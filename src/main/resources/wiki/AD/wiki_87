{"id": "527484", "url": "https://cs.wikipedia.org/wiki?curid=527484", "title": "Kristina Mladenovicová", "text": "Kristina Mladenovicová\n\nKristina Mladenovicová, , (* 14. května 1993 Saint-Pol-sur-Mer) je francouzská profesionální tenistka srbského původu, vítězka čtyř Grand Slamů v ženské čtyřhře a dvou z mixu, rovněž tak čtyřhry na Turnaji mistryň 2018 i 2019. Je bývalou světovou jedničkou ve čtyřhře, kterou se poprvé stala jako druhá Francouzka a čtyřicátá druhá hráčka od zavedení klasifikace v roce 1984. Ve dvou předchozích obdobích během roku 2019 na čele strávila sedm týdnů. \n\nV letech 2007–2012 hrála převážně na okruhu ITF, kde si v dubnu 2009 připsala první titul z italské Foggie. V této úrovni tenisu vyhrála čtyři turnaje ve dvouhře a sedm ve čtyřhře. Na okruhu WTA pak získala dvacet tři titulů ve čtyřhře a jeden ve dvouhře, když triumfovala na únorovém St. Petersburg Ladies Trophy 2017. V sérii WTA 125s vybojovala trofej během listopadu 2012 na asijském turnaji v Tchaj-peji.\n\nNa žebříčku WTA byla ve dvouhře nejvýše klasifikována v říjnu 2017 na 10. místě a ve čtyřhře pak v červnu 2019 na 1. místě.\n\nV juniorské kategorii zvítězila ve dvouhře French Open 2009, když ve finále porazila Rusku Darju Gavrilovovou. Na konci sezóny 2009 ji Mezinárodní tenisová federace vyhlásila juniorskou mistryní světa.\n\nNa French Open 2013 s Kanaďanem Danielem Nestorem prohráli ve finále smíšené čtyřhry, když nestačili na český pár František Čermák a Lucie Hradecká. Ve Wimbledonu 2013 s Danielem Nestorem opět došli do finále, v němž porazili pár Bruno Soares a Lisa Raymondová. Druhou trofej vybojovali na Australian Open 2014 po finálové výhře nad dvojicí Sania Mirzaová a Horia Tecău.\n\nTrofej z ženské čtyřhry French Open 2016 si připsala s krajankou Caroline Garciaovou po zdolání ruského páru Jekatěrina Makarovová a Jelena Vesninová. Společně pak skončily jako poražené finalistky na US Open 2016, když nenašly recept na americko-českou dvojici Bethanie Matteková-Sandsová a Lucie Šafářová, přestože šly po zisku úvodní sady ve druhé podávat na vítězství v turnaji. S Garciaovou ukončila spolupráci v březnu 2017, kdy se její spoluhráčka rozhodla zaměřit na singlovou kariéru. Společně se probojovaly do osmi finále a v době, kdy sdílely 2. příčku žebříčku tvořily nejlepší pár světa. Při obnovení spolupráce s Maďarkou Tímeou Babosovou vyhrály Australian Open 2018, když obě spolu nastupovaly již mezi lety 2014–2015. Triumfovaly také na Turnaji mistryň 2018 v Singapuru a roku 2019 v Šen-čenu. Jako poražené finalistky s Babosovou skončily ve Wimbledonu 2014 a Australian Open 2019. Následně vítězily na French Open 2019 a Australian Open 2020.\n\nV roce 2016 s Garciaovou a roku 2019 s Babosovou se stala mistryní světa ITF ve čtyřhře a WTA dvojici vyhlásila nejlepším párem roku.\n\nNarodila se roku 1993 v Saint-Pol-sur-Mer, ležícím ve francouzském departementu Nord. Její otec Dragan Mladenović je bývalý jugoslávský házenkář a olympijský vítěz. Matka Dženita Mladenovićová hrála volejbal. Rodiče se do Francie přestěhovali v roce 1992, když otec podepsal profesionální smlouvu s klubem Dunkerque Handball Grand Littoral. Oba následně získali francouzské občanství. Tenistka má bratra Luku Mladenoviće.\n\nRakouský tenista Dominic Thiem potvrdil na začátku roku 2018 partnerský vztah s Mladenovicovou. Poprvé se na oficiální akci společně objevili během květnového večírku hráčů na Mutua Madrid Open 2018.\n\nVe francouzském fedcupovém týmu debutovala v roce 2012 v Aegon Areně bratislavským čtvrtfinále 2. světové skupiny proti Slovensku, v němž po boku Virginie Razzanové vyhrála čtyřhru nad párem Rybáriková a Čepelová.\n\nV roce 2016 hrála jako dvojka týmu, které se probojovalo do štrasburského finále proti České republice. Úvodní dvouhru prohrála s Karolínou Plíškovou až 14–16 ve třetí sadě. Rozhodující sada trvající 2.24 hodin se stala nejdelším setem dosavadní historie finále Fed Cupu a druhým nejdelším rozhodujícím setem v celé soutěži. Čas utkání 3.48 hodinách znamenal nejdelší zápas historie českého i francouzského družstva. Za stavu 2:2 na zápasy pak s Caroline Garciaovou nastoupila do rozhodující čtyřhry, kterou prohrály s Češkami Karolína Plíšková a Barbora Strýcová. Francie tak odešla poražena 2:3. V perthském finále Fed Cupu 2019 dovedla tým k celkově třetí trofeji, když Francouzky porazily Austrálii 3:2 na zápasy. Zvítězila v obou dvouhrách včetně výhry nad světovou jedničkou Ashleigh Bartyovou. V rozhodujícím deblu pak s Garciaovou zdolaly pár Bartyová a Stosurová.\n\nDo roku 2020 v soutěži nastoupila ke šestnácti mezistátním utkáním s bilancí 11–8 ve dvouhře a 13–2 ve čtyřhře.\n\nFrancii reprezentovala na londýnských Her XXX. olympiády, kde po boku Alizé Cornetové prohrály v úvodním kole ženské čtyřhry s čínskou dvojicí Čeng Ťie a Pcheng Šuaj ve třech setech. Do turnaje obdržely jednu z osmi divokých karet Mezinárodní tenisové federace.\n\nZúčastnila se také Letních olympijských her 2016 v Riu de Janeiru, kde v úvodním kole dvouhry zdolala Aleksandru Krunićovou. Ve druhé fázi však nestačila na americkou turnajovou sedmičku Madison Keysovou. Spolu s Caroline Garciaovou dohrály v ženské čtyřhře překvapivě již v úvodním kole na raketách japonského páru Misaki Doiová a Eri Hozumiová, když startovaly jako druhé nasazené. Francouzský svaz Fédération Française de tennis obě hráčky v závěru srpna 2016 vyřadil z fedcupového týmu za jejich nevhodnou reprezentaci na olympiádě. Důvodem se stalo jejich prudké ohrazení na adresu svazu, jenž podle nich mohl za informační chaos ve věci oblečení. Do zápasu se každá chystala nastoupit v jiném oděvu, což pravidla neumožňovala. Garciová si tak musela vypůjčit výstroj spoluhráčky a ze zamlčení této informace kritizovaly činovníky. Svaz dočasnou suspenzaci zrušil 24. září 2016 a obě tak mohly odehrát finále Fed Cupu 2016.\n\nZa Francii nastoupila poprvé na Hopman Cupu 2011. V páru s Nicolasem Mahutem obsadili druhé – první nepostupové – místo v základní skupině B se dvěma výhrama i jednou porážkou. Ve dvouhrách podlehla Bethanii Mattekové-Sandsové a zdolala Lauru Robsonovou i Francescu Schiavoneovou.\n\nPodruhé do Perthu zavítala jako 42. hráčka žebříčku v roce 2017 po boku Richarda Gasqueta. V singlu prohrála s Němkou Andreou Petkovicovou a porazila Britku Heather Watsonovou i Švýcarku Belindu Bencicovou, což znamenalo srovnání 1:1 na zápasy v rozhodujícím duelu proti Švýcarsku o postup do finále. Po vítězném mixu se jejich posledním soupeřem staly Spojené státy americké. Přestože dvouhru s Coco Vandewegheovou nezvládla, Gasquet triumfoval nad Jackem Sockem a závěrečnou smíšenou čtyřhru vyhráli. Francie tak vybojovala druhý titul na Hopmanově poháru.\n\nPrvní juniorský grandslam získala na French Open 2009, když porazila ve finále Darju Gavrilovovou. Druhý singlový titul mohla přidat ve finále Wimbledonu 2009, jenže nestačila na Noppawanu Lertcheewakarnovou. O první grandslamový titul z deblu si zahrála ve Wimbledonu téhož roku společně se Silvii Njirićovou. Ve finále ovšem podlehly páru Noppawan Lertcheewakarnová a Sally Peersová.\n\nSezónu zahájila na Australian Open 2013, kde v prvním kole porazila Timeu Babosovou, ale ve druhém už podlehla Sloaně Stephensové. Poté se představila na domácím turnaji v Paříži, kde postupně porazila Görgesovou, Wickmayerovou a ve čtvrtfinále dokonce i Kvitovou. V semifinále už poté nestačila na Monu Barthelovou. Zápas s Görgesovou si zopakovala v rámci Fed Cupu, tentokrát zvítězila Němka. Následně odletěla na americký kontinent, kde se nejprve představila na turnaji v Memphisu, kde v rámci singlu došla do čtvrtfinále, ve kterém prohrála s Lisickou a v rámci čtyřhry si došla pro čtvrtý titul, a to po boku Galiny Voskobojevové.\n\nPoté se přesunula do Brazílie na první ročník turnaje ve Florianopolisu, kde si zahrála semifinále, ve kterém nestačila na Niculescuovou. V Indian Wells vypadla v úvodním kole a v Miami skončila ve druhém kole, když podlehla Dominice Cibulkové.\n\nAntukovou část sezóny zahájila v Charlestonu, kde vypadla v prvním kole dvouhry, když nestačila na Mallory Burdetteovou. Na turnaji se také představila ve čtyřhře po boku české tenistky Lucie Šafářové, se kterou se dostala do finále po výhře v osmifinále nad párem Petkovicová a Jankovićová, ve čtvrtfinále nad Kingová a Raymondová a v semifinále nad Bartyová a Rodionovová. V boji o titul poté porazily, první nasazené Hlaváčkovou a Huberovou.\n\nNa turnaji v Madridu porazila v prvním kole Silvii Solerovou Espinosovou, ale ve druhém už nestačila na Marii Kirilenkovou. Společně s Galinou Voskobojevovou postoupily do semifinále čtyřhry, ve kterém podlehly Lucii Šafářové a Anastasii Pavljučenkovové. Turnaj v Římě pro ni skončil už v prvním kole, když podlehla Dominice Cibulkové. O kolo dál došla s Galinou Voskobojevovou ve čtyřhře, ve kterém byly vyřazeny světovými jedničkami.\n\nNa grandslamovém turnaji French Open došla v rámci ženské dvouhry do druhého kola, když v kole prvním porazila Lauren Davisovou, aby následně prohrála se Samanthou Stosurovou. Společně s Galinou Voskobojevovou se probojovaly do čtvrtfinále ženské čtyřhry, ve kterém nestačily na pozdější vítězky Makarovovou a Vesninovou. Přesto si o grandslamový titul zahrála, a to po boku Daniela Nestora ve smíšené čtyřhře. Ve finále ale byl úspěšnější český pár Lucie Hradecká a František Čermák, který zvítězil až v supertiebreaku.\n\nTravnatou sezónu zahájila na turnaji v Birminghamu, kde došla do osmifinále, ve kterém ji vyřadila pozdější vítězka turnaje Daniela Hantuchová. Společně s Němkou Monou Barthelovou si zahrála semifinále ve čtyřhře, ve kterém prohrály s pozdějšími vítězkami turnaje. Druhým přípravným turnajem byl pro ni Topshelf Open, ve kterém vypadla již v prvním kole, když nestačila na Cvetanu Pironkovovou.\n\nVe Wimbledonu narazila v rámci ženské dvouhry v prvním kole na třetí nasazenou Marii Šarapovovou, které podlehla ve dvou sadách. Společně s Galinou Voskobojevovou vypadly ve druhém kole ženské čtyřhry, když podlehly páru Juraková a Tanasugarnová. Druhou šanci získat grandslamový titul měla opět po boku Daniela Nestora ve smíšené čtyřhře. Na cestě do finále porazili ve čtvrtfinále druhý nasazený pár Horia Tecău a Sania Mirzaová, a poté v semifinále třetí nasazený pár Nenad Zimonjić a Katarina Srebotniková. V souboji o titul porazili první nasazený pár Bruno Soares a Lisa Raymondová a Mladenovicová získala první grandslamový titul v kariéře.\n\nPo travnatém Wimbledonu plnila roli třetí nasazené na antukovém turnaji v Palermu, kde vypadla ve druhém kole dvouhry s Cabezaovou Candelaovou. Společně s Polkou Katarzynou Piterovou si došly ve čtyřhře pro první společný titul v kariéře. Jednalo se o jejich už druhé finále, když to první si zahrály na turnaji E-Boks Danish Open 2011 v Kodani.\n\n"}
{"id": "527486", "url": "https://cs.wikipedia.org/wiki?curid=527486", "title": "Jan Kolář (grafik)", "text": "Jan Kolář (grafik)\n\nJan Kolář (* 10. listopadu 1975 Praha) je český grafik a designér.\n\nAbsolvoval Vyšší grafickou školu v Praze (1996) a Vysokou školu uměleckoprůmyslovou v Praze, atelier grafického designu a vizuální komunikace (2004).\n\nV letech 1995 až 1998 pracoval v grafickém studiu svého otce Miloslava Koláře. Realizoval zde např. grafický manuál VŠE a ČEZ a jiné. 2000 – 2002 pracoval jako artdirector v Unicorn Multimedia. Od roku 2005 je čestným členem Union of visual Artists. Od roku 2008 navíc externě vyučuje grafický design na soukromé škole Michael. Žije v Praze.\n\nJe autorem vítězného návrhu jednotného vizuálního stylu města Pardubic (2004), Královéhradeckého kraje (2005), města Olomouce (2008) a Sčítání lidu 2011 (2009).\n\nVytvořil jednotný vizuální styl firem a institucí: Kanzelsberger, Mezinárodní veletrh Svět knihy, Voleman, club Joshua Tree, bar Papas, Restaurant Molo 22, M-Factory, Aktivní turistika aj.\nVýroční zprávy, katalogy a prospekty pro farmaceutické firmy Pfizer, Spofa, Schering aj.\nDalší spolupráce: Národní divadlo, NG Praha, Česká spořitelna, Pojišťovna Kooperativa, Česká pojišťovna, Slovakofarma, LG Elektronic, Velvyslanectví Velké Británie, Plzeňský Prazdroj, Steier 1915, Chiaro Design, Mediarex a jiní.\n\nV rámci podpory neziskového sektoru vypracoval grafické aplikace pro: Nadace Václava Havla Havealook, nadace Život, pražské Centrum sociální pomoci, Sdružení handicapovaných Vlastní cestou, Hematologická společnost, kampaň na podporu registrovaného partnerství, filmový festival Mezipatra.\n\nByl publikován např. v ročence CI_CZ – nejlepší český corporate identity 1990-2007, v knize Český design 01.\n\n"}
{"id": "527487", "url": "https://cs.wikipedia.org/wiki?curid=527487", "title": "Brzdový kámen", "text": "Brzdový kámen\n\nBrzdový kámen nebo také výstražník (něm. Einhemmstelle) byl kamenný čtyřboký pilíř s vyobrazením rukojeti smykové kočárové brzdy, který označoval místo, kde měl vozka začít přibrzďovat vůz, aby nenarazil do koňského potahu. Brzdové kameny byly rovněž používány na linecko-budějovické koněspřežné železnici. Brzdové kameny dodnes stojí vlevo od cesty, protože na českém území se až do roku 1939 jezdilo vlevo. Pilíř byl často natřen bílou barvou a reliéf brzdy byl černý. Smyková brzda se nazývala různě, např. čuba, šupka (z něm. schubben), bota, babka, korýtko, koloběh, zarážka, korýtek.\n\nBrzdové kameny patří mezi nejstarší dopravní značky. Odkdy jsou brzdové kameny na českém území používány, není přesně známo, ale předpokládá se, že již od první poloviny 18. století. V Tereziánském patentu o říšských silnicích z roku 1778 se již o užívání „šupky“ hovoří. V roce 1851 bylo vydáno nařízení, týkající se osazení dřevěných tabulí, tzv. výstrahy pro formany „Následuje cesta z kopce, je zapotřebí použít korýtce“. \n\nRoku 1854 kočí saského krále Fridricha Augusta II. tuto značku v Tyrolsku ignoroval, nebrzděný vůz se převrátil a král na následky nehody zemřel.\n\nV České republice se zachoval pouze malý počet těchto kamenů, ačkoli se jednalo o poměrně obvyklou značku. Je uváděno několik zachovaných značek, a to v Hodkovicích nad Mohelkou, Kaplici, Miroticích, Nažidlech, Netřebicích, Orlíku nad Vltavou, Petrovicích, Radostíně, Radčicích, Rožmberku a Suchdole. \n\nKopie brzdového kamene včetně kovové brzdy je součástí expozice Poštovního muzea ve Vyšším Brodě.\n\n"}
{"id": "527491", "url": "https://cs.wikipedia.org/wiki?curid=527491", "title": "Ústřední topení", "text": "Ústřední topení\n\nÚstřední vytápění, hovorově ústřední topení, je soustava vytápění, která teplo z jednoho tepelného zdroje rozvádí po celé budově nebo její části. Pokud se tak vytápí jen jeden byt nebo patro budovy, mluví se o etážovém vytápění, pokud se naopak z velkého a vzdáleného zdroje vytápí celá řada budov, mluví se o dálkovém vytápění. Stavbou a údržbou systémů ústředního vytápění se zabývají topenáři.\n\nSystém ústředního vytápění se skládá z tepelného zdroje (kotle), z rozvodu a z tepelných výměníků čili radiátorů v jednotlivých místnostech. K tomu přistupují různé měřící a regulační prvky, ruční nebo automatické, zásobníky vody, armatury atd. Kotel ústředního topení bývá umístěn ve sklepě, kde je také sklad nebo zásobník paliva. Oběh páry či vody zprostředkuje „teplé“ vedení od kotle k radiátorům a „chladné“ vedení zpět.\n\nSystémy ústředního vytápění lze dělit:\n\nNejjednodušší systémy vytápění, kde se kouř od topeniště rozvádí kanály pod podlahy místností, znali už staří Římané (hypocaustum). Horkovzdušné vytápění, kde horký vzduch rozváděl přímo do místností, se používaly až do počátku 20. století, zejména ve veřejných budovách, obvykle doplněné o ventilátory pro urychlení oběhu. Vzhledem k malé tepelné kapacitě vzduchu však mají velké tepelné ztráty, vyžadují prostorné, obvykle zděné šachty a proudící vzduch také stále víří prach. Jejich předností je ovšem to, že se vzduch v budově vyměňuje.\nOd konce 19. století je postupně nahradily systémy parní a teplovodní. Parní systémy mají sice vyšší účinnost, horké radiátory jsou však nepříjemné a musely se chránit před dotekem. Dnes se přehřátá vodní pára používá jako médium přenosu tepla v dálkovém vytápění, v jednotlivých budovách se ve výměníku parou ohřívá voda, která se pak rozvádí po budově.\n\nNovější systémy ústředního vytápění používají jako médium vodu o teplotě 50–80 °C a často slouží i jako zdroje teplé vody. Pro menší budovy se stavěly jako systémy se samovolným oběhem („samotížné“), které využívají rozdílu specifické hmotnosti mezi teplou a studenou vodou. Potřebují však trubky o velkém průměru, kotel musí být umístěn ve sklepě a rozvod musí být pečlivě navržen, aby cirkulace byla rovnoměrná. Od poloviny 20. století proto převládají systémy s nuceným oběhem pomocí elektrických čerpadel, které mohou mít podstatně užší trubky a rychlejší oběh.\n\nPři etážovém vytápění je plynový kotel umístěn přímo v bytě, takže se sníží ztráty v rozvodu. Lze jej dobře automaticky řídit a je pak také výhodné, když se zapne jen podle potřeby (například když se lidé vracejí ze zaměstnání), pak se ale voda rychle ohřeje a radiátory začnou brzy hřát. Proto se moderní systémy navrhují tak, aby v oběhu bylo co nejmenší množství vody.\n\nTo má vliv také na konstrukci radiátorů, které mají mít co největší povrch, ale co nejmenší obsah vody i vlastní tepelnou kapacitu. Starší radiátory, sešroubované z litinových žeber, byly sice velmi trvanlivé, měly však velký obsah vody i vlastní hmotnost a zabíraly v místnosti hodně místa. Proto je pozvolna nahrazují radiátory z ocelového nebo i hliníkového plechu, buď rovněž žebrové, anebo ploché, které šetří místem.\n\nOd konce 20. století se místo spalování fosilních paliv využívají i jiné zdroje tepla, například spalování bioplynu nebo tepelná čerpadla, která využívají rozdílu teplot.\n\n\n\n"}
{"id": "527497", "url": "https://cs.wikipedia.org/wiki?curid=527497", "title": "CBC Radio 3", "text": "CBC Radio 3\n\nCBC Radio 3 je kanadská rádiová stanice která se zaobírá propagací kanadské hudby a umění. Tuto stanici je možné naladit na satelitním radiu Sirius a nebo na internetu. CBC Radio 3 vysílá pod hlavičkou CBC (Canadian Brodcasting Corporation).\n\nCBC Radio 3 hraje všehochuť od indie music, přes rock, pop, alternative, hip hop, folk, country až po elektronickou hudbu. Článek Nerve.com, vydaný v Říjnu 2006, nazval CBC Radio 3 pravděpodobně nejlepší světovou rádiovou stanicí (\"possibly the world's best radio station\").\n\n"}
{"id": "527506", "url": "https://cs.wikipedia.org/wiki?curid=527506", "title": "Jihlava pod hákovým křížem", "text": "Jihlava pod hákovým křížem\n\nJihlava pod hákovým křížem je kniha Jiřího Vybíhala napsaná ve spolupráci s Vilémem Wodákem, která den po dni dokumentuje události v městě Jihlava v době Protektorátu Čechy a Moravy v období let 1939-1945. Kniha se zmiňuje o přípravách atentátu v jihlavském podzemí na Adolfa Hitlera při jeho plánované návštěvě Jihlavy v roce 1939. V knize je popsána i akce partyzánů v dubnu 1945: železniční most byl vyhozen do vzduchu. Akce je hodnocena jako jedna z největších partyzánských akcí. Německé hlášení mluví o ztrátě 65 a zranění 124 vojáků. Kniha taktéž pojednává o obyvatelích Jihlavského jazykového ostrova. V Jihlavě žila od 13. století početná skupina německých osídlenců. V roce 1910 jich bylo 80%. Jsou zde popsány česko-německé vztahy, vypálení synagogy i pozdější odsun německých obyvatel.\nAutor knihy Jiří Vybíhal získal cenu Rady města Jihlavy 2009. Vydání knihy se stalo kulturní událostí roku 2009 v hlasování čtenářů týdeníku Sedmička.\n\n"}
{"id": "527511", "url": "https://cs.wikipedia.org/wiki?curid=527511", "title": "Bohumila Klimšová", "text": "Bohumila Klimšová\n\nBohumila Klimšová (7. prosince 1851 Polička – 15. března 1917 Nový Hradec Králové) byla česká spisovatelka a překladatelka z francouzštiny a němčiny.\n\nPocházela z lepší rodiny (otec byl vážený měšťan a radní), vyučila se učitelkou pro ruční práce a tím se také posléze živila. Patřičné zkoušky z učení ženských ručních prací pro obecné a měšťanské školy složila v roce 1874, od následujícího roku začala učit v Praze. V téže době začala i s překládáním.\n\n\n"}
{"id": "527517", "url": "https://cs.wikipedia.org/wiki?curid=527517", "title": "Cantal (sýr)", "text": "Cantal (sýr)\n\nCantal (sýr) je sýr, který pochází z jižní Francie. Vznikl asi před 2000 lety. Sýr je formovaný do válců o průměru 30 cm. Uzrává asi 3 měsíce, ve středu je měkký a krémový, avšak kůrka na povrchu je tlustá a má šedohnědou barvy. Tento sýr svou chutí mírně připomíná cheddar a voní po půdě.\n\n"}
{"id": "527522", "url": "https://cs.wikipedia.org/wiki?curid=527522", "title": "Kristián I. Dánský", "text": "Kristián I. Dánský\n\nKristián I. Dánský (únor 1426, Oldenburg – 21. května 1481, Kodaň) byl dánský král v letech 1448–1481 a na základě Kalmarské unie i vládce Norska (1450–1481) a Švédska (1457–1464).\n\nJe zakladatelem dánské větve oldenburské dynastie (která od roku 1863 pokračuje až dodnes jakožto dynastie glücksburská). Přivtělení Šlesvicka a Holštýnska, které se mu zdařilo, trvalo přes 400 let a učinilo z dánských králů zároveň i knížata Svaté říše římské – to přineslo Dánsku vliv na říšské záležitosti (jak se např. ukázalo za třicetileté války), ovšem také položilo základ pozdějších konfliktních dánsko-německých vztahů od poloviny 19. do 1. čtvrtiny 20. století.\n\nKristián se narodil v únoru roku 1426 v německém Oldenburgu jako syn hraběte Dětřicha Oldenburského (Dietrich von Oldenburg) a jeho manželky Hedviky Holštýnské (Heilwig von Holstein). Když jeho otec v roce 1440 zemřel, zdědil Kristián titul hraběte z Oldenburgu a Delmenhorstu. V téže době byl svým strýcem Adolfem VIII. Holštýnským, který neměl dědiců, jmenován jeho následníkem holštýnského hrabství.\n\nPo smrti Kryštofa III. Bavorského v lednu roku 1448 se uprázdnil dánský trůn, neboť Kryštof nezanechal potomků. Královská rada hodlala svěřit moc do rukou nejmocnějšího feudálního pána v království, tedy Adolfa VIII. Holštýnského. Adolf však nabídku odmítl a doporučil svého synovce Kristiána, aby obsadil tuto významnou pozici. (Kristián byl ostatně po přeslici potomkem Erika V. dánského, z dynastie Estridsenovců a Magnuse III. Švédského).\n\nKristián byl zvolen Královskou radou 1. září 1448 a 28. října 1449 byl v Kodani korunován. Tentýž ten se zasnoubil s Doroteou Braniborskou, mladou (sotva osmnáctiletou) vdovou po Kryštofovi. Sňatek se uskutečnil 26. října 1450.\n\nKristiánova vláda započala s problémy jeho uznání za krále v Norsku, zatímco Švédsko Kalmarskou unii rozbilo a na trůn tam nastoupil Karel VIII. Knutsson Bonde. Jedním z jeho prvních činů byla žádost Kristiánovi na odstoupení Gotlandu a téměř současně v roce 1449 prohlášení se králem Švédska. Na setkání králů v Halmstadu došlo ke dohodě: za norskou korunu Kristián uznal Karlova práva na švédský trůn. Zakrátko však Karel vypověděl Dánsku válku a zaútočil na Skåne. Potyčky táhnoucí se pět let skončily v roce 1457 Karlovou porážkou a Kristián usedl i na švédský trůn. Karel prchl do Gdaňska.\n\nV letech 1459/60 se králi podařilo k dánskému království připoutat lenními svazky jižní Jutský poloostrov, o což se s různou mírou úspěchu danští vládci snažili již od dob Knuta Lavarda. V roce 1459 totiž zemřel bez dědiců Adolf VIII. Holštýnský a Kristián byl 2. března roku 1460 zvolen v Ribe novým šlesvickým vévodou a holštýnským hrabětem – pod podmínkami, že obě země nikdy nebudou rozděleny, po jeho smrti budou mít právo vybrat si vládce z dánských královských synů a šlesvicko-holštýnské stavy budou mít právo každoročně svolat svou radu; v podstatě si tak tyto země zachovaly silnou autonomii (dánsko-šlesvicko-holštýnská personální unie nakonec vydržela až do let 1863/64, kdy byly obě země vojensky ztraceny ve prospěch Pruska a Rakouska). Zvláštností bylo, že zatímco Šlesvicko bylo přímým lénem Dánska, Holštýnsko zůstalo částí Svaté říše římské a jeho lenní pán, dánský král, byl za něj zároveň i vazalem císaře.\n\nSpráva Jutska, Holštýnu a Šlesviku vymáhala náklady na válku s dalšími daněmi z těchto zemí. Vedlo to k povstání, kterého využil Karel Knutsson, jenž se vrátil a znovu nechal korunovat králem Švédska. Po smrti Karla v roce 1470 se Kristián pokusil Švédsko opět získat, utrpěl však zdrcující porážku v bitvě u Brunkebergu (10. října 1471). Posledním státnickým činem Kristiánovým bylo ponechání vévodství šlesvicko-holštýnského (v roce 1474 bylo i Holštýnsko povýšeno na vévodství) v rukou své manželky Dorotey, jež byla lepší správkyní než on.\n\nKristián zemřel v Kodani 21. května roku 1481 a byl pohřben v kapli, již nechal postavit vedle katedrály v Roskilde.\n\nV přízemí Kristiánem zbudované Tříkrálové kaple (\"Helligtrekongers Kapel\") roskildské katedrály stojí tzv. královský sloup, na němž jsou vyznačeny ryskami výšky různých dánských i cizích panovníků, kteří katedrálu navštívili. Ryska pro Kristiána ukazuje výšku 219 cm, což je mimořádné i v moderní době, natož pro středověk, kdy průměrná výška mužů činila kolem 170 cm. Kristián tak byl pravděpodobně nejvyšším dánským panovníkem (když výška dalšího obra, krále Rolfa Krakeho, není známa) a jedním z nejvyšších v evropských dějinách.\n\nKristián uzavřel 26. října 1450 sňatek s Doroteou Braniborskou. Z manželství vzešlo pět dětí:\n\n"}
{"id": "527531", "url": "https://cs.wikipedia.org/wiki?curid=527531", "title": "Kostel svatého Remigia (Čakovice)", "text": "Kostel svatého Remigia (Čakovice)\n\nKostel sv. Remigia je novorománský kostel v Praze-Čakovicích stojící na Náměstí 25. března.\n\nNa místě současného kostela stál od roku 1352 románský kostel, poté asi od roku 1735 kostel barokní. O jeho přestavbě rozhodl v 70. letech 19. století majitel čakovického zámku Filip Schoeller, syn barona Alexandra Schoellera, jenž v Čakovicích založil cukrovar. V kostele je uložena relikvie svatého Remigia, kterou získal z Francie Karel IV. Z kláštera Na Slovanech ji poté získali nejspíše po roce 1409 benediktini, kteří ji přenesli do čakovického kostela. Jedná se o jediný kostel v Česku zasvěcený sv. Remigiovi.\n\nSoučasná stavba je jednolodní kostel s půdorysem ve tvaru latinského kříže, jenž byl dokončen roku 1875. Na oltářních obrazech jsou vyobrazeni uprostřed svatý Remigius, po stranách svatí Filip a Alžběta (podle Filipa Schoellera a jeho manželky Alžběty). V letech 1904 až 1905 byla ke kostelu přistavěna dle plánů Kamila Hilberta křestní kaple.\n\n"}
{"id": "527535", "url": "https://cs.wikipedia.org/wiki?curid=527535", "title": "Seznam těšínských knížat", "text": "Seznam těšínských knížat\n\nTěšínské knížectví vzniklo roku 1290 rozdělením těšínsko-osvětimsko-ratibořického panství (1281–1290). Knížectví bylo až do roku 1653 pod piastovskou vládou, poté se stalo mezi lety 1653–1722 bezprostředním knížectvím, dokud ho Karel VI. neudělil lénem lotrinské dynastii. Knížectví se však znovu dostalo do habsburských (respektive habsbursko-lotrinských) rukou smrtí císaře Františka Štěpána roku 1765. Knížectví zaniklo v roce 1918 vznikem Československé republiky.\n\n"}
{"id": "527537", "url": "https://cs.wikipedia.org/wiki?curid=527537", "title": "Vláknové kompozity", "text": "Vláknové kompozity\n\nVláknový kompozit ( \"fibre-reinforced plastic\" (FRP) či \"fibre-reinforced polymer\") je umělý materiál sestávající z vláknové výztuže (převážně orientované v jednom směru) a z plastického pojiva zvaného matrice.\nKe kompozitům patří jen materiály s podílem výztuže nad 5 %. Vláknové kompozity obsahují ve výztužích z velké části textilní materiály, nedají se však považovat za textilie, protože podíl výztuže dosahuje jen zcela výjimečně 80 %.\nKompozit ve vlákenné formě má podstatně vyšší pevnost než pevná látka ze stejného materiálu. Čím tenčí vlákno, tím vyšší je jeho relativní pevnost.\n\nSkutečná pevnost jednotlivých vláken v kompozitech je mnohem nižší než pevnost teoreticky vypočítaná, kompozit jako celek však snáší i zatížení, pod kterým by se jednotlivá vlákna trhala.\n\nVýztuž je tvrdší, tužší a podstatně pevnější, nespojitá složka kompozitu. Vlákna zpevňují kompozitní materiál jen v tom směru, ve kterém jsou uložena.\n\nMatrice je spojitá, poddajnější složka, s jejíž pomocí se vlákna impregnují a tak se stabilizuje jejich poloha, adhezí mezi vláknem a matricí se přenáší zatížení kompozitu a matrice chrání vlákna před vnějšími vlivy.\n\nNejpoužívanější jsou umělá textilní vlákna, na kterých se podílela v posledních letech (2009) s cca 80 % skleněná.\n\nVýznamné je použití uhlíkových a polymerních materiálů (např. aramid, UHMW, vlákno PBO, PIPD).\n\nVýztuže pro speciální účely se vyrábí např. z karbidu křemíku, křemenných, čedičových nebo borových vláken a z některých lýkových vláken.\n\nMéně známé je použití kovových (piezoelektrických), proteinových vláken, whiskerů a nanovláken.\n\nPro výběr vhodného materiálu je vedle fyzikálních vlastností důležitá také jejich cena. V roce 2006 stál např. 1 kg skleněných vláken 2–3 €, aramidy 20–30 €, borová vlákna 350 € a nejdražší uhlíková 1000 €.\n\nPodle geometrie a orientace výztuže se vláknové kompozity obvykle dělí na jednovrstvé a vícevrstvé.\n\nJednovrstvé kompozity se pak tvoří\n\na) z kontinuálních vláken jako\n\nb) z diskontinuálních vláken (cca 5–50 mm dlouhých) s náhodnou nebo preferovanou orientací (rouna, netkané textilie)\n\nK vícevrstvým kompozitům patří\n\nPolymerní matrice\n\nVelká většina polymerních matric se vyrábí z duroplastů (např. nenasycená pryskyřice nebo epoxid), které se původně používaly výhradně.\n\nTermoplasty zkapalňují většinou teprve při teplotách nad 200 °C. Matrice z termoplastů se obvykle zpevňují vlákny o délkách od 0,2 mm až po filamenty (kontinuální vlákna). Zatímco množství používaných duroplastů stagnuje, výroba termoplastů se v posledních cca 20 letech nepřetržitě zvyšuje. K termoplastům se často přidávají vlákenné vločky (sklo) nebo duté kuličky (sklo, plasty, kovy, keramika).\n\nElastomerové matrice se dají kvůli nízké tuhosti použít jen jako konstrukční díly na ohebné výrobky, např. hnací klínové nebo ozubené řemeny.\n\nMimo polymerních jsou známé také kovové, keramické, skleněné a uhlíkové matrice.\n\nVolba technologie je závislá především na způsobu použití kompozitu, počtu požadovaných výrobků a geometrických měr vyráběných dílců.\n\nK nejznámějším patří:\n\nV Evropě bylo v roce 2005 nejpoužívanější ruční laminování, lisování ve formě a vstřikování pryskyřice.\n\nRuční laminování může být rentabilní i při kusové výrobě, naproti tomu u lisování ve formě se vyplatí teprve série nad 50 000 kusů.\n\nHodnota celosvětové produkce polymerních vláknových kompozitů (FRP) dosáhla v roce 2016 114,13 milliard USD s podíly cca 65 % na bázi skleněných vláken, 17 % z uhlíkových a 18 % ostatních (aramidů, čediče, karbidu křemíku).\nPoužití: cca 40 % automobily, 25 % stavební konstrukce, 15 % elektronika, 10 % letectví, astronautika\n\nKompozity jsou směsové materiály, jejichž třídění a dělení na jednotlivé složky je velmi nákladné.\nV odborné literatuře jsou popisovány 4 technicky proveditelné metody recyklace:\n\nZ praktického, komerčního využití jsou (v roce 2015) známé jen různé procesy sestávající z třídění kompozit, mletí a (příp. termální) úpravy k použití recyklovaného materiálu. Metody spalování, pyrolýzy ani chemického rozkladu se dosud neprosadily z ekonomických důvodů.\nK důležitým datům patří např.:\n\nKompozitní výztuž, Prepreg, Vláknový beton, Sylramic, Vlákno SCS, Setralit, Boronová vlákna\n\n"}
{"id": "527538", "url": "https://cs.wikipedia.org/wiki?curid=527538", "title": "AD (časopis)", "text": "AD (časopis)\n\nMagazín AD (Anno Domini) byl český křesťanský měsíčník pro starší mládež vydávaný od září 1990 katolickým nakladatelstvím Zvon a od roku 1991 do konce roku 2003 saleziánským nakladatelstvím Portál. Pro své otevřené, ekumenické a moderně-liberální zaměření se dostal do nepřízně některých konzervativně zaměřených představitelů katolické církve, což přispělo k jeho zániku. V letech 2004–2008 vycházel v Portálu třikrát ročně AD Speciál, který byl předplatitelný jako příloha časopisu Universum a s tematickým i názorovým zaměřením původního magazínu měl poměrně málo společného.\n\nPo celou dobu existence byl na titulní straně označován zkratkou AD, neoficiálně se nazýval Ádéčko, avšak oficiální název zněl původně Anno Domini 1990 apod. Název časopisu byl každý rok doplňován označením aktuálního roku. Latinský název časopisu Anno Domini (Léta Páně) s měnícím se letopočtem na konci názvu měl symbolizovat kontinuitu s celou tradicí křesťanství a zároveň poukaz na dnešní dobu. Od počátku do roku 1992 vycházel s podtitulem „katolický měsíčník pro mladé“, v roce 1993 podtitul zmizel z titulní strany a zůstal jen v tiráži, v letech 1994 a 1995 se na titulní straně objevil podtitul „magazín pro mladé“, zatímco v tiráži „katolický měsíčník“, v roce 1996 se na titulní straně objevil podtitul „křesťanství a svět“. V roce 1997 začal být v tiráži uváděn název Magazín AD – Anno Domini 1997 – katolický měsíčník pro mládež. Od listopadu 1998 byl v tiráži uváděn název Magazín AD – křesťanství a svět, který časopisu zůstal až do posledního čísla v roce 2003.\n\nV létě 1990 vyšlo v nakladatelství Zvon nulté číslo magazínu Anno Domini, které obsahovalo výběr z dosud vyšlých několika čísel samizdatového salesiánského časopisu \"Čtení do krosny\", na nějž nový magazín navazoval. Ve Zvonu vyšla i první čtyři čísla časopisu od září do prosince 1990, od roku 1991 vydávání převzalo nové nakladatelství Portál. Hlavní patronát nad časopisem měla Česká salesiánská provincie, která vlastní i nakladatelství Portál.\n\nČasopis byl cílen na přemýšlivé mladé lidi, v rámci křesťanství kladl důraz na alternativní, ekumenické a moderní trendy, křesťanskou vyzrálost a autentickou víru, tematicky značně překračoval oblast náboženství a věnoval se mnohdy i jiným tématům zajímavým pro mládež. Býval označován jako liberálně zaměřený. Původní zaměření bylo na křesťansky zaměřené čtenáře ve věku 17–24 let a mediální analýza prokázala, že se o něj skutečně čtenáři z křesťanského prostředí začínali zajímat ve věku kolem 17 let. Od počátku ale bylo záměrem redakce, aby byl časopis zajímavý i pro čtenáře z necírkevního prostředí, a zpětné reakce nasvědčovaly skutečně tomu, že mladí křesťané se za časopis před svými spolužáky a vrstevníky nestydí a půjčují jim ho. \nČtenáři na AD magazínu oceňovali otevřenost, představení alternativních pohledů a srozumitelný jazyk.\n\nČasopis měl jak základnu stálých jednotlivých předplatitelů, tak řadu hromadných odběratelů, jimiž byly původně farnosti, které časopis distribuovaly v kostelech a na farách, a to buď za stanovenou cenu nebo zdarma či za dobrovolný příspěvek. Volný prodej časopisu v běžné obchodní síti byl nepatrný. Obchodní úspěch časopisu tak byl do značné míry závislý na přízni biskupů.\n\nČasopis získal již k prvnímu ročníku od biskupa Antonína Lišky oficiální církevní schválení a po celou dobu své existence měl podporu české saleziánské provincie. Zatímco někteří církevní představitelé, například Václav Malý a Karel Herbst, otevřenost a dialog vítali, Jan Balík či Miloslav Vlk vyžadovali, aby časopis názorově nevybočoval z oficiálního katolického morálního a teologického učení a kvůli svému zaměření se časopis dostal do nepřízně biskupů Koukla a Graubnera. Zákaz prodeje tohoto časopisu v kostelích litoměřické a olomoucké diecéze měl podíl na finančních potížích a zániku časopisu. Dalším důvodem bylo stárnutí čtenářské základny a fakt, že časopis se neuchytil u nastupující mladší generace. Otevřené a dialogické zaměření časopisu redakce hájila s poukazem na to, že pokud by časopis byl tvořen podle představ konzervativních kritiků, bylo by to profesionálně nepřijatelné a v rozporu s desaterem zásad Katolické světové tiskové unie, která deklaruje, že katolický tisk má „úplně, pravdivě, přesně a otevřeně informovat“ a své poslání v církvi plnit „profesionálním, nejen zbožným způsobem“.\n\nMezi první významné odpůrce časopisu patřil biskup Jan Graubner, který již v roce 1993 označil kreslený vtip Jana Hrubého, na němž byl Adam v ráji zobrazen s náznaky pohlavních znaků, za „šíření pornografie“, a postavil se proti prodeji časopisu v kostelích, s čímž přišla první vlna odhlášek předplatného. V červnu roku 1994 zakázal prodej časopisu v kostelích litoměřické diecéze biskup Josef Koukl, protože zjistil „hrubé porušení mravní nauky církve“ v článku o masturbaci v části, kterou napsal salezián ThDr. Libor Ovečka. Biskup redakci vytýkal, že podobné mravní otázky nekonzultovala s ThDr. Jiřím Skoblíkem. V následujícím období tak redakce časopis podle požadavků různých církevních představitelů předkládala až třem různým církevním cenzorům současně. Odpor konzervativců proti „rozkladnému vlivu Ádéčka“ nadále sílil, časopis se opakovaně stal tématem jednání České biskupské konference a poté, co redakce nevyhověla tlaku arcibiskupa Miloslava Vlka, vyžadujícího „více odvahy být více křesťansky katolickým časopisem“, bylo časopisu odebráno církevní schválení, protože málo „cítí s církví“. Následkem toho se i mnozí kněží, kteří do té doby časopis podporovali nebo tolerovali, přestali podílet na jeho propagaci a distribuci. Souběžně si ekumenicky zaměřený časopis získával stále větší oblibu u čtenářů z nekatolických církví, zejména z Českobratrské církve evangelické. Rovněž na tvorbě časopisu, například článcích z oblasti biblistiky, se podíleli evangeličtí faráři i teologové.\n\nPoté, co byl časopis odříznut od distribuce prostřednictvím farností, se základna předplatitelů postupně zužovala. Rovněž zahraniční církevní nadace podmiňovaly finanční podporu doporučením českých biskupů. V lednu 2001 byla redakce z ekonomických důvodů omezena ze tří placených lidí na jednoho. Pro nakladatelství byl tento časopis z ekonomických důvodů na okraji zájmu. Nakladatelství ani saleziánská provincie neměly zájem časopis dotovat, pokud by se dostal do ztráty. Saleziáni usoudili, že dnešní mládež je časopisem málo oslovitelná, a soustředili investice do zážitkových aktivit a přímé práce s mládeží. Jako jeden z důvodů zániku AD magazínu je uváděno i to, že se uvolnila situace v Katolickém týdeníku, takže v něm již mohli publikovat i autoři, kteří dříve neměli přístup do jiného katolického tisku než AD magazínu, takže byl oslaben účel jeho existence.\n\nV blíže neurčeném období udával náklad 10 tisíc výtisků. V roce 2001 se uváděl náklad 9000 výtisků. V závěrečné fázi měl časopis kolem 3000 čtenářů (k rentabilitě bylo nutných alespoň 4000 předplacených výtisků) a od ledna 2001 měl jedinou placenou redaktorku, Janu Zajícovou.\n\nNulté číslo a první ročník vycházely ve formátu cca 29 × 20,5 cm, v letech 1992–2000 vycházel časopis ve formátu 23 × 16,5 cm, od roku 2001 ve formátu 27,5 × 19,5 cm.\n\nŠéfredaktorem samizdatového \"Čtení do krosny\" byl na základě rozhodnutí podzemně působící české saleziánské provincie Josef Dolista (dnes s tituly Prof. Dr. Josef Dolista, Th.D., Ph.D.), jeho zástupcem byl Jaroslav Kopecký, výkonným redaktorem a koordinátorem byl Jindřich Sirovátka (později první šéfredaktor Anno Domini), členy redakční rady byli Dominik Dvořák, Bob Fliedr, Jindra Hubková, Zdeněk Jančařík, Tomáš Kubalík a Zdeněk Lochovský. O umístění kopírovacího stroje věděl pouze jeden člen redakce, Jindřich Sirovátka, a jeho švagrová, u níž byl umístěn. Náklad byl 300 kusů, časopis byl distribuován oběžným způsobem, t. j. po přečtení jej čtenář postoupil dalším zájemcům. Finance, materiál i distribuce byly zajišťovány konspirativním způsobem, autoři psali pod pseudonymy a značkami. Redakční rada se poprvé sešla na podzim roku 1987, v roce 1988 vyšla dvě čísla a v roce 1989 vyšla tři čísla. Cílem časopisu nebyla vnitřní církevní diskuse, ale povzbuzení a poučení mládeže: návrhy z řad redakční rady na představování různorodých pohledů na nauku církve šéfredaktor odmítal a držel linii jednoznačného představování oficiální církevní nauky.\n\nČasopis Anno Domini zpočátku (v roce 1990 ve Zvonu) vedl saleziánský spolupracovník Jindřich Sirovátka a redakce měla zpočátku 6 členů a řadu dalších spolupracovníků, z nich část v redakční radě. V Portálu byli postupně šéfredaktory Alois Křišťan (od roku 1990) a Bob Fliedr (od října 1992), od roku 1994 byl vedením redakce pověřen Josef Beránek, od dubna 1998 je jako vedoucí redakce uváděn Josef Greš, od září 1998 jako šéfredaktor. V roce 1999 měla redakce tři členy a šéfredaktorem byl Josef Greš. Od ledna 2001 byla jedinou placenou redaktorkou Jana Zajícová, dřívější sekretářka, v některých ročnících byl uváděn ještě další redaktor.\n\nV redakční radě spolupracovali zpočátku lidé z různých církevních proudů, například Josef Dolista, Jan Balík, Václav Malý, později i nekatolíci, například Miloš Rejchrt. S časopisem spolupracovali například novináři Bob Fliedr, Marcela Kašpárková a Lucie Vopálenská, psychologové Petr Šmolka a Bohumila Baštecká, duchovní Tomáš Halík, Svatopluk Karásek, Václav Malý, Jan Konzal a výtvarníci Kristina Peřichová, Vladimír Jiránek a Vladimír Renčín. Předsedou redakční rady byl v letech 1990–2001 salezián Karel Herbst, pozdější biskup.\n\nPo zániku měsíčníku \"AD magazín\" vycházel v nakladatelství Portál v letech 2004–2008 pod názvem \"AD Speciál\", s podtitulem „příloha pro náctileté, kteří chtějí poznat křesťanství na vlastní kůži“ a se samostatnou registrací ISSN 1214-5769 třikrát ročně příloha čtvrtletní revue České křesťanské akademie Universum v nákladu kolem 7500 výtisků (Universum mělo náklad 6000 výtisků, AD Speciál byl distribuován i samostatně) s cca 4000 předplatiteli celého kompletu. Avizovaný standardní rozsah časopisu byl 32 stran formátu A4 (200×280 mm), s obálkou z lesklého křídového papíru a vnitřkem na matném křídovém papíru.\n\nNejednalo se již o klasický magazín, ale o tematické sešity s praktickými tipy. AD Speciál již neobsahoval kontroverzní náboženská a církevní témata. Cílem sdružení časopisů bylo upoutat pozornost bývalých čtenářů AD na časopis Universum, který je zaměřen na dospělé křesťany a ideově vedený údajně v podobném duchu jako někdejší AD magazín. Poslední redaktorka AD magazínu Jana Zajícová nebyla k přípravě AD speciálu vůbec přizvána.\n"}
{"id": "527554", "url": "https://cs.wikipedia.org/wiki?curid=527554", "title": "José Mujica", "text": "José Mujica\n\nJosé Alberto Mujica Cordano [choˈse muˈchika] přezdívaný \"El Pepe\" (* 20. května 1935) je uruguayský politik, který v letech 2010–2015 zastával post uruguayského prezidenta.\n\nPochází z chudé rodiny baskických přistěhovalců. Je ženatý (jeho manželkou je od roku 2005 senátorka a bývalá příslušnice Tupamaros Lucía Topolansky), bezdětný. Od přelomu šedesátých a sedmdesátých let byl členem partyzánského hnutí národního osvobození Tupamaros. Během působení v této organizaci se účastnil řady odbojových akcí proti diktátorskému režimu, který v Uruguayi existoval v letech 1973 až 1985. Během odboje byl Mujica několikrát postřelen a celkem strávil téměř patnáct let ve vězení. Byl vězněn jako rukojmí, který by byl popraven, pokud by Tupamaros obnovili svoji aktivitu. Propuštěn byl až díky amnestii po návratu demokracie v roce 1985. Hnutí Tupamaros po skončení diktatury složilo zbraně a integrovalo se do strany Frente Amplio.\n\nV letech 1994–1999 byl poslancem a poté senátorem (1999–2004) a během let 2005–2008 působil jako ministr zemědělství státu Uruguay. Roku 2008 se stal opět senátorem. Z jeho projevů bylo patrné, že má zájem stát se budoucím prezidentem. V červnu roku 2009 byl zvolen jako oficiální prezidentský kandidát za stranu Frente Amplio a v druhém kole voleb konaném 29. listopadu 2009 zvítězil nad kandidátem strany Partido Nacional Luisem Albertem Lacallem v poměru 52% ku 43 %.\nStal se tak prezidentem Uruguaye na pětileté období počínající 1. březnem 2010 a končící 1. března 2015.\n\nPodle Juana Carlose Doyenarta, ředitele agentury veřejného mínění v Montevideu, pomohlo Mujicovi vyhrát volby především to, že jeho současný dědečkovský image má daleko k partyzánovi, kterým byl v 70. letech a protože si vybral jako viceprezidenta ekonoma Danilo Astoria, který dodal Mujicově lidovosti a autentičnosti vážnost a intelekt.\n\nMujica v prezidentském paláci pouze úřadoval, jinak žije na rodinném statku nedaleko Montevidea a živí se pěstováním květin. Jeho nejcennějším majetkem je Volkswagen Brouk z roku 1987. Devadesát procent prezidentského platu dává do fondu, který pomáhá chudým lidem rozběhnout vlastní podnikání. Z jeho iniciativy se stala Uruguay prvním státem na světě, který legalizoval marihuanu. Od státem kontrolovaného pěstování a prodeje konopí si Mujica sliboval vyšší výběr daní. Za jeho prezidentování byly také v Uruguayi povoleny sňatky homosexuálů.\n\n\n"}
{"id": "527573", "url": "https://cs.wikipedia.org/wiki?curid=527573", "title": "Jarmila Turnovská", "text": "Jarmila Turnovská\n\nJarmila Turnovská (11. srpna 1930, Praha – 1. března 2010, Praha) byla česká scenáristka a dramaturgyně ČST, rozená Šnejdárková.\n\nVystudovala dramaturgii na DAMU, ještě před jejím dokončením nastoupila do televize. Společně s režisérkou Vlastou Janečkovou, se kterou spolupracovala také na několika pohádkách, napsala scénář k seriálu \"Kamarádi\". Jako dramaturgyně je podepsána pod řadou inscenací a seriálů ČST.\n\nByla též členkou správní rady Nadačního fondu pro českou filmovou a televizní tvorbu.\n\nJejí matka, byla herečka Jarmila Bechyňová - Šnejdárková(1906 - 1992), děda, byl politik Rudolf Bechyně. Dcera Magdaléna Turnovská (1958), je scenáristka (Ordinace v růžové zahradě)\n\n"}
{"id": "527575", "url": "https://cs.wikipedia.org/wiki?curid=527575", "title": "Ha-Šomer", "text": "Ha-Šomer\n\nHa-Šomer (: השומר, doslova \"\"Strážce\"\", : HaShomer) byla židovská sionistická obranná organizace založená roku 1909 v tehdejší turecké Palestině.\n\nPředchůdcem ha-Šomeru byla organizace Bar Giora založená v Jaffě 29. září 1907. Její členové se usadili v osadě Sedžera (dnes Ilanija) v Dolní Galileji, kde získávali výcvik a postupně zahrnovali pod svou ochranu i okolní židovské vesnice.\n\nNa jaře 1909 se předák Bar Giory, Israel Šochat, rozhodl zřídit polovojenskou organizaci, která by měla daleko širší záběr a která by fungovala se souhlasem tureckých úřadů. K založení nové organizace ha-Šomer došlo 12. dubna 1909 v židovské osadě Kfar Tavor. Cílem ha-Šomeru bylo poskytovat ochranu židovským vesnicím, zejména proti útokům Arabů (tehdy spíše loupežně než politicky motivovaným). Shodou okolností v den založení ha-Šomeru zaútočili arabští Beduíni na nedalekou vesnici Sedžera. Ochrannou roli plnili členové ha-Šomeru za pravidelný poplatek vybíraný od osadníků.\n\nRoku 1910 organizace poprvé překročila hranice regionu Dolní Galileji a začala poskytovat ochranu zemědělské kolonii Chadera. O rok později se aktivity tohoto sdružení rozšířily i do okolí dnešního Tel Avivu, kde chrání osady Rechovot a Kfar Saba. Poskytují také ochranu nově zakládaným vesnicím v Jizre'elském údolí.\n\nHa-Šomeru velel Israel Šochat. Ten roku 1912 zasílá sionistickému vedení první komplexní plán obrany jišuvu. Šlo o reakci na vlnu arabských útoků na četné židovské vesnice. Členové ha-Šomeru se inspirovali arabským oděvem. Byli vyzbrojeni puškami. Dalšími výraznými předáky ha-Šomeru byl Alexander Zaid nebo Mendel Portugali. Na založení organizace se podílel také Jicchak Ben Cvi - pozdější izraelský prezident. Mezi řadovými členy vynikali Židé původem z Dagestánu, kteří byli již ze svých původních domovů zvyklí na nutnost bránit své zemědělské usedlosti. V ha-Šomer od počátku existovala rovnoprávnost mezi muži a ženami. \n\nV roce 1913 ha-Šomer zahájil kromě paramilitárních i osidlovací aktivity a jeho členové založili osadu Tel Adaš (nyní Tel Adašim) nedaleko dnešní Afuly v Jizre'elském údolí. Toho roku ale organizace utrpěla ideologickými spory. Byla vnímána jako sdružení napojené na levicové a socialistické proudy v jišuvu (Poalej Cijon). To nevyhovovalo židovským farmářům ze soukromě hospodařících vesnic. Ha-Šomer tak byl vypuzen z Chadery a v říjnu 1913 založila mládež židovských farmářů ze Zichron Ja'akov konkurenční obrannou organizaci - Gid'onim.\n\nPo propuknutí první světové války se vedení ha-Šomeru snaží kvůli obavám z tureckých represí demonstrovat svou loajalitu a Israel Šochat spolu s aktivisty Poalej Cijon včetně Davida ben Guriona prosazují vznik židovské jednotky, která by bojovala ve válce na turecké straně. Israel Šochat spolu s manželkou byli přesto během války vykázáni do exilu v Turecku. \n\nV říjnu 1916 zakládají členové ha-Šomeru okolo Israele Gil'adiho osadu Kfar Bar Giora (později Kfar Gil'adi) v Horní Galileji, poblíž dnešních libanonských hranic. V letech 1919-1920 zde pak probíhají těžké boje mezi židovskými osadníky a Araby (zejména okolo další osady založené zde ha-Šomerem - Tel Chaj). Ha-Šomeru v tomto regionu tehdy velel Josef Trumpeldor, který tu také padl. \n\nPo válce v souvislosti se vznikem britského mandátu v Palestině, který oficiálně vyhlásil vznik židovského národního domova v Palestině, bylo nutné prohloubit vojenské a obranné struktury zdejšího židovského obyvatelstva. Tuto roli ha-Šomer plnit nemohl, protože jeho členstvo nikdy nepřesáhlo 100 lidí. V důsledku toho bylo rozhodnuto nahradit dobrovolnický ha-Šomer celostátní vojenskou organizací Hagana. 18. května 1920 se proto vedení ha-Šomeru rozhodlo rozpustit svůj spolek a vplynout do nově zřizované Hagany. \n\n"}
{"id": "527580", "url": "https://cs.wikipedia.org/wiki?curid=527580", "title": "1952 ve filmu", "text": "1952 ve filmu\n\n\n\n\n\n\n"}
{"id": "527581", "url": "https://cs.wikipedia.org/wiki?curid=527581", "title": "Comté", "text": "Comté\n\nComté je francouzský horský sýr z oblasti pohoří Jury poblíž hranice se Švýcarskem. Od roku 1952 má označení AOC\n\nObsahuje asi 46 % tuků. Má jemný žlutý děrovaný střed pokrytý tvrdou kůrkou. Vyrábí se kulatý a může vážit až 70 kg. Během zrání se musí pravidelně potírat roztokem soli (\"morge\"). Jeho chuť závisí na stravě montbéliardských krav, z jejichž mléka se vyrábí. Letní sýr má převážně ovocnou chuť, naopak zimní má chutě ořechově pikantní.\n\nAby sýr mohl být prodáván pod chráněným označením Comté AOC, musí splňovat následující podmínky: \n\n"}
{"id": "527589", "url": "https://cs.wikipedia.org/wiki?curid=527589", "title": "Jan Jakub Kotík", "text": "Jan Jakub Kotík\n\nŠlo o syna hudebního skladetele Petra Kotíka a Charlotty Kotíkové, rozené Pocheové, dcery profesora Emanuela Pocheho a Herberty Masarykové (v pondělí 24. října 2016 obdržela v Praze cenu ministra kultury). Rodiče emigrovali začátkem sedmdesátých let 20. století do USA. Jeho bratrem je Tomas Kotík. Studoval na umělecké škole a hrál na bicí v několika newyorských formacích jako například Mommyheads. V roce 2000 se přestěhoval do Prahy. Roku 2003 se oženil s Gabrielou Bukovinskou a mají spolu dva syny, Armanda (* 2005) a Tabera Herberta (* 2006). V roce 2007 se stal finalistou Ceny Jindřicha Chalupeckého. Dne 13. prosince 2007 zemřel na leukemii.\n\n"}
{"id": "527594", "url": "https://cs.wikipedia.org/wiki?curid=527594", "title": "Bar Giora", "text": "Bar Giora\n\nBar Giora (: בַּר גִּיּוֹרָא, doslova \"\"Syn Giory\"\", : Bar Giora též Bar-Giora) byla první židovská sionistická obranná organizace v tehdejší turecké Palestině, založená roku 1907. Pojmenovaná byla podle starověkého židovského válečníka Šimona bar Giory.\n\nK založení Bar Giory došlo v Jaffě 29. září 1907. Toho dne se v bytě Jicchaka Ben Cviho – pozdějšího izraelského prezidenta, sešlo sedm mladých židovských přistěhovalců, kteří do Palestiny přišli v rámci druhé alije. Cílem bylo ustavit tajné obranné sdružení, které by chránilo židovské vesnice před útoky Arabů (tehdy spíše loupežně než politicky motivovanými – spory o pozemky, o vodu, krádeže dobytka apod.).\n\nČlenové Bar Giory se usadili v osadě Sedžera (dnes Ilanija) v Dolní Galileji, kde získávali výcvik. Prvním zdejším strážcem byl Cvi Becker. Ten v lednu 1908 nahradil v této roli dosavadní ostrahu, kterou si osadníci ze Sedžery najímali z řad Čerkesů žijících v okolí (Kafr Kama). Členové skupiny postupně zahrnuli pod svou ochranu i sousední židovskou vesnici Kfar Tavor.\n\nPředákem Bar Giory byl Israel Šochat. Ten se roku 1909 rozhodl zřídit polovojenskou organizaci, která by měla daleko širší záběr a která by fungovala se souhlasem tureckých úřadů. v dubnu 1909 proto vznikla nová organizace nazvaná ha-Šomer, do níž přešli členové Bar Giory. \n\n"}
{"id": "527595", "url": "https://cs.wikipedia.org/wiki?curid=527595", "title": "Petr Kotík", "text": "Petr Kotík\n\nPetr Kotík (* 27. ledna 1942 Praha) je český hudební skladatel, dirigent a flétnista žijící v New Yorku. Od roku 2001 je uměleckým ředitelem ostravského festivalu nové hudby Ostravské dny.\n\nVyšel z uměleckého a hudebního prostředí. Jeho otec Jan byl významný malíř a grafik, stejně jako děd Pravoslav. Bratr Martin je architektem. Ještě jako student Pražské konzervatoře založil (na jaře 1961) soubor Musica viva pragensis. Po návratu z vídeňských studií (1963-1966) vytvořil experimentálněji orientovaný soubor QUaX . Byl to v Praze první soubor, zabývající se „živou elektronikou“ a prezentující pouze radikální programy na úrovni svých protějšků v Evropě a Spojených státech.\n\nZhoršující se politicko-kulturní situace v Československu po srpnu 1968 jej přinutila k vystěhování do USA. Od konce roku 1969 žije ve státě New York (zprvu v Buffalo, od roku 1983 v New York City) kde se stal důležitou osobností tamního hudebního života. Jeho S.E.M. Ensemble funguje v mnoha variantách – od tria až po orchestr, který vystupuje pod názvem The Orchestra of the S.E.M. Ensemble. Debutem jeho orchestru, ale i jeho dirigentské práce, se stal legendární koncert v Carnegie Hall pod názvem Pocta Johnu Cageovi, kde Kotík dirigoval Cageovo stěžejní dílo Atlas Eclipticalis .\nHeroickým činem bylo vytvoření mezinárodního Institutu a Festivalu nové a experimentální hudby Ostravské dny, které Kotík založil roku 2001 a které významně oživuje hudební dění v Čechách.\n\nJako skladatel je autodidakt. Od počátku byly jeho kompozice založeny na konceptu lineárních struktur, jejichž jednotlivé hlasy se od let sedmdesátých často objevují v kvintovém zdvojení. V sedmdesátých letech se Kotíkovy kompozice vyznačují absencí partitur. Od osmdesátých let píše znovu přesně notované partitury.\n\nV roce 2005 založil pro potřeby festivalu Ostravské dny mezinárodní komorní orchestr Ostravská banda, s tímto orchestrem následující tři roky provozuje také samostatné koncerty u nás , Evropě i USA. Je uměleckým šéfem tohoto orchestru, uplatňuje se jako dirigent a dramaturg koncertů Ostravské bandy.\n\nOstravská banda vznikla v roce 2005 jakožto rezidenční komorní orchestr festivalu Ostravské dny. Od svého prvního koncertu vzbudila Ostravská banda zájem hudební veřejnosti jak v České republice, tak v zahraničí. To vedlo k prestižním koncertům mimo Ostravské dny, jako byly např. Pařížská konzervatoř (2006) a Carnegie Hall v New Yorku (2007), Pražské jaro (2008). Ostravská banda je složena z předních interpretů soudobé hudby mladé generace z Evropy a USA. Pracují zde bok po boku čeští, slovenští, němečtí, maďarští, holandští, finští, angličtí a američtí hudebníci, kteří vytvořili sourodý kolektiv špičkové úrovně. Stálými dirigenty Ostravské bandy jsou kromě něj také Zsolt Nagy, Roland Kluttig nebo Peter Rundel.\n\nJeho synové Tomas Kotík a Jan Jakub Kotík jsou prapravnuky prezidenta Masaryka.\n\n\n"}
{"id": "527596", "url": "https://cs.wikipedia.org/wiki?curid=527596", "title": "Jindřich Valouch", "text": "Jindřich Valouch\n\nJindřich Valouch (31. října 1947 Ústí nad Orlicí - 1. března 2010 Harrachov) byl český politik a v letech 2006-2010 poslanec za ČSSD, předtím starosta a první primátor města Přerov.\n\nVyučil se strojním zámečníkem a pracoval v podniku Přerovské strojírny, později jako vychovatel a mistr odborného výcviku. V roce 1974 se stal členem KSČ a vystudoval Vysokou školu politickou v Praze, kde absolvoval jednoroční kurz a poté pokračoval ve studiu oboru teorie státu a práva a získal právo užívat titul RSDr. Byl aktivní v SSM jako okresní tajemník této organizace. Na tomto postu setrval po čtyři roky. Dva roky potom pracoval jako politický pracovník na politicko-organizačním oddělení OV KSČ Přerov a v roce 1987 se stal instruktorem Krajského výboru KSČ v Severomoravském kraji. V září 1989 byl zvolen do funkce tajemníka pro politicko-organizační práci OV KSČ v Přerově. Zároveň byl zvolen členem předsednictva OV KSČ, předsedou komise mládeže a komise vnitřního života strany OV KSČ v Přerově.\n\nByl ženatý, měl dvě děti.\n\nV roce 1995 vstoupil do ČSSD. Byl místopředsedou Krajského výkonného výboru ČSSD Olomouckého kraje a předsedou Okresního výkonného výboru ČSSD v Přerově.\n\nOd roku 1990 působil v zastupitelstvu Přerova. Zvolen do něj byl v komunálních volbách roku 1994, komunálních volbách roku 1998, komunálních volbách roku 2002 a komunálních volbách roku 2006, k roku 1994 jako bezpartijní za \"Sdružení SDL, HZ a NK\", v následných volbách již jako člen ČSSD. Profesně se k roku 1998 uvádí jako zástupce starosty, následně k roku 2002 coby starosta a roku 2006 jako poslanec a primátor. V období let 1990-1998 byl místostarostou města Přerova. Poté se stal na dvě volební období 1998 - 2002 a 2002 - 2006 přerovským starostou, od roku 2006 prvním přerovským primátorem. Po roce 2006 byl kvůli svému zvolení do poslanecké sněmovny již jen zastupitelem města.\n\nV senátních volbách roku 2002 se neúspěšně ucházel o mandát senátora v obvodu č. 63 - Přerov. Získal necelých 12 % hlasů a nepostoupil do 2. kola. V krajských volbách roku 2000 byl zvolen do Zastupitelstva Olomouckého kraje za ČSSD. Mandát krajského zastupitele zastával do roku 2008.\n\nVe volbách v roce 2006 kandidoval do poslanecké sněmovny za ČSSD (volební obvod Olomoucký kraj). Byl členem sněmovního ústavněprávního výboru, místopředsedou kontrolního výboru a v letech 2009-2010 i členem výboru mandátového a imunitního a výboru pro obranu. Ve sněmovně setrval do své smrti v březnu 2010.\n\nV březnu 2010 jel do krkonošského Harrachova na dovolenou, ovšem zpět se již nevrátil... Dne 1. března 2010 se mu na lyžích udělalo nevolno, šel na lanovku, aby si mohl odpočinout v hotelu, ovšem ve frontě na lanovku zkolaboval. Horská služba se ho pokoušela oživit a podávala mu kyslík. Byl přivolán vrtulník s lékařkou, která se Valoucha pokoušela opět oživit, ovšem marně. Za hodinu konstatovala jeho smrt. Ve sněmovně ho po zbytek volebního období nahradil Pavel Smetana.\n\n"}
{"id": "527598", "url": "https://cs.wikipedia.org/wiki?curid=527598", "title": "Tomas Kotík", "text": "Tomas Kotík\n\nTomas Kotík (* 1969 Praha) je sochař, malíř a muzikant českého původu, žijící v New Yorku, prapravnuk Tomáše G. Masaryka a pravnuk malíře Herberta G. Masaryka.\n\nNarodil se 1969 jako syn hudebního skladatele Petra Kotíka a Charlotty Kotíkové, dcery kunsthistorika Emanuela Pocheho a Herberty Masarykové. Jeho pradědečkem byl český malíř Herbert Masaryk, starší syn Tomáše Garrigua Masaryka. Na začátku sedmdesátých let 20. století s rodiči emigroval do USA. Jeho bratrem byl hudebník Jan Jakub Kotík který zemřel na leukemii v roce 2007.\n\n"}
{"id": "527600", "url": "https://cs.wikipedia.org/wiki?curid=527600", "title": "Pepa", "text": "Pepa\n\nPepa může znamenat:\n\n\n"}
{"id": "527603", "url": "https://cs.wikipedia.org/wiki?curid=527603", "title": "Romistika", "text": "Romistika\n\nRomistika (též ciganologie nebo romologie, anglicky \"Romani studies\") je společensko-vědní obor, jehož tématem jsou 'Romové', ke kterému přistupuje z hlediska různých metodologických disciplín (lingvistiky, etnologie a kulturní a sociální antropologie, historie, sociologie, demografie, politologie aj.) V obecném smyslu se jedná o studium jazyka, dějin a kultury Romů. Prvním českým romistou byl Antonín Jaroslav Puchmajer (1769–1820), institucionální základy české romistiky položila Milena Hübschmannová (1933–2005). V Česku je romistika akreditována jako vysokoškolský obor na Filozofické fakultě UK v Praze, kde se pěstuje v rámci Katedry středoevropských studií.\n\nZbyněk Andrš, Michael Beníšek, Jan Červenka, Eva Davidová, Viktor Elšík, Jiří Hanzal, Jana Horváthová, Milena Hübschmannová, Marek Jakoubek, Josef Ješina, Pavel Kubaník, Vincenc Lesný, Jiří Lípa, Ctibor Nečas, Nina Pavelčíková, Antonín Jaroslav Puchmajer, Helena Sadílková, Michal Schuster, Rudolf von Sowa, Vladimír Srb, Jaroslav Suchý, Hana Šebková, František Štampach\n\n\n\n\n"}
{"id": "527605", "url": "https://cs.wikipedia.org/wiki?curid=527605", "title": "1953 ve filmu", "text": "1953 ve filmu\n\n\n\n\n\n"}
{"id": "527609", "url": "https://cs.wikipedia.org/wiki?curid=527609", "title": "Svobodná strana Rakouska", "text": "Svobodná strana Rakouska\n\nSvobodná strana Rakouska (: Freiheitliche Partei Österreichs, FPÖ) je politická strana v Rakousku. V letech 2017–2019 byla koaličním partnerem Rakouské lidové strany v první vládě kancléře Sebastiana Kurze. FPÖ byla v této vládě zastoupena mj. vicekancléřem, předsedou strany Heinzem-Christianem Strachem.\n\nFPÖ je stranou s prvky národního konzervatismu. Je třetí nejsilnější politickou stranou v rakouské Národní radě. Je zastoupena ve všech zemských parlamentech. Od roku 2014 disponovala čtyřmi europoslanci Evropského parlamentu. Ve \nvolbách do Evropského parlamentu v roce 2019 získala tři mandáty. Voličskou základnu tvoří zejména drobní podnikatelé, zaměstnanci, nejmladší voliči a lidé nespokojení s přistěhovalci a se situací v Evropské unii.\n\nFPÖ byla založena v roce 1956 přetvořením ze Svazu nezávislých (VdU). Dlouhou dobu byla vnímána jako strana bývalých nacistů, což jí znemožňovalo vstup do vlády. Pod vedením liberálního křídla v čele s Norbertem Stegerem vstoupila v roce 1983 do vlády s sociálními demokraty (SPÖ). V roce 1986 se však vedení strany chopil Jörg Haider, pod jehož vedením se strana transformovala na stranu nacionalistickou, což vedlo k rozpadu koalice s SPÖ, tj. k uplatňování ze strany SPÖ tzv. Vranitzkého doktríny (německy \"Vranitzky-Doktrin,\" zrušena pod vedením sociálnědemokratického kancléře Christiana Kerna před parlamentními volbami v roce 2017). FPÖ postupně posilovala, a to navzdory tomu, že se od ní v první polovině 90. let odtrhlo Liberální fórum. Postupně Svobodní zesílili v roce 1999 až na 26,9 % a zajistili si účast v kabinetu Wolfganga Schüssela s rakouskými lidovci (ÖVP). Haider po sestavení vlády odešel z čela strany.\n\nVládní koalice se v roce 2002 předčasně rozpadla a strana pod vedením Herberta Haupta následně v předčasných volbách drasticky oslabila na 10 %. Začátkem roku 2003 však opět vstoupila do Schüsselovy vlády. Po další sérii oslabení a vnitrostranických sporů se křídlo kolem korutanského hejtmana Haidera odštěpilo  novou stranu Svaz pro budoucnost Rakouska. Do ní přešlo 16 z 18 poslanců FPÖ a všichni tři dosavadní ministři za FPÖ. Zdecimovaní Svobodní zvolili na konci dubna do svého čela současného předsedu Stracheho, pod jehož vedením zaznamenala FPÖ opět vzestup v parlamentních volbách roku 2006, kde Svobodní skončili s 11 % a 21 mandáty těsně čtvrtí.\n\nPo dalších předčasných volbách, způsobených rozpadem velké koalice SPÖ a ÖVP, posílili již na 17,54 % s 34 mandáty a získali zpět křeslo druhého viceprezidenta Národní rady, kterým se stal Martin Graff. FPÖ od roku 2008 zvolna posiluje i v zemských volbách, a to zejména na úkor sociálních demokratů. V roce 2013 získala 21,4 % hlasů a 42 mandátů v Národní radě.\n\nDo prezidentských voleb v dubnu roku 2016 kandidoval za stranu Norbert Hofer, který zvítězil v prvním kole s výsledkem 36,4 % a postoupil tak do druhého kola, v kterém se utkal s Alexanderem Van der Bellenem. V napínavém druhém kole v květnu roku 2016 obdržel Norbert Hofer 49,7 % hlasů a nebyl zvolen rakouským prezidentem. Avšak Ústavní soud volbu zrušil a došlo k opakování druhého kola.\n\nPoté, co stranický kandidát Norbert Hofer těsně neuspěl ve druhém kole prezidentských voleb v květnu 2016, se Svobodní vyjádřili, že by mělo být zrušeno korespondenční hlasování, které v posledku rozhodlo o výsledku voleb. Strana posléze formálně napadla volební výsledky. Ústavní soud dal FPÖ za pravdu a volby se opakovaly. V nich však znovu zvítězil Alexander Van der Bellen.\n\nV pátek 17. května 2019 informovaly německý deník \"Süddeutsche Zeitung\" a časopis \"Der Spiegel\" o kontroverzní videonahrávce z hotelu na ostrově Ibiza, na které se pár týdnů před rakouskými parlamentními volbami domlouval s nastraženou provokatérkou předseda FPÖ Heinz-Christian Strache na mediální podpoře v parlamentních volbách na stránkách nejčtenějšího rakouského deníku \"Kronen Zeitung\". Mělo to být výměnou za přidělení státních zakázek ve prospěch údajné investorky, která se vydávala za neteř rusko-turkmenského oligarchy Igora Makarova, a s níž Strache a jeho spolupracovník Gudenus vedli onen tajně natáčený rozhovor. Žena během schůzky fingovaně tvrdila, že plánuje koupit deník \"Kronen Zeitung\" a investovat v Rakousku v přepočtu více než 6,5 miliardy korun. Během schůzky také opakovaně naznačila, že jde o černé peníze.\n\nKauza vyvolala okamžitou rezignaci rakouského vicekancléře a předsedy FPÖ Heinze-Christiana Stracheho, rozpad rakouské vládní koalice a uspořádání předčasných parlamentních voleb.\n\nPodnikatel Igor Makarov se od nahrávky distancoval a uvedl, že žádnou neteř nemá. K videonahrávce se později přihlásil v Íránu narozený vídeňský právník Ramin Mirfakhrai.\n\n\n"}
{"id": "527611", "url": "https://cs.wikipedia.org/wiki?curid=527611", "title": "Mārtiņš Rubenis", "text": "Mārtiņš Rubenis\n\nMārtiņš Rubenis (* 26. září 1978 Riga, Sovětský svaz) je lotyšský sáňkař, bronzový olympijský medailista z her v Turíně 2006, stříbrný z mistrovství světa 2003, bronzový z roku 2004 a juniorský mistr světa z roku 1998. Kromě individuálních úspěchů vlastní i několik medailí ze závodů družstev.\n\nRubenis odešel po zimních olympijských hrách v roce 2014. Oznámil svůj odchod do důchodu, ale o několik dní později získal bronzovou medaili, která je součástí lotyšského relayového týmu.\n\nMartins je hudebník a DJ a člen skupiny DJs Värka Kru\n\n2011 - Řád tří hvězd\n\n2014 - Atzinības krusts\n\n\n1998 - Nagano 1998 14. místo\n\n2002 - Salt Lake City po krachu - DNF\n\n2006 - Turín 3. místo\n\n2010 - Vancouver 11. místo\n\n2014 - Soči 10. místo\n\n2014 - Soči 3. místo Team Relay\n\n"}
{"id": "527622", "url": "https://cs.wikipedia.org/wiki?curid=527622", "title": "1954 ve filmu", "text": "1954 ve filmu\n\n\n\n\n\n\n"}
{"id": "527625", "url": "https://cs.wikipedia.org/wiki?curid=527625", "title": "Julia (film)", "text": "Julia (film)\n\nJulia, český název Julie / Julia, je americký film z roku 1977. Režíroval jej Fred Zinnemann a Julii si zahrála Vanessa Redgrave, spisovatelku Lillian Hellman hrála Jane Fondová, Dashiella Hammetta, Jason Robards a ve své první epizodní roli se zde objevila také Meryl Streepová.\n\nFilm byl nominován v jedenácti kategoriích (herec v hlavní roli, herec ve vedlejší roli, herečka v hlavní roli, herečka ve vedlejší roli, scénář, nejlepší film, nejlepší adaptovaný scénář, kamera, kostýmy, střih a hudba.) Své Oscary pak získali Vanessa Redgrave (herečka HR), Jason Robarts (herec v HR) a Alvin Sargent za scénář.\nKromě tří Oskarů pak představitelé získali ceny BAFTA (nejlepší film, scénář a herečka pro Jane Fondovou), Vanessa Redgrave i Jane Fondová pak získaly i Zlatý glóbus.\n\nNa počátku příběhu se setkáváme s Lillian Hellman, spisovatelkou a dramatičkou, která se právě pokouší napsat svou první divadelní hru. Jejím rádcem je její přítel spisovatel Dashiell Hammett, který ji vybídne k cestě do Evropy za přítelkyní Julií.\n\nV retrospektivách pak Lillian vzpomíná na dětství, jehož část prožila se svou nejlepší přítelkyní Julií na britském venkově. Liliian hledá Julii ve Vídni, ale Julia je kvůli svým protinacistickým postojům zraněna při jedné z bojůvek a Lillian jí nachází v nemocnici v bezvědomí. Po jedné z operací Julia zmizí a Lillian je řečeno, že zemřela. Po marném pátraní se Lillian vrací do USA, kde konečně dopíše svou hru Lištičky (Little foxes). Hra je přijata s úspěchem a Lillian je pozvána do Moskvy na divadelní festival.\n\nLillian vyhledá Johan, Juliin spolupracovník, který jí oznámí, že Julia žije, a požádá Lillian o propašování vysoké peněžní částky na boj proti nacismu.\n\nLillian souhlasí a při cestě do Moskvy vlakem činí zastávku v Berlíně, kde má dojít k předání. Lillian úspěšně propašuje peníze v čepici a setká s Julií v Berlíně. Ta jí prozradí, že má dítě, které je schováno někde ve Francii.\n\nLillian v Moskvě zjistí, že Julia byla zavražděna, a začíná hledat její dceru, což se jí přes všechno úsilí nepodaří. Vrací se tedy s nepořízenou do USA a celý život na svou přítelkyni vzpomíná.\nLillian Hellman – Jane Fonda <br>\nJulia – Vanessa Redgrave<br>\nDashiell Hammett – Jason Robards<br>\nJohan - Maximilian Schell<br>\n\n"}
{"id": "527626", "url": "https://cs.wikipedia.org/wiki?curid=527626", "title": "Alexander Zaid", "text": "Alexander Zaid\n\nAlexander Zaid někdy též Alexander Zeid nebo Alexander Zaïd (: אלכסנדר זייד) byl ruskožidovský sionistický aktivista a vojenský organizátor v Palestině.\n\nNarodil se ve městě Zima v tehdejším Rusku. Ve věku 13 let se přestěhoval do Vilniusu a roku 1904 přišel v rámci druhé alije do tehdejší turecké Palestiny, kde se zapojil do levicově orientovaných organizací. Působil v Zichron Ja'akov, kde byl zraněn při střetech s Araby, pak přesídlil do Jeruzaléma, kde pracoval jako kameník.\nRoku 1907 byl jedním ze zakladatelů tajné židovské obranné organizace Bar Giora a v roce 1909 spoluzakládal i její nástupnickou organizaci - ha-Šomer. V rámci ha-Šomeru přišel v roce 1916 osidlovat vesnici Kfar Gil'adi v Horní Galileji a pak působil v sousední vesnici Tel Chaj. roku 1926 přesídlil do Jizre'elského údolí, na jehož západním okraji v lokalitě zvané Šejch Abrik (poblíž dnešního města Kirjat Tiv'on) - se usadil i s rodinou.\n\n21. července 1932 byl spolu se svým synem zraněn při arabském útoku. V červenci 1938 byl zabit Araby během strážní služby. Poblíž jeho bydliště byla postavena jeho socha a stojí zde mošav Bejt Zaid.\n\n"}
{"id": "527630", "url": "https://cs.wikipedia.org/wiki?curid=527630", "title": "SS Gallic (1920)", "text": "SS Gallic (1920)\n\nSS \"Gallic\" byl parník společnosti White Star Line. Vybudován byl společností Workman, Clark & Co. Jeho celková hrubá prostornost činila 7 914 BRT. Sloužil jako nákladní loď.\n"}
{"id": "527640", "url": "https://cs.wikipedia.org/wiki?curid=527640", "title": "Kaspars Dumpis", "text": "Kaspars Dumpis\n\nKaspars Dumpis (* 23. prosince 1982 Ogre, Sovětský svaz) je lotyšský sáňkař, který na olympijských hrách v Turíně v roce 2006 obsadil 17. místo.\n\n"}
{"id": "527642", "url": "https://cs.wikipedia.org/wiki?curid=527642", "title": "1955 ve filmu", "text": "1955 ve filmu\n\n\n\n\n\n"}
{"id": "527649", "url": "https://cs.wikipedia.org/wiki?curid=527649", "title": "Guntis Rēķis", "text": "Guntis Rēķis\n\nGuntis Rēķis (* 3. listopadu 1974 Riga, Sovětský svaz) je lotyšský sáňkař, dvojnásobný bronzový medailista z roku 2008 a 2009 z mistrovství světa ze závodů družstev. Čtyřikrát startoval na olympijských hrách, nejlépe se umístil hned při svém prvním startu na hrách v Naganu v roce 1998, kde obsadil 17. místo.\n\n"}
{"id": "527650", "url": "https://cs.wikipedia.org/wiki?curid=527650", "title": "Álvaro Obregón", "text": "Álvaro Obregón\n\nÁlvaro Obregón Salido (19. února 1880 v Huatabambě, Sonora – 17. července 1928 v Ciudad de Mexico) byl mexický politik, generál a prezident Mexika v letech 1920–1924. Byl jednou z nejvýznamnějších politických figur mexické revoluce mezi roky 1915 až 1928.\n\nNarodil se v rodině rolníka Franciska Obregóna jako poslední z osmi dětí. Jeho rodina přišla o většinu majetku během 60. let 19. století, kdy partner jeho otce podporoval restauraci mexického císařství proti liberální vládě Benita Juaréze. Pozemky byly rodině zabaveny v roce 1867 a jeho otec zemřel v roce 1880, takže rodina měla velké finanční problémy. Z těchto důvodů absolvoval jen základní školu a jinak byl samoukem. Na začátku 20. století pracoval na různých místech například jako dělník v cukrovaru a nebo jako podomní prodavač. Později si pronajal statek a v roce 1906 byl schopen si statek zakoupit a věnovat se pěstování cizrny.\n\nBěhem let 1908–1909 se připojil k politickému hnutí proti znovuzvolení Porfirio Díaze pod vedením Franciska Madery. V roce 1911 se stal starostou města Huatamambo. Při pokusu o vojenský puč proti Maderovi se přidal na stranu prezidenta. V Maderově armádě prokázal dobrou znalost vojenské taktiky, takže během krátké doby byl povýšen do hodnosti plukovníka (1912). Po skončení bojů se chtěl navrátit do občanského života, nicméně v armádě zůstal vzhledem k novým okolnostem, které nastaly s provedením nového vojenského puče pod vedením generála Victoriana Huerty v roce 1913. Huerta donutil prezidenta Maderu k abdikaci, vzápětí ho nechal popravit a ujal se protiústavně vlády nad zemí. Jeho stát Sonora se připojil ke konstitucionalistickému hnutí iniciovaném guvernérem Venustianem Carranzou. V září roku 1913 byl jmenován velitelem severozápadní části Konstitucionální armády. Jako velitel se účastnil tažení na hlavní město Mexiko a v roce 1915 byl Carranzou pověřen pacifikací dřívějších Carranzových spojenců Emiliana Zapaty a Pancho Villy. V Carranzově vládě následně zastával pozici ministra války.\n\nMezi ním a prezidentem V. Carranzou se začaly během let 1916–1917 objevovat neshody, který mimo jiné pramenily z jeho příklonu k radikálnější skupině mexických revolucionářů (\"jacobinos\") a bezpochyby také z jeho snahy o to využít svojí popularitu pro vlastní politickou kariéru. V roce 1917 podal demisi a jeho neshody se obrátily v otevřený politický konflikt. V. Carranza se jej pokusil zatknout na základě falešných obvinění. Reagoval na to tím, že vyvolal proti Carranzovi převrat, v rámci kterého byl Venustiano Carranza zavražděn (1920). Prozatímním prezidentem Mexika se stal Adolfo de la Huerta, zatímco on sám úspěšně kandidoval na úřad prezidenta Mexika.\n\nStal se prezidentem země, která se ocitla posledních devět let uprostřed občanské války. V tomto smyslu znamenala jeho vláda stabilizaci země. Zaměřil se na několik politických oblastí jako bylo vzdělání (zakládání nových základních škol), pracovní vztahy nebo rychlejší postup pozemkové reformy. K největším problémům jeho vlády patřil zhoršující se vztahy s mexickou římskokatolickou církví. Přestože osobně patřil k umírněnějším odpůrcům katolické církve, za jeho vlády došlo k násilným srážkám mezi socialisty a katolíky. V roce 1923 došlo k vyhoštění apoštolského delegáta Ernesta Eugenia Filippiho, na základě jeho sloužení bohoslužby mimo kostel (což bylo v Mexiku ústavně zakázáno). Problematické byly také vztahy s USA, které byly ovlivněny znárodňovacími články mexické ústavy z roku 1917, jež ohrožovaly americké investice v Mexiku. V roce 1923 jeho vláda zlikvidovala hlavního představitele radikálního rolnického hnutí Pancho Villu. V poslední etapě prezidentského úřadu musel čelit opozici svého bývalého ministra financí a prozatímního prezidenta Adolfa de la Huerty, kteří doufal, že si ho zvolí za svého nástupce v úřadě. On se však rozhodl pro Plutarca Elíase Callese. Huerta s Callesem a další proti němu povstali. K povstalcům se přidala asi polovina armády včetně řady jeho bývalých přátel. Po rozhodující bitvě u Ocotlánu ve státě Jalisco jeho armáda zničila vojsko rebelů.\n\nPo nástupu Plutarca Elíase Callese do úřadu prezidenta Mexika se vrátil do rodné Sonory a věnoval se svému statku. Přesto ale zachovával úzké vazby s Callesem, které vyvolávaly obavy z opakování Díazova modelu z let 1876–1911. Tyto obavy se zdály být opodstatněné,když mexický parlament odsouhlasil změnu ústavy, která umožňovala Obregónovo znovuzvolení prezidentem země.\nMezi roky 1926–1927 se vrátil do doby své vojenské kariéry. Tentokrát potlačoval rebelii indiánského obyvatelstva Yaqui v Sonoře. V roce 1927 oficiálně zahájil prezidentskou kampaň, spoléhajíce se především na podporu armády a Národní agrární strany a v roce 1928 byl zvolen Callesovým nástupcem. Než mohl do úřadu znovu nastoupit byl 17. července 1928 zavražděn José de Léonem Toralem, mladým katolíkem, který odmítal Callesovu antikatolickou politiku.\n\n\n\n"}
{"id": "527653", "url": "https://cs.wikipedia.org/wiki?curid=527653", "title": "Andris Šics", "text": "Andris Šics\n\nAndris Šics (* 12. května 1985 Sigulda, Sovětský svaz) je lotyšský sáňkař, který závodí v kategorii dvojic společně se svým bratrem Jurisem. Dvakrát startovali na olympijských hrách, v roce 2006 na hrách v Turíně obsadili 7. místo, o čtyři roky později na hrách ve Vancouveru vybojovali stříbrnou medaili. Je také držitelem dvou bronzových medailí z mistrovství světa a dvou zlatých a jedné bronzové z mistrovství Evropy, vše ze závodů družstev.\n\n"}
{"id": "527654", "url": "https://cs.wikipedia.org/wiki?curid=527654", "title": "Abondance", "text": "Abondance\n\nAbondance je francouzský sýr. Počátky jeho výroby sahají do 5. století. K jeho výrobě se používá polotučné mléko krav pasoucích se na horských pastvinách. Zraje až 3 měsíce v dřevěných formách. Po dozrání má sýr žluté děrované jádro a ostře oranžovou kůrku. Kůrka se musí před konzumací odstranit. Sýr zraje až 90 dní a může vážit až 12 kg. Jeho chuť je ostrá s vůní po ovoci a lískových oříšcích.\n\n"}
{"id": "527657", "url": "https://cs.wikipedia.org/wiki?curid=527657", "title": "Juris Šics", "text": "Juris Šics\n\nJuris Šics (* 26. dubna 1983 Sigulda, Sovětský svaz) je lotyšský sáňkař, který závodí v kategorii dvojic společně se svým bratrem Andrisem. Dvakrát startovali na olympijských hrách, v roce 2006 na hrách v Turíně obsadili 7. místo, o čtyři roky později na hrách ve Vancouveru vybojovali stříbrnou medaili. Je také držitelem dvou bronzových medailí z mistrovství světa a dvou zlatých a jedné bronzové z mistrovství Evropy, vše ze závodů družstev.\n\n"}
{"id": "527658", "url": "https://cs.wikipedia.org/wiki?curid=527658", "title": "Graždanka", "text": "Graždanka\n\nGraždanka (zkratka z ruského \"гражда́нский шрифт\", tj. \"písmo světské\") je původně jen grafická obměna ruské cyrilice sblížená k latinské antikvě, později s vypuštěním některých dosavadně méně používaných písmen. Graždanka vznikla v dobách Petra Velikého v letech 1708-1711 a nakonec byla podle ní modifikována i další cyrilická písma.\n\nV době vlády Kateřiny II. přišla první reforma graždanky, která měla zajistit plnou možnost zápisu ruských textů (původní cyrilice prvotně sloužila k zápisu textů církevněslovanských a staroslověnských). Tato reforma přinesla následující změny:\n\n\nPo roce 1917 byla provedena poslední reforma pravopisu, která zrušila další zbytečná písmena a dále zjednodušila a sjednotila pravopis (odtud se např. „je“ píše výlučně jako E).\n\nNa základě této reformy ruského písma byla v 18. – 19. stol. modifikována i další cyrilická písma, jak stará (bulharské, srbské), tak nová (ukrajinské, běloruské, moldavské, makedonské a laponské). Ve 20. stol. se toto písmo rozšířilo k zápisu různých jazyků na území SSSR a v Mongolsku. Tato situace trvá v zásadě dosud, ačkoliv některé z těchto jazyků přešly na latinku. Ve většině těchto lokálních odměn graždanky byla přidána dodatečná písmena pro zápis hlásek, které se nevyskytují v ruštině.\n\nStará („církevní“) podoba cyrilice (poluustav) je dnes zachován pouze při vydávání církevních knih v církevní slovanštině, ačkoliv i ty se čím dál častěji tisknou graždankou. To se týká zejména pomůcek vydávaných pro potřeby věřících (modlitebníky, zpěvníky).\n\n\n"}
{"id": "527659", "url": "https://cs.wikipedia.org/wiki?curid=527659", "title": "1956 ve filmu", "text": "1956 ve filmu\n\n\n\n\n\n"}
{"id": "527661", "url": "https://cs.wikipedia.org/wiki?curid=527661", "title": "Giv'at ha-More", "text": "Giv'at ha-More\n\nGiv'at ha-More (: גבעת המורה, : Giv'at ha-More nebo Moreh) je horský masiv v severním Izraeli, který na severovýchodní straně vystupuje z roviny Jizre'elského údolí. Nejvyšší vrchol dosahuje nadmořské výšky 515 metrů, zatímco dno Jizre'elského údolí se nachází ve výšce 50–100 metrů. Na severní straně přechází Giv'at ha-More v planiny Dolní Galileji, ze které cca 8 kilometrů odtud vystupuje další izolovaný masiv hory Tavor. Na východní straně navazuje na Giv'at ha-More planina Ramot Isachar. K jihovýchodu se Giv'at ha-More sklání do Charodského údolí, které pak ústí do údolí řeky Jordán.\n\nGiv'at ha-More se zmiňuje v Bibli jako návrší Móre (například Kniha Soudců 7,1). Táhl tudy při své válečné výpravě bilbický Gideon.\n\nArabové nazývali tuto horu Džebel Dachi podle muslimské svatyně Nabi Dachi umístěné na jejím vrcholku. Ve 20. století byla v údolí pod horou založena Afula jako židovské centrum tohoto regionu. Afula postupně expandovala z rovinaté nížiny na svahy Giv'at ha-More, kde existuje čtvrť Afula ha-Ce'ira. Během války za nezávislost v roce 1948 byla tato oblast zcela ovládnuta izraelskými silami, ale místní arabské obyvatelstvo nebylo vysídleno. Na svazích hory se tak rozkládá několik arabských vesnic – zejména ad-Dachi a Najn.\n\nVlastní centrální část Giv'at ha-More je přírodní rezervací, částečně zalesněnou díky aktivitám Židovského národního fondu.\n\n"}
{"id": "527665", "url": "https://cs.wikipedia.org/wiki?curid=527665", "title": "Beaufort (sýr)", "text": "Beaufort (sýr)\n\nBeaufort je francouzský sýr. Pochází z francouzských Alp. Zraje nejméně 6 měsíců vysoko v horách, váha sýrového bochníku je až 70 kilogramů. Při výrobě se používají formy z bukového dřeva, ve kterých se sýr formuje do charakteristického tvaru. Střed sýru je jemný, trochu připomíná sýr Gruyère. Kůrku má hladkou, žlutou až hnědou. Jeho chuť připomíná ořechy, někdy má též vůni bylinek. Kromě základní verze sýra existuje také letní (vyráběná od června do října) a alpská.\n\n"}
{"id": "527666", "url": "https://cs.wikipedia.org/wiki?curid=527666", "title": "Africa Addio", "text": "Africa Addio\n\nAfrica Addio je italský dokumentární film z roku 1966, v němž jsou zdokumentovány následky dekolonizace Afriky. Byl natočen italskou režisérskou dvojicí Gualtiero Jacopetti a Franco Prosperi, která při jeho natáčení strávila tři roky v Africe. Mimo jiné je zde zachyceno vybíjení zvířat černochy, masakry Arabů na Zanzibaru a spěšný útěk bělochů z afrických států bezprostředně po získání jejich nezávislosti.\n\n"}
{"id": "527668", "url": "https://cs.wikipedia.org/wiki?curid=527668", "title": "Gruyère", "text": "Gruyère\n\nGruyère (německy Greyerzer) je tvrdý švýcarský sýr s mnohaletou tradicí výroby.\n\nNázev sýru pochází z názvu švýcarského okresu (francouzsky \"District de la Gruyére\", německy \"Greyerzbezirk\"), ze kterého sýr pochází. Ve francouzštině se rozlišuje rodem sýr \"le Gruyére\" a okres \"la Gruyére\".\n\nVe Švýcarsku je produkován od roku 1113, ale zmínky o sýru z oblasti kde se dnes Gruyére vyrábí pocházejí již z roku 116 n. l. Oficiální název sýr získal v roce 1762, kdy byl Gruyére Francouzskou akademií zařazen do jejího slovníku. V roce 2009 se ho vyrobilo ve Švýcarsku přes 26 000 tun, čímž překonal poprvé v historii ementál. \nGruyére se vyrábí v několika kantonech ve Švýcarsku. Jedná se především o kanton Fribourg v západním Švýcarsku, ale jeho výroba probíhá i v kantonech Vaud, Neuchâtel či Jura.\n\nJe to tvrdý sýr z nepasterizovaného kravského mléka. Obsah tuku v sušině je 49 až 53 %. Jeho střed je slámové barvy. Kůrka je tvrdá, rezavé barvy. Doba jeho zrání je 3-25 měsíců. Tento sýr má bohatou škálu chutí od ovocné až po ořechovou.\n\n"}
{"id": "527671", "url": "https://cs.wikipedia.org/wiki?curid=527671", "title": "Anna Orlova", "text": "Anna Orlova\n\nAnna Orlova (* 23. srpna 1972 Riga, Sovětský svaz) je lotyšská sáňkařka, šestinásobná účastnice zimních olympijských her. Jejím nejlepším olympijským umístěním je 7. místo z her v Turíně v roce 2006. Je také držitelkou jedné stříbrné medaile z mistrovství světa a jedné zlaté a bronzové z mistrovství Evropy, vše ze závodů družstev.\n\n"}
{"id": "527672", "url": "https://cs.wikipedia.org/wiki?curid=527672", "title": "Epoisses", "text": "Epoisses\n\nEpoisses je francouzský sýr. Jeho vznik se datuje už do 16. století. Pochází z Burgundska. Vyrábí se z plnotučného kravského mléka s přidáním burgundského vína. Jeho povrch je lesklý, hladký a má oranžovou barvu. Obsahuje 50 % tuku. Je velice krémový a jeho chuť je kořeněná. Nejlepší kvalita sýra je od června do února.\n\n"}
{"id": "527675", "url": "https://cs.wikipedia.org/wiki?curid=527675", "title": "Targovišťská oblast", "text": "Targovišťská oblast\n\nTargovišťská oblast je jedna z oblastí Bulharska. Leží na severovýchodě země a jejím hlavním městem je Tărgovište.\n\nOblast hraničí na severu s Razgradskou oblastí, na severozápadě s Rusenskou oblastí, na západě s Velikotarnovskou oblastí, na jihu se Slivenskou oblastí a na východě s Šumenskou oblastí.\n\nOblast se administrativně děli na 5 obštin.\n\nV oblasti žije 120 818 obyvatel. Podle sčítáni 1. února 2011 bylo národnostní složení následující:\n\n"}
{"id": "527679", "url": "https://cs.wikipedia.org/wiki?curid=527679", "title": "Bainoceratops efremovi", "text": "Bainoceratops efremovi\n\nBainoceratops efremovi („rohatá tvář z Bajan-Dzak“) byl malý ceratopsidní dinosaurus, který žil asi před 75 miliony let (v období svrchní křídy) na území dnešního jižního Mongolska. \"Bainoceratops efremovi\" byl popsán ruskými paleontology v roce 2003. Materiál sestává pouze z části páteře, je však dostatečně diagnostický, aby ukázal odlišnost tohoto rodu a známějšího protoceratopse. Blíže příbuzný byl bainosaurus například rodu \"Udanoceratops\" nebo \"Leptoceratops\".\n\nStejně jako ostatní ceratopsové byl tento dinosaurus býložravcem se zobákovitými čelistmi, který spásal níže rostoucí vegetaci (zejména cykasy, kapraďorosty a jehličiny).\n\n"}
{"id": "527682", "url": "https://cs.wikipedia.org/wiki?curid=527682", "title": "Graždanka (rozcestník)", "text": "Graždanka (rozcestník)\n\nGraždanka může znamenat:\n\n"}
{"id": "527687", "url": "https://cs.wikipedia.org/wiki?curid=527687", "title": "John King (autor)", "text": "John King (autor)\n\nJohn King (* 1960) je anglický spisovatel, známý především svojí novelou Fotbalová fabrika (\"The Football Factory\", 1997), pojednávající o fenoménu násilí a hnutí hooligans. Jeho díla pojednávají o životě a názorech britské dělnické třídy a s ní spojených subkultur. Dále je znám svým euroskeptickým postojem, jeho jméno figuruje mezi registrovanými příznivci hnutí Ne EU - Ano demokracii.\n\nCharles Shaar pro The Independent napsal, že King svými romány „vytváří moderní anglickou proletářskou literaturu\".\n\n"}
{"id": "527691", "url": "https://cs.wikipedia.org/wiki?curid=527691", "title": "Maija Tīruma", "text": "Maija Tīruma\n\nMaija Tīruma (* 28. listopadu 1983 Riga, Sovětský svaz) je lotyšská sáňkařka, trojnásobná účastnice zimních olympijských her. Jejím nejlepším olympijským umístěním je 9. místo z her ve Vancouveru v roce 2010. Je také držitelkou dvou bronzových medailí z mistrovství světa a jedné zlaté z mistrovství Evropy, vše ze závodů družstev.\n\n"}
{"id": "527694", "url": "https://cs.wikipedia.org/wiki?curid=527694", "title": "Kalambúr", "text": "Kalambúr\n\nKalambúr (z francouzského ) je věta nebo sousloví, které má několik různých významů. Jednotlivé významy se buď vůbec neliší svou výslovností, nebo se jednotlivé významy liší různým přízvukem nebo rytmem (dělením slov). Význam slov se tak mění pouze změnou umístění mezer ve větě nebo sousloví. Správný význam lze obvykle určit z celkového kontextu.\n\nU věty \"Jedli nahoře bez holí\" lze najít víc než půl stovky různých významů.\n\nKalambúrem je také název umělecké skupiny Ztohoven, některých jejích akcí (Občan K.) a členů (Anna Bolická, Tomáš Jasný, Tomáš Mrnc, Petr Žílka…).\n\n\n"}
{"id": "527700", "url": "https://cs.wikipedia.org/wiki?curid=527700", "title": "Elisabeth", "text": "Elisabeth\n\nElisabeth (v němčině \"Elisabeth – das Musical\") je rakouský muzikál autorů Michaela Kunze a Sylvestera Leavaye, který započal éru moderního německy mluvícího muzikálového divadla. Jde o příběh rakouské císařovny Alžběty Bavorské, manželky Františka Josefa I. Premiéra se odeháral v roce 1992 na prknech Theater an der Wien ve Vídni, v hlavní roli se představila Pia Douwes.\n\nKunze, rodák z Prahy, zakomponoval do děje hlavně výrazný motiv Smrti, lásky Elisabeth. Protože Smrt jediný/á jí může rozumět. Motiv lásky Elisabeth ke Smrti byl výrazněji rozvit v japonských adaptacích, kterých vzniklo několik, nejznámější jsou tzv. Takarazuka productions. V těchto verzích byly přidány určité písně a dialogy.\n\nPremiéra české verze proběhla dne 30. listopadu 2019 v plzeňském Divadle Josefa Kajetána Tyla v režii Lumíra Olšovského a překladu Michaela Prostějovského. Hlavní roli v alternaci ztvárnily Soňa Hanzlíčková Borková a Michaela Gemrotová.\n\nNejvětší slávy ale Elisabeth dosáhla ve Vídni, kde se první verze hrála od roku 1992 do roku 1994, následně od roku 1996 do roku 2001 a poslední upravená verze od roku 2003 do prosince 2005.Vídeňská verze se velmi úspěšně hrála v němčině na japonském turné v Tokiu a Ósace v roce 2007. Kromě Vídně se Elisabeth představila publiku s Německu, v Essenu a Stuttgartu, v maďarské Budapešti, Segedínu a Miskolci, ve Finsku, Švédsku, švýcarském Thunu, v Holandsku a samozřejmě v Japonsku. Nedávno proběhlo i evropské turné, v jehož rámci se Elisabeth hrála v Berlíně, Curychu a v roce 2009 pak v belgických Antverpách.\n\nPoznámka: V němčině má smrt (Der Tod) mužský rod, proto je zde Smrt jako postava prezentována v mužském rodě.\n\nPříběh začíná pomyslným soudem nad Luigim Luchenim, vrahem Elisabeth. Elisabeth je od mladých let vychovávána nedbale vůči svému postavení, chce žít ve svobodě a věnovat se svým koníčkům – četbě básní Heinricha Heina, psaní básní podle jeho vzoru a jízdě na koni. Když spadne z cirkusové hrazdy, poprvé se setká se Smrtí. Smrt, v podobě krásného mladého muže se do Elisabeth zamiluje a nepřestane ji pronásledovat.\n\nElisabeth se v Ischlu seznámí s císařem Františkem Josefem a vezme si ho. Přízrak Smrti ji však neustále pronásleduje. Má špatný vztah s tchyní a zároveň tetou Žofií (dále jako Sophie). Ta ji odebere děti a vychovává je sama. Kvůli přísné výchově syna Rudolfa napíše Elisabeth ultimátum, na které František přistoupí a Rudolfova výchova se zmírní. Z Elisabeth se stává čím dál krásnější žena a Smrt ji tím více chce. Elisabeth je ale věrná Františkovi, který jí celý život věrně miluje.\n\nDojde k Rakousko-Uherskému vyrovnání a Elisabeth je v Maďarsku oslavována. Připadá si ale stále víc sama. Její syn Rudolf dospívá, ale ona nemá sílu se podílet na jeho výchově. Elisabeth stárne a objevují se nemoce. Její syn Rudolf s ní chce navázat bližší vztah, protože už dospěl, Elisabeth však dbá jen sama o sebe. Rudolf je Smrtí sveden k sebevraždě. Až pozdě si Elisabeth uvědomí, že ztratila syna. Chce zemřít, ale Smrt, který po ní celou dobu toužil už jí nechce. František stále Elisabeth miluje a chce při ní stát. Při výletě do Ženevy probodne Elisabeth italský anarchista Luigi Lucheni Elisabeth pilníkem a ona umírá. Nakonec se konečně setkává se Smrtí a konečně může být tím, kým chtěla.\n\n\nElisabeth jako muzikál se v průběhu času měnila. Je rapidní rozdíl mezi tím, jak se uvádí v Rakousku a Německu, jak v Maďarsku a hlavně v Japonsku. Zde uvedený scénosled je z verze Vídeň revival z let 2003–2005.\n\n1. akt\n\n\n2. akt\n\n"}
{"id": "527705", "url": "https://cs.wikipedia.org/wiki?curid=527705", "title": "Troja (řeka)", "text": "Troja (řeka)\n\nTroja je nevelká řeka ve vojvodstvích opolském i slezském na jihu Polska, pravý nejdelší přítok Psiny. Na Troje leží město Ketř.\n\nŘeka pramení v Powiatu głubczyckém v Přírodním parku Rajón Mokré – Levice. Řeka protéká řadou vesnic Hlubčického okresu a částí Slezského vojvodství, kde má svoje ústí. Je periodickou řekou, napájenou podzemními vodami, její hladina se však zvedá v důsledku srážek a tání. Pramen Troji se nachází u Petrovic poblíž Krnova, řeka sama nemá významných přítoků; jde většinou o větší potoky a strouhy.\n\nV roce 1997 bylo provedeno prohloubení a rozšíření koryta řeky, díky tomu při tisícileté vodě v roce 2007 řeka nevystoupila z břehů, třebaže dříve opakovaně zaplavovala část města Ketř (naposledy v letech 1995 – 1999).\n\nU vsi Włodzienin (\"Vladěnín\") byla v roce 2006 vybudována retenční nádrž Włodzienin (polsky \"zbiornik retencyjny Włodzienin\"), neboť při velkých dešťových srážkách nebo náhlých záplavách dochází k prudkému nárůstu množství vody v korytě. Nádrž bude chránit před povodněmi území dolního toku Troji, má zajistit bezpečí obyvatel v této oblasti a zamezit přílivu velkého množství vod do Odry v době vysokého stavu vody; v nádrži se dnes chovají ryby. Nezanedbatelné bude i využití turistické, ale dnes je v ní koupání zakázáno, protože okolní vsi nemají vybudované kanalizace s čističkami a splašky tečou přímo do retenční nádrže.\n\n\n"}
{"id": "527706", "url": "https://cs.wikipedia.org/wiki?curid=527706", "title": "Bresse Bleu", "text": "Bresse Bleu\n\nBresse Bleu je francouzský sýr. Historie tohoto dvouplísňového sýra sahá až do minulého století. Tento sýr je kombinací modré plísně uvnitř a bíle plísně na povrchu. Je vyráběn z pasterizovaného kravského mléka. Jeho chuť je plná a krásně se spojuje s modrou plísní uvnitř. Smetanový střed má podobnou chuť jako Brie.\n"}
{"id": "527707", "url": "https://cs.wikipedia.org/wiki?curid=527707", "title": "Fluidothorax", "text": "Fluidothorax\n\nFluidothorax (voda na plicích) je lékařský termín, označující nahromadění tekutiny v prostoru kolem plíce tzv. pleurální dutině. Fluidothorax je obecný název, který se dále konkretizuje dle zjištěného složení tekutiny. Obsahuje-li tekutina krev, mluvíme o hemothoraxu, obsahuje-li mízu (lymfu), mluvíme o chylothoraxu, obsahuje-li bakterie a hnis, mluvíme o pyothoraxu. Vyskytuje-li se v tekutině hodně bílkoviny, mluvíme o exsudátu. Obsahuje-li tekutina bílkovin málo, hovoří se o transudátu.\n\n"}
{"id": "527708", "url": "https://cs.wikipedia.org/wiki?curid=527708", "title": "Gabrovská oblast", "text": "Gabrovská oblast\n\nGabrovská oblast je jedna z oblastí Bulharska. Leží na centrálním severu země a jejím hlavním městem je Gabrovo.\n\nOblast hraničí na severovýchodě s Velikotarnovskou oblastí, na západě s Lovečskou oblastí a na jihu s Starozagorskou oblastí.\n\nOblast se administrativně dělí na 4 obštiny.\n\nV oblasti žije 133 964 obyvatel. Podle sčítáni 1. února 2011 bylo národnostní složení následující:\n"}
{"id": "527711", "url": "https://cs.wikipedia.org/wiki?curid=527711", "title": "Uzi Landau", "text": "Uzi Landau\n\nUzi Landau (: עוזי לנדאו‎, narozen 2. srpna 1943) je izraelský politik a bývalý poslanec Knesetu za stranu Jisra'el bejtenu. Zastával různé ministerské posty: vnitřní bezpečnosti (2001–2003), energetiky a vodních zdrojů (2009–2013) a turismu (2013–2015).\n\nLandau se narodil v Haifě ještě za dob mandátní Palestiny. Později sloužil ve výsadkářské brigádě Izraelských obranných sil, kde dosáhl hodnosti majora. Studoval na izraelském technologickém institutu Technion v Haifě, kde získal bakalářské a magisterské vzdělání a posléze získal doktorské vzdělání na MIT a pracoval jako systémový analytik. Pracoval jako generální ředitel na ministerstvu dopravy, přednášel na Technionu, byl členem správní rady letecké společnosti El Al, Izraelské správy přístavů a Izraelské správy letišť a rovněž tak byl členem správní rady Společnosti pro ochranu přírody.\n\nVe volbách v roce 1984 byl poprvé zvolen poslancem Knesetu, a to za stranu Likud. Během svého prvního poslaneckého období se stal předsedou podvýboru pro sovětské židovstvo. Svůj mandát si udržel i v následujících volbách v roce 1988 a během dvanáctého Knesetu předsedal podvýboru pro armádní rozpočet. Znovu zvolen byl ve volbách v letech 1992, 1996, 1999 a 2003. V letech 1996 až 1999 byl předsedou výboru pro zahraniční věci a obranu a v roce 1999 se stal předsedou státní kontrolní komise.\n\nV roce 2001 byl jmenován ministrem vnitřní bezpečnosti ve vládě Ariela Šarona a tento post si udržel i po volbách v roce 2003, kdy byl jmenován ministrem při úřadu ministerského předsedy. Na svou funkci rezignoval v říjnu 2004 na protest proti Šaronově plánu na jednostranné izraelské stažení se z Pásma Gazy. O svůj poslanecký mandát přišel ve volbách v roce 2006, kdy měl čtrnácté místo na kandidátní listině Likudu a strana získala ve volbách pouze dvanáct křesel.\n\nV roce 2008 Landau oznámil odchod z Likudu a přestoupení do Jisra'el Bejtejnu. Před volbami v roce 2009 získal druhé místo na kandidátní listiny strany a ve volbách se opět stal poslancem Knesetu. Poté, co se strana stala součástí koaliční vlády vedené Likudem, byl Landau jmenován ministrem národní infrastruktury (později byl post přejmenován na ministra energetiky a vodních zdrojů). Ve volbách v roce 2013 svůj poslanecký mandát obhájil. Namísto portfolia energetiky a vodních zdrojů však v izraelské vládě získal post ministra turismu..\n\nJe ženatý a má tři děti.\n\n"}
{"id": "527712", "url": "https://cs.wikipedia.org/wiki?curid=527712", "title": "Sběr dat", "text": "Sběr dat\n\nSběr dat je označením pro moderní ukládaní informací, především za pomoci identifikačních prostředků, jakými jsou například čtečky čárového kódu, terminály, snímače apod.\n\nNejčastěji jsou tyto přístroje používány ve sféře obchodu, uplatnění však naleznou spíše ve skladech, kde pomáhají k identifikaci zboží.\n\nAčkoli si mnozí z nás pod sběrem dat představí čtení čárového kódu, dnes již se technologie natolik zmodernizovaly, že již není třeba přímého kontaktu s terminálem. Existují také čtečky tzv. RFID čipů. Tyto přenašeče informací mohou dosahovat velikost menší než desetihaléř a přesto obsahovat všechny potřebné informace. Čtečky RFID čipů jsou schopny jeho přítomnost zaznamenat i ze vzdálenosti několika metrů a uložit data do své paměti.\n"}
{"id": "527714", "url": "https://cs.wikipedia.org/wiki?curid=527714", "title": "Undulatus", "text": "Undulatus\n\nUndulatus (česky \"vlnitý\", zkratka un) je jedna z oblačných odrůd. Může se vyskytovat u oblaků cirrocumulus, cirrostratus, altocumulus, altostratus, stratus a stratocumulus.\n\nOdrůdou undulatus nazýváme oblačné skupiny, které jsou poskádané do rovnoběžných pruhů či vln.\n\nOdrůda undulatus vzniká při tzv. vlnovém proudění, které spočívá v tom, že proudící vzduch pravidelně stoupá a klesá. Na vrcholu každé vlny, tj. dál od zemského povrchu se vzduch ochladí, čímž zkondenzuje část vodní páry v něm obsažené a vznikne oblak. Po vyčerpání kinetické energie začne vzduch klesat. Blíže k zemskému povrchu se vzduch oteplí, což způsobí jeho opětovný výstup, vznik další vlny a dalšího oblaku.\n"}
{"id": "527718", "url": "https://cs.wikipedia.org/wiki?curid=527718", "title": "Ondřej Slanina", "text": "Ondřej Slanina\n\nOndřej Slanina (* 16. srpna 1984 Hostivice) je český kuchař. Studoval hotelnictví a gastronomii hotelu International. Je členem Pražského kulinářského týmu. Od září 2005 uvadí (spolu s Filipem Sajlerem v České televizi kulinářský pořad Kluci v akci.\n\n\n"}
{"id": "527720", "url": "https://cs.wikipedia.org/wiki?curid=527720", "title": "Oblastní rada Bustán al-mardž", "text": "Oblastní rada Bustán al-mardž\n\nOblastní rada Bustán al-mardž ( , , Bustan al-Marj Regional Council) je oblastní rada v Severním distriktu v Izraeli. Nachází se severně od Jizre'elského údolí, na svazích masivu Giv'at ha-More a jeho okolí.\n\nSídlo úřadů oblastní rady leží poblíž vesnice Najn. Starostou oblastní rady je אחמד זועבי - Achmad Zuabi. Oblastní rada má velké pravomoci zejména v provozování škol, územním plánování a stavebním řízení nebo v ekologických otázkách.\nOblastní rada Bustán al-mardž byla založena roku 2001 jako regionální sdružení čtyř arabských zemědělských vesnic.\n\nOblastní rada Bustán al-mardž sdružuje čtyři vesnice.\n\n\nK 31. prosinci 2014 žilo v oblastní radě Bustán al-mardž 7300 obyvatel. Obyvatelé patří zcela do etnické skupiny izraelských Arabů.\n\n"}
{"id": "527721", "url": "https://cs.wikipedia.org/wiki?curid=527721", "title": "Magnetický monopól", "text": "Magnetický monopól\n\nMagnetický monopól je hypotetická elementární částice, která nese magnetický náboj.\n\nExistenci této částice předpovídá více teorií fyziky částic, zejména teorie velkého sjednocení a teorie superstrun. Navzdory vícero experimentům 1975, 1982, 1986 a 2007 se jejich existence nepotvrdila, takže je stále možné, že magnetické monopóly neexistují. Byly ale prokázány kvazičástice, které se částečně jako magnetický monopól chovají, což zdvihlo určitou vlnu mediálního zájmu.\n\n\n"}
{"id": "527730", "url": "https://cs.wikipedia.org/wiki?curid=527730", "title": "Jindřich I. Bradatý", "text": "Jindřich I. Bradatý\n\nJindřich I. Bradatý (1165/1170 – 19. březen 1238) byl vratislavský a opolský kníže a polský senior z rodu Piastovců. Za své vlády rozšířil svá území o Lubušsko a část Velkopolska a díky opatrovnictví nad nezletilými knížaty hornoslezskými a krakovskými spravoval velkou část Polska a dal tak vzniknout „monarchii slezských Jindřichů“. Podporoval zakládání měst a německou kolonizaci Slezska, čímž se mu podařilo z této země vytvořit nejvíce hospodářsky rozvinutou oblast Polska. Se svou ženou Hedvikou zakládal také kláštery, které významným způsobem pozvedly kulturní úroveň Slezska.\n\nPo smrti svého otce Boleslava I. Vysokého roku 1201 se stal vratislavským a opolským knížetem. Po necelém roce podstoupil Opolsko svému strýci Měškovi I. Křivonohému, ratibořskému knížeti. I přes ztrátu Opolska dokázal vést aktivní politiku – roku 1210 obsadil Němci držený hrad Lubuš s okolím; toto území mu přináleželo až do roku 1217, kdy bylo připojeno k Velkopolsku. Jeho ambice však směřovaly k polskému knížecímu stolci, o čemž svědčí jeho užívání titulatury \"dux Slezie et Cracovie\" doložené k roku 1217. Obsadit Krakov se mu sice roku 1225 podařilo za pomoci malopolské šlechty, avšak udržel ho jen pár dní. Kolem roku 1226 také znovu získal Lubušsko. o něž svedl v letech 1229 až 1230 úspěšnou válku s magdeburským arcibiskupem.\n\nPo smrti Měškova syna Kazimíra I. Opolského roku 1230 převzal jako poručník Kazimírových synů vládu nad Opolsko-ratibořským knížectvím, čímž na čas opět sjednotil Slezsko. V roce 1232 se stal poručníkem krakovského knížete Boleslava V. Stydlivého a tím i polským seniorem. Vzestup Vratislavska završil v letech 1234 až 1235, kdy ve válce s Vladislavem Odoničem ovládl část Velkopolska.\n\nPřízvisko Bradatý (\"Barbatus\") získal podle svého mohutného vousu, který nosil na základě slibu manželské čistoty manželce Hedvice, pozdější svaté a patronce Slezska. Během své vlády založil cisterciácký klášter v Jindřichové (1227), kde byla později sepsána latinská kronika \"Kniha Jindřichovská\", a spolu s manželkou ženský klášter v Třebnici (1202). V roce 1211 se dostal do sporu s vratislavským biskupem Vavřincem Dolivetou o vybírání desátku od německých kolonistů bez souhlasu knížete. Jindřich v protiakci odmítl imunitní privilegium církve z roku 1210. Spor byl nakonec zažehnán, k dalšímu ale došlo v letech 1225 a 1226, kdy biskup požadoval vyjmutí z knížecí pravomoci pro poddané biskupských statků. Spor pokračoval i s Vavřincovým nástupcem Tomášem I.\n\nVratislavsko se za jeho vlády dočkalo nebývalého rozkvětu, a to především zásluhou podporování německé emfyteutické kolonizace, lokace nových měst a těžbě zlata a stříbra. Po jeho smrti v roce 1238 a krátké vládě jeho syna Jindřicha II. Pobožného byl tento vývoj přerušen drastickým vpádem Mongolů do Slezska.\n\nJindřichovou manželkou byla Hedvika Slezská (1174–1243), se kterou měl sedm dětí:\n\n"}
{"id": "527738", "url": "https://cs.wikipedia.org/wiki?curid=527738", "title": "Kvantová chromodynamika", "text": "Kvantová chromodynamika\n\nKvantová chromodynamika (QCD) je kalibrační teorie interakcí barevných kvarků, antikvarků a gluonů.\n\nKvantová chromodynamika jako teorie silných interakcí vznikla v polovině 70. let. Její platnost byla potvrzena značným množstvím experimentů. Dodnes se však její předpovědi omezují na příklady interakcí na velmi malé vzdálenosti, kde je aplikovatelná poruchová teorie.\n"}
{"id": "527748", "url": "https://cs.wikipedia.org/wiki?curid=527748", "title": "Třída Hacuharu", "text": "Třída Hacuharu\n\nTřída \"Hacuharu\" (: 初春型 \"Hacuharu-gata\") sestávala z celkem šesti „torpédoborců první třídy“ (一等駆逐艦 \"ittó kučikukan\") japonského císařského námořnictva, postavených ve dvou sériích v letech 1931 až 1935. Jednotky třídy \"Hacuharu\" svým designem navázaly na předchozí „speciálními torpédoborce“ (\"Fubuki\"), oproti kterým se vyznačovaly menšími rozměry, menším výtlakem a slabší hlavňovou výzbrojí (pouze pět místo šesti 127mm kanónů). Další redukci – tentokrát torpédové výzbroje z 9x610 mm na 6x610 mm – si vynutily problémy se stabilitou.\n\nVšech šest postavených jednotek bylo ztraceno během bojů v Pacifiku. Čtyři z nich měla na svědomí letadla. Jedna jednotka padla za oběť ponorce a jedna najela na minu.\n\nZavedením „speciálních torpédoborců“ získalo císařské námořnictvo nejlépe vyzbrojené torpédoborce, které počátkem 30. let 20. století neměly konkurenci (konkurovat jim mohly pouze tzv. vůdčí lodě flotil torpédoborců). Po neúspěšné ženevské odzbrojovací konferenci byla 15. října 1927 ustanovena komise pro studium zbrojních limitů (\"gunbi seigen kenkjú iinkai\"), která měla posoudit možnosti omezení zbrojení císařského námořnictva. Kičisaburó Nomura – předseda této komise a zástupce náčelníka námořního generálního štábu – předložil 19. září 1928 zástupci ministra námořnictva Mineo Osumimu zprávu k navrhovanému plánu výstavby císařského námořnictva. Po úpravách byl nakonec schválen plán výstavby 112 „pomocných“ plavidel (~ plavidla nespadající do kategorií omezených washingtonskou konferencí) včetně 48 torpédoborců (z toho 16 „první třídy“) v rozmezí let 1930 až 1936 a s plánovanou cenou 876 997 300 jenů. Námořní generální štáb rozhodl, že výstavba „speciálních torpédoborců“ bude ukončena ve prospěch menších torpédoborců. Dohady ministerstva námořnictva s ministerstvem financí ale přerušila londýnská konference. Ta – kromě jiného – uvalila omezení i na stavbu torpédoborců.\nDne 28. března 1931 schválil císařský sněm (帝國議会 \"Teikoku-gikai\") na svém 59. zasedání „doplňovací program pomocných plavidel z roku 1931“ (známější jako „1. doplňovací program“ ~ 第一次補充計画 ~ \"Dai–iči–dži hodžú keikaku\", či neoficiálně „program prvního kruhu“ ~ マル1計画 ~ \"Maru iči keikaku\").\n\nV rámci \"Maru iči keikaku\" byla schválena stavba dvanácti torpédoborců nové třídy \"Hacuharu\". Z původně dvanácti jednotek bylo nakonec ve dvou podtřídách (podle projektu F-45) dokončeno pouze šest jednotek. Kvůli problémům s konstrukcí a stabilitou u již dokončených jednotek bylo rozhodnuto zbývajících šest jednotek z \"Maru iči keikaku\" postavit jako první sérii následující třídy \"Širacuju\" (projekt F-45D).\n\nProjekt F-45 vypracoval \"zósen taisa\" ( ~ námořní kapitán–lodní konstruktér) Kikuo Fudžimoto a jeho tým.\n\nTorpédoborce třídy \"Hacuharu\" měly mít téměř stejnou výzbroj jako předchozí \"Fubuki\", ale při mnohem menších rozměrech a výtlaku – pouhých 1400 tunách. To vedlo k přetížení nástaveb, malé stabilitě a velmi křehké konstrukci trupu (který nebyl nikterak silný ani u \"Fubuki\", jak ukázal incident 4. loďstva). Pouze první dva torpédoborce – \"Hacuharu\" a \"Nenohi\" – byly dokončeny v původně plánované konfiguraci s mohutnou přední nástavbu se zakrytým můstkem, s jednohlavňovým 127mm kanónem typu 3. roku v superpozici na přídi a se třemi trojhlavňovými torpédomety.\n\nPohon zajišťovaly dvě sestavy turbín \"Kanpon\". Každá sestava se skládala z jedné vysokotlaké a jedné nízkotlaké turbíny, které přes převodovku poháněly jednu hřídel. Každá sestava měla turbínu pro plavbu cestovní rychlostí, která byla přes převodovku napojena na vysokotlakou turbínu. Každá sestava měla výkon 21 000 k (15 445,5 kW) při 400 otáčkách lodního šroubu za minutu. Jedna sestava vážila 53 tun, přičemž 30 tun připadlo na turbíny a 23 tun na převodovky. Lodní šroub měl průměr 3,05 metrů a stoupání 3,7 metrů.\n\nStrojovna měla délku 18,85 metrů, šířku 9,5 metrů a výšku 5,6 metrů. Na rozdíl od třídy \"Fubuki\" nebyla mezi oběma sestavami ve strojovně vodotěsná přepážka.\n\nJednotky třídy \"Hacuharu\" byly prvními japonskými torpédoborci, které používaly přehřátou páru. Tu generovaly tři vodotrubné kotle \"Ro-gó Kanpon šiki\" s předehřívači vzduchu a přehřívači páry. Každý kotel vážil (bez vody) 50 tun. Kotle byly umístěné ve třech kotelnách. Sekce kotelen měla celkovou délku 26,04 metrů, šířku 7,0 metrů a výšku 5,6 metrů. Spaliny z předních dvou kotlů odváděl mohutnější přední komín, kdežto zadní komín odváděl spaliny pouze za zadního kotle. Pára měla teplotu 300 °C a na \"Hacuharu\" a \"Nenohi\" měla původně tlak 2000 kPa, ale kvůli ztrátě tlaku cestou k turbínám bylo třeba zvýšit tlak generované páry na 2200 kPa. U následujících jednotek byl pracovní tlak páry již od počátku 2200 kPA.\n\nElektřinu zajišťoval jeden turbogenerátor o výkonu 100 kW a dva dieselgenerátory po 40 kW.\n\nČtyři 127mm kanóny typu 3. roku byly umístěny na přídi a zádi ve dvou dvouhlavňových věžích modelu B modifikace 2 a pátý byl umístěn na přídi v jednohlavňové věži modelu A. Ačkoliv námořní generální štáb požadoval pouze dva tříhlavňové torpédomety, designér naplánoval umístění tří. Jeden zakrytovaný torpédomet typu 90 model 2 byl umístěn na platformě mezi oběma komíny a vyosen na levobok. Toto umístění mimo podélnou osu plavidla bylo vynuceno umístěním zásobníku rezervních torpéd na levoboku hned za torpédometem. Rovněž kvůli tomuto zásobníku byl zadní komín posunut doprava od podélné osy lodě. Druhý torpédomet se nacházel na palubě za zadním komínem a třetí torpédomet se nacházel na zadní nástavbě za (a nad) druhým torpédometem. Třetí torpédomet byl – kvůli umístění zásobníku druhého torpédometu – vyosen doprava.\n\nJiž během zkoušek prvních dvou jednotek se ukázalo, jak moc jsou nestabilní. Například během oficiálních torpédových zkoušek se \"Hacuharu\" při velké rychlosti a vychýlení kormidla o 10 ° nakláněla až o 38 °. To vedlo k prvním úpravám na \"Hacuharu\" a \"Nenohi\": rozšíření trupu na vodorysce o 0,3 m přidáním výdutí. Stejná úprava byla realizována na \"Hacušimo\" a \"Wakaba\" během jejich stavby. V případě \"Ariake\" a \"Júgure\" byl trup rozšířen o 0,6 m, neboť tyto dvě jednotky byly v raném stádiu konstrukce. Dne 15. prosince 1933 byly kvůli změnám v plánech \"Ariake\" a \"Júgure\" (obě toho času na skluzu v loděnicích) vyčleněny jako samostatná třída \"Ariake\". Dne 19. listopadu 1934 ale byly obě jednotky zařazeny zpátky do třídy \"Hacuharu\" jako podtřída stavěná podle modifikovaných plánů projektu F-45.\n\nKatastrofa torpédovky \"Tomozuru\" – která se v březnu 1934 převrátila za bouře – byla draze zaplacenou lekcí důležitosti stability pro císařské námořnictvo. Bylo proto rozhodnuto třídu \"Hacuharu\" odlehčit. \"Hacuharu\" a \"Nenohi\" prošly přestavbou, zatímco následující dvě jednotky \"Hacušimo\" a \"Wakaba\" byly modifikovány ještě během stavby a plány \"Ariake\" a \"Júgure\" byly opět revidovány. Úpravy zahrnovaly odstranění zadního torpédometu, jeho zásobníku rezervních torpéd a zkrácení zadní nástavby, přesunutí 127mm jednohlavňové věže na záď, odlehčení hlavní nástavby (včetně odstranění platformy po předním 127mm jednohlavňovém kanónu), instalace přibližně 70 tun balastu (u \"Hacuharu\" 64 tun), etc… Dvouhlavňové věže na \"Ariake\" i \"Júgure\" byly modelu C, který měl elevaci omezenou na 55°. Obě jednotky druhé série měly být vybaveny zdvojeným vyváženým kormidlem. Konstruktéři si od toho slibovali zmenšení náklonu při zatáčení, ale při zkouškách se ukázalo, že došlo ke snížení rychlosti. Vzhledem k předchozím úpravám vedoucím ke zlepšení stability již byla instalace zdvojeného kormidla považována za zbytečnou. Proto byla na obou jednotkách tato kormidla vyměněna za jednoduché, částečně vyvážené kormidlo v podélné ose plavidla, což vedlo k nárůstu rychlosti o jeden uzel (1,85 km/h).\n\nLodě byly postupně přijímány do služby od 30. září 1933 do 30. března 1935. Během této doby byly na již hotových jednotkách prováděny různé úpravy a rozestavěné jednotky byly upravovány během stavby. Po zařazení všech jednotek do služby došlo 26. září 1935 k incidentu 4. loďstva, který poukázal na nedostatečnou pevnost japonských lodních konstrukcí. To se týkalo i třídy \"Hacuharu\" a proto všechny jednotky prošly dalšími úpravami. Některé svařované spoje byly nahrazeny nýtovanými a byl přidán další balast (u \"Hacuharu\" bylo přidáno 20 tun na celkových 84 tun balastu). To mělo za následek další snížení maximální rychlosti.\n\nBěhem další služby se další modifikace (u přežívajících jednotek) soustředily zejména na posílení protiletadlové výzbroje a instalaci radarů. V roce 1943 měly být demontovány 40mm kanóny a nahrazeny za 25mm kanóny typu 96 (zda se tak skutečně stalo záleželo i na osobních stycích velitele, či \"fukučó\" [副長 ~ výkonný důstojník] s lidmi v loděnici). V červnu 1944 měl mít \"Hacuharu\" celkem třináct 25mm kanónů (3xIII, 1xII a 2xI). \"Hacušimo\" nesl v době svého potopení (30. července 1945 jakožto poslední přežívající jednotka) 21 25mm kanónů (3xIII, 1xII a 10xI) a k tomu čtyři 13,2mm kulomety typu 93 (4xI).\n\nK instalaci radarů došlo na přežívajících jednotkách až poměrně pozdě: pravděpodobně během roku 1944. Lodě pak nesly metrový přehledový radar \"13-gó\" pro sledování vzdušných cílů a centimetrový přehledový radar \"22-gó\" proti vzdušným i hladinovým cílům.\n\n\n"}
{"id": "527749", "url": "https://cs.wikipedia.org/wiki?curid=527749", "title": "Jürgen Straub", "text": "Jürgen Straub\n\nJürgen Straub (* 3. listopadu 1953, Weitersroda, Durynsko) je bývalý východoněmecký atlet, jehož specializací byl běh na 1500 metrů.\nPrvní úspěch zaznamenal v roce 1977 na halovém ME v San Sebastiánu, kde získal zlatou medaili. O rok později doběhl na halovém ME v Miláně na třetím místě. Na mistrovství Evropy v Praze 1978 skončil ve finále sedmý. V roce 1980 získal stříbrnou medaili na letních olympijských hrách v Moskvě, když prohrál jen s Britem Sebastianem Coem.\n\nÚspěchy sbíral také na světovém poháru v atletice. V roce 1977 získal na prvním ročníku v Düsseldorfu bronz, o dva roky později v Montrealu doběhl znovu na třetím místě. V letech 1973 - 75 postupně získal tři tituly mistra NDR v závodě na 3000 metrů překážek. \n\n"}
{"id": "527750", "url": "https://cs.wikipedia.org/wiki?curid=527750", "title": "Hypoglycemia-spiking mortality syndrome u brojlerů", "text": "Hypoglycemia-spiking mortality syndrome u brojlerů\n\n„Hypoglycemia-spiking mortality syndrome“ u brojlerů (HSMS) představuje relativně nové onemocnění u výkrmových kuřat, pro které zatím nebylo vytvořeno české pojmenování. Poprvé bylo pozorováno v USA v roce 1986 a od té doby se rozšířilo do většiny zemí s intenzivním chovem drůbeže. Původce nebyl doposud identifikován, předpokládá se virová nebo multifaktoriální etiologie. Kromě výkrmových kuřat mohou být postiženy i rozmnožovací chovy kura domácího masného i nosného typu.\nSyndrom je charakterizován nízkou morbiditou a náhlým výskytem mortality (> 0,5 %) trvajícím nejméně 3 dny. \n\nNejčastěji jsou postižena 7-16denní kuřata a to zejména rychle rostoucí kohoutci. Klinické příznaky zahrnují narůžovělý průjem (někdy), shlukování, jemný třes hlavy, slepotu, požírání podestýlky, ataxii, vyčerpání, vytrčené končetiny a kóma. Za důležitý diagnostický znak je u klinicky nemocných zvířat považována hypoglykémie (pod 4 mmol/l). U rekonvalescentů se objevuje křivice, zakrslost a zánět vzdušných vaků. Onemocnění může probíhat krátkou dobu v těžší formě nebo naopak v lehčí formě po delší dobu.\nPitevní nález je nespecifický – zjišťují se hemoragie a nekrózy v játrech, atrofie thymu, dehydratace, uráty v močovodech, mírná enteritida s akumulací tekutiny v dolním úseku střeva a slepých střevech.\n\nDiagnostika je zatím možná pouze podle klinických příznaků a průkazu hypoglykémie.\n\nTerapie není známa a prevence je vzhledem k nedostatku informací pouze nespecifická – minimalizace stresů z prostředí (teplo, chlad, čpavek, ventilace, vlhkost), kvalitní výživa, dostatek vitamínů (zejm. vitamín E) a elektrolytů, úprava světelného režimu.\n\n"}
{"id": "527753", "url": "https://cs.wikipedia.org/wiki?curid=527753", "title": "Ivan Šlehobr", "text": "Ivan Šlehobr\n\nIvan Šlehobr (* 15. října 1976) je bývalý český atlet, závodící ve sprintech. Až do 3. července 2010 byl držitelem národního rekordu v běhu na 100 metrů časem 10,24 s (překonal jej sprinter Jan Veleba). Ten zaběhl 21. června 1997 v Jablonci. Šlehobr reprezentoval Českou republiku také na Halovém mistrovství světa v atletice v Paříži (1997) a venkovním Mistrovství světa v atletice v Athénách (1997).\n\n"}
{"id": "527756", "url": "https://cs.wikipedia.org/wiki?curid=527756", "title": "Hampel", "text": "Hampel\n\nPříjmení Hampel nosí více různých osobností:\n\n\n"}
{"id": "527760", "url": "https://cs.wikipedia.org/wiki?curid=527760", "title": "1957 ve filmu", "text": "1957 ve filmu\n\n\n\n\n\n"}
{"id": "527766", "url": "https://cs.wikipedia.org/wiki?curid=527766", "title": "Thelonious Monk", "text": "Thelonious Monk\n\nThelonious Sphere Monk (10. říjen 1917, Rocky Mount, Severní Karolína – 17. února 1982, Englewood, New Jersey) byl jazzový pianista a skladatel. Obecně je pokládán za jednoho z nejvýznamnějších jazzových hudebníků všech dob. Ve hře měl unikátní improvizační styl a do jazzu přinesl mnoho nového (mimo jiné klasické standardy jako \"Round Midnight\" nebo \"Blue Monk\"). Často bývá pokládán za zakladatele bebopu, přestože jeho styl hry se vyvíjel jinak než tato forma jazzu. Jeho kompozice a improvizace jsou plné nesouzvučných souzvuků a hrubých jemností, neoddělitelných od Monkova neortodoxního přístupu ke hře na piano, v níž kombinoval explozivní, nárazové tempo s dramatickými odmlkami a pozastaveními.\n\nO Monkově mládí není mnoho známo. Narodil se v Rocky Mount v Severní Karolíně, jako syn Thelonia a Barbary Monkových, dva roky po své sestře Marian. Za několik let se narodil ještě jejich mladší bratr Thomas. Monk začal hrát na piano v devíti letech. Přestože do jisté míry absolvoval formální výuku a poslouchal při hře svou sestru, z větší části to byl samouk. Roku 1922 se Monkovi přestěhovali na Manhattan. Thelonious studoval na Stuyvesant High School, ale studia nedokončil. V mládí dočasně hrál v kostele na varhany, záhy si však našel uplatnění v hraní jazzu.\n\nJe pokládán za pianistu, který hraje na nahrávkách Jerryho Newmana, pořízených roku 1941 v legendárním manhattanském klubu Minton’s Playhouse, kde byl Monk prominentním pianistou. Jeho styl v té době byl popisován jako hard swing s občasným sklouznutím ke stylu Arta Tatuma. Podle Monka samotného ho nejvíc ovlivnili Duke Ellington, James P. Johnson, a jiní, hrající ve stylu stride piano. Theloniův unikátní styl hry byl doveden k dokonalosti během jeho zaměstnání v Minton´s Playhouse ve 40. letech, kde se vždy po zavírací době účastňoval hudebních klání, tzv. cutting competitions“, jichž se účastnili přední jazzoví muzikanti té doby. Mintonův klub byl bytostně důležitý v procesu vytváření bebopu, a přivedl Monka do kontaktu s vedoucími tvůrci bebopu, jako byli Dizzy Gillespie, Charlie Christian, Kenny Clarke, Charlie Parker, Miles Davis, Sonny Rollins, a Milt Jackson.\n\nRoku 1944 vytvořil Monk svou první nahrávku s kvartetem Colemana Hawkinse. Hawkins byl jeden z prvních předních jazzových hudebníků, který rozeznal Monkův talent, a Thelonious se později odvděčil, když Hawkinse roku 1957 pozval ke spolupráci s ním a s Johnem Coltranem. Jako bandleader poprvé nahrával ve firmě Blue Note roku 1947 (nahrávky byly později obsaženy v antologii\" Genius of Modern Music 1\"). Tyto nahrávky dokazují jeho talent jakožto skladatele originálních melodií určených pro improvizaci. Ve stejném roce se oženil s Nellie Smithovou, a roku 1949 se jim narodil syn T. S. Monk, který se později stal jazzovým bubeníkem. Dcera Barbara (přezdívaná Boo-Boo) se narodila v roce 1953.\n\nV srpnu 1951 učinila policie v New Yorku prohlídku auta, v němž jel Monk s kamarádem Budem Powellem. V autě byla nalezena narkotika, která podle policistů patřila Powellovi. Monk ale odmítl proti příteli svědčit, a policie zabavila jeho New York City Cabaret Card (povolení k práci v klubech). Bez tohoto osvědčení nesměl hrát v žádném newyorském klubu kde byl podáván alkohol, což po několik let významně omezilo jeho možnosti hrát. Monk strávil většinu 50. let skládáním, nahráváním, a vystupováním v malých klubech mimo město.\n\nPo skončení spolupráce s Blue Note podepsal na dva roky smlouvu se společností Prestige Records. S touto společností nahrál několik málo uznávaných, ale velmi důležitých alb, mimo jiné ve spolupráci se Sonnym Rollinsem a Artem Blakeym. Roku 1954 se Monk zúčastnil série vystoupení Christmas Sessions, ze kterých vzešly alba \"Bag´s Groove\" a \"Miles Davis and the Modern Jazz\" od Milese Davise. Davisovi připadal Monkův výstřední hudební doprovod velice těžký pro improvizaci, a řekl Monkovi aby styl zklidnil. Toto jejich spory dohnalo až skoro k pěstnímu souboji. Sám Davis ale ve své biografii \"Miles\" uvádí, že jeho vztahy s Monkem nikdy tak vyostřené nebyly, a že zprávy o tom, že padly rány pěstí, byly zvěsti.\n\nRoku 1954 Monk poprvé poctil svou návštěvou Evropu, konkrétně Paříž. Tam poprvé potkal baronku jménem Pannonica \"Nica\" de Koenigswarter, členku slavného bankovnického klanu Rothschildů a patronku mnoha newyorských jazzových hudebníků. Zůstali dobrými přáteli až do konce života.\n\nV době, kdy podepsal smlouvu s Riverside byl Monk hluboce uznáván svými kolegy i hudebními kritiky, ale jeho nahrávky se stále neprodávaly ve větších počtech, jelikož jeho styl byl stále pokládán za příliš „složitý“, než aby mohl být přijat širším publikem. Jako doklad toho může posloužit fakt, že společnost Riverside odkoupila smlouvu s Monkem od studia Prestige na 108 dolarů a 24 centů. Zásadní průlom přišel díky kompromisu mezi studiem a Monkem, když riverside Monka přesvědčila, aby nahrál dvě alba se svými ztvárněními jazzových standardů.\n\nJeho debut přišel s albem Monkových úprav hudby Dukea Ellingtona. Výsledné LP \"Thelonious Monk Plays Duke Ellington\" mělo Monka přiblížit širokému publiku a prorazit cestu k pochopení jeho unikátního stylu posluchači. Podle producenta Orrina Keepnewse připadala Ellingtonova muzika Monkovi naprosto neznámá, a strávil mnoho hodin u partitur přehráváním melodií na pianu. S přihlédnutím k Monkovým dlouholetým hudebním zkušenostem je velice nepravděpodobné, že by neznal Ellingtonovu hudbu, a spekuluje se, že zdánlivá neznalost materiálu by se měla přisuzovat spíše Monkovu zvláštnímu smyslu pro humor v kombinaci s jeho neochotou být nucen dokazovat svůj talent tím, že by hrál cizí hudbu (stále tu však byli kritici, kteří tvrdili, že jí nehraje, protože jí hrát neumí). Toto album bývá obecně považováno za méně úspěšné, ale přitáhlo diváky natolik, že se společnost Riverside odhodlala vydat album s Monkovými vlastními skladbami.\n\nKonečně roku 1956 dostal Monk možnost vydat vlastní album, „\"Brilliant Corners\"“. Komplexní první skladba (ve které si zahrál na saxofon slavný Sonny Rollins) byla tak obtížná na zahrání, že výsledná zkuková stopa musela být poskládána ze tří různých pokusů. I přesto bylo album pokládáno za Monkův první komerční úspěch. Podle Orrina Keepnewse „bylo to první album co udělalo díru do světa.“\n\nPo tom, co mu byla navrácena licence ke hraní v klubech znovu odstartoval svou newyorskou kariéru lukrativní smlouvou na 6 měsíců k vystupování v kavárně Five Spot, kde hrál se svým kvartetem, ve kterém hrál John Coltrane na tenorový saxofon. Prakticky žádné nahrávky z této doby neexistují kvůli smluvním problémům (Monk měl smlouvu s Riverside, Coltrane s Prestige). Jedna amatérské nahrávka přímo z Five Spot byla objevena roku 1990 a vydána pod hlavičkou Blue Note. 29. listopadu vystoupil kvartet v Carnegie Hall a koncert byl nahrán ve vysoké kvalitě společností Voice of America. Tato dlouho ztracená nahrávka byla roku 2005 objevena v Kongresové knihovně. Roku 1958 zaujal Coltraneovo místo u saxofonu Johnny Griffin.\n\nRoku 1958 byl Monk a baronka Koenigswarterová zatčeni policií ve Wilmingtonu ve státě Delaware. Když Monk odmítl odpovídat na otázky policistů, zmlátili ho obuškem. I když měla policie povolení k prohlídce a našla v barončině autě narkotika, soudce Delawarského státního soudu rozhodl, že souhlas k prohlídce byl učiněn pod nátlakem, a oba byli prohlášeni nevinnými. Monka zastupoval Theophilus Nix, druhý černý člen Delawarské asociace právníků.\n\n28. února 1964 se Monk objevil na obálce časopisu Time a byl o něm napsán článek „The Loneliest Monk“. Monk podepsal smlouvu se společností Columbia Records, která ho proslavila víc než jakékoliv předchozí vydavatelství. Od té doby už měl Monk i stálou kapelu se saxofonistou jménem Charlie Rouse. Nahrál několik velice úspěšných studiových alb, jmenovitě \"Monk´s dream\" nebo „\"Underground\". Během spolupráce s Columbia Records se značně utlumila jeho skladatelská činnost. Pouze jeho poslední nahrávka u Columbia, Underground, obsahovala většinou nové skladby, včetně jediného waltzu který kdy Monk napsal, The Ugly Beauty. Další alba vydaná v Columbia Records jsou například \"Miles and Monk at Newport\" (1963), \"Live at the It Club\" (1964) a \"Live at the Jazz Workshop\" (1964). V této době hráli společně s Monkem v jeho kvartetu ještě Larry Gales na basu a Ben Riley na bubny. V 70. letech se Monk vytratil ze scény a v posledním desetiletí svého života už uskutečnil pouze pár vystoupení. Jeho poslední studiová nahrávka byla vyrobena roku 1971, před koncem jeho turné se společenstvím \"The Giants Of Jazz\", obsahujícím muzikanty jako Dizzyho Gillespieho, Sonnyho Stitta, Arta Blakeyho, Kaie Windinga a Ala McKibbona.\n\nMonkovy manýry byly přinejmenším výstřední. Byl znám pro svůj „divný“ styl oblékání, pro nošení slunečních brýlí a klobouků a vytvořil nezvyklý styl hraní na piano plný synkop a údernosti. Známa je také historka, že Monk několikrát uprostřed hry vyskočil od piana a začal kolem něj tančit v kruzích, tleskaje při tom rukama, mezitím co ostatní hudebníci pokračovali v hraní. Basista Al McKibbon, který znal Monka po více než 20 let a hrál s ním při posledním turné roku 1971, řekl: „během toho turné řekl Monk asi 2 slova. Myslím doslova dvě. Nikdy neřekl „dobrý ráno“, dobrou noc“, „Kolik je?“, prostě nic. Po turné sdělil členům kapely, že nemohl komunikovat ani pořádně hrát proto, že Art Blakey a já jsme byli tak oškliví.“ Jiná stránka Monkovy osobnosti je popsána v biografii „\"John Coltrane: His Life and Music\"“, kde Lewis Porter píše: „Monk je přesným opakem Milese Davise: pořád mluví o hudbě a tak moc chce abyste mu porozuměli, že kdybyste se ho na cokoliv zeptali, mohl by strávit hodiny tím, že by se vám to snažil vysvětlit.“\n\nDokumentární film z roku 1988 \"Thelonious Monk: Straight, No Chaser\" přisuzuje Monkovo výstřední chování mentální chorobě. Ve filmu říká jeho syn T. S. Monk, že jeho otec ho někdy ani nepoznával, a že byl několikrát hospitalizován pro blíže nespecifikovanou mentální chorobu, která se rapidně zhoršila v 60. letech. Nikdy nebyly zveřejněny žádné lékařské zprávy ani diagnózy, ale pravdou je, že Monk obvykle procházel obdobími, kdy byl po dva nebo tři dny velmi rozrušený, a několik dní po tom se stal flegmatickým a přestal úplně komunikovat. Podle Monkova syna byla tehdy jedinou léčbou duševních chorob elektrošoková terapie, ale jeho rodina k ní nikdy nedala svolení. Namísto toho mu byla předepsána antipsychotika a lithium. Další teorie, vznesená Lesliem Goursem, autorem knihy \"Straight, No Chaser: The Life and Genius of Thelonious Monk (1997)\" tvrdí, že minimálně jeden z Monkových psychiatrů nedokázal najít jakékoliv známky maniodepresivní psychózy ani schizofrenie. Jiní sváděli Monkovy stavy na úmyslné užívání drog, jako LSD nebo mezkalin, ke kterým ho dostal Timothy Leary. Jiný lékař tvrdí, že Monkovi byla učiněna v nemocnici špatná diagnóza a byly mu podány léky, které způsobily poškození mozku.\n\nJelikož se jeho zdraví stále zhoršovalo, strávil svých posledních 6 let života v rezidenci své patronky, Nicy de Koenigswarter, která se takto starala před jeho smrtí i o Charlieho Parkera. Na piano si už v těchto 6 letech nezahrál, i když ho měl v pokoji, a promluvil pouze s několika hosty. Thelonious Sphere Monk zemřel 17. února 1982 na mozkovou mrtvici, a je pohřben na hřbitově Ferncliff Cemetery v Hartsdale, stát New York. Od jeho smrti se jeho hudba stala oblíbenou u širšího publika a je kladen na úroveň Milese Davise nebo Johna Coltranea jako jedna z hlavních postav jazzové hudby. Roku 1993 mu byla in memoriam udělena cena Grammy za celoživotní přínos. Roku 2006 mu byla udělena Pulitzerova cena.\n\n\n"}
{"id": "527769", "url": "https://cs.wikipedia.org/wiki?curid=527769", "title": "Gunhild Hoffmeisterová", "text": "Gunhild Hoffmeisterová\n\nGunhild Hoffmeisterová (* 6. července 1944, Forst (Lausitz), Braniborsko) je bývalá východoněmecká atletka, běžkyně, trojnásobná olympijská medailistka.\n\n"}
{"id": "527775", "url": "https://cs.wikipedia.org/wiki?curid=527775", "title": "1958 ve filmu", "text": "1958 ve filmu\n\n\n\n\n\n"}
{"id": "527776", "url": "https://cs.wikipedia.org/wiki?curid=527776", "title": "Praha Stověžatá", "text": "Praha Stověžatá\n\nPraha stověžatá je české divadelní představení. Tato inscenace kompletně shrnuje české dějiny od doby prvních Přemyslovců až po sametovou revoluci humornou formou. Hraje ji Divadlo Ypsilon na malé scéně.\n\n\n"}
{"id": "527778", "url": "https://cs.wikipedia.org/wiki?curid=527778", "title": "Rusenská oblast", "text": "Rusenská oblast\n\nRusenská oblast je jedna z oblastí Bulharska. Leží na severovýchodě země a jejím hlavním městem je Ruse.\nOblast se administrativně dělí na 8 obštin.\n\nV oblasti žije 235 252 obyvatel. Podle sčítáni 1. února 2011 bylo národnostní složení následující:\n\n"}
{"id": "527780", "url": "https://cs.wikipedia.org/wiki?curid=527780", "title": "Zuiderzee", "text": "Zuiderzee\n\nZuiderzee (volný český překlad \"Jižní moře\") je název zaniklého zálivu Severního moře v Nizozemsku. Jednalo se o mělkou zátoku o rozloze přibližně 5 000 km² a rozměrech 100 × 50 km, která byla propojena přes Waddenzee a Západofríské ostrovy se Severním mořem. \n\nNa konci 19. století se objevily plány na přehrazení Zuiderzee a jeho odstřižení od Waddenzee, celý projekt dostal název Zuiderzeewerken a byl realizován po většinu 20. století. Hráz Afsluitdijk byla dokončena v roce 1933 a z mořského zálivu Zuiderzee se stalo přehradní jezero, pro které se začal používat název IJsselmeer. Plocha nového jezera byla následně podstatně zmenšena realizací poldrů Wieringermeer, Noordoostpolder, Flevopolder (sestávající z Oostelijk Flevoland a Zuidelijk Flevoland), jež se nacházejí pod úrovní vody v jezeře. Později byla vystavěna hráz Houtribdijk, která od jezeera IJsselmeer oddělila vodní plochu Markermeer.\n"}
{"id": "527784", "url": "https://cs.wikipedia.org/wiki?curid=527784", "title": "Giovanni Lavaggi", "text": "Giovanni Lavaggi\n\nGiovanni Lavaggi (18. února 1958, Augusta, Sicílie) je italský automobilový závodník a konstruktér, bývalý pilot Formule 1 týmů Pacific Racing a Minardi.\n\nJiž jako mladý sportoval, účastnil se závodů v běhu na lyžích a létal na rogalu.\n\nRoku 1989 se začal zabývat motosportem profesionálně, když závodil jako tovární jezdec týmu Kremer Racing ve voze Porsche 962. Postupně se propracoval přes Formuli 3000 a Champ Car do Formule 1.\n\nV roce 1993 se stal mistrem Interserie.\n\nV roce 1992 testoval monopost týmu March. Lavaggi si koupil místo pilota u stáje Pacific Racing a debutoval při Grand Prix Německa 1995, odjel čtyři velké ceny a stal se jediným pilotem, který nedokončil ani jeden závod v sezoně. Pro sezonu 1996 přestoupil do Minardi, kde po boku Pedra Lamyho absolvoval tři grand prix, do dalších třech se nedokázal kvalifikovat.\n\nKromě Formule 1 se účastnil především závodů sportovních vozů. Roku 1995 se vrátil k týmu Kremer a zažil zde svůj největší úspěch, vyhrál slavný závod 24 hodin v Daytoně, také získal dvě vítězství v Mistrovství světa sportovních vozů. Roku 1996 odjel několik závodů GT v Německu a Itálii. V roce 1997 se nedokázal kvalifikovat na 24 hodin Le Mans a ani nestartoval v žádné jiné sérii.\n\nV polovině sezony 1998 odjel několik velkých cen v MS sportovních vozů s vozem Ferrari F333 SP, poté přešel k týmu GLV Brums, který koupil a dále jej provozuje pod název Lavaggi Sport. Roku 1999 několikrát startoval spolu s Gastónem Mazzacanem a vyhráli společně závod v Magny-Cours a v dalších závodech několikrát skončili na pódiu, Mazzacane pro další rok odešel do F1 a Lavaggi jako náhradu angažoval Nicolase Filibertiho, se kterým obsadil tři pódiová umístění.\n\nV roce 2007 postavil vlastním prototyp pro vytrvalostní závody a startoval s ním v Le Mans Series.\n\ntučně vyznačené závody znamenají zisk pole position, závody vyznačené kurzívou zajetí nejrychlejšího kola v závodě\n\n"}
{"id": "527787", "url": "https://cs.wikipedia.org/wiki?curid=527787", "title": "Velikotarnovská oblast", "text": "Velikotarnovská oblast\n\nVelikotarnovská oblast je jedna z oblastí Bulharska. Leží na centrálním severu země a jejím hlavním městem je Veliko Tarnovo.\n\nOblast se administrativně dělí na 10 obštin.\n\nV oblasti žije 267 928 obyvatel. Podle sčítáni 1. února 2011 bylo národnostní složení následující:\n"}
{"id": "527792", "url": "https://cs.wikipedia.org/wiki?curid=527792", "title": "Julius Fučík (skladatel)", "text": "Julius Fučík (skladatel)\n\nJulius Fučík (18. července 1872 Praha-Nové Město – 25. září 1916 Berlín) byl český hudební skladatel a kapelník vojenských hudeb. Velkou část jeho skladeb tvoří skladby pro vojenské účely, z nichž nejvíc je pochodů, bývá proto někdy nazýván „český král pochodů“.\n\nByl plodným autorem, složil přes 400 skladeb, převážně pochodů, valčíků a předeher. Některé jeho skladby se dosud hrají, stálou součástí repertoáru zůstávají především pochod \"Vjezd gladiátorů\" a \"Florentinský pochod\", polka \"Starý bručoun\" nebo předehry \"Marinarella\" a \"Miramare\". Nezbytnou součástí pochodových knížek je také \"Sempre Avanti!\" či \"Triglav\".\n\nJulius Fučík se narodil v roce 1872 v Praze na Karlově náměstí jako nejstarší syn pumpaře Jaroslava Fučíka a jeho ženy Kateřiny rozené Šichové. Měl tři mladší sourozence, bratry Karla a Rudolfa a sestru Marii. Od dětství projevoval velký hudební talent, brzy se naučil hrát na housle a později i na klavír. Dle přání otce se měl vyučit rukavičkářem, ale nakonec se mu splnil sen studovat hudbu. V roce 1885 začal studovat na pražské konzervatoři – nejprve hru na housle, poté přestoupil na fagot do třídy Ludvíka Mildeho a jako druhý nástroj zvolil tympány u profesora Bláhy. Studoval též skladbu u Karla Steckera, ke konci studia ve slavné kompoziční třídě Antonína Dvořáka spolu s dalšími pozdějšími hudebními osobnostmi (Josef Suk, Oskar Nedbal, Karel Hoffmann a další).\n\nPo absolutoriu konzervatoře v roce 1891 nastoupil jako fagotista a hráč na velký buben k hudbě 49. pěšího pluku v Kremži, kterou vedl kapelník Josef Franz Wagner. Zde získal zásadní znalosti o instrumentaci pro vojenský orchestr a zkušenosti, které později využil sám jako kapelník. Po návratu z vojny v roce 1894 působil jako druhý fagotista v pražském Německém divadle. V té době založil se svými spolužáky z konzervatoře klarinetisty Trdličkou a Hönichem Komorní dechové trio, se kterým v Praze úspěšně účinkovali. Pro toto trio složil Fučík několik drobných skladeb, například \"Perpetuum mobile\" op. 28 či \"Symfonii scandaleuse\" op. 24. V roce 1895 přijal nabídku Karla Kovařovice na místo prvního fagotisty ve Výstavním symfonickém orchestru po dobu konání Národopisné výstavy na pražském výstavišti.\n\nPo skončení výstavy se v témže roce stal fagotistou v divadelním orchestru v Záhřebu a o rok později městským kapelníkem a sbormistrem pěveckých sborů Danica a Sloga v chorvatském Sisaku. Pro tyto sbory složil několik sborových skladeb na chorvatské texty, mimo jiné \"Ruža spava\" op. 103, \"Zora sviće\" op. 105, \"Pet časa\" op. 101. Jako ředitel kůru se věnoval též duchovní hudbě. \n\nV roce 1897 vyhrál konkurs na místo kapelníka hudby 86. pěšího pluku v Sarajevu. Zde začal skládat hudbu pro potřeby vojenského orchestru, zvláště pochody. Mezi prvními úspěšnými skladbami byly pochody \"Sarajevo\" op. 66, \"Laban\" op. 44 a zejména jeho nejslavnější pochod \"Vjezd gladiátorů\" op. 68. Z dalších skladeb jsou známé např. valčík \"Ideály snů\" op. 69 či rozsáhlý čtyřdílný cyklus \"Rakouska čest a sláva\" op. 59.\n\nV roce 1900 byl pluk včetně hudby přemístěn do Budapešti, kde působilo 8 vojenských orchestrů a vládla zde velká a často nečestná konkurence. Fučík již byl v té době známý hudební skladatel, ale v Budapešti se mu nabízely mnohem větší možnosti uplatnění. Zvláště blízkost Vídně a Prahy byla velkou výhodou ve styku s proslulými nakladateli. Budapešťské období se stalo nejdůležitějším v jeho skladatelské činnosti, složil zde většinu svých nejznámějších a nejúspěšnějších skladeb. Mezi ty nejlepší patří valčíky \"Od břehu Dunaje\" op. 135, \"Zimní bouře\" op. 184, suita \"Ze života artistů\" op. 152, pochody \"Rázně vpřed\" op. 79, \"Kinizsi\" op. 80, \"Triglav\" op. 72, \"Fantastický pochod\" op. 106, \"Děti pluku\" op. 169, \"Florentinský pochod\" op. 214, \"Veselí venkovští kováři\" op. 218 či předehra \"Marinarella\" op. 215. Rovněž složil pochod pro 5. všesokolský slet \"Stráž Slovanstva\" op. 258. Z maďarského prostředí ho zaujaly maďarské lidové melodie, z nichž sestavil několik tehdy oblíbených potpourri. Zatímco v Budapešti dosáhl velkých úspěchů, mnohem méně se mu dařilo v rodné Praze. Se suitou \"Život\" op. 52, kterou uvedl s Českou filharmonií, neuspěl u publika ani u pražských recenzentů a toto zklamání ho na dlouhou dobu ovlivnilo.\nV roce 1909 byl 86. pěší pluk přeložen z Budapešti do provinční Szabadky (dnes Subotica v Srbsku), což byla pro Fučíka nepříjemná změna. Sice zde vzniklo ještě několik jeho dodnes populárních skladeb, například valčíky \"Baletky\" op. 226 a \"Dunajské pověsti\" op. 233, předehra \"Svatý Hubert\" op. 250 či pochod \"Strýček Teddy\" op. 239, ale Fučík zde nebyl spokojený a snažil se změnit působiště.\nRoku 1910 se zúčastnil vypsaného konkursu na kapelníka hudby 92. pěšího pluku v Terezíně a s přehledem jej vyhrál. Vrátil se do Čech do blízkosti Prahy, kam s hudbou zajížděl koncertovat, oblíbené byly též koncerty v lázeňských městech severních a západních Čech. Za Fučíkova vedení se z orchestru 92. pluku stal vynikající orchestr, který účinkoval úspěšně i v Berlíně, kde hrál před publikem čítajícím více jak 10 000 lidí. Z terezínského období pocházejí další známé skladby: předehra \"Miramare\" op. 247 či pochody \"Hercegovac\" op. 235 a \"Boží bojovníci\" op. 251. Začal zde pracovat na operetě \"Dvorní intendant\" a rozpracoval i operu \"Osud\", která však nakonec zůstala nedokončená.\nV Terezíně se v roce 1910 Fučík oženil s Christinou Hardegg a v červnu 1911 se jim narodil syn Ferdinand, který však po necelém měsíci zemřel.\n\nV roce 1913 se Fučík, znechucený intrikami v armádě, rozhodl opustit vojenskou službu a odejít do civilu. Měl v plánu věnovat se plně komponování a založit si vlastní nakladatelství. Rozhodl se usadit v Berlíně, kde zažil své největší úspěchy a kde několik let působil jeho bratr Rudolf. Založil si vlastní orchestr složený z českých hudebníků Prager Tonkünstler-Orchester a hudební nakladatelství Tempo-Verlag, které však stačilo vydat jen jednu skladbu (píseň Rodná zem op. 282). S propuknutím 1. světové války se od něho začalo štěstí odvracet - orchestr se rozpadl, kultura se utlumila, přišly zdravotní problémy. Věnoval se sice komponování, dokončil operetu, rozpracoval druhou verzi opery Osud a složil další skladby - pochody \"Vzpomínka na Trident\" op. 287 a \"Zvuky fanfár\" op. 278, valčík \"V říši snů\" op. 270 a smuteční pochod \"Pax vobis\" op. 281, ale jeho zdravotní stav se neustále zhoršoval. Začátkem roku 1916 zůstal upoután na lůžko s otokem nohy, dle jeho vlastního názoru následkem zranění na manévrech v Bosně v roce 1900. Z otoku se vyvinul sarkom, na který koncem září 1916 zemřel. Pochován je v Praze na Vinohradech.\n\nVětšina Fučíkových skladeb je původně instrumentována pro tehdy běžné obsazení velkého dechového orchestru vojenských hudeb. Především pochody, kde skladatel využívá křídlovky až po vysoké tóny, je nezbytné hrát ve větším obsazení. Možná i to je jedním z důvodů, proč je mezi českými orchestry nepopulární, zatímco v Rakousku a Německu tvoří řada těchto skladeb pilíře repertoáru tamních orchestrů. Zajímavostí je také to, že většina skladeb, jak jsou dnes v Čechách prováděny a vytištěny v pochodových knížkách, nejsou originály, ale aranže (především vojenského dirigenta Jindřicha Pravečka). Nicméně i v okolních zemích se, často z čistě zištných důvodů, vydávají a hrají novodobé úpravy. \n\n\n\n\n\n\n\n\n\n\n\n\n"}
{"id": "527793", "url": "https://cs.wikipedia.org/wiki?curid=527793", "title": "1959 ve filmu", "text": "1959 ve filmu\n\n\n\n\n\n"}
{"id": "527797", "url": "https://cs.wikipedia.org/wiki?curid=527797", "title": "Vracká oblast", "text": "Vracká oblast\n\nVracká oblast je jedna z oblastí Bulharska. Leží na severozápadě země a jejím hlavním městem je Vraca.\n\nOblast se administrativně dělí na 10 obštin.\n\nV oblasti žije 202 694 obyvatel. Podle sčítáni 1. února 2011 bylo národnostní složení následující:\n"}
{"id": "527801", "url": "https://cs.wikipedia.org/wiki?curid=527801", "title": "Kateřina Čechová", "text": "Kateřina Čechová\n\nKateřina Čechová (* 21. března 1988, Brno) je česká atletka, sprinterka závodící za PSK Olymp Praha. Jejím největším úspěchem je bronzová medaile, kterou získala v roce 2007 na juniorském mistrovství Evropy v nizozemském Hengelu v závodě na 100 metrů.\n\nS atletikou začínala v Brně, jejím prvním trenérem byl Petr Punčochář, později přešla do PSK Olymp Praha, kde je jejím trenérem Luděk Svoboda. V roce 2009 na mistrovství Evropy do 22 let v litevském Kaunasu ji těsně unikla finálová účast v závodě na 100 metrů, když v semifinále skončila na celkovém devátém, prvním nepostupujícím místě. Na Mistrovství Evropy v atletice 2010 v Barceloně skončila v rozběhu. 12. února 2011 zaběhla na halovém mítinku ve Vídni šedesátku v čase 7,33 s, čímž splnila limit pro halové mistrovství Evropy, které se uskutečnilo v Paříži. Zde se umístila na celkovém 17. místě časem 7,42 s.\n\nDne 16. února 2013 vylepšila 17 let starý národní halový rekord v běhu na 60 metrů časem 7,24. Kvalifikovala se také v běhu na 100 m na Mistrovství světa v atletice v Moskvě.\n\n\n"}
{"id": "527804", "url": "https://cs.wikipedia.org/wiki?curid=527804", "title": "Vidinská oblast", "text": "Vidinská oblast\n\nVidinská oblast je jedna z oblastí Bulharska. Leží na severozápadě země a jejím hlavním městem je Vidin.\n\nOblast se administrativně dělí na 11 obštin.\n\nV oblasti žije 111 407 obyvatel. Podle sčítáni 1. února 2011 bylo národnostní složení následující:\n"}
{"id": "527808", "url": "https://cs.wikipedia.org/wiki?curid=527808", "title": "Lovečská oblast", "text": "Lovečská oblast\n\nLovečská oblast je jedna z oblastí Bulharska. Leží na centrálním severu země a jejím hlavním městem je Loveč.\n\nOblast se administrativně dělí na 8 obštin.\n\nV oblasti žije 141 422 obyvatel. Podle sčítání z 1. února 2011 bylo národnostní složení následující:\n"}
{"id": "527814", "url": "https://cs.wikipedia.org/wiki?curid=527814", "title": "Ad-Dahí", "text": "Ad-Dahí\n\nAd-Dahí nebo Dachi ( , , , v oficiálním seznamu sídel Dahi) je arabská vesnice v Izraeli, v Severním distriktu, v oblastní radě Bustán al-mardž.\n\nLeží Dolní Galileji v nadmořské výšce 417 metrů, na vrcholových partiích masivu Giv'at ha-More, který se severně a západně odtud svažuje do Jizre'elského údolí, respektive do jeho podčásti nazývané údolí Bik'at Ksulot.\n\nVesnice se nachází cca 5 kilometrů severovýchodně od centra Afuly ale jen 1 kilometr od okraje jejího předměstí Giv'at ha-More, cca 80 kilometrů severovýchodně od centra Tel Avivu a cca 40 kilometrů jihovýchodně od Haify. Ad-Dahí obývají izraelští Arabové, přičemž osídlení v tomto regionu je převážně židovské. Oblast s vyšším etnickým podílem Arabů začíná až na severovýchodních svazích Giv'at ha-More.\n\nAd-Dahí je na dopravní síť napojen pomocí místní komunikace, která vede do předměstských čtvrtí Afuly.\n\nAd-Dahí založili arabští Beduíni z klanu Zuabija, kteří dodnes tvoří převážnou část populace. Ti sem dorazili ve středověku, mezi 6. a 12. stoletím z východu. Poté, co překročili řeku Jordán se část klanu usadila zde a postupně zde utvořila trvalou osadu. Vesnice je pojmenována podle muslimského světce jménem Dihjat al-Kalbí, který tu byl pohřben a svatyně s jeho hrobem se nachází nedaleko odtud, na vrcholu Giv'at ha-More. Francouzský cestovatel Victor Guérin popisuje ad-Dahí koncem 19. století jako malou osadu s 15 chatrnými domky.\n\nPo skončení britského mandátu během války za nezávislost v roce 1948 byla tato oblast ovládnuta izraelskou armádou, ale obyvatelé této vesnice nebyli vysídleni. Ad-Dachi si tak zachovala svůj arabský ráz i ve státě Izrael. Původní území pod jurisdikcí vesnice se ale po vzniku státu redukovalo z cca 8000 dunamů (8 kilometrů čtverečních) na 230 dunamů (23 hektarů).\n\nV obci funguje speciální základní škola, která slouží obyvatelům dalších arabských vesnic z Oblastní rady Bustan al-Mardž. Děti z ad-Dachi docházejí do základní školy v obci Na'ura.\n\nVesnice je obklopena přírodní rezervaci, která pokrývá vrcholové partie Giv'at ha-More a je částečně zalesněna.\n\nPodle údajů z roku 2014 tvořili populaci v ad-Dahí výlučně Arabové. Jde o menší sídlo vesnického typu s dlouhodobě rostoucí populací. K 31. prosinci 2014 zde žilo 629 lidí. Během roku 2014 populace stoupla o 2,1 %.\n\n\n"}
{"id": "527815", "url": "https://cs.wikipedia.org/wiki?curid=527815", "title": "Blagoevgradská oblast", "text": "Blagoevgradská oblast\n\nBlagoevgradská oblast je jedna z oblastí Bulharska. Leží na jihozápadě země a jejím hlavním městem je Blagoevgrad.\n\nOblast územně téměř koresponduje s bulharskou částí historické Makedonie, známé jako Pirinská Makedonie (podle místního pohoří Pirin).\n\nOblast se administrativně dělí na 14 obštin.\n\nSprávním střediskem oblasti je Blagoevgrad, kromě sídelních měst jednotlivých obštin, přičemž Gărmen, Satovča a Strumjani městem nejsou, se zde nacházejí města Dobrinište a Melnik.\n\nV oblasti žije 323 552 obyvatel. Podle sčítáni 1. února 2011 bylo národnostní složení následující:\n\n"}
{"id": "527819", "url": "https://cs.wikipedia.org/wiki?curid=527819", "title": "Membránový protein", "text": "Membránový protein\n\nMembránový protein je jakýkoliv protein, který je navázán či jinak asociován s jakoukoliv membránou v buňce. Pro správný membránový protein platí určitá závazná struktura a také specifický způsob jeho výroby. K membránovým receptorům patří namátkou různé enzymatické komplexy spojené s membránou, antigeny na povrchu buněk, transportní proteiny či různé receptory.\n\nMembránové bílkoviny se dělí na několik důležitých skupin:\n\nFormálněji se membránové proteiny zase mohou dělit takto:\n"}
{"id": "527823", "url": "https://cs.wikipedia.org/wiki?curid=527823", "title": "Mingská politika", "text": "Mingská politika\n\nČína za vlády dynastie Ming byla co do počtu obyvatel i ekonomické síly největším státem tehdejšího světa. Základním cílem vnitřní i zahraniční mingské politiky bylo udržení stability země a vlády. Vzhledem k rozlehlosti země a početnosti obyvatelstva to nebyl lehký úkol.\n\nÚzemní expanze říše dosáhla vrcholu za vlády císaře Jung-le (1402–1424). Jeho nástupci byli nuceni se na jihu stáhnout z Vietnamu, na severu k čínské zdi a dalších výbojů se vzdali. Zachovali však rozsáhlou síť formálně závislých států, odevzdávajících čínskému císaři tribut. Mezi plátce tributu patřil po delší či kratší dobu Korea, Tibet, Džürčeni, řada států jihovýchodní Asie, určitou dobu i Japonsko.\n\nZakladatel dynastie, císař Chung-wu se snažil společnost stabilizovat omezením sociální i fyzické mobility obyvatelstva pomocí důsledné státní kontroly všech stránek života společnosti. Jeho nástupci nebyli schopni udržet vysokou míru státního dohledu a vliv státních institucí, zejména centrálních, na každodenní život postupně klesal. Bezprostřední styk s obyvatelstvem postupně úřadům zprostředkovala vrstva džentry.\n\nDědiční vojenští velitelé, kteří vládli zemi v raném období dynastie, postupně ztratili svoji moc. O rozhodující vliv ve vládě pak soupeřili konfuciánsky vzdělaní úředníci, kontrolující státní správu od okresních úřadů po ministerstva v Pekingu, s eunuchy sloužícími v císařském paláci. Prostřednictvím eunuchů císaři od středního období vlády dynastie budovali paralelní administrativu, nezávislou na tradičním úředním aparátu. Chod státní správy ochromovaly i frakční spory uvnitř úřednické vrstvy.\n\nZhoršení klimatu, následné hladomory a rolnická povstání, společně s tlakem zesílivších Džürčenů (čerstvě přejmenovaných na Mandžuy) už dynastie nepřežila. Její místo zaujala nová, mandžuská dynastie Čching.\n\nPůvodem mongolská dynastie Jüan (1271–1368) vládla v Číně do příchodu dynastie Ming. Nespokojenost s mongolskou vládou byla vyvolána, mezi jiným, diskriminační politikou vlády namířenou proti domácímu obyvatelstvu – Číňanům (přesněji Chanům), zejména z jihočínských oblastí. Nespokojenost rostla i v důsledku tvrdého daňového útlaku a katastrofických záplav v povodí Chuang-che způsobených nedostatečností protipovodňových opatření. V důsledku výše uvedených příčin upadla jak výroba, tak zemědělství, a stovky tisíc rolníků, násilně sehnaných k opravám hrází, povstaly.\nToto povstání bylo nazváno Povstání rudých turbanů. Vojska povstalců organizovali členové Bílého lotosu – tajného buddhistického bratrstva. Mezi povstalci záhy vynikl Ču Jüan-čang, narozený jako syn obyčejného rolníka, po smrti rodičů buddhistický mnich, připojivší se roku 1352 k Rudým turbanům. Zpočátku řadový bojovník postupně získal značnou autoritu, zvláště po svatbě s adoptivní dcerou jednoho z vůdců povstání. Roku 1356 armáda pod jeho velením (takzvaný „Zelený les“) dobyla Nanking, pozdější hlavní město mingské říše.\nČu Jüan-čang upevnil svou moc na jihu země, když porazil svého hlavního soupeře, dalšího povstaleckého vůdce Čchen Jou-lianga v bitvě na jezeře Pcho-jang roku 1363. Později, poté co za nevyjasněných okolností zahynul vůdce Rudých turbanů (nedlouho po návštěvě domu Ču), přestal Ču Jüan-čang skrývat své císařské ambice a s novým rokem 1368 vyhlásil novou dynastii a nový stát – Ming. Vzápětí nový císař poslal svá vojska do útoku proti hlavnímu městu Číny Ta-tu (Chánbalyk, dnešní Peking), poslední císař dynastie Jüan uprchl na sever a tak Ču pouze do základů zničil paláce předešlé dynastie. Město bylo téhož roku přejmenováno na Pej-pching.\n\nČu zavrhl tradiční princip, podle kterého vládnoucí dynastie dostávala název podle oblasti ze které pocházel její první panovník, ale následoval mongolský vzor povznášejícího titulu a vybral pro novou dynastii jméno Ming () – „Jasná“. Za název éry a heslo své vlády Ču určil „Chung-wu“ () – „Nesmírná bojovnost“ (protože během své vlády vyhlásil pouze jednu éru, je jejím názvem označován i sám císař). Ve snaze o likvidaci jakékoli nezávislé moci v zemi se postavil proti Bílému lotosu, začal popírat jeho zásluhy na vyhnání Mongolů, a poté, co se stal císařem, krutě potlačoval náboženskou opozici své vládě.\n\nPo získání moci se císař Chung-wu neprodleně věnoval obnově infrastruktury státu. Zahájil výstavbu Nankingu, nového hlavního města. Tisíce dělníků obehnali město 48 km dlouhými hradbami a vybudovali císařský palác a vládní čtvrť.\n\nVláda věnovala pozornost i hospodářství země. U pozemků obsazených rolníky i velkými vlastníky během válek císař zaručil vlastnictví těm, kdo je obdělávali. Orné půdy se nedostávalo, proto zemědělci, kteří zúrodnili neobdělávanou půdu, byli tři roky osvobozeni od daní, což umožnilo už třetím rokem vlády Chung-wua osídlit pusté oblasti kolem severních měst. Vláda dále podporovala běžence a obyvatelstvo hustě osídlených oblastí k přesídlení na prázdnou půdu poskytujíce jim různé úlevy. V zájmu zvýšení množství pracovní síly bylo zrušeno otroctví (vlastnit otroky bylo povoleno pouze členům císařského rodu), snížen počet mnichů, zakázána koupě a prodej svobodných lidí, včetně přijímání žen, dětí a souložnic jako zástav a zakázáno obchodování z otroky.\n\nSoučasně s rozšířením státního pozemkového fondu a stimulací růstu pracovních sil Chung-wu usiloval o přesnou a úplnou evidenci země a poddaných. Už následující rok po založení dynastie byl vydán císařský dekret, přikazující se všem poddaným zaregistrovat v úředních soupisech. Roku 1370 byl proveden první soupis obyvatelstva s cílem nejen zaregistrovat všechno obyvatelstvo, ale i stanovit velikost majetku každého hospodářství. Roku 1381 byl registrační systém zdokonalen, čímž se zlepšila procedura výběru daní a vykonávaní pracovních povinností.\n\nMimo znovuobdělání opuštěné půdy byly počátkem vlády dynastie Ming přijaty opatření pro obnovení zavlažovacích systémů. Chung-wu rozkázal místním úřadům informovat dvůr o všech požadavcích a připomínkách obyvatelstva ohledně oprav nebo výstavby zavlažovacích staveb. Ve 27. roku éry Chung-wu (1394) císař zvláštním výnosem nařídil ministerstvu veřejných prací uvést do řádného stavu kanály a přehrady pro případ sucha nebo přívalových dešťů, současně rozeslal po zemi absolventy státní školy a technické specialisty dozírající na protipovodňové stavby. V zimě roku 1395 bylo po celé zemi postaveno 40 987 hrází a odvodňovacích kanálů.\n\nZahraniční obchod byl se souhlasem úřadů povolen. Nicméně, jelikož se v konfuciánské společnosti obchod nepovzbuzoval jako nedůstojné povolání, vláda Chung-wua se jej snažila omezit na výměnu darů se zahraničními poselstvy.\n\nV prvních letech po vyhlášení říše Ming její administrativní aparát kopíroval tchangské a sungské vzory ze 7. – 12. století, s některými jüanskými zdokonaleními. Nicméně tato struktura samotného císaře částečně vzdalovala od přímého výkonu moci a proto Chung-wua neuspokojovala. Brzy proto přistoupil k radikální reorganizaci správního aparátu, se základním cílem všestranné centralizace a růstu osobní moci vladaře. Nejdříve byla reformována místní správa, poté i centrální orgány a nejvyšší vojenské velení.\n\nRoku 1380 pro podezření z účasti ve spiknutí proti osobě císaře byl uvězněn první ministr Chu Wej-jung (胡惟庸), načež byla jeho funkce s celým podřízeným sekretariátem definitivně zrušena a výkonná moc v úplnosti přešla k císaři. Stále očekávajíce pokusy o svržení ze strany ministrů i poddaných, císař ustanovil \"Ťin-i wej\" – tajnou policii, sestávající z vojáků jeho osobní stráže. Během třiceti let vlády proběhlo několik čistek mezi úředníky i obyvatelstvem, v jejichž důsledku zahynulo stotisíc lidí; vina za jejich smrt v neposlední řadě leží právě na císařské tajné policii.\n\nPřestože byl konfucián, měl císař Chung-wu hlubokou nedůvěru k třídě úředníků a neváhal je podrobovat tělesným trestům za spáchané přečiny. Roku 1373 zrušil úřednické zkoušky poté, co 120 čerstvých držitelů hodnosti \"ťin-š’ \" (nejvyšší dosažitelná hodnost, udělovaná při složení zkoušek v hlavním městě) bylo schopno pouze opakovat naučené fráze. Po obnovení zkoušek roku 1384 popravil hlavního zkoušejícího, poté co vyšlo najevo, že dotyčný uděloval stupeň \"ťin-š’\" pouze uchazečům z jihu.\n\nRoku 1364 byly zahájeny práce na sestavení nového konfuciánského zákoníku – \"Ta Ming lü\" (ve značné míře vycházel se starého tchangského zákoníku z roku 653), prvotní znění bylo odsouhlaseno roku 1367, definitivní verze byla přijata roku 1397 a zůstala neměnná do pádu říše, i když byla doplňována dodatečnými ustanoveními.\n\nPo sjednocení Číny bylo základním úkolem mingské armády odvrácení mongolské hrozby. Dosti úspěšné boje s Mongoly byly vedeny až do roku 1374 a znovu v letech 1378–1381 a 1387–1388. Chung-wu reorganizoval armádu zavedením systému \"wej-suo\" podobného systému \"fu-ping\" Tchangů. Jádrem uspořádání byly příděly půdy vojákům, kteří se tak v obdobích mezi taženími sami živili. Tento systém nicméně zkrachoval, fungující zásobování vojáků potravinami z vlastních zdrojů se zorganizovat nepodařilo a v jednotkách závislých na tomto typu zásobování kvetlo dezertérství.\n\nPo smrti císaře Chung-wu roku 1398 nastoupil na trůn jeho vnuk Ču Jün-wen (1377–1402) jako císař éry Ťien-wen. Nejbližší poradci nového císaře zahájili revizi Chung-wuových reforem. Nejpodstatnější změnou byl pokus o zrušení údělů vzniklých za předchozí vlády. Obávajíce se mocichtivosti svých strýců, císař Ťien-wen omezoval jejich reálné mocenské možnosti. Nejnebezpečnějším z nich v očích císaře byl vojevůdce Ču-ti, kníže z Jen, postavený do čela pekingské oblasti, kde měl za úkol držet hranici s Mongoly. Poté co císař odvolal několik svých strýců a začal zatýkat členy Ču-Tiho domácnosti, Ču-ti zorganizoval spiknutí proti císaři. Pod záminkou ochrany císaře od nebezpečí hrozícího mu od zkorumpovaných dvorských úředníků povstal proti vládě. Nakonec Ču-ti dobyl hlavní město, palác v Nankingu shořel do základů, v něm pravděpodobně i císař s manželkou, matkou a dvořany. Ču-ti vstoupil na trůn jako císař Jung-le (1402–1424). Jeho vláda se občas vnímána jako „druhé založení“ mingské dynastie, jelikož ostře změnil politický kurs svého otce.\nJung-le ponížil Nanking na úroveň druhého hlavního města, když roku 1403 vyhlásil rozhodnutí o svém přechodu do Pekingu, který centrem jeho moci už v éře Chung-wu. Výstavba nové metropole v letech 1407–1420 každodenně zaměstnala stovky tisíc pracovníků. V centru nového hlavního města se nacházelo vlastní středisko moci – úřednické Císařské město a uprostřed něj Zakázané město – palácové sídlo samotného císaře a jeho rodiny. Do roku 1553 bylo na jihu přistavěno vnější město.\nBěhem několika století před érou Jung-le byl Velký kanál zanedbán a částečně zanikl (zásobování Pekingu rýží z jihu za dynastie Jüan probíhalo po moři.) Nový císař nařídil obnovu kanálu, což bylo po čtyřech letech prací roku 1415 splněno. Význam obnovy kanálu byl v zajištění zásobování Pekingu. Každoročně metropole potřebovala kolem 4 miliónů \"ši\" (jedno \"ši\" odpovídalo 107 litrům) rýže, jejichž dopravu po moři komplikovaly obtíže námořní navigace a při použití vnitrozemských tras před obnovou kanálu dopravci ztráceli čas a síly opakovanou překládkou nákladu. Vláda na rekonstrukci vodní cesty vyslala 165 tisíc dělníků v západním Šan-tungu, kteří vystavěli systém patnácti zdymadel. Opětovné zprovoznění Velkého kanálu bylo výhodné i pro Nanking, otevřením možnosti znovuzískání pozice obchodního střediska země, dosud držené Su-čou, které mělo výhodnější umístění uprostřed sítě kanálů na jih od Jang-c’.\n\nPřestože se Jung-le, stejně jako jeho otec, neváhal v případě potřeby násilně vypořádat s odpůrci – kupříkladu popravil Fang Siao-žua za odmítnutí napsat proklamaci o nástupu nového císaře na trůn, na úřednickou vrstvu nahlížel úplně jinak než jeho otec. Přikázal setřídit texty neokonfuciánců a využít je jako učební příručky pro výuku budoucích úředníků. Dva tisíce učenců zaměstnal sestavením Encyklopedie Jung-le sestávající ze sedmi tisíc svazků (22 938 kapitol a 50 miliónů slov), což výrazně překonalo všechny dosavadní encyklopedie, včetně \"Čtyř velkých knih Sungů\" z 11. století. Nicméně nejenom úředníci se těšili přízni a podpoře císaře. Říši vládl do značné míry „z koňského sedla“, často cestoval mezi oběma hlavními městy, stejně jako císaři Jüan, a opakovaně vedl vojenská tažení do Mongolska. Proti takovému chování se stavěli konfuciánští úředníci, cítíce se ohroženi z toho plynoucím zesílením vlivu eunuchů a vojenských špiček, skupin, jejichž moc závisela na císařské přízni.\n\nRoku 1405 jmenoval císař Jung-le svého oblíbeného velitele, eunucha Čeng Che (1371–1433) admirálem nově vybudovaného gigantického loďstva, určeného pro šíření slávy Číny a vymáhání tributu od širokého okruhu zemí. Už vláda říše Chan vysílala diplomatické mise na západ po souši, a v průběhu staletí se rozvíjel soukromý námořní obchod mezi Čínou a zeměmi jihovýchodní a jižní Asie a východní Afriky. Přičemž vrcholu objemu námořního obchodu bylo dosaženo za vlády dynastií Sung a Jüan. Ale nikdy předtím neměly vládní výpravy takový rozsah jako v éře Jung-le. K zajištění sedmi velkých výprav bylo postaveno dva tisíce lodí, včetně velikých „lodí pokladů“ s délkou 112–134 metrů a šířkou 45–54 metrů. První výprava proběhla v letech 1405–1407, na 317 lodích se plavilo 70 eunuchů, 180 lékařů, 5 astrologů a 300 důstojníků, včetně všech námořníků a vojáků to bylo 26 800 lidí.\n\nVypravování ohromných expedic, které mimo politických sledovaly i ekonomické cíle, bylo po návratu poslední expedice roku 1433 zastaveno. V očích úřednictva totiž vysoké výdaje na vybavení loďstva znamenaly především nepřiměřené zvýšení moci eunuchů disponujících těmito sumami. V této logice omezení výdajů na námořnictvo přinášelo pokles vlivu eunuchů u dvora.\n\nJung-le roku 1407 dobyl Vietnam, ale záhy v zemi vypuklo povstání a roku 1427 se čínská vojska ocitla v neudržitelném postavení a byla donucena opustit zemi. Přičemž válečné výdaje neprospěly zdraví státních financí. Roku 1431 byl nakonec nový vietnamský stát dynastie Lý uznán za stát platící tribut, ale jinak nezávislý.\n\nHrozbu představovali i Mongolové znovu sbírající síly v severních stepích, což pro císaře představovalo problém prvořadé důležitosti. Ve snaze předejít nebezpečí, podniknul Jung-le řadu pustošivých tažení do Mongolska. Samotný přesun metropole z Nankingu do Pekingu byl diktován nutností stále držet pod dohledem neklidné severní sousedy.\n\nBěhem 14. století mingské armády podnikly několik pokusů o vpády na tibetské území, všechny však byly Tibeťany úspěšně odraženy. Patricia Ebrey, Thomas Laird, Wang Ťia-wej a Ňima Gjacchän se shodují v nepřítomnosti stálých čínských posádek v Tibetu, v kontrastu se situací během vlády dynastie Jüan. Císař Wan-li (vládl 1572–1620) se pokoušel znovuobnovit čínsko-tibetské vztahy v reakci na mongolsko-tibetské spojenectví počínající roku 1578 udělením titulu dalajláma, které později ovlivnilo zahraniční politiku mandžuské dynastie Čching k podpoře dalajlámy a školy gelugpa. Koncem 16. století Mongolové úspěšně podpořili moc školy gelugpa prostřednictvím trvalé ozbrojené přítomnosti, kulminující počátkem 40. let 17. století.\n\nNečínští historikové všeobecně považují Tibet za nezávislý na mingské Číně, zatímco čínští historici zastávají opačný názor. Ming-š’ – oficiální dějiny říše Mingů dokončené roku 1739 během vlády následující dynastie Čching – uvádějí ustanovení komandérií dohlížejících na tibetskou administrativu, a potvrzení a obnovení hodností udělených dynastií Jüan a udělení nových knížecích titulů vůdcům tibetských buddhistických sekt. Nicméně, Turrell V. Wylie uvádí, že cenzura v Ming-š’ ve snaze zvětšit prestiž a reputaci mingských císařů zkresluje historii čínsko-tibetských vztahů v mingské době.\n\nModerní historici debatují o existenci suverenity Číny nad Tibetem; mnozí věří, že šlo čistě o formální suzerenitu Číny nad Tibetem, navíc ukončenou v éře Ťia-ťing, kdy byli buddhisté u dvora perzekvováni a vytlačeni taoisty. Podle Helmuta Hoffmana mělo mingské panství nad Tibetem čistě nominální charakter a omezovalo se na občasné objevení se tibetských emisarů s tributem u mingského dvora, za což vládci Tibetu obdrželi čínské tituly, aniž by se mingská vláda jakkoliv vměšovala do výkonu moci v Tibetu. Wang Ťia-wej a Ňima Gjacchän nesouhlasí a tvrdí, že mingská moc nad Tibetem byla skutečná a tibetští vladaři svou moc nedědili, ale byli nuceni odejít do Pekingu a zde obdržet nárok na vládu z rukou čínského císaře. Podle Melvyna C. Goldsteina Číňané neměli reálný vliv a různé tituly udělované už vládnoucím tibetským vůdcům těmto nepřinášely moc nad obyvatelstvem jako dříve za dynastie Jüan; a tak „mingští císaři pouze uznávali politickou realitu“. Někteří učenci poznamenávají, že tibetsko-čínské vztahy měly významnou náboženskou složku, která je v moderních pracích zhusta podceňována. Další obracejí pozornost na obchodní aspekty vztahů, zdůrazňujíce hlad mingské Číny po koních a z něj vyplývající důležitost jejich směňování za čaj. Diskuze se vede i o míře vlivu Číny, existoval-li, na rody postupně fakticky vládnoucí v Tibetu – dynastie Phagmodu (1354–1436), Rinpung (1436–1565) a Cangpa (1565–1642).\n\nRoku 1381 byla na jihozápadních hranicích schopna mingská armáda dobýt značná území na království Ta-li. Koncem 14. století bylo 200 tisícům vojenských přesídlenců vyděleno kolem 2 miliónů mu (tedy 130 tisíc hektarů) půdy v budoucích provinciích Jün-nan a Kuej-čou. Další půlmilión Číňanů se připojil k prvním přesídlencům později, tyto migrace značně změnily etnickou skladbu regionu, který měl koncem 14. století asi 3 milióny obyvatel s nadpoloviční většinou nechanských národů. V těchto oblastech mingská vláda realizovala politiku dvojí vlády: oblasti s převládající čínskou většinou byly spravovány podle mingských zákonů a obyčejů, oblasti s nečínskou většinou byly spravovány v souladu s místními obyčeji pokud se místní vůdci zavázali udržovat pořádek a odvádět daně výměnou za dovoz čínského zboží.\n\nMezi nečínským a čínským obyvatelstvem vznikaly stálé třenice, které vyvrcholily v letech 1464–1466, kdy národy Miao a Jao v provinciích Kuang-si, Kuang-tung, S’-čchuan, Jün-nan a Kuej-čou povstaly proti čínské nadvládě. Vláda proti nim poslala třicetitisícovou armádu (včetně tisícovky Mongolů) ke kterým se připojilo 160 tisíc branců zmobilizovaných na místě (v provincii Kuang-si) a během dvou let bylo povstání poraženo. Pozdější nové povstání bylo poraženo armádou vedenou úředníkem a filozofem Wang Jang-mingem (1472–1529). Na jeho naléhání byla zavedena jednotná správa pro čínské i nečínské obyvatelstvo, s myšlenkou zohledňování místních zvyků ve všech správních rozhodnutích.\n\nKoncem dvacátých let 15. století se vládní finance dostaly pod tlak. V důsledku vysoké daňové zátěže poklesly daňové příjmy z některých bohatých regionů. Válka ve Vietnamu spolykala značné prostředky a následná prohra přinesla ztrátu příjmů z jeho nerostného bohatství. Začátkem 30. let navíc poklesla výnosnost mnohých dolů.\n\nFinanční problémy státu byly známkou počínajícího ekonomického poklesu. Od poloviny 30. let 15. století začalo na severní polokouli šedesátileté chladné období, které přineslo opakované neúrody, následované hladomory a epidemiemi. Navíc zhoršené občasnými záplavami a suchem.\n\nNa výše zmíněné ekonomické problémy, ke kterým přistoupily ještě boje na jihozápadě ve 30. a 40. letech a s nimi spojený pokles těžby v tomto na rudy bohatém kraji, konfuciánští úředníci držící moc reagovali měnovou restrikcí (uzavíráním stříbrných dolů a omezením výroby měděných mincí) a snížením státních výdajů – zrušili zámořské expedice a omezili tributární výměny. Úsporná opatření přijímali tím snáze, čím více zasáhla ekonomické základy moci eunuchů, konkurenční skupiny v mocenském boji. Právě eunuchové se podíleli na námořních expedicích a byli zainteresování v těžbě stříbra. Pozornost vlády současně poutal neklid na severních hranicích.\n\nNedostatek měny v Číně vyvolal problémy od Japonska po Jávu. Masově se rozšířilo padělání mincí a následně hromadění drahých kovů. Ve 40. letech 15. století tak došlo k výraznému omezení oběhu stříbra.\nZačátkem čtyřicátých let získal převahu na císařském dvoře eunuch Wang Čen. Eunuchové prosadili znovuotevření stříbrných dolů pod jejich dohledem. Avšak nízká produktivita těžby v kombinaci s vysokými požadavky dozorujících eunuchů vedla k sérii hornických povstání ve Fu-ťienu, Če-ťiangu a Ťiang-si.\n\nTlak Mongolů na severních hranicích vyvrcholil v červenci 1449, kdy vůdce Ojratů Esen-tajši vedl útok na Čínu. Hlavní eunuch Wang Čen přesvědčil císaře Čeng-tchunga (vládl od roku 1435), aby se osobně postavil do čela vojsk vyslaných proti Mongolům, kteří už rozdrtili pohraniční armádu. V čele 50 000 vojáků Čeng-tchun vytáhnul do pole, přičemž řízení vlády svěřil nevlastnímu bratru Ču Čchi-jüovi. Dne 8. záři byla v bitvě s Ojraty u pevnosti Tchu-mu čínská armáda na hlavu poražena, vojáci se rozprchli a sám císař padl do zajetí. Tato událost vešla do historie jako Tchumuská krize. Po vítězství Mongolové drancovali sever země až k pekingským předměstím. Po jejich odchodu v listopadu téhož roku bylo obyvatelstvo v okolí Pekingu napadáno místními bandity a mongolskými žoldáky dříve sloužícími v mingské armádě, nyní převlečenými za stepní nájezdníky, k lupičství se ovšem často uchylovali i Číňané.\nMongolové počítali s výkupným za zajatého císaře, ale přepočítali se, na trůn totiž vstoupil Ču Čchi-jü a vyhlásil novou éru Ťing-tchaj. Vojevůdce a ministr nového císaře Jü Čchien (1398–1457) postavený do čela mingských vojsk vytlačil Mongoly za Velkou zeď. Poté už nemělo smysl dále držet Čeng-tchunga v zajetí, tak byl propuštěn na svobodu a vrátil se do vlasti. Nový císař ho držel v domácím vězení v paláci dokud státní převrat známý jako „bitva u brány“ nevrátil roku 1457 trůn starému císaři. Ču Čchi-čen po nástupu k moci vládl pod heslem Tchien-šun (1457–1464).\n\nNová éra nabyla klidná. Mongolské jednotky mingské armády byly nespolehlivé. Dne 7. srpna 1461 čínský generál Cchao Čchin v čele jím vedených mongolských oddílů povstal ze strachu z trestu za podporu svrženého císaře. Mongolové sloužící v mingské armádě reagovali růstem averzí k čínským důstojníkům, kteří po tchu-muské krizi ztratili veškerou důvěru v jejich spolehlivost a věrnost. Povstalci zapálili západní i východní bránu císařského města (naštěstí je brzy po začátku bojů uhasil déšť) a zabili několik ministrů, než je vládní oddíly donutily se vzdát. Generál Cchao Čchin nakonec spáchal sebevraždu.\n\nPo roce 1474 byly věnovány velké částky na výstavbu Velké čínské zdi. Přesto za vlády Dajan-chána (1479–1543) v Mongolsku byla hrozba ze severu pro Čínu zdaleka největší za celé 15. století. Nájezdy pokračovaly i za jeho nástupců. Mongolský Altan-chán (1507–1582) byl tak, stejně jako o století dříve Ojrati, schopen překročit Velkou zeď a probojovat se do okolí Pekingu. Stejně jako k porážce výše zmíněného Cchaova povstání, i pro odražení Altan-chánova nájezdu vláda využila mongolských oddílů. Zatímco Jung-le uskutečnil pět velkých útoků proti Mongolům severně od Velké zdi, pokračujíce v Chung-wuově politice zničení zbytků říše Jüan, neustávající hrozba mongolské invaze přiměla mingskou vládu koncem 15. – počátkem 16. století zrenovovat a posílit Velkou zeď. Historik John Fairbank to komentoval slovy „vojensky neúspěšné řešení, nicméně živě vyjadřující čínský postoj, zaměřený na odolávání obležení“. Na druhou stranu Velkou zeď nelze považovat za výlučně obrannou stavbu, její věže sloužili jako prostředek rychlého předávání zpráv o nepříteli, bez nichž by úspěšné vedení bojů bylo obtížné.\n\nZačátkem 16. století nízká bojeschopnost mingské armády už nedovolovala odvracet stále častější nájezdy kočovníků. Zvláště významné byly mongolské vpády roku 1532 a 1546. Pokusy čínských vojsk vybojovat na Mongolech Ordos neměly úspěch. Roku 1550 mongolské vojsko dobylo Ta-tchung a postoupilo k pekingským hradbám. Pro osvobození obsazených oblastí musela být vybudována nová armáda a přisunuta vojska z jihu země. Až koncem 60. let se podařilo vytlačit Mongoly a roku 1570 mohla být podepsána mírová smlouva. přesto menší nájezdy pokračovaly.\n\nRoku 1479 zástupce ministra války spálil dokumenty dvorského archívu popisující cesty Čeng Chea. Je to jeden z mnoha důkazů svědčících o obratu mingské vlády k izolacionistické politice. Byly přijaty zákony o stavbě lodí, omezující rozměr plavidel, ale oslabení mingského loďstva vedlo zároveň k aktivizaci pirátů v čínských pobřežních vodách. Japonští piráti \"wo-kchou\" (倭寇, japonsky \"wakó\") i místní čínští námořní lupiči přepadali jak obchodní lodě, tak pobřežní města a vesnice.\n\nNamísto ozbrojených akcí proti pirátům se mingské úřady rozhodly, ve snaze zbavit piráty cílů, o likvidaci pobřežních měst. Všechen zahraniční obchod byl soustředěn v rukách státu ve formě výměny darů se zahraničními vládami. Tato politika přísného zákazu zahraničního soukromého námořního obchodu, známá jako \"chaj ťin\" (海禁, zakázané moře) trvala až do jejího oficiálního zrušení roku 1567. V době platnosti zákona se státní obchod s Japonsken soustředil pouze do přístavu Ning-po, s Filipínami do Fu-čou a s Indonésií do Kantonu. Konkrétně Japoncům bylo dovoleno připlout do Ning-po pouze jednou za deset let v množství maximálně tří set lidí na dvou lodích. Tato rozhodnutí povzbudila mnoho čínských obchodníků k účasti na široce rozšířeném ilegálním obchodu z cizinou.\n\nVztahy s Japonskem se prudce zhoršily poté co v Japonsku převzal moc Hidejoši Tojotomi, který roku 1592 vyhlásil cílem své vlády dobytí Číny. Následovaly dvě japonské invaze do Koreje (Imdžinská válka) ve kterých útočníci bojovali se spojenými korejsko-mingskými vojsky. Boje probíhaly zprvu se střídavými úspěchy v Koreji a okolních vodách, nakonec rozhodující bitvy vyhráli spojenci. Po Hidejošiho smrti roku 1598 japonská armáda vyklidila zbylé pevnosti a stáhla se do vlasti. Nicméně vítězství přišlo Čínu draho – náklady na válku dosáhly enormních 26 miliónů liangů stříbra.\n\nPočátkem 16. se v Indickém oceánu a záhy i v mořích jihovýchodní Asie objevili portugalští piráti. Drancování a loupeže Portugalců paralyzovaly námořní obchod a způsobily hospodářskou krizi ze které se jihovýchodní Asie zotavila až po 20. letech 16. století. Do Číny dorazila první portugalská loď roku 1513, roku 1516 připlul Rafael Perestrello na portugalské lodi s malajskou posádkou do Kantonu a zahájil tak obchodní výměnu mezi Čínou a Evropou. Následující rok vyplula z Portugalska do Číny eskadra Fernãa Pirese de Andrade, jejímž cílem bylo oficiální navázání obchodních styků. Portugalci se pokusili vypravit vyslance s dopisem krále Manuela I. pro čínského císaře, vyslanec se po dvou letech dostal do metropole, ale byl odmítnut a poslán zpět do Kantonu, zde byl místními úřady obviněn ze zodpovědnosti za násilnické chování Portugalců v přístavu a zatčen, roku 1524 ve vězení zemřel. Po smrti císaře Čeng-te roku 1521 konzervativci ve vládě odmítali navázání obchodních a diplomatických styků s Portugalskem, odvolávajíce se na portugalské obsazení Malakky, dosud čínského vazala, o deset let dříve. Roku 1521 mingská flotila porazila Portugalce u Tchun Men (屯門). Ale bez ohledu na počáteční třenice, od roku 1549 každoročně přijímali portugalské obchodníky na ostrově Šang-čchuan. Roku 1557 dosáhli Portugalci prostřednictvím podplacených místních úředníků oficiálního souhlasu s přeměnou přístavu Macao ve svou obchodní kolonii.\nZ Číny se vyvážel zejména porcelán a hedvábí. Samotná nizozemská Východoindická společnost v letech 1602–1608 dopravila na evropské trhy kolem 6 miliónů kusů porcelánových výrobků. Antonio de Morga (1559–1636), španělský úředník v Manile, ve své zprávě vypočítal téměř nekonečný seznam zboží dováženého Španěly z Číny. Uvádějíce množství hedvábí prodaného evropským kupcům, Ebrey zdůrazňuje význam a rozsah obchodu:\nPoté co byl mingskou vládou zakázán soukromý obchod s Japonskem, chopili se Portugalci příležitosti a zaujali výhodnou pozici prostředníka. Nakupovali čínské hedvábí a v Japonsku ho prodávali za mnohem vyšší ceny, přičemž zisk použili na opětovný nákup hedvábí. Ale po roce 1573, kdy se etablovali Španělé v Manile, mající k dispozici výnos amerických stříbrných dolů, byl jimi portugalský obchod zatlačen do pozadí.\n\nPřestože základ čínského dovozu tvořilo stříbro, Číňané nakupovali u Španělů i jiné koloniální produkty, jako sladké brambory (batáty), kukuřici a arašídy. Dovážené potraviny, společně s tradičně pěstovanou pšenicí, rýží a prosem zajistily výživu rostoucího obyvatelstva země.\n\nPočínající pokles moci mingské Číny předznamenalo roku 1556 velké zemětřesení v Šen-si, mimořádně ničivá přírodní katastrofa, která přinesla smrt asi 830 tisícům lidí.\nNáklady na válku v Koreji byly pouze jedním z fiskálních problémů před kterými stála mingská vláda za vlády císaře Wan-liho (1572–1620). Po nástupu na trůn se obklopil schopnými poradci a svědomitě spravoval zemi. Jeho velký sekretář Čang Ťü-čeng (v úřadu 1572–1582) vybudoval efektivně pracující síť vysokých státních úředníků. Nicméně, po něm se nenašel nikdo schopný udržovat soulad mezi zájmovými skupinami centrální administrativy a úředníci se záhy rozdělili na znepřátelené skupiny. Císaře časem unavily dvorské aféry a časté spory mezi ministry, načež se postupně stáhl za zdi Zakázaného města daleko od vládních úředníků.\n\nÚředníci dráždili císaře požadavky na určení následníka trůnu; poradci jej znechucovali svým hašteřením o způsoby spravování země. Další vzestup dvorského frakcionářství přinesly filozofické debaty o Wang Jang-minově revizi některých neokonfuciánských názorů. Rozmrzelý tím vším, Wan-li zanedbával své vladařské povinnosti, prakticky ustoupil od audiencí a diskuzí s členy vlády, ztratil zájem o studium konfuciánských klasiků, přestal číst petice a podání jemu adresované a odmítal jmenování kandidátů na uprázdněná vysoká místa úřednické hierarchie. Vzdělaní úředníci ztratili rozhodující roli ve správě země, ta přešla k mocným eunuchům, kteří se změnili v prostředníky mezi lhostejným císařem a jeho úředníky; nakonec členové vlády snažící se o projednání nutných záležitostí museli podplácet eunuchy, aby jejich informace vůbec došly do císařských rukou.\n\nZačátkem 16. století se zřetelně projevily negativní důsledky procesů počínajících s ustavením mingské dynastie a postupně se rozvíjejících. K uvedené době se projevila významná, i když neformální změna struktury moci způsobující rozklad vládnoucí špičky. Při zachování všech vnějších atributů neomezené samovlády proběhlo faktické odstranění císařů od bezprostředního řízení státních záležitostí. Reálnou moc soustředili do svých rukou tajemníci palácového sekretariátu (\"nej-ke\") a císařští favorité, především eunuši.\nChung-wu zakázal eunuchům učit se číst a vměšovat se do politiky. Není jasné jak se tyto zákony dodržovaly během jeho vlastní vlády, ale když se na trůn dostal císař Jung-le, eunuši řídili velké státní dílny, stáli v čele armád a zasahovali do výběru a jmenování úředníků. Nakonec vznikla paralelní administrativní síť řízená eunuchy, nezávislá na standardní úřednické správní struktuře. Přestože během vlády mingských císařů existovalo několik eunuchů s takřka diktátorskou mocí jako Wang Čen, Wang Č' a Liou Ťin, růst moci eunuchů nebyl otevřeně zjevný, dokud v 90. letech 16. století císař Wan-li nezvýšil jejich pravomoci vůči civilní správě a negarantoval jim nárok na výběr provinčních daní.\n\nJeště dříve předchůdci Wan-liho na císařském trůně se vzdali řízení státu, dokonce přestali přijímat hodnostáře vyřizující vládní akta. Císař Čeng-te (1505—1521) vůbec takové audience nepořádal. Vládním záležitostem se prakticky nevěnoval ani Ťia-ťing (1521—1566), který raději hledal elixír nesmrtelnosti a diskutoval s taoistickými učenci. Sám Wan-li po roce 1589 uspořádal jen jedinou audienci. Císař Tchien-čchi (1620—1627) prakticky úplně upadl pod vliv eunucha Wej Čung-siena a tento takřka nekontrolovaně vládl dvoru. Vybudoval pro sebe paláce s použitím fondů určených pro náhrobky předešlých císařů a jeho přátelé a příbuzní získali významné pozice bez ohledu na své schopnosti. Wej také zveřejnil historická díla kritizující jeho politické odpůrce, mučil a věznil své protivníky, zejména kritiky náležející k takzvané „společnosti \"Tung-lin\"“. Tito požadovali provedení změn podle vůle „moudrého a spravedlivého císaře“. Takovým se, podle nich, měl stát kníže Ču Čchang-luo. Opozičníci rozpracovali reformy, podle nichž měl císař osobně vládnout, zakazovalo se vytváření dvorských klik, likvidovala se korupce, rušil se státní monopol na těžbu nerostných zdrojů... Skupině Tung-lin se roku 1620 podařilo dosadit Ču Čchang-lua na trůn jako císaře Tchaj-čchanga, ale už po měsíci byl otráven eunuchy, načež následovala odvetná reakce Wej Čung-siena.\n\nNeustálé přesuny ve vládním aparátu dezorganizovaly dvůr, země trpěla epidemiemi, povstáními a nepřátelskými vpády. I když císař Čchung-čen (1627—1644) odstranil Weje ode dvora a přinutil k sebevraždě, eunuchové získané pozice drželi až do konce vlády dynastie Ming o dvě desetiletí později.\n\nPočínaje posledními roky éry Wan-li v Číně začala těžká finanční krize, vyvolaná nedostatkem oběživa – stříbra. Příčinou byly pirátské akce Angličanů a Nizozemců (podporované jejich vládami) namířené proti španělskému a portugalskému obchodu, vedené snahou oslabit ekonomickou sílu katolických nepřátel. Současně Filip IV. Španělský (vládl 1621–1665) bránil nepovolenému vývozu stříbra z Ameriky do Číny a ve snaze o monopol na obchod s Čínou vypravoval do Manily koráby s peruánským stříbrem ze španělských přístavů. Roku 1639 japonská vláda prakticky ukončila obchod s evropskými státy, čím podvázala další zdroj stříbra pro čínský trh. Nicméně přítok stříbra z Japonska pokračoval, byť v omezeném množství, kdežto ztráta jihoamerického stříbra byla mnohem tíživější. Existuje také názor, že růst hodnoty stříbrných peněz v 17. století byl způsoben spíše poklesem poptávky po zboží než zmenšením množství stříbra v oběhu.\nVšechny tyto události se staly přibližně v současně a jejich společný vliv vyvolal ostrý růst hodnoty stříbra a vedl k neschopnosti mnohých čínských provincií odvádět daně a dávky v předepsané výši. Čím větší mělo stříbro hodnotu, tím neochotněji bylo vydáváno – což vedlo k poklesu množství stříbra v oběhu a inflaci měděných peněz (drobné čínské mince jsou konvenčně označovány za měděné, fakticky ovšem byly z bronzu). Ve 30. letech 17. století tisíc měďáků odpovídal jednomu \"liangu\" stříbra, roku 1640 už pouze polovině liangu a počátkem roku 1643 pouze třetině \"liangu\". Pro rolníky takový vývoj znamenal katastrofu. Daně byly totiž stanoveny ve stříbru, kdežto místní obchod – prodej přebytků i nákup řemeslných výrobků – byl placen v měďácích.\n\nVedle toho krizi prohloubil značný demografický růst (počet obyvatel říše Ming se na počátku 17. století zvýšil troj až čtyřnásobně ve srovnání s koncem 14. století). Růst obyvatelstva, ožebračení venkova a živelní pohromy zostřily zásobovací problémy. Zrna na obyvatele bylo stále méně, zato ceny rostly. V soukromém sektoru drobní rolníci chudli a měnili se v nájemce, povinné k daním platit ještě vysoký nájem. Paradoxně současně vzkvétala města, příliv volné pracovní síly doprovázel rozvoj řemesel, těžby a dopravy. I když zdaleka ne všichni kdo odešli do měst, našli práci. Mnozí z nezaměstnaných bezdomovců rozšířili řady žebráků, zlodějů a banditů.\n\nV první polovině 17. století se v severní Číně stal hlad stálým jevem vinou suchého a chladného počasí a z toho plynoucího zkrácení vegetačního období; toto ochlazení je dnes známé jako Malá doba ledová. Hlad, s ním rostoucí daňové zatížení, rozšíření dezertérství, oslabení systému pomoci chudině, záplavy a neschopnost ústřední vlády řádně řídit práce na zavlažovacích a protipovodňových stavbách vedly k vysoké úmrtnosti, zbídačení a surovosti lidí. Sama vláda, prakticky ztrácející daňové příjmy, nebyla schopna bojovat se vznikajícími problémy. Ke všemu předešlému se od Če-ťiangu do Che-nanu rozšířila epidemie, pravděpodobně moru. Počet obětí byl velmi vysoký, byť zůstal neznámý.\n\nVýjimečný džürčenský vůdce Nurhači (vládl 1616–1626) zpočátku v čele malého kmenu, rychle sjednotil příbuzné kmeny. Během japonské invaze do Koreje nabídl mingské vládě vojenskou pomoc. Byl odmítnut, nicméně jeho loajalita mu vynesla vysoké čínské čestné tituly. Poté co poznal slabost mingské autority severně od Velké zdi, podrobil si všechny národy žijící v Mandžusku.\nRoku 1610 přerušil vztahy s mingským dvorem; o osm let později požadoval tribut od Mingů jako náhradu za údajné křivdy a škody způsobené jeho zemi Čínou. To bylo prakticky vyhlášení války. Po letech úspěšných bojů a přenesení hlavního města do Šen-jangu, dobytého roku 1621, Nurhači padl roku 1626 v bitvě u Ning-jüanu, další porážku utrpěli Džürčeni roku 1628.\n\nNeschopni zaútočit na srdce Číny přímo, Džürčeni zdokonalovali dělostřelectvo a získávali spojence. Neocenitelným přínosem byli bývalí mingští úředníci a generálové přecházející k nepříteli, a to i s velkou částí podřízených jednotek. Roku 1632 Džürčeni připojili vnitřní Mongolsko, čímž získali kontrolu nad tradičními přístupy do Číny ze severu, navíc místní Mongolové rozšířili jejich armádu.\n\nRoku 1636 džürčenský vládce Chuang Tchaj-ťi přejmenoval vládnoucí dynastii z Pozdní Ťin na Čching . Také převzal čínský císařský titul chuang-ti a změnil jméno svého lidu z Džurčenů na Mandžuy. Roku 1638 mandžuská armáda porazila tradičního čínského spojence – korejské království Čoson. Krátce poté se Korejci vzdali své dlouhodobé loajality k dynastii Ming.\n\nOd té doby začala mandžuská jízda provádět nájezdy na čínské území. V reakci na mandžuský tlak mingská vláda stáhla k důkladně opevněnému Šan-chaj-kuanu své nejlepší a nejbojeschopnější oddíly v čele s generálem Wu San-kuejem.\n\nSucho, neúrody, ekonomická krize, zvůle úředníků a břímě války s Mandžuy dohnaly rolníky k ozbrojeném vystoupením. Roku 1628 v provincii Šen-si se místní bandité a zbojníci začali organizovat a sjednocovat v povstalecké oddíly. Z tohoto momentu v severovýchodní Číně začíná rolnická válka, která trvala bezmála 19 let (1628–1647). Zpočátku bylo povstalecké vojsko jednotné, ale po dobytí Fen-jangu (v Šan-si) vznikl rozkol mezi dvěma vůdci hnutí – Kao Jing-siengem a Čang Sien-čungem (1606–1647), na což druhý z nich reagoval odvodem svého vojska na jih k Jang-c'-ťiang. Kao s dalšími vůdci se přesunuli na západ do Šen-si kde byli rozbiti. Po uvěznění Kaoa byl vůdcem povstalců vybrán Li C'-čcheng (1606–1645). Roku 1634 byl zajat vládními vojsky a propuštěn pouze za slib zachování loajality k mingské vládě. Dohodu vypověděl poté, co místní úřad popravil jeho šestatřicet společníků; Liovi vojáci se pomstili zabitím úředníků a roku 1635 ovládli území kolem Žung-jangu v provincii Che-nan. Do 40. let Liův rival Čang Sien-čung pevně ovládl Čcheng-tu v S’-čchuanu, zatímco Li sám rozšířil svou moc z Che-peje do Šen-si a Che-nanu.\nRoku 1640 hladovějící rolníci neschopní platit daně ztratili strach z oslabených mingských vojsk, jdoucích od porážky k porážce, a začali se masově bouřit. Vládní armáda, neschopná se vypořádat ani s mandžuskými nájezdy ze severu, ani s rolnickým hnutím v provinciích, se začala rozpadat. Neplacení a špatně zásobování mingští vojáci byli poraženi Li C'-čchengem, který se roku 1643 prohlásil králem dynastie Šun. Pekingská metropole jím byla obsazena prakticky bez boje – obléhání trvalo pouze dva dny, poté zrádci otevřeli brány jeho armádě, která bez dalších překážek obsadila město. V dubnu 1644 tak byl Peking obsazen povstalci a poslední mingský císař spáchal sebevraždu – oběsil se na stromě v parku před branou Zakázaného města..\n\nGenerál Wu San-kuej po získání informací o pádu metropole a postupu Li C'-čchengovy armády proti němu neviděl jinou možnost porážky povstalců než otevření bran čínské zdi Mandžuům. Podle romantického příběhu čínských kronik generál zprvu uvažoval o kompromisu s Li C'-čchengem, ale po otcově zprávě o zájmu nového vládce o Wuovu oblíbenou milenku změnil svůj postoj a přiklonil se ke spojenectví s Mandžuy. Mandžuská armáda vedená knížetem Dorgonem (1612-1650) ve spojenectví s Wuovými vojsky rozbila povstalce u Šan-chaj-kuanu a postoupila k metropoli. Začátkem června Li z Pekingu ustoupil, vzápětí mandžusko–čínská armáda obsadila město a prohlásila císařem mladého Aisin-Gioro Fulina (Šun-č'). Vojsko povstalců utrpělo ještě jednu porážku od Mandžuů u Si-anu a ustoupilo podél řeky Chan do Wu-čchangu, později k severním hranicím provincie Ťiang-si. Zde Li v létě 1645 zemřel, tím zanikla i dynastie Šun. Zprávy o příčině jeho smrti se rozcházejí, buď spáchal sebevraždu, nebo jej zabili jím olupovaní rolníci. Čang Sien-čung ustoupil z Čcheng-tu a bránil se použitím taktiky spálené země, v lednu 1647 však padl v bitvě.\n\nOhniska protimandžuského odporu přetrvávala ještě řadu let. Nehledě na smrt císaře a ztrátu hlavního města nebyla mingská Čína přemožena. Druhé hlavní město Nanking a provincie Fu-ťien, Kuang-tung, Šan-si a Jün-nan zachovaly věrnost Mingům. Ale na uvolněný trůn pretendovalo najednou několik knížat a jejich síly zůstaly rozdrobené. Střediska odporu byla dobývána čchingskými vojsky jedno po druhém a roku 1662 se smrtí císaře Jung-liho zmizela poslední naděje na udržení moci jižních Mingů. Přesto se protimandžuské skupinky zachovaly až do pádu Čchingů začátkem 20. století.\n\n"}
{"id": "527827", "url": "https://cs.wikipedia.org/wiki?curid=527827", "title": "Dobričská oblast", "text": "Dobričská oblast\n\nDobričská oblast je jedna z oblastí Bulharska. Leží na severovýchodě země a jejím hlavním městem je Dobrič.\n\nOblast se administrativně dělí na 8 obštin.\n\nV oblasti žije 230 164 obyvatel. Podle sčítáni 1. února 2011 bylo národnostní složení následující:\n"}
{"id": "527828", "url": "https://cs.wikipedia.org/wiki?curid=527828", "title": "Najn", "text": "Najn\n\nNajn ( , : , ) je arabská vesnice v Izraeli, v Severním distriktu, v oblastní radě Bustán al-mardž.\n\nLeží v nadmořské výšce 228 metrů v Galileji, na severních svazích masivu Giv'at ha-More, nedaleko od okraje Jizre'elského údolí respektive jeho podčásti nazývané údolí Bik'at Ksulot. Z Giv'at ha-More sem stéká vádí Nachal Tevet.\n\nVesnice se nachází cca 6 kilometrů severovýchodně od centra Afuly ale jen 1 kilometr od okraje jejích předměstí Giv'at ha-More a Afula ha-Ce'ira, cca 80 kilometrů severovýchodně od centra Tel Avivu a cca 40 kilometrů jihovýchodně od Haify. Najn obývají izraelští Arabové, přičemž osídlení v tomto regionu je převážně židovské. Oblast s vyšším etnickým podílem Arabů začíná až na severovýchodních svazích Giv'at ha-More.\n\nNajn je na dopravní síť napojen pomocí místní komunikace, která ústí do dálnice číslo 75.\n\nNajn bývá identifikován jako místo biblického sídla Naim, které zmiňuje Evangelium podle Lukáše coby místo konání Ježíšových zázraků.\n\nVe středověku místo osídlili arabští Beduíni z klanu Zuabija. Ti sem dorazili poté, co překročili řeku Jordán. Část klanu se potom usadila zde a postupně zde utvořila trvalou osadu. Evropský cestovatel, který vesnici navštívil v 19. století, ji popsal jako zanedbanou chudou osadu. V roce 1880 vyrostl v centru obce křesťanský kostel provozovaný řádem františkánů.\n\nPo skončení britského mandátu během války za nezávislost v roce 1948 byla tato oblast ovládnuta izraelskou armádou, ale obyvatelé této vesnice nebyli vysídleni. Najn si tak zachoval svůj arabský ráz i ve státě Izrael.\n\nV Najn sídlí úřady oblastní rady Bustán al-mardž. Funguje tu základní škola. Vesnice je obklopena přírodní rezervací, která pokrývá vrcholové partie Giv'at ha-More a je částečně zalesněna.\n\nPodle údajů z roku 2014 tvořili populaci v Najn výlučně Arabové. Jde o menší sídlo vesnického typu s dlouhodobě rostoucí populací. K 31. prosinci 2014 zde žilo 1744 lidí. Během roku 2014 populace stoupla o 1,0 %.\n\n\n"}
{"id": "527834", "url": "https://cs.wikipedia.org/wiki?curid=527834", "title": "Youlia Fedossová", "text": "Youlia Fedossová\n\nYoulia Fedossová (* 1. července 1988, Novosibirsk, Rusko tehdy Sovětský svaz) je francouzská profesionální tenistka ruského původu.\n\nJejím nejvyšším umístěním na žebříčku WTA ve dvouhře bylo 107. místo (13. srpen 2007) a ve čtyřhře 191. místo (8. červen 2009). Na okruhu WTA dosud nevyhrála žádný turnaj. Na okruhu ITF zvítězila na třech turnajích ve čtyřhře.\n\nVe Francii žije od tří let.\n\nŽádného finále na WTA se neúčastnila.\n\nŽádnou dvouhru na okruhu ITF nevyhrála.\n\n\n"}
{"id": "527837", "url": "https://cs.wikipedia.org/wiki?curid=527837", "title": "United Fruit Company", "text": "United Fruit Company\n\nUnited Fruit Company byla americká korporace, která obchodovala s tropickým ovocem (hlavně s banány a ananasy) rostoucími na plantážích třetího světa a prodávala jej ve Spojených státech amerických a Evropě. Korporace vznikla v roce 1899 sloučením podniku Minora C. Keitha zabývajícím se obchodem s banány a \"Boston Fruit Company\" Andrew Prestona.\n\nKorporace měla hluboký a dlouhotrvající dopad na hospodářský a politický vývoj v několika zemích Latinské Ameriky. Kritici jí často vyčítají vykořisťovatelský neokolonialismus a popisují ji jako archetypální příklad vlivu nadnárodních korporací na vnitřní politiku tzv. banánových republik. Po období finančního poklesu se v roce 1970 sloučila s \"AMK\" Eli M. Blacka do \"United Brands Company\". V roce 1984 Carl Lindner korporaci transformoval do dnešní \"Chiquita Brands International\".\n"}
{"id": "527853", "url": "https://cs.wikipedia.org/wiki?curid=527853", "title": "Kateřina Sidonie Sasko-Lauenburská", "text": "Kateřina Sidonie Sasko-Lauenburská\n\nKateřina Sidonie řečená \"Kateřina Zdenka\", také \"Sedena\", známá jako \"Černá kněžna\", (1548–1550, Ratzeburg – 1594, Gýmeš, Uhry) byla těšínská kněžna.\n\nByla dcerou Františka I. Sasko-Lauenburského (1510–1581), vévody z Askánské dynastie (Sasko-lauenburští Askánci) a Sibyly Saské (nar. 8. únor 1540) z dynastie Wettinů. Její otec byl jedním z protektorů protestantismu v Německém království.\n\nKněžna vedla knížectví v zastoupení syna, stala se regentkou (1579–1597), byla to první kněžnou (\"a tedy ženou\") na těšínském trůnu. Poručníky byli ustanoveni: kníže Jiří II. Lehnicko-Břežský, Karel II. Minsterbersko-Olešnický a Jan starší Bruntálský z Vrbna. V roce 1586 nahradil Jana staršího Bruntálského držitel Pštinského panství Zikfríd (\"Siegfried, nebo Seyfried\") z Promic a hejtman Svídnického knížectví Matyáš z Lohova. To bylo na příkaz císaře Rudolfa II., aby posílil katolický vliv na evangelického mladého knížete.\n\nPo odjedu na hrad v Trenčíně, pověřila správnou knížectví hejtmana Jáchyma Morteisena z Míšně a Waltersdorfu. Jeho otec Ulrich († 1574) doktor práv, byl také kancléř kurfiřta Augusta Saského (viz Seznam saských panovníků). Jáchym Morteisen byl správcem do roku 1592. Pro nespokojenost těšínských stavů byl jmenován novým kancléřem František Mléčko z Jílovnice (\"Iłownica, Polsko\"), člen starého rytířského rodu.\n\nVedla časté spory, mezi nejznámější patří spor s Janem Jeřábkem z Mořkova († 1603) a jeho ženou Martou Hynalovou z Kornic (1621).\n\nKněžna používala vlastní pečeť, jednostrannou, tzv. malou, znakovou, s úplným znakem. V poli čtvrcený štít se středním štítkem. Na středním štítku vpravo hledící orlice. V prvním a čtvrtém poli kosmo dělená břevna, v druhém poli vpravo hledící orlice, ve třetím poli obraz setřen.\n\nPosmrtně byly raženy mince s podobiznou kněžny:\n\n\nDne 25. listopadu 1567 se provdala ovdovělého (první manželka byla dcera Jana IV. z Pernštejna, Marie) za těšínského knížete Václava III. Adama Těšínského. Porodila mu 3 syny a 3 dcery (viz Václav III. Adam Těšínský).\n\nRoku 1579 kníže zemřel na mrtvici, čtyři děti pak na mor, který v té době zabil 3000 lidí z Těšínska. Oběťmi moru se staly i děti kněžny, přežil jen syn Adam Václav Těšínský, v té době pětiletý, a dcery Marie Sidonie a Anna Sibyla. Na památku obětem moru nechala kněžna Kateřina Sidonie vystavět v Těšíně kostel Svaté Trojice.\n\nPo smrti manžela, až do své smrti prý nosila černý šat, proto byla lidem nazývána \"Černá kněžna\". Kromě černých šatů měla prý i černé vlasy a oči.\n\nPodruhé se provdala 16. února 1586, za královského rádce Emericha III. Forgáče (Emeric III Forgács of Gýmeš et Gács, 1539–1599), kapitána a pána na Trenčíně, trenčínského nadžupana.\n\nPo svatbě pobývala v Těšíně zřídka. byl doložen pobyt v letech: srpen 1588, říjen 1591, březen 1594. Právě v roce 1594 se naposledy viděla se svým synem.\n\nK místu a datu úmrtí bylo známo několik verzí.\n\nKateřina Sidonie zemřela 10. září 1594 v 10 hodin, v komnatách gýmešského hradu, a to na následky těžké tělesné slabosti. Její syn Adam Václav Těšínský to oznámil v dopise, který byl vyhotoven 13. prosince 1594 v Těšíně a byl adresován Anně Meklenburské. Ta to, prostřednictvím své kanceláře v Jelgavě, dopisem a opisem původního dopisu sdělila 21. ledna 1595 Oldřichovi III. Meklenburskému (\"německy Ulrich\").\n\nJejí tělo bylo nabalzamováno a pravděpodobně i vystaveno v hradní kapli do doby než ovdovělý manžel Emerich III. Forgáč a Adam Václav Těšínský připravili vše potřebné k převozu ostatků do Těšína. Smuteční průvod byl vypraven v polovině ledna 1595, a to za doprovodu manžela a spřízněných šlechticů. Rakev pak byla uložena do krypty těšínského kostela (\"bývalý dominikánský klášter\"), vedle rakve Václava III. Adama Těšínského a jejich dětí.\n\nV kronice cisterciáckého kláštera (Klášter Lubuš) v dolnoslezské Lubuši (\"německy Leubus, polsky Lubiąż\") je zápis o uložení ostatků sasko-těšínské kněžny a jejího druhého manžela Emericha Forgáče. Kronikář Mikuláš Pol pak poznamenal smrt Kateřiny Sidonie mezi 27. červen a 31. červenec 1594\n\nV deníku jejího manžela je pak uvedeno, že zemřela na hradě Gýmeš (\"u slovenské obce Kostoľany pod Tribečom\") a místo pohřbu Těšín. O převozu těla k pohřbu do krypty, v dnes bývalém dominikánském klášteře v kostele sv. Maří Magdalény, se v reakci na dopis jejího manžela zmiňuje olomoucký biskup Stanislav II. Pavlovský z Pavlovic dne 2. ledna 1595. Emerich III. Forgáč požádal o bohoslužbu za svou zesnulou manželku, olomoucký biskup mu odpověděl, že se bohoslužby účastnit nebude, resp. že bohoslužbu (katolický pohřební obřad) nebude sloužit nikdo, protože kněžna byla evangelického vyznání. Historici v tomto případě shodně uvádí, že kněžna zemřela na hradě Gýmeš kolem Vánočních svátků a roku 1594 a pohřeb v Těšíně se konal patrně v období před velikonočním půstem (asi počátkem února). Podobně odpověděl biskup také jejímu synovi Adamu Václavovi listem ze dne 4. ledna 1595.\n\nMy Sedena Kateřina, z Boží Milosti kněžna saská, engerská a vestfálská, také v Slezy kněžna Těšínská a Velikého Hlohova, vdova.\n\nMimo knížecího majetku, měla i svůj osobní majetek, např.:\n\n\nBývá ztotožňována s tzv. \"\"Černou kněžnou\"\"ze slezských lidových pověstí: Černá kněžna ochránkyně chudých, Smrt a pohřeb černé kněžny.\n\nJedna z nejznámějších legend se váže k období let 1570–1578. Po roce 1570, kdy požár z větší části zničil město Těšín, vč. zámku se začal stavět zámek nový (\"později Lovecký zámeček Habsburků\"). V roce 1578, kdy Těšínu hrozily velké nájezdy turecký vojsk, nechal její Václav III. Adam Těšínský přestavět zámek na nedobytnou pevnost. Součástí plánů byla výstavba tunelu, o němž věděla jen hrstka lidí. Tunel měl mít vchod u nynější Piastovské věže a měl býti dlouhý až několik desítek kilometrů. Vedl podzemím i pod korytem Olše (\"polsky Olza\") a chodba by měla ústit na nejvyšším kopci mezi obcemi Stanislavice a Těrlicko, které později pojmenovali Kostelec.\n\n\"Poláškovi, Jiřina a Jaromír\": Putujme za pověstmi - svazek č. 10, Pověsti Těšínska, \n\n\"Saheb Al, Jan\": Dva listy olomouckého biskupa Stanislava Pavlovského z Pavlovic těšínské kněžně Kateřině Sidonii z let 1579 a 1580, Těšínsko : vlastivědný časopis Český Těšín : Muzeum Těšínska, 2007 0139-7605 Roč. 50, č. 2 (2007), s. 4\n\n\"Jež, Radim\": Manželky těšínských Piastovců - soužití z rozumu, či lásky?, Těšínsko v proměnách staletí : sborník přednášek z let 2008–2009 k dějinám Těšínského Slezska / Vyd. 1.Český Těšín : Muzeum Těšínska : Matice slezská, 2010 281 s. : il. (některé barev.), mapy, portréty, faksim. ; 25 cm 978-80-86696-12-6. s. 93-106\n\n\"Jež, Radim\": Prameny ke sporům o těšínské zemské zřízení z poslední třetiny 16. století, Práce a studie Muzea Beskyd : společenské vědy / Frýdek-Místek : Muzeum Beskyd, 2008 353 s. : fot. 1804–1116 978-80-86166-25-4 č. 20 (2008), s. 268-304\n\n\"Jež, Radim\": Uherská šlechta a slezští Piastovci na počátku raného novověku (rodové aliance ve víru politiky a osobní prestiže), s. 142–143. In: Pindur, David – Turóci, Martin a kol.\": Šľachta na Kysuciach a jej susedia / Šlechta na Kysucích a její sousedé. Čadca – Český Těšín – Žilina 2012, s. 113–144.\n\n\"Włochowicz, Barbara\": Sydonia Katarzyna - księżna saska, engerska, westfalska, cieszyńska i głogowska, Z dziejów Śląska. Zbior studiów / Katowice : Polska Akademia Nauk, 2000 134 s., obr. příl. 83-886657-00-3, s. 85-98\n\n\"Drabina, Jan\": Wokól przyczyn sukcesów reformacji w księstwie cieszyńskim w XVI wieku, Die konfessionellen Verhältnisse im Teschener Schlesien vom Mittelalter bis zur Gegenwart. = Stosukni wyznaniowe na Śląsku Cieszyńskim od średniowiecza do współczesności / Ratingen : Stiftung Haus Oberschlesien, 2000Tagungsreihe der Stiftung Haus Oberschlesien. 9. 362 s., fot. 83-908802-3-7, s. 49-59\n\n\"Panic, Idzi\": Śląsk Cieszyński w początkach czasów nowożytnych (1528–1653). Cieszyn: Starostwo Powiatowe w Cieszynie, 2011. .\n"}
{"id": "527856", "url": "https://cs.wikipedia.org/wiki?curid=527856", "title": "Anders Södergren", "text": "Anders Södergren\n\nAnders Södergren (* 12. dubna 1977 v Söderhammu) je bývalý švédský reprezentant v běhu na lyžích. Jeho styl jízdy na běžkách byl označován za kolíbavý.\n\nV listopadu 2008 měli lékaři u Anderse Södergrena podezření na rakovinu varlat, proto se musel začátkem prosince podrobit operaci, která naštěstí diagnózu nepotvrdila a Södergren se mohl vrátit k závodění.\n\n"}
{"id": "527858", "url": "https://cs.wikipedia.org/wiki?curid=527858", "title": "Horní Polžice", "text": "Horní Polžice\n\nHorní Polžice () je vesnice v okrese Tachov, součást města Bezdružice. Nachází pod Ovčím vrchem se asi 3 km západně od Bezdružic. Je zde evidováno 18 adres. V roce 2011 zde trvale žilo 27 obyvatel.\n\nNěmecký název \"Harlosee\" se používal do roku 1947.\n\nPrvní písemná zmínka o vesnici pochází z roku 1227.\n"}
{"id": "527862", "url": "https://cs.wikipedia.org/wiki?curid=527862", "title": "Gunnm", "text": "Gunnm\n\nGunnm ( 銃夢, \"Ganmu\", složenina slov \"gun\" a \"dream\") je manga série, kterou napsal a nakreslil Jukito Kiširo v roce 1990. V USA je \"Gunnm\" vydáván pod názvem \"Battle Angel Alita\". Poprvé se příběh objevil v časopise \"Business Jump\" a později jej nakladatelství Šúeiša vydalo jako devítidílný tankóbon. První dva díly byly v roce 1993 adaptovány jako krátká, dvoudílná OVA.\n\nV roce 1997 vyšly čtyři příběhy, vydané v jednom tankóbonu s názvem \"Gunnm: Gaiden\", které volně navazují na původní příběh. Herní adaptace pro PlayStation s názvem \"Gunnm: Kasei no kioku\" vyšla v roce 1998. Od roku 2001 vychází nová série \"Gunnm: Last Order\", která vypráví příběh navazující na původní dílo.\n\nPříběh vypráví o kybernetické dívce jménem Garí (v anglickém překladu \"Alita\"), která ztratila veškeré vzpomínky. Porouchanou ji na skládce ve \"Scrapyardu\" nalezl doktor Ido. Garí posléze zjistí, že ovládá legendární bojové umění \"Panzer Kunst\", a proto se rozhodne stát lovcem lidí a zjistit něco o své minulosti.\n\nPříběh se odehrává v daleké budoucnosti na Zemi, v dřívějších Spojených státech. Doktor \"Daisuke Ido\", žije ve městě \"Scrapyard\" — obrovské skládce odpadu a smetí, které padá z tajemného létajícího ostrovu \"Salem\" ( ザレム、\"Zaremu\") (v anglické manze označované jako \"Tiphares\") — a specializuje se na opravy robotů a kyborgů. Šťastnou náhodou nalezne na skládce porouchané torzo kybernetické dívky, kterou opraví a pojmenuje \"Garí\" (v americkém překladu \"Alita\").\n\nGarí si však nepamatuje nic ze své minulosti. Brzy zjistí, že ovládá legendární bojové umění \"Panzer Kunst\" ( パンツァークンスト, \"pancuákunsuto\"). Garí, rozhodnuta zjistit více o své minulosti, se stane lovcem odměn — velmi častou a oblíbenou prací ve Scrapyardu. Jejím úkolem je lov kriminálníků, na které je vypsána odměna. \"Zde pak končí dvoudílná anime adaptace.\"\n\nPozději Garí opouští Ida a odchází do jiné části Scrapyardu, kde se stává hráčkou oblíbené hry \"motorball\". Hráči této hry jsou kyborgové, jejichž těla jsou speciálně upravena pro motorball. Garí brzy postupuje mezi elitní hráče, kde se často ocitá ve smrtelných situacích. Během jednoho z mnoha soubojů si vzpomíná na svůj dřívější život na Marsu.\n\n\nPříběh byl poprvé vydán v časopise \"Business Jump\", vydávaný nakladatelstvím Šueiša, v létech 1990 až 1995. Později byl příběh vydán v 9. dílech ve formátu tankóbon. V České republice sérii vydává CREW pod názvem \"Bojový anděl Alita.\"\n\nV roce 1998 vyšla nová japonská edice nazvaná \"Gunnm: Complete Edition\", která vyšla v šesti dílech formátu B5. Příběh zůstal nezměněn oproti originálnímu vydání, jenom se mírně změnil závěr tak, aby lépe navazoval na \"Gunnm Last Order\".\n\nV roce 1993 vyšla dvoudílná anime adaptace s názvem \"Gunnm\". Příběh kopíruje první dva díly mangy, obsahuje však malé odchylky a změny oproti předloze. Autor, Jukito Kiširo uvedl, že další anime adaptace jeho díla se neplánuje.\n\nO se již v roce 1998 zajímalo Twentieth Century Fox s režisérem Jamesem Cameronem. Cameron však zpracování odložil až do roku 2010 a vlastní premiéra je ohlášena na rok 2011. Film má pokrýt první tři díly mangy a v případě úspěchu tak bude vytvořena trilogie. James Cameron však několikrát uvedl, že stále není rozhodnut, zda filmovou adaptaci Gunnm natočí.\n\n"}
{"id": "527865", "url": "https://cs.wikipedia.org/wiki?curid=527865", "title": "Silisterská oblast", "text": "Silisterská oblast\n\nSilisterská oblast je jedna z oblastí Bulharska. Leží na severovýchodě země a jejím hlavním městem je Silistra.\n\nOblast se administrativně dělí na 7 obštin.\n\nSprávním střediskem oblasti je Silistra, kromě sídelních měst jednotlivých obštin, přičemž Kajnardža a Sitovo městem nejsou, se zde žádná další města nenacházejí.\n\nV oblasti žije 119 474 obyvatel. Podle sčítáni 1. února 2011 bylo národnostní složení následující:\n\n"}
{"id": "527869", "url": "https://cs.wikipedia.org/wiki?curid=527869", "title": "Sulam", "text": "Sulam\n\nSulam ( , , ) je arabská vesnice v Izraeli, v Severním distriktu, v oblastní radě Bustán al-mardž.\n\nLeží v nadmořské výšce 125 metrů, na jižním úpatí masivu Giv'at ha-More, v rovinaté krajině na pomezí Jizre'elského údolí a Charodského údolí. Z Giv'at ha-More sem stékají četná vádí. Vesnici ze západu míjí vádí Nachal Merchavja, z východu Nachal Šunem.\n\nVesnice se nachází cca 3 kilometry východně od centra Afuly, cca 80 kilometrů severovýchodně od centra Tel Avivu a cca 40 kilometrů jihovýchodně od Haify. Sulam obývají izraelští Arabové, přičemž osídlení v tomto regionu je převážně židovské. Oblast s vyšším etnickým podílem Arabů začíná až na severovýchodních svazích Giv'at ha-More.\n\nSulam je na dopravní síť napojen pomocí místní komunikace číslo 7155, která vede přes mošav Merchavja a kibuc Merchavja do Afuly.\n\nSulam bývá identifikován jako místo biblického sídla Šúnem, které zmiňuje Kniha Jozue 19, 18. Nynější arabská obec byla založena ve 12. století jako jedna z mnoha vesnic, které v tomto regionu založili arabští Beduíni z klanu Zuabija, kteří dodnes tvoří převážnou část populace. Ti sem dorazili ve středověku z východu. Poté, co překročili řeku Jordán se část klanu usadila zde a postupně zde utvořila trvalou osadu. Ve středověku, za křižácké vlády, byla už vesnice nazývána Sulam. Křižáci vesnici situovali na významnou cestu vedoucí na vrchol hory Tavor.\n\nEvropský cestovatel popisuje Sulam roku 1863 jako chudou osadu s jediným kamenným domem. Ve 30. letech 20. století, v době čtvrté alije, se v okolí vesnice pokoušeli o trvalé usídlení i Židé. Ti tu vykoupili pozemky a roku 1925 se tu usadilo několik židovských rodin. Pokus ale nevyšel a obyvatelé se přemístili do nedaleké Afuly. Po skončení britského mandátu během války za nezávislost v roce 1948 byla tato oblast ovládnuta izraelskou armádou, ale obyvatelé této vesnice nebyli vysídleni. Sulam si tak zachoval svůj arabský ráz i ve státě Izrael.Původní území pod jurisdikcí vesnice se ale po vzniku státu redukovalo z cca 3600 dunamů (3,6 kilometrů čtverečních) na 1900 dunamů (1,9 kilometrů čtverečních).\n\nV roce 1895 zde vznikla základní škola. Stávající školní budova byla postavena roku 1936. V obci fungují zařízení předškolní péče o děti a základní škola. Ekonomika je zčásti založena na turistickém ruchu, vesnice je jedním z východisek turistických tras na vrchol Giv'at ha-More, kde je přírodní rezervace.\n\nPodle údajů z roku 2014 tvořili populaci v Sulam výlučně Arabové. Jde o menší sídlo vesnického typu s dlouhodobě rostoucí populací. K 31. prosinci 2014 zde žilo 2397 lidí. Během roku 2014 populace stoupla o 1,4 %.\n\n\n"}
{"id": "527870", "url": "https://cs.wikipedia.org/wiki?curid=527870", "title": "Tavor", "text": "Tavor\n\nTavor se do češtiny překládá jako Tábor, může se jednat o:\n\n"}
{"id": "527873", "url": "https://cs.wikipedia.org/wiki?curid=527873", "title": "Colette Bessonová", "text": "Colette Bessonová\n\nColette Bessonová (7. dubna 1946, Saint-Georges-de-Didonne – 9. srpna 2005, La Rochelle) byla francouzská atletka, běžkyně, jejíž hlavní disciplínou byl běh na 400 metrů.\n\nV roce 1968 se stala v mexickém Ciudad de México olympijskou vítězkou. Ve finále běhu na 400 metrů vytvořila časem 52,03 s nový evropský rekord. O rok později získala zlatou medaili na čtvrtých a zároveň posledních evropských halových hrách (předchůdce halového ME) v Bělehradu. Cílem proběhla v čase 54,0 s a tímto výkonem vyrovnala halový světový rekord Američanky Janell Smithové z roku 1965. Na Mistrovství Evropy v atletice 1969 v Athénách získala dvě stříbrné medaile (400 m, 4×400 m).\n\nV roce 1970 vybojovala na prvním ročníku halového ME ve Vídni bronzovou medaili na čtvrtce a zlato v kombinované štafetě na 2000 metrů (1+2+3+4 kola).\n\nV roce 1971 získala zlatou (400 m), stříbrnou (4 x 100 m) a bronzovou medaili (800 m) na středomořských hrách v tureckém İzmiru. V témže roce doběhla na evropském šampionátu v Helsinkách ve finále (400 m) na 7. místě.\n\nNa halovém ME 1972 v Grenoblu skončila v běhu na 400 metrů těsně pod stupni vítězů, na 4. místě. Reprezentovala také na letních olympijských hrách 1972 v Mnichově, kde však nepostoupila z úvodního rozběhu. Ve štafetě na 4×400 metrů se umístila Francie na 4. místě.\n\nAtletickou kariéru ukončila v roce 1977. Od roku 2002 působila jako prezidentka v antidopingové laboratoři ve městě Châtenay-Malabry nedaleko Paříže. Zemřela ve věku 59 let na rakovinu.\n\n"}
{"id": "527874", "url": "https://cs.wikipedia.org/wiki?curid=527874", "title": "Burgaská oblast", "text": "Burgaská oblast\n\nBurgaská oblast je jedna z oblastí Bulharska. Leží na jihovýchodě země a jejím hlavním městem je Burgas.\n\nOblast se administrativně dělí na 13 obštin.\n\nV oblasti žije 459 547 obyvatel. Podle sčítáni 1. února 2011 bylo národnostní složení následující:\n\n"}
{"id": "527876", "url": "https://cs.wikipedia.org/wiki?curid=527876", "title": "Gerhard Helbig", "text": "Gerhard Helbig\n\nGerhard Helbig (* 29. prosince 1929 Lipsko - 2008) byl německý lingvista. Po maturitě (1948) studoval anglistiku, germanistiku a filozofii. Od roku 1969 byl řádným profesorem pro obor němčina jako cizí jazyk (\"Deutsch als Fremdsprache\") na univerzitě v Lipsku. \n\n"}
{"id": "527878", "url": "https://cs.wikipedia.org/wiki?curid=527878", "title": "Starozagorská oblast", "text": "Starozagorská oblast\n\nStarozagorská oblast je jedna z oblastí Bulharska. Leží na centrálním jižním země a jejím hlavním městem je Stara Zagora.\n\nOblast se dělí na 11 obštin.\nV oblasti žije 333 265 obyvatel. Podle sčítáni 1. února 2011 bylo národnostní složení následující:\n"}
{"id": "527879", "url": "https://cs.wikipedia.org/wiki?curid=527879", "title": "Kafr Misr", "text": "Kafr Misr\n\nKafr Misr ( , , ) je arabská vesnice v Izraeli, v Severním distriktu, v oblastní radě Bustán al-mardž.\n\nLeží v Dolní Galileji v nadmořské výšce 116 metrů, na severním okraji planiny Ramot Isachar, nedaleko severovýchodních svahů masivu Giv'at ha-More a 5 kilometrů jižně od hory Tavor. Severovýchodně od obce teče vodní tok Nachal Tavor, kam odtud směřuje i vádí Nachal Šumar. Jižně od obce se zvedá vrch Giv'at Gazit.\n\nVesnice se nachází cca 12 kilometrů severovýchodně od centra Afuly, cca 87 kilometrů severovýchodně od centra Tel Avivu a cca 45 kilometrů jihovýchodně od Haify. Kafr Misr obývají izraelští Arabové, přičemž osídlení v tomto regionu je smíšené. Kromě několika dalších arabských obcí se tu nacházejí i židovské vesnice.\n\nKafr Misr je na dopravní síť napojen pomocí místní komunikace číslo 7276, která pak u Kfar Tavor ústí do dálnice číslo 65.\n\nNynější Kafr Misr vznikl počátkem 19. století. Založili ho arabští přistěhovalci z Egyptu (arabsky \"Misr\"). Většinu populace nyní tvoří arabští Beduíni z klanu Zuabija. Přistěhovalci z Egypta se sem dostali během vlády Muhammada Alího Pašy.\n\nVesnice je ale zmiňována už ve staroegyptských pramenech. Někteří badatelé ji identifikují jako místo biblického sídla Meróz, které zmiňuje Kniha Soudců 5,23. Křižáci ji nazývali Kfar Mazre (כפר מצרי). Na mapě z roku 1799 se obec uvádí jako מווילה - Mavela.\n\nPo skončení britského mandátu během války za nezávislost v roce 1948 byla tato oblast ovládnuta izraelskou armádou, ale obyvatelé této vesnice nebyli vysídleni. Kafr Misr si tak zachoval svůj arabský ráz i ve státě Izrael. Část obyvatel ale po konci války odešla. Původní území pod jurisdikcí vesnice se po vzniku státu redukovalo z cca 13 230 dunamů (13,23 kilometrů čtverečních) na 4015 dunamů (4,015 kilometrů čtverečních).\n\nV obci funguje základní škola.\n\nPodle údajů z roku 2014 tvořili populaci v Kafr Misr výlučně Arabové. Jde o menší sídlo vesnického typu s rostoucí populací. K 31. prosinci 2014 zde žilo 2563 lidí. Během roku 2014 populace stoupla o 1,0 %.\n\n\n"}
{"id": "527881", "url": "https://cs.wikipedia.org/wiki?curid=527881", "title": "Čao Chung-po", "text": "Čao Chung-po\n\nČao Chung-po (čínsky: 趙宏博; pinyin: Zhào Hóngbó; narozen 22. září 1973, Charbin, provincie Chej-lung-ťiang) je bývalý čínský krasobruslař závodící v kategorii sportovních dvojic. Jeho partnerkou v páru byla manželka Šen Süe. Je olympijským vítězem ze Zimních olympijských her 2010 ve Vancouveru, bronzovým olympijským medailistou ze ZOH 2002 a 2006, trojnásobným mistrem světa z let 2002, 2003 a 2007, trojnásobným šampiónem Mistrovství čtyř kontinentů v letech 1999, 2003 a 2007 a šestinásobným vítězem Finále Grand prix 1998, 1999, 2003, 2004, 2006 a 2009.\n\nSe svou manželkou byli první čínskou dvojicí, která získala medaili v soutěži Mezinárodní bruslařské unie i na mistrovství světa. Stali se také prvním čínským párem, který vybojoval olympijskou medaili a v roce 2010 pak olympijské hry vyhrál, čímž ukončil téměř padesátiletou nadvládu ruských a sovětských vítězů v této kategorii.\n\nMnozí sportovní kritici považují dvojici za nejlepší sportovní pár v historii krasobruslení. V rámci nového hodnocení ISU byli k únoru 2010 držiteli světového rekordu v krátkém programu a celkové bodové klasifikaci.\n\nZasnoubili se po mistrovství světa 2007, poté se vzali. 17. února 2010 po zlatém olympijském závodě oznámili ukončení sportovní kariéry, s odůvodněním, že se chtějí věnovat pouze rodinnému životu. V současnosti žijí a trénují krasobruslaře ve městě Šen-čen.\n\n\n"}
{"id": "527885", "url": "https://cs.wikipedia.org/wiki?curid=527885", "title": "Smoljanská oblast", "text": "Smoljanská oblast\n\nSmoljanská oblast ( \"Област Смолян\") je jedna z oblastí Bulharska. Leží v jeho jižní části podél hranice s Řeckem a jejím správním střediskem je město Smoljan.\n\nOblast se rozkládá převážně v pohoří Rodopy na horních tocích řek Arda, Văča a Čepelarska reka.\n\nOblast se administrativně dělí na 10 obštin.\n\nV oblasti žije 121 752 obyvatel. Národnostní složení podle sčítáni 1. února 2011 je uvedeno v grafu níže:\n\nKromě sídelních měst jednotlivých obštin, přičemž Banite a Borino městy nejsou, se zde žádná další města nenacházejí.\n"}
{"id": "527886", "url": "https://cs.wikipedia.org/wiki?curid=527886", "title": "Oko nad Prahou", "text": "Oko nad Prahou\n\nOko nad Prahou (2010) je dokumentární film Olgy Špátové a Elišky Kaplické o stavbě Národní knihovny na Letné a jejím tvůrci Janu Kaplickém.\n\nNatáčení začalo 28. února 2007, několik dní před odhalením Kaplického návrhu stavby, a film měl časosběrnou metodou sledovat výstavbu knihovny. S průtahy kolem stavby a smrtí Jana Kaplického se ale přirozeně změnilo téma filmu. V současné podobě by měl film pojednávat o třech prolínajících se tématech: spor o knihovnu, život a dílo Jana Kaplického a pohled na Prahu jakožto architektonicky zajímavého města. Ukončení natáčení bylo naplánované na duben 2009 a film měl mít premiéru 28. října 2009 buď jako televizní 57minutový film či jako film pro kina, premiéra ale byla odložena.\n\nNakonec byl film nasazen do českých kin 15. dubna 2010, ještě předtím byl uveden 25. března na Febiofestu jako jeden ze zahajovacích filmů, ovšem jen pro uzavřenou společnost. Z programu i katalogu festivalu byl ale vyřazen, podle slov producentky „kvůli stížnosti někoho z pražského magistrátu“. 20minutová ukázka z filmu byla promítnuta na XIV. semináři britského filmu v Uherském Hradišti 4. prosince 2009. V rámci projektu Živé kino se film promítal přímo na Špejcharu na místě, kde měla nová knihovna stát. V českých kinech film v roce 2010 vidělo 21 000 diváků.\n\nVe filmu odmítli vystoupit Václav Klaus a Pavel Bém.\n\n\nFilm zvítězil v sekci dokumentárních snímků na 26. Varšavském mezinárodním filmovém festivalu.\n\n"}
{"id": "527889", "url": "https://cs.wikipedia.org/wiki?curid=527889", "title": "Slivenská oblast", "text": "Slivenská oblast\n\nSlivenská oblast je jedna z oblastí Bulharska. Leží na jihovýchodě země a jejím hlavním městem je Sliven.\n\nOblast se administrativně dělí na 4 obštiny.\n\nV oblasti žije 197 473 obyvatel. Podle sčítáni 1. února 2011 bylo národnostní složení následující:\n"}
{"id": "527891", "url": "https://cs.wikipedia.org/wiki?curid=527891", "title": "Tessa Virtueová", "text": "Tessa Virtueová\n\nTessa Virtueová (* 17. května 1989, London, Ontario) je kanadská krasobruslařka soutěžící v kategorii tanečních párů. Jejím partnerem je Scott Moir. Je olympijskou vítězkou ze Zimních olympijských her 2010 ve Vancouveru, dvojnásobnou mistryní světa pro roky 2010 a 2012, stříbrnou medailistkou z Mistrovství světa v krasobruslení 2008, Zimních olympijských her v Soči 2014, vítězkou Mistrovství čtyř kontinentů pro rok 2008, juniorskou mistryní světa 2006 a mistryní Kanady v letech 2008–2010.\n\nSpolečně s Moirem se stali prvním tanečním párem vůbec, který získal známku 10,0 bodů v rámci nové klasifikace hodnocení ISU.\n\nNarodila se v ontarijské obci London. Je nejmladší ze čtyř sourozenců. Trénuje v michiganském Cantonu a žije tamtéž v Ann Arbor. Vystudovala střední školu Holy Names High School ve Windsoru. Ve studiích pokračuje oborem psychologie na tamní University of Windsor.\n\nSpolečnou taneční dvojici s Moirem vytvořila již v žákovské kategorii v roce 1997.\n\n\"*N – úroveň začátečníků ; J – juniorská úroveň\"\n\n"}
{"id": "527892", "url": "https://cs.wikipedia.org/wiki?curid=527892", "title": "Chaskovská oblast", "text": "Chaskovská oblast\n\nChaskovská oblast je jedna z oblastí Bulharska. Leží na jižním země a jejím hlavním městem je Chaskovo.\n\nOblast se dělí na 11 obštin.\nV oblasti žije 246 238 obyvatel. Podle sčítáni 1. února 2011 bylo národnostní složení následující:\n"}
{"id": "527893", "url": "https://cs.wikipedia.org/wiki?curid=527893", "title": "Bitva u Dettingenu", "text": "Bitva u Dettingenu\n\nBitva u Dettingenu (anglicky Battle of Dettingen, německy Schlacht bei Dettingen) se odehrála 27. června 1743 u Dettingenu v Bavorsku během období válek o rakouské dědictví. Bylo to naposledy, kdy britský panovník, Jiří II., osobně vedl svoje jednotky do bitvy. Britské síly za podpory jednotek z Hannoverska a Hesenska porazily francouzskou armádu, kterou vedl vévoda de Noailles, ačkoliv v té době nebyl mezi Francií a Británií vyhlášen válečný stav.\n\nSpojenecká armáda byla také známa jako Pragmatická armáda, protože se jednalo o konfederaci států, které podporovaly pragmatickou sankci, označující Marii Teresii za budoucí vládkyni Rakouska.\nBritské jednotky o síle 16 000 mužů přistály dne 10. června 1742 pod vedením Johna Dalrympla, Earla of Stair v Ostende v Rakouském Nizozemí. Zde se z nich zformovala Pragmatická armáda, v době začátku tažení o síle asi 44 000 mužů, kterou mimo ně tvořilo i 16 000 Hanoveřanů, zbytek tvořili Rakušané, Hesenci a Holaňďané.\nArmáda zde setrvala až do ledna 1743, kdy král Jiří II nařídil Dalrymplovi pochod do Německa, ponechaje Hesence a některé rakouské jednotky chránit Holandsko.\nVnitřní rozpory v Holandské republice zapříčinily, že armáda o síle 20 000 mužů již nemohla pomoci v nastávající kampani.\n\nRakouský velitel vévoda von Arenberg nařídil následovat řeku Neckar a pochodovat směrem k Bavorsku, avšak král Jiří měl strach z útoku Prusů a rozhodl pochodovat podél severního břehu Mohanu, ponechaje všechny možnosti otevřené.\n\n17. června armáda rozbila tábor mezi Kleinostheimem a Aschaffenburgem. Král Jiří II., doprovázený 25 eskadronami britského a hannoverského jezdectva se připojil 19. června a převzal hlavní velení.\n\nDo 27. června přerušili Francouzi linii zásobování protivníka a Pragmatická armáda velice strádala z nedostatku zásob a, s omezenými silami, se rozhodla vrátit zpět k Hanau, přesně, jak to potřebovali Francouzi. Toto byl výsledek důmyslného manévrování a drobného znepokojování protivníka francouzskou armádou o síle 45 000 mužů, pod vedením vévody de Noailles.\n\n27. června Pragmatická armáda doputovala západně od města Aschaffenburg, podél linie severního břehu řeky Mohan a vstoupila přesně do slavné 'pastičky na myši' vytvořené Noaillesem ve vesnici Dettingen, přehrazením jejich ústupové linie směrem k Hanau. Zde, za tokem potoka Forbach, vlévajícího se do Mohanu, Noailles ponechal 23 000 mužů pod vedením vévody de Gramont, jakožto sílu, která měla přehradit pohyb protivníka, v linii probíhající od Dettingenu do Spessartské vrchoviny za bažinatým tokem, a na jižním břehu Mohanu rozestavil dělostřelectvo, které odsud mohlo, aniž by mu hrozilo nebezpečí, ostřelovat levý bok Pragmatické armády, zatímco 12 000 francouzských vojáků pochodovalo směrem na jih k Aschaffenburgu, překročivše Mohan v týlu spojeneckých vojsk. Hustě zalesněné kopce na pravém křídle Pragmatické armády bránily spojencům obejít Gramontovu posici.\n\nOkolo šesti hodin uplynulo během pokusů Britů, Rakušanů a Hanoveřanů dosáhnout postupu v tomto sevřeném terénu. V jednom okamžiku se kůň Jiřího II. utrhl a utekl jim i s hlavním velitelem; byl zastaven Ensignem Cyrusem Trapaudem, který byl za odměnu povýšen. James Wolfe napsal, že první linie Pragmatické armády se skládala z 9 britských pěších pluků, 4 nebo 5 rakouských a několika hanoverských pluků. Okolo poledne, navzdory všem rozkazům, de Gramont netrpělivě zaútočil na spojence kavalerií Maison du Roi, zpočátku s úspěchem rozbil britskou přední linii, odhodil britské jezdectvo do jejich pěchoty a ukořistil mnohé praporce. Francouzská pěchota je následovala, také s počátečními úspěchy, když vrhla zpět několik britských pěších pluků. Nicméně, útok vlastní pěchoty donutil francouzské dělostřelectvo zastavit palbu, a po otupení síly francouzského útoku spojenecká vojska zahájila protiútok na Francouze opustivší své obranné linie. Rakouská brigáda o síle tří pluků vyplnila mezeru vzniklou britským ústupem a vpadla do boku francouzské pěchoty, zatímco početná baterie hannoverského dělostřelectva bombardovala z děl francouzské linie. Francouzské linie se zhroutily a Spojenci vytlačili Gramontovy síly do řeky a za ní, s britskou pěchotou předbíhající pochodové tempo, pro předtím utrpěné strázně. V důsledku tohoto se otevřela cesta do Hanau, která dovolila Spojencům pokračování v jejich ústupu a znovuzásobení.\n\nPorážkou u Dettingenu ztratil vévoda de Noailles nejlepší příležitost vyhrát válku. Kdyby Francouzi porazili Pragmatickou armádu, z krále Jiřího II. by se stal zajatec Ludvíka XV.\n\nBěhem bitvy varoval Lieutenant-Colonel Sir Andrew Agnew z Lochnaw pluk jemuž velel, aby nestříleli, dokud neuvidí bělmo jejich očí “see the whites of their e’en.” Sir Agnew také poznamenal na adresu svých mužů: Chlapci, až je uvidíte, raději je zabte, než zabijí oni Vás: \"Lads, you see they \"loons\" (young men) on yon' hill. Better kill them afore they kill you.\" A k Jiřímu II. po bitvě, poté co mu král humorně vyčítal, že útok francouzského jezdectva se vlomil do posice jeho pluku, vtipně poznamenal: Ať to nepotěšilo Vaše Veličenstvo, ale oni se z ní nevrátili. (\"An' it please Your Majesty, but they didna' gang oot again.\")\n\nNa památku tohoto vítězství zkomponoval Handel své díla \"Dettingen Te Deum\" a \"Dettingen Anthem.\"\n\nObě strany se také před bitvou dohodly, že nemocní a ranění, kteří padnou do rukou nepřítele, budou ošetřeni a nebudou považováni za válečné zajatce. Když spojenci ustoupili, nechali za sebou většinu svých zraněných a Francouzi respektovali tuto dohodu, která byla předchůdcem ženevské úmluvy.\n\n\"Dettingen\" se od roku 1947 jmenuje jedna z výcvikových rot důstojnické akademie Britské armády. V současnosti se jedná o výcvikovou jednotku pro krátkodobé kursy (například výcvik budoucích důstojníků Territorial Army) probíhající na Akademii. Dále jméno 4 (Dettingen) Troop nese jedna z rot armádního výcvikového pluku Winchester.\n\n\n"}
{"id": "527895", "url": "https://cs.wikipedia.org/wiki?curid=527895", "title": "Ženy v pokušení", "text": "Ženy v pokušení\n\nŽeny v pokušení je film Jiřího Vejdělka, který měl premiéru v roce 2010. Jde o Vejdělkův čtvrtý celovečerní film, poprvé ale natočil vlastní námět.\n\nFilm byl s 1,23 miliony diváků (z toho 93 000 během prvního víkendu) nejnavštěvovanějším filmem v České republice v roce 2010 a Jiří Vejdělek se tak stal třetím českým režisérem, jehož film překonal milionovou návštěvnost. Film byl tedy i komerčně úspěšný, když při rozpočtu 25 milionů v českých kinech utržil 123,8 milionů Kč.\n\nV plánu je vznik muzikálová verze, autorem hudby by měl být František Soukup z kapely Nightwork.\n\nEliška Balzerová za svou roli ve filmu získala Českého lva za ženský herecký výkon ve vedlejší roli, film byl také nominován v kategoriích ženský herecký výkon v hlavní roli (Lenka Vlasáková) a nejlepší hudba (Jan P. Muchow).\n\nOd ledna roku 2014 se také chystá natáčení anglického remakeu pod producentem Garethem Unwinem, který se podepsal například pod Královu řeč.\n\nDěj pojednává o Heleně (Lenka Vlasáková), odbornici na manželské problémy, kterou opustí manžel, a její dvacetiletá dcera Laura (Veronika Kubařová) i matka Vilma (Eliška Balzerová), bývalá herečka, jí chtějí pomoci najít nového partnera, samy však musí řešit vlastní milostné problémy.\n\nFilm se natáčel v září a v říjnu 2009 v Praze a v Mařenicích. K filmu vznikla píseň \"Slunce v duši\" od kapely Nightwork, ve které zpívá Vojtěch Dyk.\n\n"}
{"id": "527896", "url": "https://cs.wikipedia.org/wiki?curid=527896", "title": "Scott Moir", "text": "Scott Moir\n\nScott Moir (* 2. září 1987 Londýn, Ontario) je kanadský krasobruslař soutěžící v kategorii tanečních párů. Jeho partnerkou je Tessa Virtueová. Je olympijským vítězkem ze Zimních olympijských her 2010 ve Vancouveru, dvojnásobným mistrem světa pro roky 2010 a 2012, stříbrným medailistou z Mistrovství světa v krasobruslení 2008, vítězem Mistrovství čtyř kontinentů pro rok 2008, juniorským mistrem světa 2006 a mistrem Kanady v letech 2008–2010.\n\nSpolečně s Virtueovou se stali prvním tanečním párem vůbec, který získal známku 10,0 bodů v rámci nové klasifikace hodnocení ISU. K dubnu 2012 drželi v bodovém hodnocení originálních tanců světový rekord.\n\nNarodil se v ontarijské obci London a vyrostl v Ildertonu. Nyní trénuje a žije v michiganském Cantonu.\n\nPochází z krasobruslařské rodiny. Je mladším bratrem krasobruslařů Dannyho Moira a Charlieho Moira. Jeho sestřenice Sheri Moirová a Cara Moirová soutěžily za tým NEXXICE na mistrovství světa v synchronizovaných tancích 2007. Matka je trenérka krasobruslení.\n\nSpolečnou taneční dvojici s Virtueovou vytvořil již v žákovské kategorii v roce 1997.\n\n\"*N – úroveň začátečníků ; J – juniorská úroveň\"\n\n"}
{"id": "527898", "url": "https://cs.wikipedia.org/wiki?curid=527898", "title": "Habermannův mlýn", "text": "Habermannův mlýn\n\nHabermannův mlýn (2010) je film Juraje Herze.\n\nDěj by se měl odehrávat v obci Bludov v severomoravských Sudetech mezi lety 1938 až 1945. Pojednává o německém mlynáři, který mluvil česky, měl české přátele a během války stál na straně Čechů. Po osvobození byl ale zavražděn a jeho rodina byla odsunuta. Děj filmu je volně inspirován osudem bludovského mlynáře Huberta Habermanna, ostatní postavy ve scénáři jsou ale vymyšlené.\n\nFilm získal Bavorskou filmovou cenu za režii a za nejlepší herecký výkon (Mark Waschke).\n\nHlavní část natáčení probíhala začátkem léta 2009 v okolí Vlašimi, jako mlýn z titulu filmu posloužil historický mlýn na řece Blanici poblíž obce Hradiště.\n\nCelkový rozpočet filmu byl 87 milionů Kč, česká účast na něm byla 30 milionů, z nich zhruba 10 tvořil grant od Státního fondu ČR pro podporu a rozvoj české kinematografie.\n\nStatek moravského Němce Habermanna (dnes tzv. Habermannova vila) leží v půli cesty mezi Postřelmovem a Bludovem (okres Šumperk). Původně se jednalo o velmi bohatou vilu s velkou zahradou, prosperujícím mlýnem a pilou. Hubert Habermann před válkou i za války zaměstnával české dělníky. Nikdy jim neporoučel, aby mluvili německy nebo aby pro něj za malou mzdu dřeli od rána do večera. Ba právě naopak, zaměstnavatel to byl velmi ohleduplný a blízké přátele nacházel ponejvíce mezi Čechy. Také doma především se svými dětmi mluvil téměř výhradně česky. Za války ho často navštěvovali vysocí němečtí představitelé a přemlouvali ho ke vstupu do NSDAP. Tam nikdy nevstoupil. Dál zaměstnával Čechy a jakékoliv projevy nacionalismu od svých německých spoluobčanů nebral vážně. Za války také toleroval, když se v jeho mlýně mlela mouka pro odboj a on sám podporoval potravinami partyzány v okolních v lesích. S blížící se porážkou německých vojsk a stoupajícím sebevědomím Čechů se jeho pracovníci v čele se správcem mlýna dohodli, že si po válce přivlastní jeho bohatství. Aniž se mohl Hubert Habermann jakkoliv bránit, byl jimi po válce zajat a úkladně zavražděn. Jeho ostatky byly údajně spáleny v kotelně bludovských lázní. Jeho manželka i s dětmi byla vyhnána do Německa. Poté si majetek spiklenci rozdělili mezi sebe. Za tuto vraždu byli trestně stíháni, ovšem vzhledem k tomu, že se tělo nikdy nenašlo, byli zproštěni obvinění.\nUž krátce před premiérou filmu místní novinářka S. Rybičková uveřejnila svůj výzkum ohledně skutečných okolností případu. Konstatovala, že film se od nich výrazně odchyluje: Habermann i jeho žena byli Čechoněmci, a především – nebyl ubit místní lůzou, ale zastřelen ze msty svým známým, holičem Pazourem.\n\nNovinář J. Gregor v týdeníku \"Respekt\" ještě předtím upozornil na několik odlišností od historické pravdy už v původním Urbanově románu (film ale ve vymýšlení jde ještě dále), na které však má podle něj tvůrce právo. Za neetické ale označil, že ve filmu je jako jeden z vrahů ukázán Pospíchal, což je změněné jméno Zdeňka Pospíšila, skutečné osoby zakladatele bludovských lázní, který za války pomáhal odboji a po únoru 1948 strávil 11 let ve vězení. Že Pospíšil zavraždil Habermanna, je spekulace, proti které vystupují jeho příbuzní, kteří se zároveň dlouhou dobu snaží o restituci lázní.\n\nS ostrou kritikou historických nepravd ve filmu vystoupil i politolog Stanislav Balík, jinak též zastupitel obce Bludov. Zejména v ní zdůraznil vytržení děje z kontextu doby, celkovou manipulativnost filmu („má jednoznačnou ambici – být zrcadlem zvráceností, jichž se Češi dopustili na Němcích“) a popírání známých faktů v této konkrétní události: krom česko-německého původu obou manželů Habermannových a faktu, že žádný lynč se nekonal, také třebas toho, že na území Říše (Bludov spadal do Sudetské říšské župy) bylo nemožné, aby byl Čech starostou obce, stejně jako bylo nemožné, aby v národnostně krajně vypjatých dobách spolu cvičili Češi a Němci v Sokole (když ten byl navíc hned na začátku okupace zakázán), že také bludovský farář žádnému nacistovi k útěku před trestem nepomohl, ani žádné sudetské Němce do odsunu nevyprovázel, protože byl již roku 1944 i se svým kaplanem potrestán za pomoc odboji posláním do koncentračního tábora Terezín, kde tři dny před koncem války zemřel.\n\nDalší ostrá kritika byla uveřejněna na stránkách Občanského sdružení Lidice. Autor K. Čech v ní, podobně jako p. Balík ve svém komentáři, poukazuje na vážné faktické chyby filmu, jak v životopisných detailech, tak v celkovém pojetí dobové válečné situace a česko-německých vztahů. Krom výše zmíněných fabulací mj. i na to, že Němci nepopravili 9 místních českých občanů za to, že by v lese zastřelili dva německé vojáky, ale popravili ve skutečnosti 23 rukojmí za spolupráci s partyzány.\n\nNa veškeré námitky režisér nijak nereagoval. Autor předlohy Josef Urban se však kritice brání: „Neměl jsem a nemám žádný důvod někoho poškodit. Vycházel jsem z reálných vzpomínek pamětníků, ale není to literatura faktu, nýbrž román. ... To, že nejsou v okresním archivu ucelené doklady k osudným událostem, neznamená, že ve skutečnosti neexistují. Nebudu a nechci je vytahovat, zatím nemám důvod.“\n\n\n"}
{"id": "527899", "url": "https://cs.wikipedia.org/wiki?curid=527899", "title": "Občanský průkaz (film)", "text": "Občanský průkaz (film)\n\nObčanský průkaz (2010) je film Ondřeje Trojana podle stejnojmenné novely Petra Šabacha.\n\nDěj, který se odehrává v Praze v letech 1973 – 1977, vypráví o partě spolužáků: Petr, který je hlavním hrdinou a vypravěčem, Popelka, Aleš a Míťa. Začíná kolem jejich 15. narozenin, kdy dostanou občanský průkaz a vypráví tři roky jejich života a v závěru i jejich snahu získat modrou knížku.\nFilm se natáčel od 25. dubna 2009 do května 2010. \nDatum premiéry bylo stanoveno na 21. října 2010.\n\n\n"}
{"id": "527900", "url": "https://cs.wikipedia.org/wiki?curid=527900", "title": "Politika (Hvězdná brána)", "text": "Politika (Hvězdná brána)\n\nPolitika je 21. epizoda 1. řady sci-fi seriálu Hvězdná brána.\n\nSenátor Robert Kinsey, předseda rozpočtového výboru, přijíždí do SGC s plánem ukončit program Hvězdné brány. Kinsey se domnívá, že program představuje „kolosální plýtvání penězi“. I přes svědectví členů SG-1 a Hammonda, že SGC je jedinou obranou proti Goa'uldům, senátor nařizuje okamžité ukončení programu hvězdné brány. Dokonce i tvrzení Daniela Jacksona, že Goa'uldi se chystají zaútočit na Zemi nemá žádný vliv na Kinseyho, který trvá na tom, že Bůh bude chránit Ameriku a Goa'uldi nepředstavuji pro USA nebezpečí.\n"}
{"id": "527902", "url": "https://cs.wikipedia.org/wiki?curid=527902", "title": "Milan Jirásek", "text": "Milan Jirásek\n\nMUDr. Milan Jirásek (* 27. října 1936 Kouřim) je český lékař specializující se v oboru ortopedie a sportovní funkcionář, v letech 1996 až 2012 předseda Českého olympijského výboru, a také člen předsednictev Svazu lyžařů České republiky a Mezinárodní lyžařské federace (FIS).\nOd roku 1947 studoval základní stupeň na zámecké chlapecké škole v Poděbradech. V ročníku byli jeho spolužáky budoucí generální tajemník ČSS po sametové revoluci Jan Škoda a Václav Havel, v jehož rodině byl opakovaným hostem. Následovalo studium na gymnáziu v Poděbradech, po jehož dokončení pokračoval oborem všeobecného lékařství na Lékařské fakultě Univerzity Karlovy v Hradci Králové. Vysokou školu absolvoval v roce 1960.\n\nOd roku promoce pracuje v Ústřední vojenské nemocnici v Praze. Od roku 1961 pracoval také jako lékař u československých reprezentantů v klasickém lyžování. Složil atestace z vnitřního a tělovýchovného lékařství. Do roku 1976 byl zaměstnán na oddělení sportovní medicíny, ale poté co došlo k oficiální podpoře dopingu státními orgány komunistického státu, odmítl v tomto oboru dále pracovat a přešel na ortopedické oddělení, kde složil dvě atestace.\n\nV období 1988–1990 zastával funkci předsedy Československého svazu lyžařů. Předsedou Českého olympijského svazu byl zvolen 19. prosince 1996, naposledy do čtvrtého funkčního období pak znovuzvolen 14. ledna 2009.\nOd roku 1960 je ženatý, manželka Zdena je bioložka, mají spolu dva syny, prof. Ing. Milana Jiráska, DrSc., ml., profesora ČVUT v Praze a Mgr. Petra Jiráska, který je advokátem.\n\nKritice bylo vystaveno jeho kontrolní působení v představenstvu Sazky během Hušákovy éry, v němž zasedal z pozice předsedy ČOV. Časopis \"Insider\" či Česká televize uvedly, že v letech 2002–2011 měl za tuto činnost obdržet 18,2 milionů korun. K tomu dostával další milionové odměny. V únoru 2011 oznámil odchod z této funkce a v červnu téhož roku tak učinil.\n\n"}
{"id": "527905", "url": "https://cs.wikipedia.org/wiki?curid=527905", "title": "Český olympijský výbor", "text": "Český olympijský výbor\n\nČeský olympijský výbor (ČOV) je národní olympijský výbor, původně založený 18. května 1899, s právní formou spolku působícího v České republice za účelem \"„rozvíjet a šířit olympijské ideály a zastupovat a zabezpečovat účast České republiky na olympijských hrách.“\"\n\nJedná se o jeden z nejstarších národních olympijských výborů na světě. Je společným zázemím českých občanů, sportovních svazů, federací, asociací, unií a dalších subjektů fungujících na území České republiky.\n\nV roce 1919 po osamostatnění Československa změnil název na \"Československý olympijský výbor\", 21. prosince 1992 několik dní před vznikem České republiky, pak došlo k jeho transformaci a obnovení původního názvu.\n\nOd roku 1934 výbor každoročně uděluje Cenu Jiřího Gutha-Jarkovského sportovním osobnostem za vynikající sportovní výsledky v uplynulé sezóně. Od roku 2012 je předsedou Jiří Kejval.\n\nOd roku 2003 pořádá ČOV ve spolupráci s jednotlivými kraji Olympiádu dětí a mládeže, což je projekt na podporu mládežnického sportu. Každoročně střídavě na letní a zimní olympiádě dětí a mládeže soutěží krajské reprezentace v několika sportech v kategoriích mladších i starších žáků a žákyň.\n\nV roce 1896 se zúčastnil český středoškolský profesor dr. Jiří Stanislav Guth-Jarkovský prvních novodobých olympijských her v Athénách a domů se vrátil nadšen. Olympijské hnutí začal propagovat v českých i německých časopisech. Snažil se ihned založit \"Český olympijský výbor\", získat vedení Sokola, nikde však zprvu neuspěl.\n\nRoku 1897 byla ustavena Česká amatérská atletická unie (ČAAU), kterou zpočátku vedl. Pak její vedení předal dalšímu významnému sportovnímu organizátorovi Josefovi Rösler-Ořovskému. Spolu s ním svolal v roce 1899 několik schůzí a založili spolu s dalšími sportovci (např. Václav Rudl) 18. května 1899 \"Český olympijský výbor\" (ČOV). Z počátku dobře nepracoval, a tak jej založili v lednu 1900 znovu. Od března 1900 již ČOV vyvíjel stálou činnost. Jejich cílem bylo se zúčastnit Olympijských her v roce 1900 v Paříži.\n\nPřestože neexistoval suverénní český stát, tak tento národní výbor vystupoval až do pařížského kongresu v roce 1914 samostatně, poté do vzniku ČSR v roce 1918 mu byl samostatný status odňat. Po celých 30 let (1899–1929) byl prvním českým předsedou dr. Jiří Guth a byl i prvním členem v Mezinárodním olympijském výboru (1899–1943).\n\nČeský olympijský výbor obnovil svou činnost 5. listopadu 1918 a v červnu 1920 změnil svůj název na Československý olympijský výbor. Stal se v průběhu dalších let konkurentem \"Československé obce sportovní\", nahrazené roku 1927 Československým všesportovním výborem (ČSVV). Po pětileté přestávce způsobené první světovou válkou se Mezinárodní olympijský výbor sešel roku 1919 a rozhodl uspořádat Hry VII. olympiády v Antverpách. VIII. olympijský kongres byl uspořádán roku 1925 v Praze.\n\nV Praze, v červnu 1977 se konalo 79. zasedání MOV. Byl zde odmítnut návrh řecké vlády, aby se OH konaly vždy jen v Řecku Na 84. zasedání MOV v Baden-Badenu v roce 1981 odstoupil z členství v MOV čs. zástupce JUDr. František Kroutil (* 1907). Jeho místo zaujal prof. PhDr. Vladimír Černušák, CSc. (* 1920) Dne 21. prosince 1992 došlo k přejmenování zpět na původní název \"Český olympijský výbor\".\n\nČeský olympijský výbor měl následující předsedy:\n\n\n\n\n\"Komise Českého olympijského výboru\" – jsou tvořeny s cílem zlepšit spolupráci odborníků v rámci ČOV a vytvářejí strategické cíle; představují poradní orgán předsedy a místopředsedů.\n\n\n\n\nČeský olympijský výbor\nBenešovská 6\nPraha 10, Česká republika\n\n\n"}
{"id": "527907", "url": "https://cs.wikipedia.org/wiki?curid=527907", "title": "Fotbalista roku (Slovensko)", "text": "Fotbalista roku (Slovensko)\n\nSlovenská anketa Fotbalista roku je anketa o nejlepšího fotbalistu Slovenska. Tato anketa probíhá každý rok a týká se i slovenských fotbalistů v zahraničí, oficiálně se jmenuje cena Jána Popluhára (od roku 2011).\nOrganizátory ankety jsou Slovenský futbalový zväz (SFZ) a deník Pravda, konečné pořadí je výsledkem hlasování fotbalových odborníků, trénerů a novinářů. Součástí ankety jsou i kategorie \"Cena Petra Dubovského\", \"Najlepšia futbalistka Slovenskej republiky\", \"Najlepší tréner\" a \"Najlepší hráč Fortuna ligy\".\n\nNejvíce vítězství v hlavní kategorii má Marek Hamšík, celkem šest.\n\n\nCena Petra Dubovského se uděluje od roku 2000 nejlepšímu slovenskému hráči do 21 let, opět platí, že se vztahuje i na hráče působící v zahraničí.\n"}
{"id": "527911", "url": "https://cs.wikipedia.org/wiki?curid=527911", "title": "Útočiště (Star Trek: Stanice Deep Space Nine)", "text": "Útočiště (Star Trek: Stanice Deep Space Nine)\n\n„Útočiště“ (v originále „Sanctuary“) je v pořadí desátá epizoda druhé sezóny seriálu \"\".\n\nČerví dírou projde poškozená loď a její pasažéři jsou transportováni na stanici. Jsou to Skrreeové a jejich jazyk je tak složitý, že univerzální tlumočník zpočátku nefunguje. Zdá se však, že major Kira má jejich důvěru a tak jim dělá průvodce po stanici. Skrreeská žena a její tři společníci mají problémy pochopit pravidla života na stanici, ale když univerzální tlumočník konečně začne fungovat, začnou normálně komunikovat s posádkou.\n\nŽena sdělí posádce, že se jmenuje Haneek a že domovská planeta jejich rasy byla zničena druhem jménem T-Rogorané, kteří jsou členy něčeho, čemu se říká Dominion. Ukáže se, že Skrreeové jsou matriarchální společnost, kde vůdčí roli hrají ženy, což vysvětluje důvěru v Kiru. Komandér Sisko slíbí Haneek, že jejím lidem pomůže najít novou planetu. Když pak přilétají další lodě, všichni jsou vítáni, nevejdou se však na stanici. Odo zmíní, že na stanici se vejde 7000 osob, Skrreeů jsou však celkově tři miliony.\n\nKira koupí Haneek šaty, o kterých si myslí, že se jí líbily. To bylo ale v době, kdy univerzální tlumočník ještě nefungoval a ukáže se, že ve skutečnosti říkala, že nic tak hrozného ještě neviděla. Kira souhlasí, společně se tomu zasmějí a zdá se, že se z nich stávají přátelé. S příchodem dalších Skrreeů na stanici se Haneek začne obávat, že nenajdou Kentannu, bájný nový domov Skrreeů. Poručík Dax najde pro Skrreey vhodnou planetu Draylon II, ale když jim to jde s Kirou a Siskem oznámit, dozvídají se, že oni už našli svou Kentannu, kterou je Bajor.\n\nV reakci na to přilétají z Bajoru ministryně Rozahn a vedek Sorad, aby informovali Skrrey, že jejich žádost o imigraci byla zamítnuta. Na planetě je hlad a vláda se obává, že by se nedokázala o Skrreey v případě nouze postarat. Oni sice namítají, že žádnou pomoc nečekají, naopak, že jsou farmáři a mohli pomoci planetu zase zúrodnit. Stanovisko Bajoru je však konečné.\n\nTumak, syn Haneek, vezme jednu ze Skrreeských lodí a letí na Bajor. Na žádost Siska se ho Haneek snaží zastavit. Jeho loď je navíc poškozená a uniká z ní radiace. Bajorská vzdušná hlídka má rozkazy loď nenechat přistát a hrozí ji sestřelit. Sisko se spojí s bajorským generálem, který lodím velí a sdělí mu, že na palubě je chlapec. Než však generál vyšle lodím rozkaz, Tumak vyprovokuje přestřelku a jeho loď kvůli radiaci vybuchne. Skrreeové nemají na výběr a tak souhlasí s přesunem na Draylon II. Haneek se s Kirou loučí s hořkostí, připomíná jí, že jako farmáři mohli Skrreeové Bajoru pomoci a mohli si tak být vzájemně užiteční.\n\nDruhá dějová linie se zabývá přítomností bajorského umělce jménem Varani na stanici. V Quarkově baru, kde mu Kira zařídila možnost koncertovat, hraje tklivé melodie, což rozčiluje Quarka, protože hosté jsou v melancholické náladě a neutrácejí. Kira pak s Varanim promluví a on přislíbí, že bude hrát i něco živějšího. Jak se odvíjí příběh se Skrreey, Kira s Varanim ještě několikrát mluví, například o situaci na Bajoru a rozhodnutí bajorské vlády. Do drobného konfliktu se mezitím dostávají Nog a jeden ze skrreeských chlapců, které Jake a Quark pomáhají urovnat.\n\n"}
{"id": "527912", "url": "https://cs.wikipedia.org/wiki?curid=527912", "title": "Hry s tužkou a papírem", "text": "Hry s tužkou a papírem\n\nHry s tužkou a papírem jsou hry, které se hrají jen za pomoci tužky a papíru. V některých deskových hrách se hrací kameny po umístění na hrací desku už nadále nepohybují. Takovéto hry (jako například Gomoku) je možné hrát nejen jako deskové hry, ale i s pomoci tužky a papíru. Mnoho her s tužkou a papírem ale není možné hrát jako deskovou hru.\n\n"}
{"id": "527915", "url": "https://cs.wikipedia.org/wiki?curid=527915", "title": "Zima (rozcestník)", "text": "Zima (rozcestník)\n\nZima nebo Zíma může být:\n\n\n\n\n"}
{"id": "527917", "url": "https://cs.wikipedia.org/wiki?curid=527917", "title": "Herpetologie", "text": "Herpetologie\n\nHerpetologie je nauka o studenokrevných (ektotermních) čtvernožcích, tedy plazech (želvy, krokodýli, ještěři, hadi a hatérie) a obojživelnících (žáby, ropuchy, mloci či červoři). Tento vědní obor, jenž spadá pod zoologii, studuje jak vzhled plazů a obojživelníků, tak i jejich chování. Obojživelníky se však zabývá především v širším, zejména anglosaském pojetí. Někteří vědci však považují za nauku o obojživelnících spíše specializovanější obor batrachologii, ta je pak chápána jako podobor herpetologie.\n\nNázev herpetologie pochází z řečtiny a je složen ze slov \"herpeton\" (lezoucí tvor) a \"-logia\" (nauka, věda).\n\nHerpetologové nebo zájemci o tento vědní obor používají celou řadu pomůcek ke studiu plazů a obojživelníků. Například k chytání hadů je používán především tzv. hák na hady, či vidlice na hady, které jedovaté či velmi kousavé druhy udrží v dostatečné vzdálenosti od osoby, která je s pomocí předmětu drží.\n\nNěkteří herpetologové se stali známými, neboť jejich znalost plazů či obojživelníků upoutala televizní diváky. Mezi takové osobnosti se řadí například moderátoři televizní stanice Animal Planet včetně Jeffa Corwina nebo Steva Irwina či Austina Stevense. Práce s plazy a obojživelníky má však zastání i u dalších televizních moderátorů, např. u Steva Backshalla či Nigela Marvena. Mezi populární publicisty se řadí herpetologové Mark O'Shea či Philip Purser.\n\nMezi herpetology, kteří se zasloužili o výrobu sér a protijedů účinně zachraňujícím život člověka po uštknutí hadem, patří například australan Kevin Budden nebo kostarikánec Clodomiro Picado Twight.\n\nHerpetologie má v České republice dlouholetou tradici. Mezi odborné společnosti zabývající se herpetologií patří Česká herpetologická společnost či Česká společnost pro teraristiku a herpetologii v Praze. Mezi známe české herpetology se řadí Tomáš Bublík , známý díky odchytu mamby zelené, která v Praze utekla chovatelce. Déle je možno jmenovat Václava Gvoždíka z ÚBO AVČR, který proslul roku 2017 objevem nového druhu krokodýla konžského (\"Osteolaemus osborni\").\n\n"}
{"id": "527922", "url": "https://cs.wikipedia.org/wiki?curid=527922", "title": "Vratislavské knížectví", "text": "Vratislavské knížectví\n\nSlezské knížectví (, ) byl středověký státní útvar a feudální monarchie náležející zprvu k Polskému království historického území Slezska. Nedlouho po svém založení se původní jednotné knížectví založené polskými Piastovci rozdrobilo do početných malých knížectví a tento původně jednotný celek s hlavním městem ve Vratislavi () se vydělením z celoslezského údělu roku 1177 zredukoval na Vratislavské knížectví (, , ), zkráceně Vratislavsko, a stal se tak jen jedním z mnoha slezských knížectví. Vládli zde příslušníci slezské větve Piastovců, načež roku 1335 jejich dynastie zcela vymřela a Vratislavsko se coby léno stalo tzv. bezprostředním knížectvím českého krále, v roce 1742 zaniklo inkorporací do Pruského království.\n\nOkleštěné Vratislavské knížectví vzniklo roku 1177 za prvního dělení Slezska a obdržel ho Boleslav I. Vysoký. V té době zahrnovalo prakticky celé Dolní Slezsko a tzv. lubušskou zemi, která byla později připojena k Velkopolsku. Ve stejném roce se nakrátko oddělilo hlohovsko-lehnické panství, které obdržel Boleslavův mladší bratr Konrád Hlohovský, ale po jeho smrti opět připadlo k Vratislavi. Za vlády Boleslava I., Jindřicha I. Bradatého a Jindřicha II. Pobožného dosáhlo Vratislavsko velkého rozmachu, jak územního tak také hospodářského. Bylo podporováno usazování německých kolonistů, kteří s sebou přinášeli emfyteutické právo, trojpolní systém a jiné vymoženosti z Německa. Díky jejich znalostem došlo také k hornické činnosti, těžilo se zlato, stříbro i olovo. Rozmach zaznamenala i městská lokace, kdy bylo během první poloviny 13. století lokováno kolem 20 měst. Jindřich I. získal části Velkopolska, dále jako regent spravoval Opolsko-Ratibořské a Krakovské knížectví a stal se polským knížetem. Jeho syn chtěl pokračovat v úspěšné otcově politice, avšak nakonec k tomu neměl téměř žádný čas. Roku 1241 vpadli totiž do Slezska Mongolové, Vratislav byla vypálena, Slezsko vypleněno a samotný Jindřich II. padl v bitvě u Lehnice.\n\nPo této události se chopili vlády dva jeho již zletilí synové Boleslav II. Lysý a Měšek Lubušský, který ale záhy svého otce následoval do říše mrtvých († 1242). Po krátké vládě Boleslava II. (přezdívalo se mu \"Rogatka\") a dovršení zletilosti jeho tří bratří bylo Vratislavsko roku 1248 rozděleno. Boleslav získal lehnicko-hlohovské panství, Jindřich III. Bílý pak vlastní Vratislavsko. Zbylí dva bratři Konrád a Vladislav byli předurčeni k církevní dráze a měli tedy jenom formálně spoluvládnout. Jenže Konrád odmítl úřad pasovského biskupa a požadoval část území svých sourozenců. Boleslav byl nucen podstoupit mu Hlohovsko. Dělení pokračovalo i nadále, z Vratislavska se tak oddělilo Hlohovské, Lehnické, Svídnické, Javořské, Zaháňské, Krosenské, Stínavské, Volovské a Olešnické knížectví. V roce 1335 se stalo prvním tzv. bezprostředním knížectvím Koruny české a roku 1742 bylo začleněno do Pruského království.\n\n"}
{"id": "527925", "url": "https://cs.wikipedia.org/wiki?curid=527925", "title": "Bezprostřední knížectví", "text": "Bezprostřední knížectví\n\nBezprostřední knížectví nebo také imediátní knížectví je pojem používaný pro slezská knížectví, kde vymřela původní linie knížat a vládu nad knížectvím tak převzal jejich lenní pán, tedy král český.\n\nPrvním takovým knížectvím bylo Knížectví vratislavské, které se stalo bezprostředním v roce 1335. Postupem času se většina slezských knížectví stala bezprostředními a jako bezprostřední ukončila svou existenci, výjimkou bylo Opavské a Krnovské knížectví, která před a během třicetileté války získali Lichtenštejnové a udrželi si je až do roku 1918 (titulaturu však používají vládci Lichtenštejnska až dodnes).\n\n"}
{"id": "527927", "url": "https://cs.wikipedia.org/wiki?curid=527927", "title": "Potravinářské barvivo", "text": "Potravinářské barvivo\n\nPotravinářské barvivo (neboli jedlé barvivo, jedlé barvy) je barvivo, které se přidává do potravin pro zvýraznění barvy či chutě. Přítomnost těchto barviv musí být uvedena na obalu výrobku. Barviva jsou označovaná čísly E 100 až E 180. Některá potravinářská barviva mají přírodní původ např. karotenoidy nebo chlorofyly.\n\nPoužití je velice široké. Může se přidat do prakticky všech potravin (např. dorty, pomazánky atd.), nápojů (sirupy, limonády), ale velké využití má také pro tisk, nejčastěji na jedlý papír, čímž se dají vytvořit jedlé etikety, obrázky, fotky, loga, dekorace apod., které se poté dají přilepit (zapéct) na různé druhy potravin, hlavně na cukrářských výrobky nebo pečivo.\n\nUžití potraviářských barviv se řídí hygienickými předpisy a příslušnými technickými normami, především vyhláškou č. 4/2008 Sb., ze dne 3. ledna 2008, kterou se stanoví druhy a podmínky použití přídatných látek a extračních rozpouštědel při výrobě potravin. U barviv E110, E122, E124, E155 je nejvyšší povolené množství (NPM) 50mg/kg jednotlivě nebo v kombinaci.\n\nPokud nese výrobek označení AZO FREE nebo také zkratku AZ, znamená to, že neobsahuje barviva E102, E104, E110, E122, E124, E129. Tyto látky mohou nepříznivě ovlivňovat činnost a pozornost dětí.\n\nPředevším v tradičních kuchyních Asie je používána celá řada přírodních barviv rostlinného původu. Například intenzívní žluté barvivo se připravuje z kurkumy, šafránu či světlice barvírské, zelené barvivo z listů pandanu a ramie, červeň (na bázi karotenoidů) z červené řepy, líčidla, oreláníku nebo momordiky kočinčínské, fialové barvivo z odvaru z černé rýže, černé barvivo z plodů melastomy a modré barvivo z květů bobovité rostliny klitorie.\n\n"}
{"id": "527933", "url": "https://cs.wikipedia.org/wiki?curid=527933", "title": "Královská mincovna v Jáchymově", "text": "Královská mincovna v Jáchymově\n\nKrálovská mincovna v Jáchymově se nachází na rohu Mincovní ulice a náměstí Republiky.\n\nPo udělení mincovního práva Šlikům králem Ludvíkem Jagellonským v roce 1520 byla v Jáchymově zřízena mincovna. K tomuto účelu byl zakoupen dům \"Kunze Eirolta\", stojící vedle domu \"Jeronýma Šlika\" (dnešní radnice), v horní části města, v místě pozdější královské mincovny. Šlikův dům a mincovna původně tvořily jeden komplex.\n\nMince nesoucí na jedné straně ráz krále Ludvíka, později českého lva, a na straně druhé obraz svatého Jáchyma se šlikovským erbem, byla nazývaná podle místa svého původu – Joachimsthalergulden, Thaler – tolar. Když v roce 1528 odňal nový český král Ferdinand I. Šlikům právo ražby mincí, přešla jáchymovská mincovna do královských rukou. Přestavba královské mincovny probíhala v letech 1532 až 1536 a již jako dokončenou ji v roce 1538 postihl požár, po kterém musela být znovu opravena. Průčelí byla původně prolomena velkými sdruženými okny palácového charakteru s kamenným ostěním, která byla po požáru nahrazena ostěním z levnější terakoty.\n\nNároží dosud dominuje arkýř s protínavými pruty a datací dokončení stavby 1536. Ten prozrazuje vliv saských stavebních hutí a stavební huti Rejtovy. Vstupní portál vede do síně s průjezdem na vnitřní arkádová nádvoří, kde byly původní provozy mincovny. Po útlumu těžby stříbra v Krušnohoří skončil v roce 1671 i provoz v jáchymovské mincovně. Z původního technického zařízení mincovních provozů se zde dochovala konstrukce tavicí pece a mohutný dymník. V historickém sklepení je umístěno lapidárium cenných kamenických prvků, zejména pozdně gotických a renesančních, ze zbořených jáchymovských domů. Vedle mincovny stával dům mincmistra zbořený na konci 70. let 20. století.\nPo ukončení mincování kovu v Jáchymově v roce 1671 budova plnila různé funkce. Od roku 1716 zde sídlilo Hornické učiliště, později Báňská a hutní správa nebo ředitelství Jáchymovských dolů. Od roku 1964 zde sídlí Muzeum Jáchymov založené v roce 1923. Komplexní rekonstrukce proběhla v letech 1996-97, po delším období, kdy byla budova uzavřena pro havarijní stav budovy.\n\n"}
{"id": "527935", "url": "https://cs.wikipedia.org/wiki?curid=527935", "title": "Jáchymovská radnice", "text": "Jáchymovská radnice\n\nJáchymovská radnice se nachází na náměstí Republiky č. p. 1 v Jáchymově v Karlovarském kraji. Budova radnice byla zapsána na československý ústřední seznam kulturních památek 3. 5. 1958 pod číslem 34416/4-837.\n\nKdyž stará radnice na Chlebném trhu nepostačovala rychle se rozvíjejícímu městu, zakoupila městská rada roku 1531 za 2000 zlatých dům Jeronýma Šlika v horní části města. Původní šlikovský městský dům sloužil jako nová radnice až do požáru v roce 1538.\n\nObjekt pak byl obnoven a rozšířen v letech 1540–1544. Dne 23. července 1782 radnice podruhé vyhořela a znovu byla obnovena v letech 1783–1784 podle projektu pražského stavitele Philippa Hergera. V roce 1871 byla věž nadezděna a zakončena romanticky cimbuřím. Tehdy také Karel Siegl objevil na půdě radnice pozůstatky latinské knihovny.\n\nDne 31. března 1873 při požáru celého města zasáhl požár také radnici, konkrétně ve 13 hodin a 15 minut. (Podle zprávy dobového tisku však radnice, jejíž střecha byla kryta taškami, zůstala nepoškozena – na rozdíl od většiny domů se šindelovými střechami.) \n\nDo dnešní podoby byla radnice přestavěna v letech 1901–1902 podle projektu Johanna Benesche z Ústí nad Labem a místního stavitele Antona Hammerschiedta. Hlavní, severní trakt byl zvýšen o jedno poschodí, zvýšena byla také věž nasazením dřevěného ochozu a báně. Dva sloupy nesoucí věž byly posíleny pilíři s fiálami.\n\nV radnici dnes sídlí Městský úřad, knihovna a v přízemí infocentrum.\n"}
{"id": "527939", "url": "https://cs.wikipedia.org/wiki?curid=527939", "title": "Sanajeh", "text": "Sanajeh\n\nSanajeh byl rod pravěkého hada, žijícího na konci křídového období (asi před 67 miliony let) na území dnešní západní Indie (souvrství Lameta). Asi 3,5 metru dlouhý dravý had byl objeven v hnízdě sauropodních dinosaurů, kde v době své smrti útočil na asi 50 cm dlouhé mládě. Jde tedy o unikátní objev interakce mezi dravcem a jeho kořistí. Sauropodní dinosauři ze skupiny Titanosauria kladli velké množství vajec a jejich mláďata zřejmě sloužila za potravu četným predátorům (včetně teropodních dinosaurů, krokodýlů a hadů. Jedinou obranou byl jejich rychlý růst a dosažení bezpečné velikosti (v dospělosti mohli vážit až desítky tun).\n\n\"Sanajeh indicus\" patří k dnes již vyhynulé čeledi Matsoiidae a není blízce příbuzný dnešním škrtičům, jako je anakonda nebo krajta. Byl popsán v roce 2010.\n\n\n"}
{"id": "527940", "url": "https://cs.wikipedia.org/wiki?curid=527940", "title": "Danilo Astori", "text": "Danilo Astori\n\nDanilo Ángel Astori Saragosa (* 23. dubna 1940) je uruguayský sociálnědemokratický politik a ekonom, bývalý viceprezident Uruguaye. \n\nO úřad viceprezidenta se neúspěšně pokoušel v roce 1989 s 23 % hlasů skončil na třetím místě.\nPo volbách v roce 2004 působil jako ministr financí státu Uruguay. Na tuto funkci rezignoval 18. září 2008. \n\nOd 1. března 2010 byl patnáctým viceprezidentem Uruguaye po boku prezidenta José Mujica. \n\n \n"}
{"id": "527941", "url": "https://cs.wikipedia.org/wiki?curid=527941", "title": "Ulrichskirchen-Schleinbach", "text": "Ulrichskirchen-Schleinbach\n\nUlrichskirchen-Schleinbach je městys v okrese Mistelbach v Dolních Rakousích. Žije zde obyvatel.\n\nUlrichskirchen-Schleinbach leží ve Weinviertelu v Dolních Rakousích. Plocha území obce je 26,5 kilometrů čtverečních, 26,56 % plochy je zalesněno.\n\nObec sestává z katastrálních území: \"Kronberg, Schleinbach a Ulrichskirchen\".\n\nDějiny obce jsou stejně proměnlivé jako dějiny celého Rakouska.\n\nStarostou městyse je Ernst Bauer a vedoucím kanceláře Heidi Holzmann.\n\nV obecní radě je 21 křesel a od voleb v roce 2005 jsou rozděleny mandáty takto: (SPÖ) 10, (ÖVP 9) a (Zelení) 2.\n\n\n„MVO Schleinbach“ je počítán mezi tradiční vesnické kapely, má vysokou kvalitu a pořádá každoročně na zámku Ulrichskirchen koncertní vystoupení. Již šestý rok pořádá novoroční koncert.\n\nV orchestru je 54 hráčů. Kapelníkem je Josef Stöckelmayer, vedoucím souboru je Mag. Gerhard Schwaigerlehner a referentem pro mládež Christina Schmid.\n\nSpolek patří pod okresní sdružení dechových hudeb v Mistelbachu, které sdružuje 36 hudeb.\n\nFotbalové spolky: „SG Ulrichskirchen“ a „USC Kronberg“\n\nTenisový klub: „TC Ulrichskirchen“\n\nV roce 1971 žilo v obci 2033 obyvatel, 1981 2084, 1991 měl městys 2253, při sčítání lidu v roce 2001 měl 2329 obyvatel a ke dni 1. dubna 2009 tu podle úřední evidence žije 2554 obyvatel.\n\n\nPodle sčítání lidu v roce 2001 bylo nezemědělských pracovišť v místě 74, zemědělských a lesních pracovišť v roce 1999 bylo 40. Počet výdělečně činného obyvatelstva bylo v roce 2001 978, což je 43,32 %.\n\nNejvětší firmou v Schleinbachu je „Pekárna Anger“.\n\n\n"}
{"id": "527960", "url": "https://cs.wikipedia.org/wiki?curid=527960", "title": "Youssou N'Dour", "text": "Youssou N'Dour\n\nYoussou N'Dour (čti [jusu n̩ˈduːr], narozený 1. října 1959 v Dakaru), je senegalský zpěvák, hudebník a skladatel. Ve své rozmanité tvorbě mísí tradiční senegalskou hudbu, známou jako \"mbalax\", s nejrůznějšími hudebními vlivy z celého světa (samba, jazz, soul aj.). Zpívá hlavně wolofsky, ale též francouzsky a anglicky.\nYoussou N'Dour spolupracoval s řadou hudebníků, mj. s Peterem Gabrielem, Stingem, Alan Stivell (\"1 Douar\"), Neneh Cherry, Paulem Simonem, Brucem Springsteenem či Tracy Chapman. Soustavně se angažuje v kampaních za zlepšení politické a zejména humanitární situace v celé Africe. V roce 1985 uspořádal koncert za osvobození Nelsona Mandely, v roce 2005 pak byl hlavní postavou několika mezinárodních koncertů proti malárii, ten ženevský odvysílala i ČT. Další velkokoncerty organisoval mj. na podporu Amnesty International. Spolupracuje rovněž s FAO a UNICEF. Za svou hudbu získal řadu prestižních ocenění včetně Grammy (2005). Americký časopis Time jej v roce 2007 zařadil mezi 100 nejvlivnějších lidí světa.\n\n\n\n"}
{"id": "527961", "url": "https://cs.wikipedia.org/wiki?curid=527961", "title": "Rychlov (Benecko)", "text": "Rychlov (Benecko)\n\nRychlov je malá vesnice, část obce Benecko v okrese Semily. Nachází se asi 1 km na jihozápad od Benecka. Je zde evidováno 44 adres. Trvale zde žije 25 obyvatel.\n\nRychlov leží v katastrálním území Horní Štěpanice o výměře 5,52 km.\n\n\n"}
{"id": "527962", "url": "https://cs.wikipedia.org/wiki?curid=527962", "title": "Štěpanická Lhota", "text": "Štěpanická Lhota\n\nŠtěpanická Lhota je vesnice, část obce Benecko v okrese Semily. Nachází se asi 1 km na jih od Benecka. Je zde evidováno 58 adres. Trvale zde žije 70 obyvatel.\n\nŠtěpanická Lhota leží v katastrálním území Horní Štěpanice o výměře 5,52 km.\n\nŠtěpanická Lhota je známa především možností skupinové rekreace. Nachází se zde tři velké hotely s polohou nedaleko lyžařského areálu „Kejnos“.\n\nV katastru Horních Štěpanic rostl významný strom (nebyl vyhlášen jako památný ze zákona) zvaný Řehořkův buk. Nazvaný byl podle místního rolníka a vyhlášeného pytláka Josefa Řehořka (žil do 80. let 20. století, i když jeho sláva dosáhla vrcholu v první polovině století), u jehož chalupy - samoty stojí. Konkrétně jde o dům s adresou Štěpanická Lhota č. 1, který leží JV od lesa a kopce Houšť, zhruba 350 metrů VJV od vrcholu. Místo je nazýváno \"U Buku\" (a severněji jako \"Pod Bukem\") a po stromu byli i Řehořkové nazýváni \"„zpod buku“\". Neznámý pachatel strom před několika lety zapálil. V současnosti z buku zbývá jen ohořelý zarovnaný pařez.\n\n\n"}
{"id": "527963", "url": "https://cs.wikipedia.org/wiki?curid=527963", "title": "Zákoutí (Benecko)", "text": "Zákoutí (Benecko)\n\nZákoutí (německy \"Hinterwinkel\") je malá vesnice, část obce Benecko v okrese Semily. Nachází se asi 3 km na jihozápad od Benecka. Je zde evidováno 12 adres. Trvale zde žije 22 obyvatel.\n\nZákoutí leží v katastrálním území Horní Štěpanice o výměře 5,52 km.\n"}
{"id": "527964", "url": "https://cs.wikipedia.org/wiki?curid=527964", "title": "Žalý (Benecko)", "text": "Žalý (Benecko)\n\nŽalý je malá vesnice, část obce Benecko v okrese Semily. Nachází se asi 3 km na jihovýchod od Benecka. Je zde evidováno 8 adres. Trvale zde žije 5 obyvatel.\n\nŽalý leží v katastrálním území Mrklov o výměře 3,68 km.\n"}
{"id": "527965", "url": "https://cs.wikipedia.org/wiki?curid=527965", "title": "Dolní Sytová", "text": "Dolní Sytová\n\nDolní Sytová (německy \"Nieder-Sittau\") je osada, která je místní částí obce Háje nad Jizerou v okrese Semily v Libereckém kraji.\n\nNachází se asi 1,5 km na severovýchod od Hájů nad Jizerou, na pravém břehu Jizery, v oblasti tvořené převážně lesy a lukami. Prochází tudy silnice II/292. Je zde evidováno 161 adres. Trvale zde žije 288 obyvatel.\n\nDolní Sytová je také název katastrálního území o rozloze 4,811614 km.\n\nPrvní písemná zmínka o obci pochází z roku 1323.\n\nFarností osada patří pod Loukov (římskokatolická farnost u kostela svatého Stanislava z Krakova).\n\nTradiční pouť v Dolní Sytové se koná každoročně 3. srpnovou neděli.\n\nV osadě je i sbor dobrovolných hasičů (v rámci obce jsou další dva SDH v Rybnici a v Loukově).\n\nOsadu spojuje s Peřimovem Peřimovský most, pod kterým protéká řeka Jizera – jedná se o jeden z prvních železobetonových mostů v Česku, pochází z roku 1912.\n\nDalší památkou Dolní Sytové je roubená zvonice z doby kolem r. 1800.\n\n\n"}
{"id": "527966", "url": "https://cs.wikipedia.org/wiki?curid=527966", "title": "Loukov (Háje nad Jizerou)", "text": "Loukov (Háje nad Jizerou)\n\nLoukov je osada, část obce Háje nad Jizerou v okrese Semily. Nachází se asi 1 km na severozápad od Hájů nad Jizerou. Prochází zde silnice II/292. Je zde evidováno 63 adres. Trvale zde žije 136 obyvatel.\n\nSídlí zde římskokatolická farnost u kostela svatého Stanislava z Krakova, je zde hřbitov. Je tu též sídlo obecního úřadu Hájů nad Jizerou (v areálu základní školy).\n\nV osadě je i sbor dobrovolných hasičů (v rámci obce jsou další dva SDH v Rybnici a v Dolní Sytové), vzniklý v roce 1912 oddělením od sboru Rybnice.\n\nLoukov leží v katastrálním území Rybnice.\n\n\n"}
{"id": "527967", "url": "https://cs.wikipedia.org/wiki?curid=527967", "title": "Rybnice (Háje nad Jizerou)", "text": "Rybnice (Háje nad Jizerou)\n\nRybnice je osada, část obce Háje nad Jizerou v okrese Semily. Nachází se asi 2 km na západ od Hájů nad Jizerou. Prochází zde silnice II/292. Je zde evidováno 80 adres. Trvale zde žije 146 obyvatel.\n\nV osadě je i sbor dobrovolných hasičů, založený v roce 1892 (v rámci obce jsou další dva SDH v Dolní Sytové a v Loukově).\n\nRybnice je také název katastrálního území o rozloze 5,231556 km. V katastrálním území Rybnice leží i Loukov.\n\n"}
{"id": "527968", "url": "https://cs.wikipedia.org/wiki?curid=527968", "title": "Mýtiny", "text": "Mýtiny\n\nMýtiny (německy \"Strickerhäuser\") je malá vesnice, část města Harrachov v okrese Semily. Nachází se asi 2,5 km na západ od Harrachova. Je zde evidováno 8 adres. Trvale zde žijí čtyři obyvatelé.\n\nMýtiny leží v katastrálním území Harrachov o výměře 36,63 km.\n\nMýtiny historicky patřily k Pruskému Slezsku, jehož území po druhé světové válce získalo Polsko. K 14. únoru 1959 byly Mýtiny připojeny k Československu výměnou za stejně velké území u Kacířské skály, toto vytyčení hranic upravoval československý zákon č. 62/1958 Sb.\n\nNachází se zde železniční stanice Harrachov (dříve Harrachov-Mýtiny, do roku 1959 Tkacze, do roku 1945 Strickerhäuser), od roku 1959 koncová stanice někdejší tanvaldské ozubnicové dráhy. Původně trať pokračovala dále do Pruského, nyní Polského Slezska, v roce 1945 byla trať od Tanvaldu zkrácena do Kořenova, od roku 1959 prodloužena až do Mýtin, v roce 2010 nakonec došlo k obnovení provozu směrem do Polska.\n\n"}
{"id": "527969", "url": "https://cs.wikipedia.org/wiki?curid=527969", "title": "Nový Svět (Harrachov)", "text": "Nový Svět (Harrachov)\n\nNový Svět (německy \"Neue Welt\") je část města Harrachov v okrese Semily. Je zde evidováno 307 adres. Trvale zde žije 1131 obyvatel.\n\nNový Svět leží v katastrálním území Harrachov o výměře 36,63 km.\n\n"}
{"id": "527970", "url": "https://cs.wikipedia.org/wiki?curid=527970", "title": "Ryžoviště (Harrachov)", "text": "Ryžoviště (Harrachov)\n\nRyžoviště (něm. \"Seifenbach\") je vesnice, část města Harrachov v okrese Semily. Nachází se asi 2 km na jihovýchod od Harrachova. Je zde evidováno 61 adres. Trvale zde žije 27 obyvatel.\n\nRyžoviště leží v katastrálním území Harrachov o výměře 36,63 km.\n\nPůvodně se jednalo o sklářskou a dřevařskou osadu. Dnes jde o středisko zimních sportů.\n"}
{"id": "527973", "url": "https://cs.wikipedia.org/wiki?curid=527973", "title": "Oblastní rada Dolní Galilea", "text": "Oblastní rada Dolní Galilea\n\nOblastní rada Dolní Galilea nebo Oblastní rada ha-Galil ha-Tachton ( , \"Mo'aca ezorit ha-Galil ha-Tachton\", Lower Galilee Regional Council) je oblastní rada v Severním distriktu v Izraeli. Většina jejích sídel se nachází na východním okraji Dolní Galileji, v prostoru vymezeném na jihozápadě horou Tavor, na jihu planinami Ramat Jisachar (), na východě Galilejským jezerem a na severu údolím Bejt Netofa. Jde o venkovskou oblast situovanou mezi aglomerací Nazaretu a městem Tiberias (obě města součástí oblastní rady nejsou).\n\nSídlo úřadů oblastní rady leží poblíž komplexu zemědělské školy Kadoorie. Starostou oblastní rady je מוטי דותן - Moti Dotan. Oblastní rada má velké pravomoci zejména v provozování škol, územním plánování a stavebním řízení nebo v ekologických otázkách.\n\nOblast východních planin Dolní Galileji byla už ve starověku osídleným regionem s častými zmínkami v bibli. Novověké židovské osidlování zde započalo koncem 19. století. První židovskou osadu byla Ilanija založená jako cvičná farma roku 1899 a jako trvalé civilní sídlo roku 1902. Oblastní rada Dolní Galilea byla založena roku 1951.\n\nOblastní rada Dolní Galilea sdružuje celkem 18 sídel. Z toho 3 kibucy, 9 mošavů, 1 mošava, 3 společné osady (\"jišuv kehilati\") a 2 jiná sídla.\n\nK 31. prosinci 2014 žilo v Oblastní radě Dolní Galilea 11 300 obyvatel. Z celkové populace bylo 11 100 Židů. Včetně statistické kategorie \"ostatní\" tedy nearabští obyvatelé židovského původu, ale bez formální příslušnosti k židovskému náboženství jich bylo 11 200.\n\n"}
{"id": "527981", "url": "https://cs.wikipedia.org/wiki?curid=527981", "title": "Hruškovec přelahodný", "text": "Hruškovec přelahodný\n\nHruškovec přelahodný (\"Persea americana\") je statný, stálezelený strom pěstovaný pro své plody avokáda. Rod hruškovec je součásti čeledě vavřínovitých, ve které je jediný využívaným pro plody. Pochází ze subtropických a tropických oblastí Nového světa, odkud se pro oblíbené ovoce dostal do vhodných teplých a vlhkých míst ve všech světadílech.\n\nZa pravlast této dřeviny je považován jih Mexika, odkud byla ještě před příchodem Evropanů rozšířena po celém území Střední Ameriky, na severozápadě Jižní Ameriky v Ekvádoru a Peru i na karibských ostrovech Kubě a Jamajce. Nyní se mimo původní region pěstuje hlavně na jihu Spojených států amerických, v evropských i afrických státech okolo Středozemního moře, v tropické Africe, jižní a jihovýchodní Asii, Austrálii, na Novém Zélandu i v Oceánii.\n\nHruškovec přelahodný je poměrně choulostivou rostlinou, požaduje teplé a vlhké podnebí, kde teploty neklesají k bodu mrazu a vyžaduje stanoviště, kde nebývá silný vítr znesnadňující opylování a způsobující opad plodů. K dobrému růstu a velké násadě plodů potřebuje provzdušněnou, kyprou, dobře odvodněnou půdu s pH v rozsahu 5 až 6, dostatek živin a v případném období sucha pravidelnou závlahu vodou neobsahující sůl, nesnáší zaplavení kořenů vodou na dobu delší než 24 hodin. Dožívá se věku 50 až 100 let. Je vyšlechtěno velké množství kultivarů, které jsou vhodné pro různá stanoviště, od nížinného a vyloženě tropického až po horské s více chladnějším prostředím. Roste v nadmořské výšce od hladiny moře po 2500 m, s letní teplotou +40 °C a zimní -4 °C a s průměrnými srážkami 300 až 2500 mm.\n\nTéměř stálezelený strom vysoký 15 až 20 m s kmenem o průměru 30 až 60 cm a hustou korunou, jejíž větve bývají v mládí drobně chlupaté a později lysé. Listy jsou jednoduché, tuhé, vyrůstají střídavě, řapíky mají dlouhé asi 2 cm, celokrajné čepele jsou vejčité až eliptické, 10 až 30 cm dlouhé a 6 až 14 cm široké. Jsou na bázi zaoblené, na vrcholu tupé nebo jen krátce zašpičatělé, na svrchní straně leskle zelené a na spodní našedlé s velmi zvýrazněným středním žebrem a s pěti až sedmi páry postranních žilek. U některých odrůd listy voní po anýzu nebo v období sucha částečně opadají.\n\nKvěty jsou drobné, velké do 5 mm, voňavé, bledě zelené, oboupohlavné a jsou sestavené do kompaktních latovitých květenství dlouhých 8 až 14 cm a rostoucích na koncích mladých větví. Květenství s chlupatým vřetenem nese až 100 květů na stopkách s nitkovitými listeny i listenci. V květu je šest volných, asi 4 mm velkých, žlutozelených, eliptických nebo oválných okvětních lístků ve dvou přeslenech, vnější jsou o málo menší a všechny po odkvětu opadávají. Květ dále obsahuje devět plodných tyčinek ve třech kruzích (ve dvou vnějších jsou prašníky intorzní a ve vnitřním extrorzní) a ve středu tři oranžové patyčinky přeměněné na nektaria, gyneceum tvořeno jediným plodolistem, vejčitý a hustě chlupatý semeník s jedním vajíčkem a chlupatou čnělku s mírně rozšířenou bliznou.\n\nNa témže jedinci jsou některé květy protandrické (pyl uzrává dřív než dospěje blizna) a jiné protogynické (blizna dospívá dřív než uzraje pyl). Tím se ztíží samoopylení, osamělé stromy pouze zřídka produkují hodně plodů. Při pěstování v sadech se pro zajištění opylení sází takové kultivary, které současně kvetou a jejichž květy se otevírají ve stejnou denní dobu, mohou se opylit pomoci větru nebo hmyzu.\n\nPlodem je elipsoidní, vejcovitá až hruškovitá, 7 až 20 cm dlouhá a 100 až 2000 g těžká, jedlá bobule. Je obalená zeleným, žlutě zeleným, tmavě zelený, červeně fialovým, tmavě fialovým až černým a někdy i žlutě skvrnitým kožovitým oplodím, které je hladké nebo vrásčité. Uvnitř je máslovitý mezokarp s velkým, kónickým nebo vejčitým semenem 5 až 6,5 cm dlouhým. Semeno samotné je však jedovaté, jeho šíření v přírodě od mateřského stromu nebylo zatím uspokojivě vysvětleno. Plod i s peckou je natolik velký, aby jej mohli spolknout dnešní živočichové. \n\nK rozmnožování lze použít semena, která vysetá čerstvá vyklíčí během čtyř až šesti týdnů. Uložená v suchu ztrácejí klíčivost do jednoho měsíce, ukládají se proto do vlhkých pilin nebo rašeliny při teplotě 5 °C. Mladé semenáče jsou nevyrovnané kvality, plody nemusí mít vlastnosti rodičů a ve vyšším věku nesnášejí přesazování. Při pěstování na plantážích se na podnože vypěstované ze semenáčů nebo zakořeněných řízků ze speciálních podnožových odrůd roubují nebo očkují kultivary vhodné pro dané klimatické podmínky. Mladé naroubované stromky poprvé plodí za tři roky, semenáče až za osm let.\n\nPři průmyslovém pěstování se stromy sázejí do sponu 7,5 × 7,5 m až 10 × 10 m. Pro usnadnění sklizně se stromy seřezávají na výšku okolo 6 m, dlouhé, staré větve se navíc pod tíhou plodů lámou a mladé více plodí. Pokud plody visí na stromě dozrávají od určité etapy do plné zralosti velice pomalu, když mezitím propukne bouře spadnou na zem a poškodí se. Proto se trhají předčasně, strojně nebo lidmi, ne všechny jsou ve stejném stupni zralosti. Nechávají se dozrávat při pokojové teplotě asi dva týdny a teprve pak se expedují, zrání se urychli vystavením působení etylenu. Větší strom s výnosnou odrůdou dává ročně okolo 100 kg ovoce.\n\nHruškovec přelahodný se pěstuje pro chutné plody konzumované samostatně jako ovoce, nebo součást různých salátů, příloh k masům a pro různé speciality, poloviny bývají plněny kraby, ančovičkami nebo sýrem a používají se také jako náplň sendvičů a pod. Neupravují se tepelně, neboť vzhledem k obsahu taninu hořknou. Vyrábí se z nich zmrzlina i slazené a mražené krémy, mají vysoký obsah kalorií (100 g asi 220 kcal). Plody obsahují až 30 % oleje, který je dobře stravitelný, po mnoho let trvanlivý a obsahuje řadu vitamínů A, B, E, G, železo, ale vitamínu C jen minimálně. Olej je pro použití v kuchyni výhodný, ale drahý, hlavní uplatnění nachází v kosmetice. Květy poskytují opylujícím včelám hodně pylu a středně nektaru. Semeno lisováním dává mléčnou tekutinu s mandlovou chutí, která se dříve používala pro výrobu nesmazatelného inkoustu. Bližší využití plodů v článku avokádo.\n\nSlupky plodů, listy i semena obsahují mnohé mastné kyseliny a mezi nimi i toxický persin, který je pro některá zvířata jedovatý, například pro kanáry, andulky (žerou slupky), koně, kozy (spásají listy), ryby (loví se vhozením rozdrcených semen do vody) a pod.\n\nDřevo kmene má krémový běl a světle červené nebo hnědé či melírované jádro. Je však málo ceněno, je měkké, křehké, lehké (má hustotu asi 600 g/cm³) a slabě odolává houbám a termitům. Má jemné zrno, snadno se opracovává a soustruží, vyrábí se z něj drobné předměty pro domácí použití a suvenýry.\n\n"}
{"id": "527982", "url": "https://cs.wikipedia.org/wiki?curid=527982", "title": "Jicchak Berman", "text": "Jicchak Berman\n\nJicchak Berman (: יצחק ברמן, narozen 3. června 1913 − 4. srpna 2013) byl izraelský politik a poslanec Knesetu za stranu Likud, který byl v letech 1981 až 1982 ministrem energetiky a infrastruktury v izraelské vládě. V letech 1980 až 1981 zastával funkci předsedy Knesetu.\n\nNarodil se v Berdyčivě v carském Rusku (dnešní Ukrajina) a aliju do mandátní Palestiny podnikl v roce 1920. Studoval učitelství na přípravné škole v Jeruzalémě a poté právo v Londýně.\n\nV roce 1939 vstoupil do Irgunu a pracoval v jeho zpravodajském oddělení. Během druhé světové války v roce 1941 narukoval do Britské armády a působil v jejím zpravodajském oddělení. V letech 1948 až 1950 byl členem Izraelských obranných sil a bojoval v izraelské válce za nezávislost.\n\nV roce 1950 začal pracovat jako právní poradce haifské Kaiser-Fraizierovy továrny a když jí v roce 1954 opouštěl, zastával již místo jejího generálního ředitele. V roce 1951 vstoupil do strany Všeobecní sionisté a v roce 1964 se stal předsedou její telavivské buňky. V roce 1974 ve straně povýšil na předsedu národního stranického sekretariátu a ve volbách v roce 1977 byl zvolen poslancem za Likud (jehož byli tehdy Všeobecní sionisté součástí). V roce 1980 se stal předsedou Knesetu a tuto funkci zastával až do roku 1981. Ve volbách téhož roku obhájil svůj poslanecký mandát a následně byl jmenován ministrem energetiky a infrastruktury ve vládě Menachema Begina. Dne 30. září 1982 však rezignoval na protest vůči vládnímu postoji ke Kahanově komisi, která vyšetřovala masakr v Sabře a Šatíle.\n\nO svůj mandát přišel ve volbách v roce 1984. V roce 1986 patřil k zakladatelům Centristické liberální strany a o rok později byl jedním ze zakladatelů Strany středu (nemající souvislost s pozdější Stranou středu).\n\n"}
{"id": "527984", "url": "https://cs.wikipedia.org/wiki?curid=527984", "title": "Vladimír Bartoš (lékař)", "text": "Vladimír Bartoš (lékař)\n\nProf. MUDr. Vladimír Bartoš, DrSc., (20. května 1929 Pardubice – 9. února 2013) byl český lékař specializující se v oboru vnitřního lékařství s diabetologickou profilací, zaměřoval se především na výzkum a léčbu nemocí slinivky břišní.\n\nPůsobil v Centru diabetologie Institutu klinické a experimentální medicíny v Praze. Od poloviny 70. let vedl v tomto zařízení program na realizaci transplantace pankreatu v Československu, k níž poprvé došlo v roce 1983. Přednášel na Lékařské fakultě Univerzity Karlovy v Hradci Králové.\nDne 28. října 2009 jej prezident republiky vyznamenal Medailí Za zásluhy o stát v oblasti vědy.\n\n"}
{"id": "527985", "url": "https://cs.wikipedia.org/wiki?curid=527985", "title": "Île aux Cygnes", "text": "Île aux Cygnes\n\nÎle aux Cygnes (česky \"Ostrov labutí\") je umělý ostrov na řece Seině v Paříži mezi 16. a 15. obvodem, k němuž je administrativně připojen. Ostrov je bývalou hrází, což ovlivnilo jeho půdorys. Ostrov je 890 metrů dlouhý, ale jen 11 metrů široký. Ostrov slouží jako veřejný park a jeho středem vede promenáda lemovaná dvěma řadami stromů, tzv. \"Allée des Cygnes\". Ostrov protínají tři mosty - dva silniční a jeden železniční.\n\nOstrov vznikl v roce 1827 jako hráz u říčního přístavu Grenelle. Tato výstavba byla součástí plánu rozvoje čtvrti Grenelle v letech 1824-1829. Od roku 1878 je na ostrově zřízena veřejná promenáda s názvem \"Allée des Cygnes\". Alej o dvou řadách stromů doplněných lavičkami nechalo zřídit město Paříž.\n\nPřes ostrov byly postaveny tři mosty. Ve směru po proudu to jsou:\n\nNa ostrově jsou rovněž dvě sochy. Na severovýchodním cípu ostrova na malém náměstíčku, který Pont de Bir-Hakeim odděluje od zbytku ostrova, se nachází alegorická jezdecká socha \"Znovuzrozená Francie\" (\"La France renaissante\"). Jejím autorem je dánský sochař Holger Wederkinch (1886-1959). Socha byla v roce 1930 darována dánskou komunitou městu Paříži. Z tohoto místa je dobrý výhled na Eiffelovu věž.\n\nNa druhém, jihozápadním konci stojí od roku 1889 replika Sochy Svobody.\n"}
{"id": "527986", "url": "https://cs.wikipedia.org/wiki?curid=527986", "title": "Ekonomická liberalizace", "text": "Ekonomická liberalizace\n\nEkonomická liberalizace je omezení zásahů správních úřadů státu do ekonomiky. Po liberalizaci mají mít možnost na trh vstoupit další společnosti. To vede k narovnání hospodářské soutěže a skutečné konkurenci, což se projeví snížením cen, zvýšením produkce zboží a služeb, jejich zkvalitněním.\n\nV současnosti se mluví o probíhající liberalizaci v Česku především z úředních nařízení Evropské unie. Prý proběhla nebo probíhá v odvětvích:\nPřitom EU do těchto trhů naopak zavádí další regulace: povinnosti bankám, státní garance, navíc jen pro některé skupiny, diktát maximálních cen telekomunikačních služeb, dalším z důkazů regulací je už sama existence Energetického regulačního úřadu. Odpůrci tohoto intervencionismu vidí kořeny této pokřivenosti trhu např. ve státním monopolu na prodej licencí, např. telekomunikačních.\n\n\n"}
{"id": "528000", "url": "https://cs.wikipedia.org/wiki?curid=528000", "title": "Dorothy Garrodová", "text": "Dorothy Garrodová\n\nDorothy Garrod, celým jménem \"Dorothy Annie Elizabeth Garrod\" (5. května 1892 - 18. prosince 1968) byla britská archeoložka. Její otec byl lékař a genetik Archibald Garrod.\n\nNarodila se a studovala archeologii v Oxfordu, měla již jeden titul z historie z Cambridge. V letech 1925 - 1926 prováděla archeologický výzkum v Gibraltaru (při odkrývání nánosů prehistorické pláže byly nalezeny neandrtálské kosti a nástroje z období moustérienu) a roku 1928 vedla vykopávky v jižním Kurdistánu.\n\nPoté spolu s Dorotheou Bate vedla vykopávky v pohoří Karmel (současný Izrael), kde objevila řadu osídlení nejstaršího paleolitu, středního paleolitu a epipaleolitu. V letech 1929 až 1934 zde prozkoumala řadu jeskyní s vrstvami bohatými na nálezy. Její práce přispěla k poznání natufijské a kebarijské kultury v oblasti.\n\nV roce 1938 prozkoumávala jako první paleolitické naleziště v bulharské jeskyni Bacho Kiro.\n\nRoku 1939 se stala profesorkou archeologie v Cambridge, kde působila do roku 1952, kromě konce 2. světové války, kdy sloužila v Ženských pomocných leteckých sborech.\n\nDorothy Garrod byla první ženou, která získala profesuru v Cambridge. Roku 1952 byla zvolena do British Academy a roku 1965 byla vyznamenána řádem britského impéria (CBE).\n\n\n\n"}
{"id": "528001", "url": "https://cs.wikipedia.org/wiki?curid=528001", "title": "Eric Staal", "text": "Eric Staal\n\nEric Staal (* 29. října 1984) je kanadský hokejový útočník, útočník v dresu Minnesota Wild, bývalý kapitán celku Carolina Hurricanes.\n\nJe jedním z členů Triple Gold Clubu, jenž sjednocuje hráče, kteří vyhráli všechny tři neprestižnější hokejové trofeje (Stanley Cup, Mistrovství světa i Olympijské hry).\n\nOd malička vyrůstal na farmě s otcem Henrym a matkou Lindou Staal a bratry.\n\n\n\n\n\n"}
{"id": "528006", "url": "https://cs.wikipedia.org/wiki?curid=528006", "title": "Josef Šprincak", "text": "Josef Šprincak\n\nJosef Šprincak (: יוסף שפרינצק, žil 8. prosince 1885 – 28. ledna 1959) byl vůdčí sionistický aktivista první poloviny 20. století, izraelský politik a první předseda Knesetu. Tuto funkci zastával od roku 1949 až do své smrti v roce 1959.\n\nŠprincak se narodil v Moskvě v carském Rusku (dnešní Rusko), avšak po vyhnání Židů v roce 1891 se v šesti letech společně se svou rodinou přestěhoval do Kišiněva (dnešní Moldavsko), kde byl zakladatelem hnutí Ce'irej Cijon („Mladí Sijónu“). V roce 1908 začal studovat medicínu na Americké univerzitě v Bejrútu a o dva roky později se jako příslušník druhé aliji usadil v Palestině.\n\nSpolečně s Eli'ezerem Kaplanem řídil sionistické socialistické hnutí ha-Po'el ha-ca'ir („Mladý dělník“) vzniklé v roce 1905, jež bylo jednou z organizací, které daly v roce 1930 vzniknout straně Mapaj. Členové ha-Poel ha-Cair byli probritští a podporovali Chajima Weizmanna. Šprincak byl v roce 1920 jedním ze zakladatelů odborových svazů Histadrut a v letech 1945 až 1949 působil jako jeho generální tajemník.\n\nDne 15. července 1948 byl zvolen předsedou prozatímního parlamentu a z této funkce pomáhal položit základy izraelskému parlamentarismu. Ve volbách v roce 1949 byl zvolen poslancem za stranu Mapaj a stal se předsedou nově vzniklého zákonodárného orgánu – Knesetu. Tuto funkci si udržel i po následujících volbách v roce 1951 a 1955.\n\nV rámci svého úřadu se stal Šprincak 12. prosince 1951 zastupujícím izraelským prezidentem poté, co prezident Chajim Weizmann onemocněl a po Weizmannově smrti 9. listopadu 1952 se stal prozatímním prezidentem, a to až do inaugurace Jicchaka Ben Cvi 10. prosince téhož roku.\n\nŠprincakův syn Ja'ir Šprincak se ke konci 80. let stal rovněž poslancem Knesetu. Na rozdíl od svého otce se však svým politickým názorem řadil k tvrdé pravici v podobě strany Moledet.\n\n"}
{"id": "528011", "url": "https://cs.wikipedia.org/wiki?curid=528011", "title": "Vladimír Bartoš", "text": "Vladimír Bartoš\n\nJméno Vladimír Bartoš nosí více osobností:\n\n\n"}
{"id": "528024", "url": "https://cs.wikipedia.org/wiki?curid=528024", "title": "Jiří Bílek z Bilenberku", "text": "Jiří Bílek z Bilenberku\n\nJiří Bílek z Bilenberku (1588?, Rajhrad? – 25. května 1657, Český Krumlov) byl významný duchovní, vlastenec, děkan\nkapituly staroboleslavské a v Českém Krumlově v době předbělohorské a za třicetileté války.\n\nNarodil se v osmdesátých letech 16. století snad roku 1588 nejspíše v Rajhradě. Studoval u jezuitů nejdříve na gymnáziu v Jindřichově Hradci potom v Praze. Po svém vysvěcení na kněze působil krátce jako farář v Stolanech u Chrudimi, poté v Chotěšově u Plzně a v letech 1614-1615 krátce také v protestantských Pardubicích, odkud se vrátil zpět do Chotěšova.\n\nPo Bílé hoře se stal nejdříve děkanem v Chrudimi. Téhož roku 1624 byl jmenován kanovníkem vyšehradské kapituly. O dva roky později zaujal post arciděkana v královském a do té doby silně utrakvistickém městě Kutné Hoře. V září 1627 byl jmenován děkanem Kolegiátní kapituly staroboleslavské, pověřen správou tohoto významného poutního místa a zároveň vikářem Kouřimského vikariátu. Ve funkci děkana zakoušel obtížné období třicetileté války, kdy Boleslav zažila několikrát obsazení a plenění nepřátelským vojskem. Roku 1632 se mu nepodařilo ochránit kapitulní poklad ani jeho nejcennější součást Palladium země české před odcizením Sasy. Osobně se ovšem angažoval v jeho opětovném vykoupení (1636) a slavnostním navrácení v září 1638, jehož se zúčastnil i císař Ferdinand III. a při němž držel v chrámu Panny Marie slavností kázání. Již rok nato musel Palladium spolu s pokladem znovu ukrýt do Prahy před hrozbou Švédskou. Roku 1630 byl povýšen do šlechtického stavu s přídomkem z Bilenberku.\n\nZe Staré Boleslavi odešel Bílek roku 1640 načas do Prahy. Krátce působil při kostele sv. Vojtěcha a poté u sv. Štěpána.\n\nOd roku 1642 působil jako arciděkan v Českém Krumlově. Zde se stal velkým obhájcem českého jazyka, jak ve svém kostele tak ve městě, proti německým obyvatelům. Navštěvoval ho zde také jeho přítel Bohuslav Balbín během svého působení v Jindřichově Hradci. Ten od něj získal mnoho důležitých podkladů pro své knihy o historii Staré Boleslavi. Roku 1655 získal od papeže Alexandra VII. právo nosit pontifikálie a tato výsada přešla i na jeho nástupce. V Krumlově také roku 1657 zemřel.\n\n\n"}
{"id": "528029", "url": "https://cs.wikipedia.org/wiki?curid=528029", "title": "Jan Tanner", "text": "Jan Tanner\n\nJan Tanner (17. srpna 1623 Plzeň – 4. listopadu 1694 Praha) byl významným členem jezuitského řádu a spisovatel generace Bohuslava Balbína.\n\nV osmnácti letech roku 1641 vstoupil do jezuitského řádu. Noviciát absolvoval v Brně, poté studia v pražském Klementinu. Působil jako pedagog v jezuitských kolejích v Praze a Olomouci (1664–1674). Poté se stal v Praze regentem knihovny konviktu sv. Bartoloměje, děkanem filosofické fakulty a zpovědníkem pražského arcibiskupa Jana Bedřicha z Valdštejna. Spolu se svým mladším bratrem Matějem podnikal výraznou misijní činnost, především na Těšínsku. V letech 1674 až 1690 nechal budovat hustou síť kapliček na poutní cestě z Prahy do Staré Boleslavi. Zemřel v Praze 4. listopadu 1694.\n\nKromě spisů teologických, či hagiografických (\"Život sv. Václava\" nebo \"Život Alberta Chanovského\"), se věnoval tehdy velmi oblíbeným genealogickým pracím. Zabýval se rody Valdštejnů a Šternberků.\n\nJeho asi nejznámějším dílem je spis \"Svatá cesta z Prahy do Staré Boleslavi\" (česky 1679, latinsky 1690, německy 1680, 1705). V ní popsal všech 44 kaplí této poutní cesty vzniklé roku 1674 směřující k nejslavnějšímu baroknímu poutnímu místu Čech, Staré Boleslavi, kde bylo uchováváno tzv. Palladium země české. Každé zastavení je doprovázeno rytinou od oblíbeného pražského rytce Samuela Dvořáka (1689) s příslušným vyobrazením výzdoby kaple. Díky této knize můžeme dnes již neúplně dochovanou cestu rekonstruovat.\n\n\n"}
{"id": "528031", "url": "https://cs.wikipedia.org/wiki?curid=528031", "title": "Loveč (Bulharsko)", "text": "Loveč (Bulharsko)\n\nLoveč (bul.: Ловеч) je oblastní město na centrálním severu Bulharsku. Žije tu 39 319 obyvatel.\n\nMěsto leží v předhůří Staré planiny, na obou březích řeky Osăm. Díky množství parků získalo přezdívku „město šeříků“.\n\nMěsto založili Thrákové pod názvem Melta, Římané zde měli vojenský tábor Presidium. Zdejší pevnost měla strategický význam v byzantských i osmanských dobách, město bylo opěrným bodem protitureckého hnutí v 19. století. V září 1877 proběhla bitva u Loveče, která měla rozhodující význam pro obnovení bulharské nezávislosti.\n\nVe městě se nachází muzeum národního hrdiny Vasila Levského, který byl zatčen Turky roku 1872 v nedaleké vesnici Kakrina. Turistickými atrakcemi jsou pevnost Chisar na kopci nad městem, pocházející z doby první bulharské říše, a krytý dřevěný most otevřený roku 1874, který projektoval Kolju Fičeto, sloužící jako nákupní zóna (v roce 1925 vyhořel, v roce 1931 byl obnoven). Starobylá čtvrť Varoša byla vyhlášena památkovou rezervací. V Loveči se také nachází zoologická zahrada.\nHlavním zaměstnavatelem je holding Litex (řecky šeřík) Griši Gančeva, původně obchodující s ropnými produkty. Vyráběly se zde také motocykly značky Balkan, ale výroba zanikla ještě před koncem komunistického režimu. V roce 1961 vznikla firma Sparky, výrobce elektrického nářadí. Od roku 2012 funguje pobočka čínské automobilky Great Wall, první továrna na území EU patřící Číňanům.\n\nSídlí zde fotbalový klub PFK Litex Loveč, čtyřnásobný mistr Bulharska.\n\n\n"}
{"id": "528035", "url": "https://cs.wikipedia.org/wiki?curid=528035", "title": "Václav Smetana", "text": "Václav Smetana\n\nVáclav Smetana (15. listopadu 1934 Praha – 2. srpna 2018) byl český lékař specializující se v oboru ortopedie, vysokoškolský pedagog, v letech 1990–1999 přednosta Ortopedické kliniky dětí a dospělých 2. lékařské fakultě Univerzity Karlovy a Fakultní nemocnice v Motole, jeden ze zakládajících členů Svazu tělesně a zrakově postižených sportovců (1969), Mezinárodního paralympijského výboru a také paralympijského hnutí.\n\nPo absolvování Fakulty všeobecného lékařství Univerzity Karlovy v Praze v roce 1958 působil do roku 1962 na chirurgickém oddělení v Náchodě a poté na II. klinice pro dětskou chirurgii a ortopedii Fakulty dětského lékařství UK v Motole. V období 1988–1990 pracoval jako primář ortopedicko-traumatologického oddělení v Kolíně, poté se vrátil do Motola ve funkci přednosty Ortopedické kliniky dětí a dospělých UK 2. LF a FNM (1990–1999).\n\nV roce 1947 utrpěl na žňové brigádě úraz levé dolní končetiny, po němž mu byl amputován bérec. Jako aktivní sportovec se podílel na zakládání organizací pro postižené a zapojil se do paralympijského hnutí. V roce 1976 se stal členem Mezinárodní organizace pro rehabilitaci invalidů při UNESCO. Získal dvě stříbrné medaile v plavání a jednu z volejbalu na světových sportovních hrách. Mimo jiné vypracoval pravidla volejbalu pro invalidy. Na protest proti marginalizaci a přehlížení postižených sportovců v československém komunistickém režimu odstoupil v roce 1979 ze všech funkcí ve sportovních organizacích, vrátil se v roce 1988, kdy se na čtyři roky stal předsedou Svazu tělesně a zrakově postižených sportovců.\n\nByl ženatý (v roce 2008 oslavil zlatou svatbu) a měl dva syny, inženýra a lékaře.\n\nByl držitelem několika ocenění, v roce 2009 byl uveden do Síně slávy handicapovaných sportovců.\n\nDne 28. října 2009 jej prezident republiky vyznamenal medailí Za zásluhy o stát v oblasti vědy.\n\n"}
{"id": "528036", "url": "https://cs.wikipedia.org/wiki?curid=528036", "title": "Scharhörn", "text": "Scharhörn\n\nScharhörn je německý ostrov ležící v Helgolandské zátoce v Severním moři. Nachází se 4 km severozápadně od ostrova Neuwerk a 15 km severozápadně od přístavního města Cuxhaven. Rozloha ostrova je 20 ha a je neobydlený. Těsně Vedle leží umělý ostrov Nigehörn. Oba slouží jako ptačí rezervace.\n\nOstrov Scharhörn je administrativní součástí spolkové země Hanzovní město Hamburk, jeho městské části \"Neuwerk\" a městského okresu \"Hamburg-Mitte\". De facto se jedná o hamburskou enklávu obklopenou teritoriálními vodami spolkové země Dolní Sasko.\n\n"}
{"id": "528043", "url": "https://cs.wikipedia.org/wiki?curid=528043", "title": "Ion Panțuru", "text": "Ion Panțuru\n\nIon Panțuru (11. září 1934 Comarnic, Rumunsko – 17. ledna 2016) byl rumunský bobista, bronzový medailista z her v Grenoblu 1968, stříbrný z MS v Lake Placid 1969 a bronzový z MS 1973. Kromě bobování byl též fotbalovým brankářem. Chytal za rumunský druholigový klub Carpați Sinaia.\n\nRumunsko reprezentoval na čtyřech zimních hrách v řadě, počínaje hrami v Innsbrucku 1964. Nejúspěšnější pro něj byly hry v Grenoblu, kde společně s Neagoem vybojoval bronzovou medaili na dvojbobu a se čtyřbobem skončil na 4. místě.\n\nS Focșeneanem na postu brzdaře vybojoval stříbrnou medaili na mistrovství světa v Lake Placide roku 1969 a bronzovou v roce 1973.\n\n"}
{"id": "528051", "url": "https://cs.wikipedia.org/wiki?curid=528051", "title": "Gerasdorf bei Wien", "text": "Gerasdorf bei Wien\n\nGerasdorf bei Wien je město v okrese Korneuburg v Dolním Rakousku. Žije zde obyvatel.\n\nGerasdorf bei Wien leží ve Weinviertelu (Vinné čtvrti) v Dolních Rakousích na severní hranici hlavního města Vídně. Území města má plochu 35,24 kilometrů čtverečních a 1,17 % plochy je zalesněna.\n\nMěsto sestává z katastrálních území \"Gerasdorf, Kapellerfeld a Seyring\". Mimo to patří k městu ještě osada \"Oberlisse a „Föhrenhain (borový hájek)\", které však nemají samostatné katastrální území.\n\nMěsto ležící na okraji Moravského pole má dějiny stejně proměnlivé jako jsou dějiny celého Rakouska. Katastrální území \"Gerasdorf a Kapellerfeld\" byly v roce 1805 samostatnými obcemi. Po připojení Rakouska ke Třetí říši v roce 1938 bylo území připojeno k \"Velké Vídni\". Teprve v roce 1954 se obce opět jako samostatné připojily k okresu Vídeň-okolí ve spolkové zemi Dolní Rakousy. Okres Vídeň-okolí zanikl 1.1.2017 a město připadlo pod okres Korneuburg.\n\nV roce 1972 se ke Gerasdorfu připojila obec \"Seyring\".\n\nV květnu 1992 byl Gerasdorf povýšen na městys. Dne 17. prosince 1998 zemský sněm rozhodl o povýšení na město.\n\nNejstaršími místy jsou \"Gerasdorf a Seyring\". Gerasdorf byl poprvé jmenován v knize kláštera Klosterneuburgu jako „Viricus des Gerhartesdorf\" se zmínkou o darování místa klášteru.\n\nNejstarší dokument o \"Seyringu\" je z 11. století, kdy je poprvé nazýván „Seuringe\". Prý mělo jít o osadu kolem jezera, tomu odpovídá i její název.\n\nAvšak teprve v meziválečném období vzniklo osídlení \"Oberlisse a Kapellerfeld\", přičemž název Kapellerfeld vznikl již v roce 1258, kdy je uváděn jako „Capellen\" a později byl opuštěný. Dnešní osídlení se nachází asi půl kilometru jižněji.\n\nV nynějším katastrálním území Seyring se ve druhé světové válce nalézal vojenský opěrný bod letectva s krycím názvem „Wetterfrosch\" německé Luftwaffe jako i letecká škola pro vzdušný boj („Wien-Seyring\"). Při balkánském tažení v roce 1941 byla zde umístěna flotila vojenského letectva. Od roku 1944 bylo toto vojenské letiště cílem leteckých náletů. Bombardovány byly zbytky letiště i okolní lesy – jako i betonové vzletové a přistávací dráhy, pozemní násypy kolem okopů dělostřelectva a zbytky hangárů – je to ještě dnes v Seyringu znatelné. Ve starých mapách je ještě toto letiště zakresleno; s tím počítali i uprchlíci z Československa, kdy v osmdesátých letech jeden dvouplošník přistál v žitném poli před Seyringem.\n\n\nV roce 1971 zde žilo 4728 obyvatel, 1981 5279, 1991 měl městys 6661 obyvatel, při sčítání lidu v roce 2001 bylo 8231 a ke dni 1. dubna 2009 zde žilo 9896 obyvatel.\n\nOd 11. března 2008 je starostou Mag. Alexander Vojta, ředitelem městského úřadu je Herbert Klenk.\n\nV obecním zastupitelství je 33 křesel. Po volbách 6. března 2005 jsou mandáty rozděleny takto: (SPÖ) 17, (ÖVP) 9, (Zelení) 5, (FPÖ) 2.\n\n\n"}
{"id": "528052", "url": "https://cs.wikipedia.org/wiki?curid=528052", "title": "Gabrovo", "text": "Gabrovo\n\nGabrovo () je oblastní město na centrálním severu Bulharska. Žije tu obyvatel. Leží na březích řeky Jantra, na severním úpatí centrální části pohoří Stara planina. Název města pochází ze slova габор (habr). V minulosti zde bylo množství vodních mlýnů, v devatenáctém a dvacátém století proslulo díky rozvinutému textilnímu průmyslu jako „bulharský Manchester“. Gabrovo je také známé jako dějiště mnoha bulharských anekdot, sídlí zde Dům humoru a satiry, kde se pravidelně koná mezinárodní humoristický festival. Město má technickou univerzitu, je vyhledáváno turisty jako východiště horských túr i díky nedalekému skanzenu Etar.\n\n\n"}
{"id": "528054", "url": "https://cs.wikipedia.org/wiki?curid=528054", "title": "Jaguar X-Type", "text": "Jaguar X-Type\n\nJaguar X-Type je sedan (pod označením \"Saloon\") nebo kombi (pod anglickým označením \"Estate\") střední třídy vyráběný od roku 2001 britskou automobilkou Jaguar Cars Ltd. Do roku 2009, kdy byla ukončena výroba, sjelo z výrobní linky v anglickém Halewoodu na 350 000 vozů X-Type. Stal se tak nejúspěšnějším modelem v historii značky. Je ale pravda, že automobilka očekávala lepší prodejní výsledky. Jednalo se o první model značky Jaguar, který standardně nabízel pohon všech čtyř kol (benzinové motory), od roku 2003 také pohon předních kol a dieselové motory.\nJaguar X-type byl veřejnosti představen v roce 2001 jako první zástupce značky Jaguar na trhu menších luxusních sedanů střední třídy, který tradičně patří k silným dominantám nabídky německých značek BMW (řada 3), Mercedes-Benz (třída C) a Audi (Audi A4). Vůz sdílel zadní nápravu, podlahovou plošinu a některé prvky interiéru s Fordem Mondeo, jelikož v době uvedení na trh vlastnil společnost Jaguar koncern Ford (do roku 2008). Design vozu byl jednou z posledních prací návrháře Geoffa Lawsona, kterého v roce 1999 nahradil současný šéfdesignér automobilky Ian Callum. X-Type měl přilákat k tradičním kupcům automobilky především mladší klientelu a zvýšit objem prodejů značky. Plán jaguaru počítal se 100 000 vyrobenými vozy ročně, čehož model X-Type nikdy nedosáhl. Prodeje každým rokem od uvedení klesaly, v roce 2006 se prodalo 29 394, o rok později 21 188 kusů. Nejúspěšnějším byl rok 2003 s více než padesáti tisíci prodanými vozy.\n\nPři uvedení na trh byl vůz poháněn výhradně vidlicovými šestiválcovými motory o objemu 2,5 nebo 3,0 litru a pohonem na všechna čtyři kola. V roce 2003 Jaguar zareagoval na absenci vznětových motorů, tvořící značnou část prodejů v segmentu středně velkých sedanů, uvedením 2,0 a 2,2 litrového dieselového motoru TDCI. V kombinaci s těmito motory byl vůz poháněn pouze předními koly.\n\nV září 2004 byl na autosalonu ve Frankfurtu nad Mohanem představen model X-Type s karoserií kombi označovaný Estate, ve Spojených státech nazývaný \"Sportwagon\". Opět byl vůz namířen proti německé konkurenci (BMW 3 Touring, Audi A4 Avant,Mercedes-Benz C kombi) a nabízen v široké škále motorizací. Pohon 4x4 byl k dostání s benzínovými motory V6 o objemu 2,5 a 3,0 litru. Pohon předních kol byl opět spojen se vznětovými motory a benzínovým motorem V6 2,1 litru. V roce 2008 prošel X-Type vzhledovými úpravami zaměřenými na přední a zadní nárazník a masku chladiče. Dostal také do nabídky nové motory - především vznětový 2,2 litrový šestiválec spojený s šestistupňovou automatickou převodovkou PDF snižující spotřebu. Ukončení výroby modelu X-Type v anglickém Halewoodu nedaleko Liverpoolu bylo oznámeno 15. června 2009, poslední modely sjely z výrobní linky na konci téhož roku.\n"}
{"id": "528060", "url": "https://cs.wikipedia.org/wiki?curid=528060", "title": "Muž z Acapulca", "text": "Muž z Acapulca\n\nMuž z Acapulca (originální název Le Magnifique) je filmová komedie s parodickým námětem, jde o film z roku 1973, natočený ve francouzsko-italské koprodukci. Hlavní dvojroli spisovatele Françoise Merlina a jeho románové postavy Boba Saint-Claira ztvárnil Jean-Paul Belmondo. Další dvojroli ve filmu vytvořila Jacqueline Bisset: hraje Merlinovu sousedku Christine a zároveň další románovou postavu, Ariannu. Ve filmu se vyskytují i další dvojrole, promítající postavy z Merlinovy \"reality\" do prostředí jeho románu.\n\nBob Saint-Clair je nejrafinovanější agent na světě. Jeho osudy se prolínají s příběhem jeho autora, spisovatele brakových románů Françoise Merlina. Ten snil vždy o napsání kvalitní knihy, právě však dokončuje další román o příhodách nepřemožitelného agenta. Na rozdíl od Boba se však potýká se všedními starostmi a také s nedostatkem peněz, a to navzdory skutečnosti, že jeho romány hltají milióny čtenářů. François si svoje trable kompenzuje tak, že lidi, kteří mu znepříjemňují život, přenese do svých románů jako záporné postavy, s nimiž se jeho agent Saint-Clair vypořádá. Svého lakomého nakladatele Charrona, který mu odmítá vyplatit zálohu, ačkoliv na něm vydělává velké peníze, François promítne do postavy Saint-Clairova úhlavního nepřítele Karpofa. Arianna má svůj předobraz v půvabné Françoisově sousedce, studentce sociologie Christine. Ta si jednoho dne vypůjčí od Françoise jeho knihy, aby mohla napsat studii o důvodech obliby podobné literatury. François si to vyloží po svém a začne se o Christine zajímat. Na rozdíl od svého románového hrdiny však úspěch neslaví, a tak se rozhodne svého agenta zničit.\n\n\n\n\n"}
{"id": "528061", "url": "https://cs.wikipedia.org/wiki?curid=528061", "title": "Poult enteritis-mortality syndrom u krůt", "text": "Poult enteritis-mortality syndrom u krůt\n\n„Poult enteritis-mortality syndrome“ u krůt (PEMS) je nakažlivé onemocnění krůťat mezi 7. až 28. dnem věku, charakterizované průjmem, dehydratací, anorexií, poklesem živé hmotnosti i zpomalením růstu (až o 40 %), imunosupresí a mortalitou dosahující ca 2 %. První popis syndromu pochází z USA (1991). Existuje určitá podobnost příznaků s Hypoglycemia-spiking mortality syndrome u brojlerů, ale u krůt se nevyskytuje hypoglykémie; jedná se proto o dvě rozdílné nemoci.\n\nEtiologie PEMS není známa. Předpokládá se primární infekce enterotropním virem (reovirus, koronavirus?), který působí jako spouštěcí faktor, a následné působení sekundárních oportunních infekcí (\"E. coli\", salmonely, kampylobakter, kandida, protozoózy aj.).\n\nSyndrom se vyznačuje sezónním výskytem a to zejména v letních měsících, při vysoké teplotě a vlhkosti. Onemocnění může probíhat ve formě akutní, mírné nebo subklinické. Přirozeným hostitelem jsou pouze krůty, přičemž v terénu se častěji pozoruje onemocnění u krůtiček než u krocánků. K přenosu infekce dochází horizontálně, fekálně-orální cestou. Vzhledem k postižení lymfatických orgánů dochází k imunosupresi a častějšímu výskytu oportunních infekcí. Po krátkém období zvýšené vzrušivosti, žízně, sníženého příjmu krmiva, oštipování peří a požírání podestýlky dochází k netečnosti zvířat, anorexii a shlukování. Výkaly jsou řidší, vodnaté, světle hnědé, vločkovitého vzhledu; při zvednutí ptáka do vertikální polohy mohou výkaly samovolně odkapávat z kloaky. Peří kolem kloaky a na břiše je znečištěné výkaly. Zvýšená vlhkost podestýlky i prostředí zvyšuje nebezpečí sekundárních mikrobiálních infekcí. Ptáci rychle ztrácejí svoji hmotnost, mortalita vrcholí za 5-7 dní po infekci. U rekonvalescentů je pozorován častější výskyt kolibacilózy a cholery, zakrslost a špatné opeření.\n\nPitevní nález je nespecifický. Zjišťuje se dehydratace, vyhublost, atrofie svalstva, osteoporóza, někdy křivice. Žlučový měchýř bývá zvětšený, stejně tak nadledviny. Trávicí trakt je prázdný, střeva jsou dilatovaná a naplněná tekutinou a plynem. V žaludky se může nacházet materiál z podestýlky. Lymfatické orgány (Fabriciova burza, thymus a slezina) jsou atrofované, u některých zvířat (10-20 %) se nacházejí kaseózní odlitky ve Fabriciově burze. Močovody jsou naplněny uráty. Ve voleti mohou být změny indikující kandidózuy.\n\nPředběžná diagnóza se stanovuje podle klinického nálezu, konečná diagnóza vyžaduje biologický pokus.\n\nK potlačení sekundárních mikrobiální infekcí se aplikují antibiotikum. Příznivě působí zvýšení energetické úrovně i kvality krmiva. Preventivně se doporučují ochranná opatření bránící zavlečení a šíření nákazy v hejnu.\n"}
{"id": "528067", "url": "https://cs.wikipedia.org/wiki?curid=528067", "title": "Rodina Baptistina", "text": "Rodina Baptistina\n\nRodina Baptistina je skupina asteroidů, která vznikla rozpadem většího asteroidu (zhruba 170 km) před 160 milióny lety při srážce s menším tělesem. Největším pozůstatkem původního tělesa je (298) Baptistina, po kterém je pojmenovaná tato skupina.\n\nMnožství menších úlomků kolize se dostalo do vnitřní části sluneční soustavy díky dráhové rezonanci s Jupiterem a Marsem, což způsobilo množství meteoritických dopadů na vnitřních tělesech sluneční soustavy před 100 až 50 milióny lety. Rodina Baptistina sa skládá ze vzácných uhlíkato-chondritových asteroidů a meteoroidů se shodnými oběžnými dráhami. Koncentrace chrómu v usazeninách (65 milióny let staré) na K-T rozhraní na Zemi naznačuje, že meteorit, který vytvořil Chicxulubský kráter, mohl pocházet z této rodiny. Meteorit, který před 108 milióny lety vytvořil měsíční kráter Tycho, může pocházet též z této skupiny asteroidů.\n\nNedávné výzkumy však naznačují, že se původní asteroid rozpadl až v době před 80 miliony lety, což zkracuje dobu, kterou mohl mít osudný úlomek, aby se dostal na kolizní kurz se Zemí, na pouhých 15 milionů let. Tím se také snižuje pravděpodobnost, že Baptistina je zdrojem, z něhož vzešel asteroid, který dinosaury vyhubil.\n\n"}
{"id": "528068", "url": "https://cs.wikipedia.org/wiki?curid=528068", "title": "Gloucester (mys)", "text": "Gloucester (mys)\n\nGloucester, nebo–li též Tuluvu je mys, který se nachází na severozápadě ostrova Nová Británie.\n\nPřed druhou světovou válkou zde Australané začali budovat letiště s jednou 3900 stop (1188,7 m) dlouhou VPD orientovanou severojižním směrem. Japonci – kteří se sice Nové Británie zmocnili na počátku roku 1942, ale o základnu na mysu Gloucester (který nazývali Tuluvu) projevili zájem až později – vybudovali počátkem roku 1943 východně od starého letiště nové. Jeho hlavní dráha měla délku přibližně 4500 stop (1371,6 m) a byla orientována od východu na západ. Toto nové letiště se stalo hlavním japonským letištěm na mysu a využívala ho letadla jak císařského armádního, tak i námořního letectva.\n\nLetiště na mysu Gloucester bylo terčem mnoha leteckých útoků Spojenců. Dne 28. července 1943 tu americké armádní bombardéry potopily dva japonské torpédoborce (\"Ariake\" a \"Mikazuki\"), které sem japonské posádce dopravily zásoby z Rabaulu. V rámci neutralizace Rabaulu (operace Cartwheel) se 26. prosince 1943 na mysu Gloucester vylodila 1. divize USMC. Východní dráha byla sice dobyta již 30. prosince, ale bitva o mys Gloucester trvala až do konce dubna 1944.\n\nAmeričané východní dráhu rozšířili na 4500' x 100' (1371,6 x 30,5 metrů) a jejich letadla z ní začala operovat koncem února 1944. Dnes je východní dráha využívána pro malá civilní letadla.\n\n"}
{"id": "528070", "url": "https://cs.wikipedia.org/wiki?curid=528070", "title": "Zrychlený tep dějin", "text": "Zrychlený tep dějin\n\nZrychlený tep dějin s podtitulem \"Reálné drama o deseti jednáních\" je kniha publicisty Vladimíra Hanzela, která je upraveným přepisem části magnetofonových záznamů klíčových jednání delegací Občanského fóra a Verejnosti proti násiliu s představiteli komunistické moci v listopadu a v prosinci 1989. První vydání vyšlo v roce 1991 , druhé (opravené a doplněné) o 15 let později.\n\nZáhlaví kapitol obsahují další důležité údaje (místa a čas konání, kdo s kým jednal):\n\n\n\n\n\n\n\n\n\n\nZ nominací na Nejzajímavější knihu 1991 - \n\"Pavel Tigrid, publicista: \nNejzajímavější knihou roku bylo Peroutkovo Budování státu a Hanzelův Zrychlený tep dějin.\" \n\n„Václav Havel se stal zcela zákonitě a po zásluze ikonou nově vznikající či obnovované demokracie u nás i v celém východním bloku. V knize - autentickém dokumentu doby - můžeme sledovat krok po kroku deset klíčových uzavřených jednání opozice s představiteli komunistické moci na sklonku roku 1989 a zároveň být svědky Havlových někdy až překvapivých postupů, jeho mnohdy odzbrojujícího šarmu a neodolatelného smyslu pro humor, tedy prvků, jimiž později výrazně ovlivnil do té doby strnulé prostředí jednání hlav států na celém demokratickém světě.\nPublikaci mohou číst se zájmem jak historici, tak čtenáři, kteří chtějí nahlédnout klíčovou dírkou do míst, kde se tvořila historie, či »jen« vstřebat atmosféru přelomových okamžiků našich novodobých dějin.“\n\nK 20. výročí Sametové revoluce nastudovalo brněnské divadlo Feste inscenaci Osmdesátdevět - Trenažér jedné revoluce. Dominantní část této hry tvoří texty z knihy \"Zrychlený tep dějin\".\n\nHistorik Jiří Suk, který se zabývá tímto obdobím československých novodobých dějin v Ústavu pro soudobé dějiny AV ČR, napsal do 2. vydání obsáhlou předmluvu \"Rok ´89 jako konec dějin, brána do kyberprostoru a jedno nevypořádané dědictví\".\n\nJiří Suk obdržel cenu Magnesia Litera 2004 za knihu Labyrintem revoluce. Jedním z hlavních pramenů knihy je \"Zrychlený tep dějin\". Podle Sukovy knihy natočila ČT stejnojmenný cyklus.\n\nZ knihy často citují noviny zejména v období výročí 17. listopadu. Kupříkladu Právo, \nMladá fronta dnes, \nLidové noviny.\n\nZ knihy je hojně citováno v zahraničních vědeckých pracích a přednáškách, např.:\n"}
{"id": "528076", "url": "https://cs.wikipedia.org/wiki?curid=528076", "title": "Schleicherova bajka", "text": "Schleicherova bajka\n\nSchleicherova bajka je nejznámější pokus o rekonstrukci společného předka indoevropských jazyků - indoevropský prajazyk. Napsal ji v roce 1868 německý lingvista August Schleicher. Jeho cílem bylo ukázat jak asi mohl vypadat předpokládaný indoevropský prajazyk. Jak se měnily znalosti o jazycích a zákonitostech jejich vývoje, vznikaly novější verze Schleicherovy bajky odrážející aktuální stav znalostí či osobních názorů lingvistů. Existují také verze pro pozdější fáze vývoje jazyků - proto-slovanská, proto-italická, proto-řecká, proto-íránská, proto-germánská, proto-keltská, proto-anatolská.\n\nVědec dokonce i nadiktoval svoji verzi.\n\n\"Ovce a koně\"\n\n\n"}
{"id": "528078", "url": "https://cs.wikipedia.org/wiki?curid=528078", "title": "Sociální studia", "text": "Sociální studia\n\nSociální studia jsou odborným recenzovaným časopisem vydávaným Masarykovou univerzitou na katedře sociologie Fakulty sociálních studií. Cílem časopisu je zpřístupňovat nové pohledy a témata v rámci sociálněvědného výzkumu a humanitních studií. Jednotlivá čísla jsou monotematicky zaměřena, dává však prostor i kvalitním příspěvkům, jež se nevztahují k tématu aktuálního čísla. \n\nPrvní číslo časopisu vyšlo pod názvem Sborník prací Filosofické fakulty, řada G, a to v roce 1996, od roku 2004 vychází jako samostatný fakultní časopis již pod názvem \"Sociální studia\", v roce 2007 už vychází jako pravidelný čtvrtletník, a to jak v tištěné, tak v elektronické podobě.\n\n\n\n"}
{"id": "528079", "url": "https://cs.wikipedia.org/wiki?curid=528079", "title": "Jiskrovo údolí", "text": "Jiskrovo údolí\n\nJiskrovo údolí je úzké zalesněné údolí táhnoucí se severovýchodně od města Brandýs nad Orlicí.\n\nJiskrovo údolí je geomorfologickým útvarem nacházejícím se v Brandýském hřbetu na západním okraji Českotřebovské vrchoviny. Je asi 3,5 kilometru dlouhé a jeho osu tvoří Dolenský potok – pravý přítok Tiché Orlice. Společně s jejím údolím svírá ostroh, na kterém stojí zřícenina hradu Brandýsa. Jméno dostalo podle historické postavy Jana Jiskry z Brandýsa, který ale pocházel z moravské větve pánů \"z Brandýsa\" a s hradem neměl kromě jména patrně nic společného. Ve spodním zakončení se nachází město Brandýs nad Orlicí, horní zakončení leží u osady Horní Rozsocha. Kvalita komunikace vstupující zesdola do údolí se postupně snižuje od místní asfaltové silnice až po pouhou pěšinu. Po celé délce jí kopíruje zeleně značená turistická trasa 4238 z Brandýsa nad Orlicí na hrad Potštejn. Přibližně v polovině délky prochází údolím příčná kvalitní polní cesta z Olešné do Kaliště. Kromě okrajových budov Brandýsa se v něm nenacházejí žádné významné stavby, původně zalesněné svahy jsou na některých místech vykáceny.\n"}
{"id": "528081", "url": "https://cs.wikipedia.org/wiki?curid=528081", "title": "Néstor Kirchner", "text": "Néstor Kirchner\n\nNéstor Carlos Kirchner (25. února 1950, Río Gallegos, Argentina – 27. října 2010, El Calafate, Argentina) byl argentinský politik a prezident republiky Argentina v letech 2003–2007. Od 3. prosince 2009 byl poslancem argentinského parlamentu za provincii Buenos Aires.\n\nNéstor Kirchner se narodil v patagonském městě Río Gallegos v provincii Santa Cruz v rodině poštovního úředníka. Základní a střední vzdělání získal na místních školách a následně odešel studovat univerzitu v La Plata, kde v roce 1976 získal právnický titul. Při univerzitních studiích se seznámil se svou manželkou Cristinou Fernández, se kterou odešel po ukončení studia do Río Gallegos a společně se zde věnovali právnické praxi.\n\nKirchner byl od mládí aktivní v politice. Stal se členem Justicialistické strany podobně jako jeho žena Cristina Fernández. Po pádu argentinské vojenské diktatury v roce 1983 se Kirchner stal úředníkem v prozatímní vládě a následně byl nakrátko ve vedení fondu pro sociální otázky, odkud ale odešel pro spory o financování fondu.\nV roce 1987 se N. Kirchner stal starostou města Río Gallegos za Justicialistickou stranu. V roce 1991 potom úspěšně kandidoval na post guvernéra provincie Santa Cruz.Ve funkci guvernéra Santa Cruz (1991–2003) byl Kirchner v některých oblastech velmi úspěšný. Jednalo se především o zlepšení ekonomické situace provincie, jež byla doposud zcela závislá na těžbě ropy. Kirchnerovi se podařilo stabilizovat místní finance, stimulovat produktivitu, pracovní trh a dosáhnout zlepšení v sociální oblasti.\n\nKirchnerova politická linie je charakterizována umírněným středolevým justicialismem. Kirchner se tak ocitl v opozici k neoliberální politice, kterou prosazovala vlády prezidenta Carlose Saúla Menema. Na druhou stranu Kirchner odmítal radikálně levicovou verzi justicialismu. V roce 1998, když Menem usiloval o znovuzvolení prezidentem, Kirchner se přidal k vnitrostranické opozici pod vedením Eduarda Duhaldeho.\n\nBěhem roku 1999 se hospodářská situace se rychle zhoršovala a nakonec vykumulovala do ekonomické krize, která se dotkla mimo jiné finanční sféry a bankovnictví a vedla k vysoké nezaměstnanosti a poklesu HDP. Na vině byl mimo jiné nekontrolovaný veřejný dluh a neschopnost Argentiny splácet svoje zahraniční dluhy vůči MMF. Ekonomická krize přerostla do politické krize, doprovázené pouličními protesty a násilím. Prezident Fernando de la Rúa abdikoval a v této situaci se v úřadě prozatímního prezidenta vystřídali během několika dnů v prosinci 2001 celkem 4 politici. Konečně byl v lednu 2002 do funkce jmenován Kirchnerův politický spojenec a guvernér Buenos Aires Eduardo Duhalde. Na duben roku 2003 byly vyhlášeny volby, ve kterých se prezidentským kandidátem nově vytvořené Fronty za vítězství(Frente para la Victoria) stal Néstor Kirchner. Jeho protikandidátem byl bývalý prezident Carlos S. Menem. Kirchnerovi se nakonec podařilo zvítězit s 22,24 % vůči Menemově 19,48 %. Druhé kolo prezidentské volby se nekonalo, jelikož Menom z něj odstoupil.\n\nKirchner převzal zemi, která se ocitala stále v hluboké ekonomické a sociální krizi.K jeho zvolení prezidentem napomohla skutečnost, že byl málo známý a nebyl spojován s kritizovaným stylem vládnutí Justicialistické strany jeho předchůdců ani s přímou odpovědností za krizi. Názorově se Kirchner přiklonil ke středově-levicové či sociálně-demokratické politické linii, která ostře kritizovala neoliberalismus a politiky Washingtonského konsenzu. Kirchnerova vláda měla kontinuitu s vládou prozatímního prezidenta Duhaldeho, především v oblasti hospodářské politiky, kde post ministra financí zastával v obou případech Roberto Lavagna.Jejich snahou se stala postupná restrukturalizace argentinského zahraničního dluhu a řešení sociální otázky. V prosinci 2005 vyhlásil prezident Kirchner v koordinaci s Brazílii likvidaci dluhu a splacení 9 820 miliard amerických dolarů v jedné splátce. za toto rozhodnutí byl Kirchner kritizován jako doma, tak v zahraničí.\n\nVnitropoliticky se Kirchner například zaměřil na změnu ve složení Nejvyššího soudu, ve kterém v době jeho zvolení převládali pravicově smýšlející či konzervativní soudci. Postupně dosáhl toho, že v soudu zasedli jemu bližší soudci. Kirchner také odmítl smířlivou politiku vůči aktérům vojenské diktatury. V době jeho prezidentství byla před soud postavena řada bývalých generálů, admirálů a důstojníků, spojených s násilnostmi v době tzv. Špinavé války (Guerra Sucia).\n\nZahraniční politika N. Kirchnera odvedla Argentinu od dosavadní orientace na USA. Těžištěm jeho zájmu se stala především spolupráce v rámci Mercosuru a podpora spolupráce v rámci Jižní Ameriky. Jeho ideologické zakotvení ho přiblížilo k jiným jihoamerickým lídrům jako je Hugo Chávez ve Venezuele nebo Luiz Inácio Lula da Silva v Brazílii.\n\nV červenci roku 2007 Kirchner ohlásil, že nebude znovu kandidovat na funkci prezidenta. Jeho volební koalice Fronta za vítězství pak kandidovala jeho manželku Cristinu Fernández de Kirchner, která se stala prezidentkou Argentiny na konci roku 2007.\n\nKirchner byl poslancem Fronty za vítězství v argentinském parlamentu a zůstával velmi vlivným argentinským politikem. V parlamentních volbách v roce 2009 však jeho frakce utrpěla volební neúspěch, když ztratila celkem 19 míst v dolní sněmovně a 4 místa v horní sněmovně argentinského parlamentu, v důsledku čehož N. Kirchner rezignoval na nejvyšší stranickou funkci v Justicialistické straně. Tyto volby byly všeobecně považovány za referendum o politickém stylu Kirchnera a jeho manželky Cristiny Fernández. Volby vedly ke ztrátě parlamentní většiny.\n\nKritici Néstora Kirchnera vedle ideologicky inspirovaných kritik hovoří o Kirchnerově příliš častém využívání prezidentských dekretů a koncentrování výkonné moci a dále kritizují Kirchnerův personalistický styl politiky a populismus. Jeho vládu také doprovázelo několik skandálů spojených s podezřením z úplatků.\n\nMěla po něm být pojmenována přehrada Néstora Kirchnera stavěná na řece Santa Cruz.\n\n"}
{"id": "528082", "url": "https://cs.wikipedia.org/wiki?curid=528082", "title": "Smoljan", "text": "Smoljan\n\nSmoljan ( \"Смолян\") je město v jižním Bulharsku ležící ve střední části Rodopů v údolí řeky Černa, prítoku Ardy. Je správním střediskem stejnojmenné obštiny a Smoljanské oblasti a má necelých 30 tisíc stálých obyvatel.\n\nPoté, co Osmanská říše dobyla Balkán, přidělil sultán roku 1519 střední Rodopy věhlasnému lékaři Ahi Çelebimu. V osmanských dokumentech ze 17. století se předchůdce dnešního města uvádí jako Ezerovo. a v novějších jako Başmaklı, což se později přeměnilo na Paşmaklı. Pod zdejší správu spadalo také 14 okolních vsí a v tomto okrsku (kaza) sídlilo počátkem 70. let 19. století 4 191 domácností se 70% převahou muslimského obyvatelstva. Po balkánských válkách v roce 1913 byla zdejší ves řízena nezávislou vládou Západní Thrákie a po jejím zániku se stala součástí Bulharska. V oné době až do roku 1934 nesla jméno Pašmakli (\"Пашмакли\") a poté byla přejmenována na současný název podle slovanského kmene Smoljanů, který zde usadil v 6. a 7. století. Na město byla povýšena v roce 1960 spolu se sloučením s dědinami Rajkovo (\"Райково\") a Ustovo (\"Устово\").\n\nVe městě žije 27 689 stálých obyvatel a včetně přechodně hlášených obyvatel 30 245. Podle sčítáni 1. února 2011 bylo národnostní složení následující:\n\n"}
{"id": "528083", "url": "https://cs.wikipedia.org/wiki?curid=528083", "title": "Cumulus humilis", "text": "Cumulus humilis\n\nCumulus Humilis (česky \"plochý\", zkratka hum) je jeden z oblačných tvarů. Může se vyskytovat u oblaku cumulus.\n\nCumulus humilis je jasně bílý, ostře ohraničený oblak malých vertikálních rozměrů s poměrem šířky a výšky zhruba 2:1.\n\nCumulus je oblak vznikající termickou konvekcí. Tvar humilis vzniká při rychlosti termického stoupavého proudu do 2 m.s.\n"}
{"id": "528094", "url": "https://cs.wikipedia.org/wiki?curid=528094", "title": "Nomenklatura (rozcestník)", "text": "Nomenklatura (rozcestník)\n\nNomenklatura může znamenat:\n\n\n\n"}
{"id": "528095", "url": "https://cs.wikipedia.org/wiki?curid=528095", "title": "Nomenklatura (politika)", "text": "Nomenklatura (politika)\n\nNomenklatura je označení pro systém aplikovaný v totalitním režimu a autoritativním režimu, kdy jmenování funkcionářů a pracovníků podléhá schválení stranickými orgány. Prověřeným lidem vhodným ke jmenování se říká nomenklaturní kádr.\n\nVe vztahu k zemím Východního bloku se tak označuje elitní skupina, která ovládala klíčové pozice ve státní správě, průmyslu, akademické sféře atd. v pozicích, do nichž jmenování podléhalo schválení komunistické strany. Většina členů nomenklatury byla zároveň členy této strany. \n\nNěkteří autoři, jako Milovan Djilas ve svém díle Nová třída, užívají pro nomenklaturu označení nová třída. Novější trockistické teorie jako teorie státního kapitalismu rovněž považují nomenklaturu za novou třídu. Ortodoxní trockisté však dávají přednost termínu kasta, protože v Sovětském svazu nevidí společnost nových tříd.\n\nV Československu pojem nomenklatura v užším smyslu znamenal vrstvu funkcionářů KSČ, požívajících blíže nespecifikovaných výhod, v širším smyslu široký výčet funkcí v politickém, hospodářském i společenském životě, o jejichž obsazení rozhoduje určitá vybraná složka KSČ, od jeho předsednictva až po celozávodní výbor. Takovému kádrování podléhali i nestraníci, církevní funkcionáři atd. První systematický kádrový systém vznikl v roce 1952, kdy byly zavedeny systematické stranické kádrové evidence nomenklaturních pracovníků. Od běžných zaměstnaneckých kádrových spisů se tyto lišily tím, že byly utajené a dotyčný člověk o nich ani nemusel vědět a tedy ani nemohl jejich obsah vědomě ovlivnit, a svým obsahem byly šířeji koncipovány, věnovaly velkou pozornost například rodinnému zázemí, aby děti kulaků nebo politicky nespolehlivých osob nepronikaly do institucí. Zdrojem informací byli například předchozí zaměstnavatelé, státní orgány, národní výbory, masové organizace i jednotlivci se vztahem k prověřovanému. Novou vlnu kádrování přinesla normalizace.\n\nV praxi se termín „nomenklatura“ velmi často vyskytuje v souslovích, která označují určitou vrstvu, typ či aspekt nomenklatury, například:\n\n\n\n"}
{"id": "528101", "url": "https://cs.wikipedia.org/wiki?curid=528101", "title": "Krzyżanowice", "text": "Krzyżanowice\n\nKrzyżanowice ( ) je vesnice v okrese Ratiboř, Slezské vojvodství v Polsku. Vesnice leží na zemské silnici 45 poblíž hranic s Českou republikou.\n\n\n\nGmina Krzyżanowice zahrnuje rozlohu 69,67 km². Více jak 78% území je agrární půda, z toho 86% orná půda. Obec má přibližně 11.000 obyvatel a člení se na:\n\n"}
{"id": "528102", "url": "https://cs.wikipedia.org/wiki?curid=528102", "title": "Permské vymírání", "text": "Permské vymírání\n\nPermské vymírání (někdy také nazývané „velké permské vymírání“ či „vymírání na rozhraní perm-trias“) je nejrozsáhlejší hromadné vymírání organismů v historii Země, které nastalo před 252 miliony let (případně 253 miliony let) na přelomu prvohor a druhohor, tedy na rozhraní period permu a triasu. Vymírání na konci permu (Lopingu) o 8 milionů let předcházelo menší vymírání v permu na konci Guadalupu. Bylo ale srovnatelné s těmi největšími vymíráními. Necelé 2 miliony let po vymírání na konci permu bylo další masové vymírání. Výzkumy z Číny ukazují, že toto vymírání bylo relativně náhlé a proběhlo z geologického hlediska velmi rychle (trvalo přibližně jen 31 tisíc let). Jiné výzkumy hovoří o statisících let.\n\nVymírání bylo zřejmě způsobeno součinností několika doložených faktorů, jako například výkyvy salinity moří, výlevů lávy, poklesem mořské hladiny a nedostatkem kyslíku jak v moři tak i v atmosféře.\n\nNedávné výzkumy poukázaly, že se v oblasti Sibiře nachází rozlehlá vrstva ztuhlé lávy, tzv. sibiřské trapy, která svým stářím odpovídá permskému vymírání. Tato až několik kilometrů mocná vrstva sopečných hornin naznačuje, že v oblasti Sibiře došlo v době před 252 miliony let k masivní erupci. Rozsáhlá a dlouhodobá sopečná aktivita (při formování superkontinentu Pangea) mohla vytvořit rozsáhlý mrak sazí a popela, který se prostřednictvím vzdušných proudů rozprostřel prakticky nad celým povrchem a způsobil vulkanickou zimu trvající nejméně několik let až desetiletí (v závislosti na množství částic vyvržených do atmosféry). Během erupce se navíc do atmosféry dostalo obrovské množství sopečných plynů ovlivňující vlastnosti atmosféry.\n\nRozsáhlé požáry, které byly dalším z přímých následků erupce, zvýšily značně obsah CO v atmosféře, který coby skleníkový plyn vytvořil podmínky pro růst teploty na Zemi po vymizení prachového atmosférického příkrovu. Zvýšení teploty mělo způsobit rozklad metan hydrátu, který se i v současnosti nachází pod nánosy sedimentů na mořském dně poblíž pevninských šelfů. Takto do atmosféry uvolňovaný methan jen nadále zvyšoval skleníkový efekt (fosilní nálezy poukazují na zvýšení obsahu izotopu C v sedimentech z doby vymírání a jeho zvýšenou hodnotu po něm). Podle odhadů mohla teplota vzrůst až o deset stupňů Celsia oproti podmínkám před erupcí. Vzrůst teploty způsobil nadměrné vypařování vody, v jehož důsledku klesala hladina moří za zvyšování jejich salinity a ve vnitrozemí zavládlo horké a suché období. Vymírání fotosyntetických organismů (zčásti způsobené nedostatkem světla a tepla během vulkanické zimy a částečně pro nedostatek vody v následném horkém období) spolu se zvýšeným obsahem metanu způsobilo značný pokles kyslíku a to z původních téměř 30 % až na pouhých 10 %.\n\nUkazuje se, že narušení pevninských ekosystémů se do jisté míry odehrávalo již před koncem permu. Ekosystémy po celé planetě se dominovým efektem hroutily. Nejprve vulkanická zima následována vysokými teplotami a suchem měly za následek úhyn rostlin (ten předcházel 400 000 let vymírání v moři). Jejich následný nedostatek spolu s klesajícím množstvím kyslíku a dostupné vody tvrdě zasáhl živočišnou část ekosystémů. V mořských ekosystémech zkázu způsobil růst teploty a salinity moří, což se opět lavinovitě promítlo napříč celým potravním řetězcem od planktonu až k největším mořským predátorům. Podle jiných teorií bylo vymírání mořských živočichů na konci permu způsobeno zejména teplotně indukovanými hypoxickými událostmi (náhlým razantním úbytkem kyslíku v mořské vodě).\n\nV období permu byli zástupci podtřídy Synapsida (mezi nimiž se nacházeli i předkové savců) dominantními tvory, kteří se na vrchol dostali díky pokročilé stavbě lebky a čelistí. Naopak zástupci podtřídy Diapsida, kteří se právě v době permu začali objevovat (mezi nimiž jsou předkové krokodýlů, ichtyosaurů, pterosaurů a dinosaurů), byli jen v malých formách a nic nenasvědčovalo, že by se měli stát významnější součástí ekosystémů. Obecně měli suchozemští obratlovci tendenci stahovat se do vyšších zeměpisných šířek, protože rovníkové oblasti byly kvůli vysokým teplotám prakticky neobyvatelné. Velmi dobře se zpočátku a na krátkou dobu (z hlediska geologického času) dařilo temnospondylním obojživelníkům.\n\nV důsledku kataklyzmatických změn vymřelo statisticky 77 % až 96 % všech vodních a suchozemských druhů, novější odhady tento údaj zpřesnují na 81 %. Přesná čísla jsou však neznámá, a to i z důvodů odlišných interpretací stratigrafie. Vymřeli například poslední trilobiti, graptoliti, pancířnatci, trnoploutvé akantódy, obojživelníci subkategorie \"Lepospondyli\" a mnohé skupiny plazů. Vymírání postihlo i planktonické dírkonošce \"Fusulina\".\n\nDosavadní výhoda synapsidů přestala být směrodatná a místo toho se klíčovým faktorem stala dýchací soustava, která dosáhla vyššího stupně vývoje u triasových potomků permských diapsidů. Jako reakce na nedostatek kyslíku se u předků savců a jejich raných forem vyvinula bránice (důsledkem čehož u savců došlo k redukci žeber v oblasti břicha) pro zvýšení obsahu vzduchu vdechovaného do plic a tím vyrovnávali snížený obsah kyslíku v atmosféře. U diapsidů se vyvinul systém vzdušných vaků, který zdědili i ptáci, a který jim umožnil vyrovnat se s nízkou koncentrací kyslíku. Díky vyšší efektivnosti vzdušných vaků oproti bránici, získaly diapsidní druhy dominantní postavení v nově se rodících triasových ekosystémech, které nastupovaly na místa uvolněná vymřelými ekosystémy permskými.\n\nKdyž se v pozdějších obdobích hladina kyslíku opět navýšila, ekosystémům dominovaly diapsidní skupiny. Potomci synapsidů oproti tomu nabývali jen malých rozměrů, což jim znemožnilo si vydobýt výraznějšího postavení v přírodě až do vymření všech diapsidních skupin (s výjimkou krokodýlů a ptáků) o 185 milionů let později.\n\n\n\n"}
{"id": "528104", "url": "https://cs.wikipedia.org/wiki?curid=528104", "title": "Olesja Zykinová", "text": "Olesja Zykinová\n\nOlesja Nikolajevna Zykinová (rusky: Олеся Николаевна Зыкина – \"Olesja Nikolajevna Zykina\"; * 7. října 1980 Kaluga, Sovětský svaz) je ruská atletka, jejíž specializací je hladká čtvrtka a štafetové běhy.\n\nSvých největších úspěchů dosáhla především ve štafetě na 4 x 400 metrů. Je mistryní světa z roku 2005, čtyřnásobnou halovou mistryní světa (2001, 2003, 2004, 2008) a halovou mistryní Evropy (2000). Na mistrovství světa v Helsinkách 2005 a na HMS v Budapešti 2004 však neběžela finále, jen rozběh. Rozběhu se zúčastnila také na Letních olympijských hrách 2000 v Sydney.\n\nNejvětší individuální úspěchy zaznamenala na mistrovství Evropy v Mnichově 2002 a na halovém MS ve Valencii 2008, kde získala zlaté medaile. Na halovém MS v Lisabonu 2001 a na halovém ME v Birminghamu 2007 vybojovala bronz. Již v roce 1999 se stala v lotyšské Rize juniorskou mistryní Evropy.\n\nTřikrát postoupila do finále běhu na 400 metrů na světových šampionátech. V Edmontonu 2001, Paříži 2003 i v Helsinkách 2005 vždy doběhla na šestém místě. Nejrychleji zaběhla čtvrtku na MS v atletice 2003 v Paříži, kde cílem proběhla v čase 50,59 s.\n\n\n"}
{"id": "528108", "url": "https://cs.wikipedia.org/wiki?curid=528108", "title": "Karel Fučík", "text": "Karel Fučík\n\nKarel Fučík (3. října 1876 Praha-Nové Město – 22. listopadu 1951 Vráž u Písku) byl český operní pěvec-basista, otec komunistického novináře Julia Fučíka.\n\nNarodil se v rodině pumpaře Jaroslava Fučíka (1843–1906) a jeho manželky Kateřiny, rozené Šichové (1850–??). Byl druhý ze čtyř sourozenců.\n\nVyučil se soustružníkem kovů a až do svých 26 let pracoval jako dělník v továrně Ringhoffer na pražském předměstí Smíchově. Vedle zaměstnání zpíval v ochotnických představeních. V roce 1902 se rozhodl věnovat pouze divadlu a po deset let účinkoval v mnoha operách a operetách ve smíchovských divadlech.\n\nV roce 1912 získal angažmá v opeře Městského divadla v Plzni, kde ztvárnil řadu rolí světového basového repertoáru. V roce 1921 se stal zástupcem režiséra a později inspicientem opery, operety a baletu.\n\nV roce 1935 vážně onemocněl a odešel do ústraní. V obci Chotiměř si Karel Fučík zakoupil z tantiém po zemřelém bratru Juliovi vilku. V ní se též skrýval v počátcích Protektorátu jeho syn Julius. \n\nKarel Fučík zemřel 22. listopadu 1951.\n\nDne 19. února 1901 se v Královských Vinohradech oženil s Marií Mottlovou (1878–??). Jejich syn byl pozdější novinář Julius Fučík. Mladší dcera Libuše se narodila roku 1905.\n\nKarel Fučík byl bratrem kapelníka a skladatele Julia Fučíka, který byl též kmotrem jeho syna Julia.\n\n\n"}
{"id": "528109", "url": "https://cs.wikipedia.org/wiki?curid=528109", "title": "Kjustendil", "text": "Kjustendil\n\nKjustendil () je oblastní město na západě Bulharska, hlavní město Kjustendilské oblasti. V roce 2009 v něm žilo necelých 50 tisíc obyvatel Většina obyvatel jsou Bulhaři, je zde ale i významná romská menšina.\nSídlo založili Thrákové někdy na přelomu 5. a 4. století př. n. l. poblíž zdejších minerálních pramenů. Během 1. století, kdy v rámci Říše římské administrativně spadalo pod Makedonii, neslo jméno Pautalia a stalo se významným opěrným bodem a obchodní křižovatkou. V roce 106 získalo od císaře Trajána městská práva a bylo mu upraveno jméno na Ulpia Pautalia. Na přelomu 2. a 3. století se zde razily vlastní mince. Na základě milánského ediktu zde bylo zřízeno biskupství. Ve 4. století zde byla vybudována pevnost Hisarlaka (pozdější osmanské jméno). Od roku 553 žádné záznamy o městě Pautalia nejsou.\n\nProtože z první bulharské říše, kdy zde bylo obnoveno biskupství, nejsou téměř žádné písemné záznamy, je Kjustendil připomínán až roce 1019 pod jménem Velbǎžd, V té době spadal pod Byzantskou říši, mezi roky 1201 a 1203 však oblast dobyl Kalojan a Kjustendil tak připadl Druhé bulharské říši. V roce 1282 jej ale dobyl srbský král Štěpán Uroš II. Milutin. V roce 1330 se srbská a bulharská vojska střetla v bitvě u Velbǎždu, kde Srbové zvítězili a bulharský car Michal Šišman za tři dny podlehl utrženým zraněním. Město se následně dostalo pod nadvládu sevastokratů, jejichž moc postupně narůstala, čímž oslabovala ústřední moc a ulehčila tak nástupu Osmanské říše do oblasti.\n\nTa získala nadvládu nad městem v roce 1395. Křesťanské obyvatelstvo bylo částečně islamizováno, částečně vyhnáno do okolních vesnic. Město bylo dosídleno 60 tureckými rodinami z Konyi a jeho jméno změněno na Konstantin ili (Konstantinova země), podle posledního sevastokrata Konstantina Dragaše, který se Turkům podrobil. Jméno se postupně přeměnilo na Köstendil. Město se stalo sídlem Kjustendilského sandžaku, nicméně jeho význam upadal a po sto letech z něj bylo jen provinční osmanské město. Během rakousko-tureckých válek utržila osmanská vojska poblíž města dvakrát porážku, a to v roce 1690 a 1737. Na počátku bulharského národního obrození se město začalo rozrůstat, protože se zde začali usazovat Bulhaři, takže ve 30. letech 19. století ho francouzský cestovatel Ami Boué popsal jako město s pěti až šesti tisíci obyvateli – Bulhary a mohamedány, několika mešitami, hodinovou věží a množstvím obchodů. Přibližně ve stejné době zde byly postaveny tři kostely, dvě školy (první církevní) a knihovna. V roce 1872 byl zde založen tajný bulharský revoluční výbor. Město bylo osvobozeno za rusko-turecké války 29. ledna 1878 a od té doby je součástí samostatného bulharského státu.\n\nMěsto se stalo střediskem jihozápadního Bulharska. Roku 1909 bylo propojeno železnicí s hlavním městem Sofií, což mělo za následek vzrůst jeho obchodního významu, a začal se rozvíjet i místní průmysl. Rozvoj nezastavily ani ztráty nedalekého území, které Bulharsko postihly v důsledku prohrané první světové války a mírové smlouvy v Neuilly. Město se rychle industrializovalo – v první polovině 20. století to byl především potravinářský a lehký průmysl a později, za komunistické nadvlády, to byl kožedělný, obuvnický a elektrotechnický průmysl. V 60. a 70. letech tu probíhala rozsáhlá výstavba především panelových sídlišť.\n\nVe městě žije 46 677 obyvatel a je zde trvale hlášeno 63 168 obyvatel. Podle sčítáni 1. února 2011 bylo národnostní složení následující:\n \n"}
{"id": "528111", "url": "https://cs.wikipedia.org/wiki?curid=528111", "title": "Viktor Černov", "text": "Viktor Černov\n\nViktor Michajlovič Černov (; , Chvalynsk, Ruské impérium – 15. dubna 1952, New York, USA) byl ruský revolucionář, politik, spisovatel, žurnalista, filosof a spoluzakladatel strany socialistů-revolucionářů.\n\nViktor Černov se narodil ve Chvalynsku v rodině úředníka. Poměrně brzy zemřela jeho matka. Studoval na Saratovském gymnáziu a seznámil se s díly Nikolaje Dobroljubova a Nikolaje Michajlovského, které na něho měly velký vliv.\n\nNa Moskevské univerzitě studoval Černov práva. Po roce 1890 se stal revolucionářem. Na univerzitě propagoval marxismus a díla Tolstého a Dostojevského.\n\nNa začátku roku 1890 přistoupil Černov k narodnikům, kde se setkal s Michajlovským a podporoval křesťanský socialismus.\n\nV 1894 roce působil Černov v ilegální organizaci Národní právo, vedené revolucionářem a budoucím kolegou Markem Natansonem. Za účast v organizaci byl Černov zatčen a poslán do Petropavlovské pevnosti, kde strávil půl roku. Po propuštění byl poslán do rodného domova.\nRoku 1895 odešel Černov do Tambova, kde propagoval své myšlenky v celé Tambovské oblasti. Roku 1899 odešel do Švýcarska.\n\nČernov se v roce 1902 stal jeden ze zakládajících členů strany socialistů-revolucionářů. Tentýž rok se stal editorem novin \"Revoluční Rusko\".\n\nDo Ruska se vrátil roku 1905 po neúspěšné revoluci. Ve druhých volbách do Dumy Černov vyhrál a stal se vůdcem Eserů.\n\nPo únorové revoluci byl Černov ministrem zemědělství v prozatímní Kerenského vládě. Ve volbách v ústavodárném shromáždění strany Eserů obdržel většinu hlasů, mnozí byli dokonce přesvědčeni, že Černov se stane novým předsedou vlády.\n\nV roce 1918 začal Černov bojovat s bolševiky. Roku 1920 emigroval a postupně žil v Estonsku a Německu. V letech 1921 - 1939 pobýval v Československu, kde se spřátelil s Masarykem a Benešem. V ČSR se začal živit jako spisovatel a kritik SSSR.\n\nTěsně před příchodem německých vojsk do Prahy odešel Černov do Paříže. Odtud odjel roku 1940 na ostrov Oléron, a potom do Portugalska, odkud roku 1941 emigroval do USA. Usadil se v New Yorku, kde také 15. dubna 1952 zemřel.\n\n"}
{"id": "528118", "url": "https://cs.wikipedia.org/wiki?curid=528118", "title": "Pillichsdorf", "text": "Pillichsdorf\n\nPillichsdorf je městys v okrese Mistelbachu v Dolních Rakousích. Žije zde obyvatel.\n\nPillichsdorf leží na severním okraji Moravského pole ve Weinviertelu (Vinné čtvrti) v Dolních Rakousích na potoku Rußbach. Plocha území městyse činí 14,32 kilometrů čtverečních, 7,97 % plochy je zalesněno.\n\nPillichsdorf se stává z katastrálních území Pillichsdorf a Reuhof.\n\n\nDějiny místa jsou stejně proměnlivé jako dějiny celého Rakouska.\n\n\nZ vlastivědné knihy o Pillichsdorfu od profesora Rudolfa Hösche 1987.\n\nStarostou městyse je Wolfgang Gössinger, vedoucím kanceláře pan Alois Hiesel.\n\nV obecním zastupitelstvu městyse je 19 křesel a po volbách jsou rozděleny tyto mandáty: (ÖVP) 12, (SPÖ) 4, (Nezávislí) 3.\nV roce 1971 zde žilo 1089 obyvatel, 1981 1089, 1991 měl městys 1119 obyvatel, při sčítání lidu v roce 2001 zde bylo 1119 obyvatel a ke dni 1. dubna 2009 zde žije 1133 obyvatel.\n\n\nNezemědělských pracovišť bylo v obci v roce 2001 33, zemědělských a lesních pracovišť v roce 1999 bylo 76. Počet výdělečně činných obyvatel v místě bydliště v roce 2001 je 500, to jest 45,93 %.\n\n"}
{"id": "528125", "url": "https://cs.wikipedia.org/wiki?curid=528125", "title": "Kfar Kisch", "text": "Kfar Kisch\n\nKfar Kisch ( כְּפַר קִישׁ, Kfar Kisch, v oficiálním seznamu sídel Kefar Kisch) je vesnice typu mošav v Izraeli, v Severním distriktu, v Oblastní radě Dolní Galilea.\n\nLeží v oblasti s intenzivním zemědělstvím, v nadmořské výšce 82 metrů na odlesněné a zemědělsky využívané planině v Dolní Galileji nedaleko vádí Nachal Tavor, které přitéká od hory Tavor vzdálené cca 5 kilometrů západním směrem. Do Nachal Tavor od severu přitékají vádí Nachal Kama a Nachal Kisch. Jihovýchodně od vesnice se v údolí Nachal Tavor nachází starověká lokalita Tel Recheš.\n\nVesnice se nachází cca 16 kilometrů jihozápadně od centra města Tiberias, cca 90 kilometrů severovýchodně od centra Tel Avivu a cca 45 kilometrů jihovýchodně od centra Haify. Kfar Kisch obývají Židé, přičemž osídlení v tomto regionu je etnicky smíšené. 3 kilometry jihozápadně od vesnice leží obec Kafr Misr, kterou obývají izraelští Arabové. Další arabské vesnice se nacházejí na svazích Giv'at ha-More dále k jihozápadu. Jiné obce v okolní krajině jsou židovské. Zhruba 5 kilometrů k severu leží město Kafr Kama, které obývají izraelští Čerkesové.\n\nKfar Kisch je na dopravní síť napojen pomocí lokální silnice číslo 7276, jež ústí do dálnice číslo 65.\n\nKfar Kisch byl založen v roce 1946. V tomto prostoru se před válkou za nezávislost tedy před rokem 1948 rozkládalo několik arabských vesnic. Nejblíže k nynějšímu mošavu to byla osada Ma'dhar, cca 2 kilometry severním směrem. Křižáci ji nazývali \"Kapharmater\". Roku 1931 v této arabské vesnici žilo 359 obyvatel v 91 domech. Nacházela se tu mešita a v okolí ruiny křižácké pevnosti.\n\nPrávě od obyvatel Madharu (a ještě od sousední arabské vesnice Awlam) vykoupili Židé v roce 1943 do svého vlastnictví blok pozemků, které pak umožnily založení židovské osady. Zakladateli vesnice Kfar Kisch byla skupina veteránů Židovské brigády a osadníků, kteří již předtím několik let provizorně pobývali poblíž mošavu Nahalal - v lokalitě Tel Šimron (תל שימרון). Roku 1946 se přesunuli sem a ustavili trvalou osadu. Pojmenována byla podle Fredericka Kische (1888-1943) - britského důstojníka a sionistického aktivisty. Kisch se angažoval v Židovské agentuře, kde od roku 1929 stál v čele jejího politického odboru.\n\nV květnu 1948, v počáteční fázi války za nezávislost, byla oblast okolo Kfar Kisch ovládnuta izraelskými silami a arabské obyvatelstvo z okolí uprchlo. Zástavba arabských vesnic pak byla zbořena. Zachováno bylo jen arabské osídlení v regionu jižně a jihozápadně od Kfar Kisch. Roku 1949 měl mošav jen 29 obyvatel a rozlohu katastrálního území 7000 dunamů (7 kilometrů čtverečních).\n\nDo roku 1953 kvůli sporům většina původních zakladatelů Kfar Kisch odešla a vesnice se prakticky vyprázdnila. Byla pak dosídlena skupinou židovských přistěhovalců z Polska, Maďarska a SSSR. Postupně narůstala a počet zdejších zemědělských hospodářství dosáhl 70.\n\nBěhem ekonomické krize izraelských mošavů v roce 1984 prošla vesnice reformou, po které byly zrušeny některé prvky kolektivního hospodaření. Ekonomika vesnice Kfar Kisch je založena na zemědělství (počet rodinných farem ale klesl na cca 20). Vesnice plánuje stavební expanzi (výstavba 94 domů), která ale byla dočasně pozastavena.\n\nV Kfar Kisch fungují zařízení předškolní péče o děti. Základní škola je ve vesnici Giv'at Avni a nebo v komplexu Kadoorie poblíž Zemědělské školy Kadoorie. V Kfar Kisch je k dispozici zdravotní ordinace, společenské centrum a sportovní areály.\n\nObyvatelstvo mošavu Kfar Kisch je sekulární. Podle údajů z roku 2014 tvořili naprostou většinu obyvatel v Kfar Kisch Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s rostoucí populací. K 31. prosinci 2014 zde žilo 511 lidí. Během roku 2014 populace stoupla o 6,0 %.\n\n\n"}
{"id": "528131", "url": "https://cs.wikipedia.org/wiki?curid=528131", "title": "Bitva u Míšně", "text": "Bitva u Míšně\n\nBitva u Míšně byla střetem mezi českým vojskem Boleslava I. a vojskem Sasů a Durynků. Šlo o bitvu česko-saských válek.\n\nV roce 935 byl zavražděný český kníže Václav svým bratrem Boleslavem. Boleslav se poté stal českým knížetem a odmítl odvádět tribut (poplatek) východofranskému císaři. Tím začala čtrnáct let trvající válka s Otou Velikým.\n\nBoleslav se brzy od svých sousedů dozvěděl, že Durynkové a Sasové poslali na požadavek sousedního podkrále proti Čechům dvě armády, saskou a durynskou. Kníže nečekal a rozdělil svou armádu na dvě části. Ty poslal proti nepříteli, aby ho porazili ještě než dosáhnou českých hranic.\nPrvní část vojska porazila Durynky, ale druhá část byla Sasy poražena. Sasové se po svém úspěchu věnovali rabování a shánění jídla. To se jim stalo osudným. Když na místo dorazila druhá část českého vojska, byli nepřipraveni a podle kronik pobiti do posledního.\n\nPo vítězství u Míšně Boleslav dobyl hrad sousedního podkrále a srovnal ho se zemí. Podle některých historiků je bitva u Míšně shodná s příběhem o Lucké válce.\n\n"}
{"id": "528136", "url": "https://cs.wikipedia.org/wiki?curid=528136", "title": "Třída Mistral", "text": "Třída Mistral\n\nTřída Mistral je třída vrtulníkových výsadkových a velitelských lodí francouzského námořnictva (francouzské označení je BPC – \"Bâtiments de Projection et de Commandement\").\nLodě jsou vybaveny pro nasazení se 450 vojáky a těžkou technikou po dobu 45 dnů. Nesou až 16 transportních či bitevních vrtulníků, dále výsadkové čluny či vznášedla. Jsou vybaveny pro funkci velitelských plavidel a na palubě též mají moderní nemocnici se 69 lůžky.\n\nDo služby ve francouzském námořnictvu byly zařazeny celkem tři jednotky této třídy — \"Mistral\" (2006), \"Tonnerre\" (2007) a \"Dixmunde\" 2012). Další čtyři jednotky roku 2011 objednalo pro své námořnictvo Rusko s tím, že první pár byl postaven ve Francii a druhý měl být postaven s francouzskou pomocí přímo v Rusku. Kontrakt vyvolal velké kontroverze a předání první jednotky Rusku bylo pozastaveno v souvislosti s válkou na východní Ukrajině. V roce 2015 byl kontrakt zcela zrušen a první dvě již postavená plavidla zakoupil Egypt.\n\nJednotky třídy \"Mistral\":\n\nHangár lodí pojme až 16 středních či těžkých vrtulníků — například transportních vrtulníků NHIndustries NH90 či bitevních vrtulníků Eurocopter Tiger (na palubě ale mohou přistávat též americké těžké vrtulníky CH-53). Z průběžné letové paluby přitom může operovat až šest vrtulníků najednou. Palubu s hangárem spojuje dvojice výtahů — hlavní výtah je na zádi a pomocný za velitelským ostrovem na pravoboku. Pro výsadek těžké techniky slouží různé typy plavidel. Z doku lodí mohou operovat čtyři výsadkové čluny či dva vyloďovací katamarany EDA-R. Z paluby lodí třídy \"Mistral\" mohou operovat rovněž dvě americká vznášedla Landing Craft Air Cushion, což zlepšuje možnosti spolupráce s americkým a britským námořnictvem.\n\nPlavidla třídy \"Mistral\" obvykle převáží 450 vojáků (krátkodobě 900) a až 70 obrněných vozidel. Například mohou nést 13 tanků Leclerc se 46 dalšími vozidly, nebo celý tankový prapor se 40 tanky Leclerc. Na palubě nesou moderní nemocnici se 69 lůžky, přičemž v případě nouze lze díky modulární konstrukci lodí na nemocnici upravit rovněž hangár. Vlastní výzbroj lodí tvoří dvě dvojitá odpalovací zařízení Simbad pro protiletadlové řízené střely Mistral s dosahem 6 km, dále dva 30mm kanóny Breda-Mauser (doposud nebyly instalovány) a čtyři 12,7mm kulomety.\n\nDvojice výsadkových lodí postavených původně pro Rusko se mimo jiné liší elektronikou, výzbrojí a složením letecké techniky. Do Egypta byla plavidla dodána bez části senzorů a výzbroje, což bylo řešeno provizoriem. Výsadková loď \"Anwar El Sadat\" měla během cvičení Cleopatra 2017 na palubě připevněny nejméně tři pozemní hybridní protiletadlové komplety M1097 Avenger.\n\n\"Mistral\" byl jednou ze čtyř francouzských lodí nasazených roku 2006 při Opération Baliste — evakuaci občanů EU z Libanonu, kde vypukl konflikt s Izraelem. K Libanonu loď převážela 650 vojáků, 85 vozidel (včetně pěti stíhačů tanků AMX 10 RC a 20 obrněných vozidel VAB a VBL) a osm vrtulníků typů Puma, Gazelle a Cougar.\n\nV srpnu 2009 projevilo Rusko zájem o zakoupení jedné lodi třídy \"Mistral\" a stavbu až tří dalších jednotek ve vlastních loděnicích ve spolupráci s francouzskou loděnicí DCNS. Byl by to první takto rozsáhlý import zbraní do Ruska od rozpadu Sovětského svazu. Pro ruské námořnictvo přitom není důležitá jen jejich schopnost výsadkových operací, ale především jejich možnosti v roli velitelských lodí. Francouzská vláda již s obchodem souhlasila, obchod však zatím nebyl definitivně potvrzen. Obchod si našel řadu kritiků, například gruzínského prezidenta Saakašviliho či pobaltských zemí. Podle serveru Globalsecurity.org zastává mnoho expertů názor, že zakoupení lodí nemá vojenský smysl, ale má Rusku umožnit přístup k nejmodernějším vojenským technologiím.\n\nV prosinci 2010 uzavření obchodu oficiálně potvrdil francouzský prezident Nicolas Sarkozy. Bylo sjednáno, že první pár výsadkových lodí (\"Vladivostok\" a \"Sevastopol\") bude postaven ve spolupráci ruských loděnic a francouzské DCNS, přičemž druhý pár již bude celý postaven v Rusku. Druhý pár plavidel mají dle kontraktu postavit ruské loděnice s 20% účestí francouzských firem. Lodě mají nést plnohodnotné senzorové a komunikační vybavení, jako jejich francouzské originály. Jejich výzbroj budou tvořit dva 30mm kanóny Breda Mauser a čtyři 12,7mm kulomety. Jejich přepravní kapacita činí 450 vojáků a 70 obrněných vozidel, k jejichž přepravě a podpoře typicky slouží osm bitevních vrtulníků Ka-52K, osm vrtulníků Ka-29/31 Helix a čtyři rychlé vyloďovací čluny.\n\nSpuštění výsadkové lodě \"Vladivostok\" na vodu proběhlo v říjnu 2013. Převzetí plavidla ruským námořnictvem bylo naplánováno na 14. listopad 2014, ale převzetí plavidla bylo francouzskou stranou pozastaveno.\n\nV druhé polovině srpna 2014 francouzský prezident François Hollande po nátlaku některých států (USA, Velká Británie, Polska a dalších) oznámil, že v reakci na ruskou anexi Krymu a vývoj ve východní Ukrajině pozastavuje dodávku první ze dvou moderních vrtulníkových lodi třídy \"Mistral\", které si objednalo Rusko. Dodal přitom, že se o opci na další dvě lodě nemůže v současnosti ani diskutovat. Po několikaměsíčním vyjednávání mezi Francií a Ruskem došlo ke zrušení smlouvy a na začátku srpna 2015 zaplatila Francie Rusku 1,16 miliardy eur jako odškodné. Dohoda mezi oběma zeměmi otevřela možnost odprodání obou plavidel jinému uživateli. \n\nDne 23. září 2015 byla oznámena dohoda o prodeji obou plavidel Egyptu. Prodej vojenských plavidel do Egypta byl kritizován lidskoprávní organizací Amnesty International, která Egypt obvinila z \"alarmujícího\" porušování lidských práv. \n\n"}
{"id": "528141", "url": "https://cs.wikipedia.org/wiki?curid=528141", "title": "Montana (Bulharsko)", "text": "Montana (Bulharsko)\n\nMontana (bul.: Монтана) je oblastní město na severozápadě Bulharska. Žije tu 45 760 obyvatel.\n\n\n"}
{"id": "528143", "url": "https://cs.wikipedia.org/wiki?curid=528143", "title": "Andreas Kofler", "text": "Andreas Kofler\n\nAndreas Kofler (* 17. května 1984, Innsbruck) je rakouský skokan na lyžích. Je vítězem Turné čtyř můstků v sezóně 2009/10. Na Zimních olympijských hrách 2006 v Turíně získal stříbrnou medaili na velkém můstku (byl druhý o 0,1 bodu za svým reprezentačním kolegou Thomasem Morgensternem) a zlato s rakouským týmem v soutěži družstev.\n\nJeho trenérem je Alexander Pointner. Poprvé se ukázal 29. listopadu 2002 ve finském Kuusamu, kde skončil na 16. místě. Kromě skoků na lyžích má také rád snowboarding, fotbal, surfing a horolezectví.\n\n\n"}
{"id": "528147", "url": "https://cs.wikipedia.org/wiki?curid=528147", "title": "Arsène Lupin", "text": "Arsène Lupin\n\nArsène Lupin je literární hrdina, hlavní postava detektivních povídek a románů francouzského spisovatele Maurice Leblanca (1864–1941). Leblanc v něm vytvořil prototyp „lupiče-gentlemana“, který byl a je ve Francii velmi populární. Romány byly mnohokrát zfilmovány a na Leblanca navázali i další autoři.\n\nV sérii dvaceti knih \"Les aventures extraordinaires d'Arsène Lupin\" (Neobyčejná dobrodružství Arsèna Lupina) z let 1907–1939 vytvořil Leblanc postavu geniálního lupiče-gentlemana, vášnivého dobrodruha a nenapravitelného svůdce, který své zločiny chápe jako hru s detektivem jako protihráčem (mezi nimi byl i jeho současník Herlock Sholmes, což nebyl nikdo jiný než poněkud zkarikovaný proslulý anglický detektiv Sherlock Holmes) a svým mistrovstvím v oboru zločinu ohromuje přátele, nepřátele i oběti. Arsène Lupin navazuje na postavu Rocambola v románech Pierra Alexise Ponsona du Terrail. Leblancovou inspirací byl patrně také francouzský anarchista Marius Jacob, odsouzený roku 1905 na nucené práce, i postavy zločinců v románech Octava Mirbeaua. Knihy s Arsène Lupinem byly a jsou ve Francii velmi populární, byly mnohokrát přeloženy a zfilmovány a po válce v nich pokračovali další autoři (například Boileau-Narcejac a další). \"Vnuk\" Arsèna Lupina, Arsène Lupin III. se stal hrdinou japonské mangy a později i animovaných filmů.\n\n\"Les aventures extraordinaires d'Arsène Lupin\" (1907–1939, Neobyčejná dobrodružství Arsèna Lupina) je cyklus dvaceti knih o lupiči-gentlemanovi Arsènovi Lupinovi, který se skládá z těchto knih:\nK cyklu se váže roku 2012 vydaný román z pozůstalosti \"Le Dernier Amour d'Arsène Lupin\" (Poslední láska Arsèna Lupina).\n\n\n\n\n\n"}
{"id": "528157", "url": "https://cs.wikipedia.org/wiki?curid=528157", "title": "Bitva u Yper", "text": "Bitva u Yper\n\nBitva u Ypres nebo bitva u Yper (či u Yprů nebo u Ypry) je označení pro jednu z pěti bitev, které se uskutečnily během první světové války mezi vojsky Dohody (hlavně anglická) a císařského Německa v letech 1914–1918 u belgického města Ypry. Zákopová bitva byla krutá, zde také byly prvně použity bojové plyny (použit plyn chlór, později byl podle tohoto města pojmenován bojový plyn yperit).\n\nYperský oblouk byl posledním kouskem Belgie, který se Němcům nepodařilo obsadit. Spojenci se tam za každou cenu snažili udržet, aby se Němci nemohli dostat ke strategickým přístavům Dunkerque a Calais. V Yperském oblouku se odehrálo pět velkých bitev, ale i když se jen „normálně“ bojovalo, přicházely o život desetitisíce vojáků. Fronta se zde pohybovala v blátě, vlhku a chladu jen o pár kilometrů tam a zpátky. Do dějin a do všech jazyků však definitivně vstoupily Ypry 22. dubna 1915, kdy během bojů Němců a Britů mezi městy Langemark a Steenstraete byl poprvé v historii lidstva vyzkoušen chemický bojový jedovatý plyn (konkrétně sloučenina chlóru), avšak ani přes jeho zničující sílu se Němcům nepodařilo prolomit frontu. Posledním žijícím vojákem, který bojoval u Yper, byl Angličan Harry Patch (17. června 1898 - 25. srpna 2009), jenž žil v hrabství Somerset.\n\n"}
{"id": "528158", "url": "https://cs.wikipedia.org/wiki?curid=528158", "title": "Vraca", "text": "Vraca\n\nVraca (bul.: Враца) je hlavním městem Vracké oblasti a současně i správním centrem obštiny Vraca. Rozkládá se na severozápadě Bulharska. Žije tu 61 501 obyvatel.\n\n\n"}
{"id": "528166", "url": "https://cs.wikipedia.org/wiki?curid=528166", "title": "Desertec", "text": "Desertec\n\nDesertec je koncept nadace DESERTEC pro využívání sluneční energie pouští na severu Afriky a větrné energie na severozápadě Evropy. Počítá s vybudováním inteligentní sítě elektráren a rozvodů ze severu na jih. Projekt DESERTEC byl zahájen pod záštitou TREC (Transtředozemní spolupráce obnovitelných zdrojů energie) a údajně Římského klubu.\n\nProjekt DESERTEC je primárně zaměřen na výrobu elektrické energie z obnovitelných zdrojů energie způsobem šetrným k životnímu prostředí.\n\nDle dostupnosti a efektivity zdrojů budou využity:\n\nJedná se o oblast EU a tzv. MENA (Blízký východ a severní Afrika). Podle návrhu by solární a větrné zdroje zabraly na Sahaře plochu 17.000 km 2. Vyrobená elektrická energie bude transportována vysokonapěťovými stejnosměrnými kabely.\n\nPozitivním dopadem projektu bude diverzifikace a decentralizace zdrojů v Evropě. Zároveň přispěje k nezávislosti evropské energetiky na fosilních palivech a jaderné energetice.\nPředpokládané náklady projektu se odhadují na 400 miliard eur a zájem o účast v něm projevila řada firem např. z Německa (E.ON, RWE, Siemens nebo Deutsche Bank), Španělska, Itálie, Francie, Maroka nebo Tuniska.\n\nCílem projektu je osadit asi 17 tisíc km² Sahary v severní Africe a pouště na Arabském poloostrově solárními elektrárnami. Do roku 2050 by mohlo pokrýt asi 15 % evropské spotřeby elektřiny. Saharské elektrárny se mají stát významnou součástí budoucí evropské energetické distribuční „supersítě\" pro obnovitelnou energii.\n\n"}
{"id": "528169", "url": "https://cs.wikipedia.org/wiki?curid=528169", "title": "Ploník", "text": "Ploník\n\nPloník (\"Polytrichum\") je rod mechů z čeledi ploníkovité (\"Polytrichaceae\"). Patří mezi nejdokonalejší a nejznámější rody mechů. V ČR se vyskytuje deset druhů ploníků (jedenáctý je regionálně vyhynulý), čtyři jsou poměrně běžné (ploník chluponosý, jalovcový, obecný, ztenčený)\n\nLodyhy jsou až 50 cm dlouhé, vytváří kompaktní velké trsy. Ploníky jsou jednoduché i stromečkově větvené s podzemním, vlášenitým rhizomem (příchytná vlákna mechorostů) a s poměrně složitou anatomickou stavbou lodyžky (kauloidu), lístků (fyloidů) i štětu. Lodyžka má značnou diferenciaci tkání. Středem lodyžky se táhne pruh vodivého pletiva, který je tvořený specializovanými buňkami protáhlého tvaru. Tyto buňky vodivých pletiv napomáhají vedení vody a produktů fotosyntézy. Nazývají se hydroidy a leptoidy.\n\nLístky (fyloidy) jsou tmavozelené, cca 12 mm dlouhé, s vícevrstevnou čepelí a náhle rozšířenou bezbarvou bází sbíhající na stonek. Lístky jsou obvykle spirálně uspořádány v 6-8 řadách. Naspodu lodyžky jsou většinou drobné, šupinovité, horní jsou postupně větší, šídlovité až kopinaté, vždy s žebrem a četnými (až 40) lištami (lamelami) na vnitřní straně listů.\nNa vnitřní straně lístku jsou vyvinuty četné paralelní asimilační lišty (lamely) postavené kolmo k ploše lístků. Za vlhka jsou lístky odstáté, za sucha vzpřímené.\n\nTobolka vyrůstá na dlouhém načervenalém štětu a je obvykle hranatá. Otevírá se víčkem. Střední sloupek tobolky (kolumela) vytváří na vrcholku membránovou strukturu, epifragmu, která může uzavírat i ústí tobolky. Spóry jsou drobné a vypadávají z tobolky otvory mezi obústními zuby (32 až 64) a epifragmou.\n\nTéměř kosmopolitní rod, je znám ze všech kontinentů kromě Antarktidy. Chybí v některých tropických oblastech (západní Afrika, Malajsie). Vyskytuje se na vlhkých místech, především v jehličnatých lesích, na loukách, na okrajích rašelinišť, ale také na holé, písčité půdě.\n\nPloník je sice velmi variabilní, ale v terénu dobře rozpoznatelný. Poměrně bezpečně ho lze odlišit podle výrazných lesklých a bezbarvých spodních částí listů, které obepínají lodyhu.\n\n\n\n\n"}
{"id": "528175", "url": "https://cs.wikipedia.org/wiki?curid=528175", "title": "Jan Vedral", "text": "Jan Vedral\n\nJan Vedral (*  Praha) je český dramatik a teatrolog, soustřeďující se především na rozhlasovou hru.\n\nJe synem režiséra Rudolfa Vedrala. Po absolvování Gymnázia Jana Nerudy v Praze nesměl být přijat k vysokoškolskému studiu, byl zaměstnán jako pomocný dělník v papírnách. Po dvouleté vojenské službě zakončil v roce 1981 dálková studia DAMU. Během studia působil jako metodik ochotnického divadla, jako dramaturg Státního divadla Oldřicha Stibora v Olomouci, v 80. letech pak v Divadelním ústavu, jako dramaturg rozhlasových her v Československém rozhlase, od roku 1986 jako šéfdramaturg Divadla na Vinohradech. Díky němu se na této scéně premiérou hry \"Hlasy ptáků\" v režii Jana Kačera dne 22. června 1989 vrátil na česká jeviště Josef Topol. Od roku 1984 přednáší na DAMU, v 80. letech se významně angažoval jako lektor českého amatérského divadla. V letech 1990–1994 byl ředitelem Městských divadel pražských, pak (opětovně) do roku 1998 šéfdramaturgem Divadla na Vinohradech, na počátku milénia působil pět let jako dramaturg Činoherního studia v Ústí nad Labem. Od roku 2005 působí jako programový poradce v Českém rozhlase.\n\nV roce 1994 byl habilitován docentem, v roce 2001 jmenován profesorem dramaturgie činoherního divadla. V roce 2009 získal titul PhD. na VŠMU v Bratislavě za práci \"Horizont události (Teoretická postdramaturgie)\". Vedle kontinuální pedagogické činnosti na Divadelní fakultě AMU v Praze byl jedním ze zakladatelů soukromé vysoké školy Literární akademie J. Škvoreckého a dva roky jejím prorektorem, učil tři roky na Vyšší odborné škole publicistiky, od roku 2005 přednáší na Fakultě dramatických umění Akademie umění v Banské Bystrici.\n\nOd roku 1977 je ženatý (manželka, PhDr. Eva Vedralová,byla ředitelkou Koncertní a výstavní síně Atrium na Žižkově), má dva syny, divadelního producenta Jakuba a publicistu Jana.\n\nKlíčovým tématem, kterým se Vedral ve svých původních divadelních a rozhlasových hrách a také v dramatizacích zejména zabývá, je vztah umění a moci, nahlížený na příbězích, jež jsou buď obrazem umělecké existence v totalitě (Urmefisto – 1987, Mistr a Markéta podle Bulgakova 1987), nebo přímo studií umělce kompromitujícího se spoluprací s totalitním režimem opírající se o konkrétní události především v nedávné české minulosti (Dabér – 1997, Jackson čili showbyznys a umírání v tancích a písních národa českého – 2005, We have got him (Staří režiséři) – 2008, Xaver – Český rozhlasový román, 2009).\n\n\n\n"}
{"id": "528182", "url": "https://cs.wikipedia.org/wiki?curid=528182", "title": "Seznam olympijských medailistů v rychlobruslení – muži", "text": "Seznam olympijských medailistů v rychlobruslení – muži\n\nZávody v rychlobruslení na zimních olympijských hrách se poprvé konaly již na první zimní olympiádě v roce 1924 v Chamonix. Tehdy závodili na olympijských rychlobruslařských oválech jen muži, ženy startují na ZOH od roku 1960 (olympiáda ve Squaw Valley).\n\n\"V tabulce jsou uvedeny pouze závodníci, kteří získali nejméně 2 zlaté medaile.\"\n"}
{"id": "528187", "url": "https://cs.wikipedia.org/wiki?curid=528187", "title": "Eriador", "text": "Eriador\n\nJako Eriador je ve fiktivním světě J. R. R. Tolkiena známa rozlehlá oblast na severozápadě Středozemě, která je autorem nejvíce popsána v trilogii \"Pán prstenů\". Na velké části Eriadoru se rozkládalo slavné království Dúnadanů Arnor.\n\nEriador zahrnuje obrovské území na západ od Mlžných hor, které je z východu omýváno oceánem Belegaer. Pobřeží je značně členité, kromě Ledové zátoky a Lhûnského zálivu se zde nachází také mnoho dalších menších zálivů. Na sever od Eriadoru leží ledem pokrytá pustina Forodwaith. Na západě tvoří hranici mezi zeměmi Eriadoru a Lindonem pohoří Ered Luin. Od Rhovanionu na východě oddělují Eriador vysoké štíty Mlžných hor. Povrch Eriadoru je převážně rovinatý. Kromě Ered Luin a Mlžných hor, které tvoří jeho hranice, se na jeho území nacházejí pouze nepříliš vysoké Soumračné, Větrovské a Mohylové vrchy. Hlavními řekami Eriadoru jsou Brandyvína, Gwathló a Lhûn. Největším jezerem je Soumračné jezero, na jehož břehu stávalo starobylé arnorské hlavní město Annúminas. Severní Eriador je znám drsným počasím a krajinou připomínající tundru nebo tajgu. Centrální Eriador, v němž se nachází i oblast zvaná Kraj, je úrodný a vládne zde mírné klima. Směrem na jih v oblastech Minhiriathu a Enedwaithu přechází krajina pozvolna do stepí. Do konce Třetího věku se na území Eriadoru neuchovalo mnoho lesů, což bylo způsobeno mimo jiné bezohlednou těžbou dřeva Dúnadany, kteří toto dřevo využívali na stavbu svých lodí. Největšími zalesněnými plochami tak byly lesy na svazích Ered Luin a Starý hvozd nedaleko Rádovska.\n\nPři své cestě na západ musely Eriador překonat putující zástupy elfů. V Eriadoru se však tenkrát téměř žádní neusadili, protože spěchali dál do zemí Beleriandu. Po svém procitnutí v Hildórienu na počátku Prvního věku dorazili do zemí Eriadoru první lidé Edain. Většina pokračovala dál na západ, někteří však v Eriadoru zůstali a usadili se v oblasti Soumračných vrchů a u Soumračného jezera. Kontakt mezi Beleriandem a Eriadorem byl v Prvním věku udržován především díky trpaslíkům, kteří čile obchodovali a cestovali mezi svými městy v Mlžných a Modrých horách.\n\nVe Druhém věku udržovali lidé žijící v Eriadoru přátelské vztahy s elfy z Lindonu, kde vládl poslední velekrál Noldor Gil-galad. Nějaký čas žili spolu s lidmi u Soumračného jezera také elfové vedení paní Galadriel a jejím manželem Celebornem. Někdy po roce 700 pokračují Noldor v čele s Galadriel dál na východ a nedaleko západní brány Khazad-dûm zakládají říši Eregion s hlavním městem Ost-in-Edhil. V roce 1200 přichází do Eregionu zamaskovaný Sauron, který postupně přesvědčí Celebrimbora k násilnému převzetí vlády. Za Sauronovy pomoci ukují eregionští kováři tři elfské, sedm trpasličích a devět lidských prstenů moci. Poté, co elfové prokouknou Sauronovu lest, je rozpoutána o prsteny osmiletá válka. Sauronova vojska v ní zcela zpustoší a rozvrátí říši Eregion a ovládnou prakticky celý Eriador. Přeživší eregionští elfové se pod vedením Elronda ukrývají v Imladris. Vyhnat vojska Temného pána z obsazeného Eriadoru se spojencům podaří až s přispěním posil z Númenoru. Sauron se stáhnul zpět na východ a Eriador měl na čas klid. V roce 3319 dochází k Pádu Númenoru. Ze zkázy se díky milosti Valar podaří uniknout pouze Elendilovi a jeho synům Isildurovi s Anárionem, kteří jsou spolu se svým lidem zahnáni bouří na pobřeží Středozemě. Elendil zakládá v roce 3320 v Eriadoru Severní království Arnor, zatímco jeho synové budují na jihu říši Gondor. Hlavním městem Arnoru se stává Annúminas. V roce 3430 je vytvořeno Poslední spojenectví elfů a lidí. Armády elfů z Lindonu vedené Gil-galadem a Círdanem a lidí z Arnoru a Gondoru spolu s dalšími spojenci pochodují až k Sauronově zemi Mordor. Dojde k bitvě na Dagorladu a následnému obléhání Sauronovy pevnosti Barad-dûr. V krvavých bitvách a následném souboji se samotným Temným pánem padnou mimo jiné Anárion, Gil-galad i velekrál Arnoru Elendil. Sauron je nakonec zabit Elendilovým synem Isildurem. Ten se stává dědicem trůnu po svém mrtvém otci.\n\nPři cestě na sever podél Anduiny je však Isildur spolu se svým lidem přepaden ze zálohy skřety z Mlžných hor a většina jeho lidu včetně něj samotného je v bitvě pobita. Králem se proto stal jeho nejmladší syn Valandil, avšak království je kvůli ohromným ztrátám při katastrofě na Kosatcových polích značně oslabeno a z této rány se již nikdy zcela nevzpamatovalo. Po smrti krále Eärendura je říše rozdělena mezi jeho tři syny na samostatná království Arthedain, Cardolan a Rhudaur. Zhruba kolem roku 1050 přicházejí do Eriadoru z Divočiny hobiti, kteří se postupně usazují v oblasti zvané Kraj. Kolem roku 1300 je Sauronem vyslán na sever Pán nazgûlů, který má za cíl podrobení si oslabených dúnadanských království. Nazgûl zakládá na severu čarodějnickou říši Angmar a se svými vojsky napadne rozdělené Dúnadany. Rhudaur, ve kterém se k moci dostávají temní Horalé, se přidává na nazgûlovu stranu. V roce 1409 je pak vypleněn Cardolan. V roce 1636 přichází do Eriadoru strašná morová rána, která zahubí obrovský počet obyvatel a celé oblasti Eriadoru po jejím řádění zcela zpustnou. Osamělé království Arthedain je Angmarem znovu napadeno v roce 1974, načež je dobyto hlavní město Fornost a říše je tak zcela zničena. Posily z Lindonu a Gondoru, které dorazí později však angmarská vojska rozdrtí a čarodějná říše na severu Eriadoru je zničena. Po válkách však země Eriadoru velice zpustly a Dúnadané se změnili na lid skrývající se v divočině. Jedny z posledních míst, které zůstaly relativně bezpečné byly vesnice Hůrka a oblast Kraje. V roce 2931 se v Eriadoru narodil syn náčelníka Dúnadanů Arathorna II. Aragorn, který se v roce 3019 stal králem Obnoveného království. Z Eriadoru, konkrétně Kraje, pocházel také hrdina a nositel Prstenu Frodo Pytlík.\n"}
{"id": "528189", "url": "https://cs.wikipedia.org/wiki?curid=528189", "title": "Tři kanceláře a šest ministerstev", "text": "Tři kanceláře a šest ministerstev\n\nTři kanceláře a šest ministerstev () je název uspořádání vrcholných centrálních orgánů státní správy císařské Číny. Systém se vyvíjel od období říše Chan, oficiálně byl zaveden v říši Suej (589–618) a do klasické podoby upraven následující tchangskou (po 618) vládou. Nahradil starší systém „tří hodnostářů a devíti ministrů“ zavedený dynastií Čchin (221–206 př. n. l.).\n\nTři kanceláře byly ústřední sekretariát, kancelář \"men-sia\" a sekretariát či kancelář \"šang-šu\". Šest ministerstev zahrnovalo ministerstva státní správy, daní, obřadů, vojenství, trestů a veřejných prací.\n\nTřemi kancelářemi byly:\n\nHlavy tří kanceláří jsou označovány za kancléře, byli nejmocnějšími členy vlády hned po císaři.\n\nŠest ministerstev bylo výkonnými administrativními orgány kanceláře \"šang-šu\", v čele každého stál ministr (尚書, \"shàngshū , šang-šu\") a zástupce ministra (侍郎, \"shìláng , š'-lang\").\n\n"}
{"id": "528190", "url": "https://cs.wikipedia.org/wiki?curid=528190", "title": "Čtyři knihy", "text": "Čtyři knihy\n\nČtyři knihy () je označení pro čtyři texty vybrané Ču Siem jako úvod do studia konfucianismu. Nelze je zaměňovat se čtyřmi klasickými romány čínské literatury. \n\nČtyři knihy jsou:\n\nS pěti klasiky byly základem konfuciánského kánonu a v mingské a čchingské Číně jádrem výuky konfucianismu. Jejich dokonalá znalost byla podmínkou úspěchu u úřednických zkoušek.\n\n"}
{"id": "528198", "url": "https://cs.wikipedia.org/wiki?curid=528198", "title": "Mamas &amp; Papas", "text": "Mamas &amp; Papas\n\nMamas & Papas (2010) je film Alice Nellis. Je mozaikou osudů několika partnerských dvojic, kterých se různým způsobem dotkne téma rodičovství (adopce, interrupce, ztráta dítěte apod.).\n\nFilm je natáčený netypickou metodou, při které herci znají jen minulost (v podstatě jakýsi životopis) svých postav, ale neznají předem scénář a neví, jak to s jejich postavami dopadne. Kvůli tomu je potřeba film natáčet chronologicky.\n\nFilm se natáčel v roce 2009 v Praze a v Ostravě a také v Africe.\n\n\n"}
{"id": "528199", "url": "https://cs.wikipedia.org/wiki?curid=528199", "title": "Jambol", "text": "Jambol\n\nJambol (bul.: Ямбол) je oblastní město na jihovýchodě Bulharska. Žije tu 77 906 obyvatel.\n\n\n\n"}
{"id": "528200", "url": "https://cs.wikipedia.org/wiki?curid=528200", "title": "Fabriciova burza", "text": "Fabriciova burza\n\nFabriciova burza (FB, \"bursa Fabricii\") nebo kloakální burza (\"bursa cloacalis\"), představuje u ptáků primární (centrální) lymfatický orgán, který je odpovědný za vývoj B lymfocytů a jimi zprostředkovávanou humorální imunitu. Analogický orgán u savců není znám; u savců se B-lymfocyty diferencují prenatálně i postnatálně v kostní dřeni a ve fetálních játrech. Kloakální burzu jako první popsal Hieronymus Fabricius (1553–1619), profesor anatomie a chirurgie na Padovské univerzitě v Itálii. Považoval ji ale za samičí pohlavní orgán, do kterého je deponováno semeno. Teprve v roce 1955 byla poznána úloha a význam kloakální burzy pro tvorbu humorální imunity.\n\n\n"}
{"id": "528207", "url": "https://cs.wikipedia.org/wiki?curid=528207", "title": "Hvozdíkotvaré", "text": "Hvozdíkotvaré\n\nHvozdíkotvaré (\"Caryophyllales\") je řád vyšších dvouděložných rostlin.\n\nKoncepce řádu hvozdíkotvaré se přechodem ze starších taxonomických systémů (Tachtadžjanův, Cronquistův) na systémy APG, APG II a nynější APG III podstatně změnila. Řád již není vymezen na základě morfologie, ale byl definován na výsledcích studie genů, DNA a kladistické analýzy. Jednotlivé taxony jsou řazeny v pořadí podle jejich větvení v evolučním stromu a nikoliv podle morfologické podobnosti.\n\nVývojem taxonomie a snahou o třídění organismů do systému na základě fylogenetiky proběhly v řádu za posledních cca 25 let několikeré změny. Počet původních čeledí byl nejdříve zmenšován, pak se rozšířil na 34. Řád má v současnosti 692 rodů a 11 155 druhů. \n\n\"Anacampserotaceae\", \"Barbeuiaceae\", \"Drosophyllaceae\", \"Gisekiaceae\", \"Halophytaceae\", \"Limeaceae\", \"Lophiocarpaceae\", \"Montiaceae\", \"Sarcobataceae\", \"Simmondsiaceae\", \"Stegnospermataceae\", \"Talinaceae\".\n\"Ancistrocladaceae\", \"Asteropeiaceae\", \"Dioncophyllaceae\", \"Droseraceae\", \"Frankeniaceae\", \"Nepenthaceae\", \"Physenaceae\", \"Plumbaginaceae\", \"Polygonaceae\", \"Rhabdodendraceae\", \"Tamaricaceae\".\nDo čeledi \"Amaranthaceae \" čeleď \"Chenopodidae\", do \"Aizoaceae\" čeledě \"Sesuviaceae\" a \"Tetragoniaceae\", do \"Portulacaceae\" čeledi \"Agdestidaceae\", \"Hectorellaceae\" a \"Petiveriaceae\". \n\nNejvětší čeledě jsou \"Amaranthaceae\" se 174 rody a 2050 druhy, \"Aizoaceae\" se 123 rody a 2020 druhy, \"Cactaceae\" se 100 rody a 1500 druhy a \"Caryophyllaceae\" s 86 rody a 2200 druhy. \n\nČeledě řádu jsou rozděleny do dvou podřádů: \n\"Achatocarpaceae\", \"Aizoaceae\", \"Amaranthaceae\", \"Anacampserotaceae\", \"Barbeuiaceae\", \"Basellaceae\", \"Cactaceae\", \"Caryophyllaceae\", \"Didiereaceae\",\n\"Gisekiaceae\", \"Halophytaceae\", \"Limeaceae\", \"Lophiocarpaceae\", \"Molluginaceae\", \"Montiaceae\", \"Nyctaginaceae\", \"Phytolaccaceae\", \"Portulacaceae\", \"Sarcobataceae\", \"Stegnospermataceae\", \"Talinaceae\"\n\"Ancistrocladaceae\", \"Asteropeiaceae\", \"Dioncophyllaceae\", \"Droseraceae\", \"Drosophyllaceae\", \"Frankeniaceae\", \"Nepenthaceae\", \"Physenaceae\", \"Plumbaginaceae\", \"Polygonaceae\", \"Rhabdodendraceae\", \"Simmondsiaceae\", \"Tamaricaceae\".\n\nRostliny řádu hvozdíkotvaré bývají převážně byliny, keře nebo dužnaté. Často jsou to rostliny s vysokým osmotickým tlakem a sukulentní stavbou svého organismu. Listy mívají vstřícné i střídavé, občas s palisty. Květy jsou rozmanitě stavěné, oboupohlavní nebo jednopohlavní. Obvykle jsou pravidelné, většinou pětičetné, s rozlišeným květním obalem nebo zřídka obal nemají. Tyčinky jsou v jednom až dvou kruzích. Pestík bývá někdy apokarpický, jindy cenokarpický. Semena mají většinou nedostatek endospermu. Stonek bývá složen s koncentrických kruhů xylému a floému anebo s koncentrických cévních svazků. Plastidy sítkovic mají často místo škrobu proteiny. \n\nNěkteré rostliny potřebují k zdárnému růstu vlhké prostředí a na výživu bohatou půdu, jiné jsou přizpůsobeny aridním podmínkám na okrají pouště nebo obsazují jiná okrajová prostředí jako slaniska a kamenitá pobřeží. Do řádu jsou zahrnuty masožravé rostliny i popínavé liány. Jsou rozšířené od pouští, přes tropy, mírné pásmo až po antarktické prostřední v Patagonii. Je to kosmopolitní řád, zabydlel pět světadílů. \n\nV naší zeměpisné oblasti nehrají doposud rostliny řádu hvozdíkotvarých, až na několik rodů, životně důležitou roli. Výjimkou je např. rod řepa (\"Beta\"). Mezi ostatní běžně konzumované rostliny patří jen špenát (\"Spinacia\"). Některé rody, jako hvozdík (\"Dianthus\"), silenka (\"Silene\"), šater (\"Gypsophila\") se pěstují pro svou krásu květů ku potěše oka. Ostatní rody v Česku rostou buď jako plevelné rostliny nebo jen k občasnému zpestření jídelníčku. Provádějí se pokusy s některými rostlinami rodů laskavec a merlík k využívání jejich biomasy pro spalování.\n\nV mnoha zemích, v Mexiku, Guatemale, Peru, Indii a Nepálu se rostliny rodů laskavec a merlík ve velkém pěstují jako polní plodina. Lze je snadno pěstovat a sklízet, produkují hodně semen, nevadí jim sucha. Mouka z jejich semen má o 30 % více bílkovin než z obilovin, konzumují se také mladé rostliny formou různých salátů a místních jídel.\n\n"}
{"id": "528209", "url": "https://cs.wikipedia.org/wiki?curid=528209", "title": "Virová proventrikulitida brojlerů", "text": "Virová proventrikulitida brojlerů\n\nVirová proventrikulitida brojlerů je charakterizována zánětem žláznatého žaludku (proventrikulu). Za původce je považován zatím blíže nespecifikovaný virus hexagonálního tvaru (adenovirus, polyomavirus?). Nachází se v jádrech infikovaných buněk, jeho velikost byla stanovena na 62-69 nm.\nPřirozené onemocnění kromě výkrmových kuřat bylo také pozorováno u 23týdenních slepic masného typu. Experimentálně bylo možné infikovat i kura nosného typu. Způsob přirozeného přenosu není znám; experimentálně je možná orální nebo parenterální aplikace filtrátu homogenátu proventrikulu do dutiny břišní SPF kuřatům.\nKlinické příznaky jsou nespecifické. Pozoruje se anémie, zakrslost, špatná konverze krmiva, nestrávené krmivo v trusu, zhoršené hmotnostní přírůstky. Při pitvě se nachází zejména zvětšený žláznatý žaludek, jeho stěna je šedobíle až šedožlutě skvrnitá. Šedobílé fokusy se vyskytují v místě žláz, které jsou dilatované, sliznice je zesílená, vrásčitá, orificia žláz jsou nezřetelná.\n\nDiagnostika je založena na klinickém a patologickém nálezu. Pro potvrzení diagnózy je nutný elektronopticky nálezem virových partikulí (izolace původce se zatím nezdařila, sérologické testy také neexistují). Diferenciálně diagnosticky je nutné odlišit nedostatek vlákniny v krmivu, mykotoxiny, adenovirové nebo reovirové infekce a neoplasie.\n\nTerapie ani specifická imunoprofylaxe nejsou známé.\n\n"}
{"id": "528210", "url": "https://cs.wikipedia.org/wiki?curid=528210", "title": "Silke Knollová", "text": "Silke Knollová\n\nSilke-Beate Knollová (* 21. února 1967, Rottweil, Bádensko-Württembersko) je bývalá německá atletka, sprinterka, jejíž specializací byl běh na 200 metrů.\n\nReprezentovala tehdejší NSR. První cenný kov získala na halovém ME v Budapešti 1988, kde doběhla ve finále na třetím místě. O dva roky později skončila pátá v závodě na 200 metrů na mistrovství Evropy ve Splitu. Stříbrnou medaili vybojovala ve štafetě na 4 x 100 metrů. Na mistrovství světa ve Stuttgartu 1993 skončila v semifinále. V roce 1994 získala stříbro na halovém ME v Paříži. Ve finále zaběhla trať v čase 22,96 a nestačila jen na Rusku Galinu Malčuginovou, která zvítězila s časem 22,41.\n\nV témž roce se stala v Helsinkách mistryní Evropy ve štafetovém běhu na 4 x 100 m. Dalšími členkami štafety byly Melanie Paschkeová, Bettina Zippová a Silke Lichtenhagenová. Jen těsně ji unikla medaile v individuálním závodě, když na dvoustovce doběhla čtvrtá (22,99 s) . V roce 1995 získala bronz ve štafetě na mistrovství světa v Göteborgu.\n\n20. února 1988 v Dortmundu byla členkou štafety, která vytvořila halový světový rekord v závodě na 4 x 200 metrů. Kvarteto ve složení Helga Arendtová, Silke Knollová, Mechthild Kluthová a Gisela Kinzelová zaběhlo trať v čase 1:32,55. Rekord byl překonán 29. ledna 2005 v Glasgow ruským kvartetem ve složení Jekatěrina Kondraťjevová, Irina Chabarovová, Julija Pečonkinová a Julija Guščinová, které drží světový rekord časem 1:32,41. \n\n\n"}
{"id": "528211", "url": "https://cs.wikipedia.org/wiki?curid=528211", "title": "Razgradská oblast", "text": "Razgradská oblast\n\nRazgradská oblast je jedna z oblastí Bulharska. Leží na severovýchodě země a jejím hlavním městem je Razgrad.\n\nOblast se administrativně dělí na 7 obštin.\nV oblasti žije 125 190 obyvatel. Podle sčítáni 1. února 2011 bylo národnostní složení následující:\n\n"}
{"id": "528212", "url": "https://cs.wikipedia.org/wiki?curid=528212", "title": "Zvětšená slezina a játra u slepic", "text": "Zvětšená slezina a játra u slepic\n\nZvětšená slezina a játra je přenosné onemocnění dospělých slepic, zejména masného typu, charakterizované poklesem snášky, zvýšenou mortalitou a zvětšením jater a sleziny. První popis pochází z Austrálii (1980), v Evropě a v USA probíhá onemocnění spíše inaparentně (skrytě)nebo jen v mírné formě.\n\nPůvodcem onemocnění je pravděpodobně dosud neidentifikovaný virus. Pomnožuje se v kuřecích embryích pouze po intravenózní (iv.) aplikaci. Ve tkáních infikovaných slepic byl imunohistochemicky nebo imunofluorescenčně prokázán zatím pouze virový antigen.\n\nPřirozený výskyt nemoci je znám jen u kura domácího ve věku nad 24 týdnů. K experimentální infekci je ale drůbež vnímavá bez ohledu na věk, včetně embryí. Vnímavá kuřata se mohou infikovat injekčně, aplikací leukocytů nebo suspenze jater či sleziny od postižených ptáků. Infekce se v hejnu šíří pomalu, předpokládá se fekálně-orální cesta. Vertikální přenos se nevylučuje, ale nebyl zatím prokázán. Člověk může sloužit jako mechanický vektor při šíření infekce. U uzdravených jedinců (rekonvalescentů) byl pozorován častější výskyt infekcí \"E. coli\" a žloutkové peritonitidy.\n\nKlinické příznaky jsou variabilní. Infekce může probíhat subklinicky nebo se projevuje zhoršenou užitkovostí, opožděným začátkem snášky, neschopností dosáhnout vrcholu snáškové křivky nebo poklesem produkce vajec (až o 20 %) a dřívějším nástupem pelichání. Morbidita bývá nízká, týdenní mortalita ale může být zvýšená (až 1 %) po 3-4 týdny. V průběhu infekce a ještě několik dalších týdnů bývají snesená vejce menší, skořápka zeslabená a špatně pigmentovaná. Oplozenost, líhnivost a vnitřní kvalita násadových vajec nejsou změněny. U slepic se pozoruje netečnost, anémie a špinavé peří kolem kloaky.\n\nPitevní nález je také variabilní. Slepice mohou být v dobrém výživném stavu, ale vole mívají prázdné, slezina je silně zvětšená (2-3krát v porovnání s normální velikostí), s četnými drobnými nekrózami. Játra jsou také zvětšená s malými subkapsulárními krváceninami. Dalšími nálezy mohou být překrvení plic a edém, enteritida, regrese ovaria, žloutková peritonitida, zduřelé ledviny, hemoragie na pankreatu. Zvětšenou slezinu lze nalézt i u klinicky zdravé drůbeže v postiženém hejnu.\n\nDiagnostika je zatím založena pouze na klinickém a pitevním nálezu u dospělých slepic (zvětšená slezina a játra). Diferenciálně diagnosticky je nutné odlišit infekce adenoviry II. skupiny, Markovu nemoc, leukózu, retikuloendoteliózu, kolibacilózu, pasteurelózu, adenovirovou salpingitidu a mykoplasmózu.\n\nSpecifická terapie ani prevence nejsou známé. Doporučují se základní opatření chránící hejna před zavlečením a šířením nákazy do chovů. \n\n"}
{"id": "528216", "url": "https://cs.wikipedia.org/wiki?curid=528216", "title": "Monk Punk", "text": "Monk Punk\n\nMonk Punk je debutové album finské metalové kapely Waltari vydané v roce 1991 v celé Evropě.\n\n\n"}
{"id": "528223", "url": "https://cs.wikipedia.org/wiki?curid=528223", "title": "Kardžalijská oblast", "text": "Kardžalijská oblast\n\nKardžalijská oblast je jedna z oblastí Bulharska. Leží na jižním země a jejím hlavním městem je Kardžali.\n\nOblast se administrativně děli na 7 obštin.\n\nV oblasti žije 152 808 obyvatel. Podle sčítáni 1. února 2011 bylo národnostní složení následující:\n\n"}
{"id": "528224", "url": "https://cs.wikipedia.org/wiki?curid=528224", "title": "Vladimír Vašků", "text": "Vladimír Vašků\n\nVladimír Vašků (* 15. října 1933 v Luhačovicích) je český historik působící na Ústavu archivnictví a pomocných věd historických na Filozofické fakultě Masarykovy univerzity. V rámci své pedagogické a odborné činnosti se zabývá diplomatikou, zejména obdobím Přemyslovců a dobou pobělohorskou se zvláštním zřetelem na novověké úřední revize a konfirmace středověkých listin. Podílel se také na tvorbě Českého diplomatáře.\n\nV roce 1957 promován jako historik. V roce 1966 dosáhl titulu PhDr. (\"Studie z diplomatiky středověké\") o rok později titulu CSc. (\"Studie o správních dějinách a písemnostech moravského královského tribunálu z let 1636 – 1749\"). Řádně habilitován byl v roce 1992 (\"Panovnické konfirmace pro moravské kláštery v 18. století\"). Od roku 1956 působil na Filosofické fakultě Masarykovy univerzity, nejprve na historickém ústavu a později po osamostatnění na Ústavu archivnictví a pomocných věd historických na téže fakultě. V letech 1994–2000 stál v čele tohoto ústavu. Do roku 1961 zastával funkci asistenta, v letech 1961–1990 funkci odborného asistenta. Konečně od roku 1990 jako docent. Od roku 1999 je také předsedou oborové rady pro pomocné vědy historické.\n\n\n"}
{"id": "528225", "url": "https://cs.wikipedia.org/wiki?curid=528225", "title": "Jeden Izrael", "text": "Jeden Izrael\n\nJeden Izrael (: ישראל אחת, \"Jisra'el Achat\", : \"One Israel\") byla politická aliance Strany práce a stran Mejmad a Gešer vytvořená pro volby do Knesetu v roce 1999.\n\nAliance Jeden Izrael byla vytvořena předsedou Strany práce Ehudem Barakem před volbami v roce 1999 s cílem dát Straně práce vzhled více centristické a méně sekularistické a elitářské strany mezi mizrachi voliči (Gešer vedl prominentní mizrachi politik a bývalý poslanec Likudu David Levy, zatímco Mejmad je náboženská strana). Barak při tom vycházel z transformace, kterou provedl Tony Blair z Labour Party na New Labour. Na základě koaliční dohody získal Gešer třetí místo na kandidátní listině (za Barakem a Šimonem Peresem), dvě další „bezpečná místa“ a příslib, že Levy získá ministerský post. Straně Mejmad bylo přislíbeno jedno „bezpečné místo“ na kandidátní listině a ministerský post pro jejího kandidáta, který se do Knesetu nedostane.\n\nPředvolební průzkumy předpovídaly straně zisk 33 poslaneckých mandátů. Strana se nakonec ve volbách skutečně stala největší parlamentním uskupením, avšak zisk 26 poslaneckých mandátů byl do té doby nejnižším počtem, jaký kdy vítězná strana získala (předcházející nejnižší bylo 34 mandátů Strana práce ve volbách v roce 1996, ve kterých však kandidovala samostatně). Ze získaných 26 mandátů bylo Straně práce přiděleno 22, Gešeru 3 a Mejmadu jedno. Na základě předvolební koaliční dohody se Levy stal místopředsedou vlády a ministrem zahraničních věcí a Michael Melchior ze strany Mejmad byl jmenován ministrem sociálních věcí a diaspory.\n\nBarak, který porazil Benjamina Netanjahu v přímé volbě premiéra, nakonec musel vytvořit nestabilní koaliční vládu společně s šesti stranami. Jednalo se o Šas, Merec, Jisra'el be-Alija, Stranu středu, Národní náboženskou stranu a Sjednocený judaismus Tóry.\n\nBarakova účast na summitu v Camp Davidu s Jásirem Arafatem v roce 2000 vedla 7. března 2001 k vystoupení strany Gešer z aliance Jeden Izrael. Dne 7. května se k alianci přidal člen frakce Nová cesta, nakonec však 15. května téhož roku zanikla, neboť byla přejmenována na alianci Strana práce-Mejmad.\n\nPo rozpadu strany byl Barak vyšetřován pro obvinění, že Jeden Izrael porušil zákon financování politických stran tím, že umožnil financovat volební kampaň přímo ze zdrojů ze zahraničí, a to prostřednictvím neziskových skupin, za účelem obejít limity výdajů. Státní kontrolor Eliezer Golberg přitom již jednou straně udělil pokutu ve výši 13 milionů šekelů za porušení zákonu o fundraisingu.\n\n"}
{"id": "528227", "url": "https://cs.wikipedia.org/wiki?curid=528227", "title": "Ouběnice (Bystřice)", "text": "Ouběnice (Bystřice)\n\nČást obce Ouběnice patří k městu Bystřice. Leží asi 4 km na jih od Bystřice a 10 km na jih od Benešova. V katastrálním území Ouběnice u Votic leží i části Jeleneč, Jiřín a Strženec.\n\nNázev \"Ouběnice\" je podstatné jméno pomnožné. Správné skloňování je tedy \"Ouběnice\" bez \"Ouběnic\".\n\nPrvní písemná zmínka o vesnici pochází z roku 1327.\n\nPůvodní tvar jména vsi zněl „Albinici“, tedy lidé Albínovi, z toho vzniklo „Auběnice“; „au“ se četlo jako „ou“ a později se tomu přizpůsobila i psaná forma.\n\nVe středověku zde stávala tvrz, zemanské sídlo, která zpustla počátkem 15. století. Ouběnice byly poddanskou vesnicí. Obyvatelé se živili většinou zemědělstvím (sedláci, chalupníci). Ves částečně zpustla po třicetileté válce. Roku 1850 vznikla politická obec Ouběnice a její samospráva. Roku 1893 byl v obci založen první spolek – Dobrovolný hasičský sbor; působili tu také divadelní ochotníci. Roku 1885 vznikla obecní knihovna, 1903 poštovní úřad. Roku 1794 byla ve vsi postavena budova školy (byla přestavěna 1844 a 1871). Jako farář tu v letech 1889 až 1919 působil Bohumil Zahradník-Brodský, později ministerský rada a autor povídek a románů (např. \"Paní pokladníková, Horská myslivna, Vítězství lásky\" aj.). Roku 1975 se Ouběnice staly osadou města (tehdy obce) Bystřice.\n\nV roce 2000 poprvé vyšla monografie ouběnického rodáka, profesora Petráně, o dějinách vsi \"Příběh Ouběnic\" s podtitulem \"Mikrohistorie české vesnice.\" Kniha končí rokem 1918. Po osmi letech vyšlo pokračování \"Dvacáté století v Ouběnicích\" s podtitulem \"Soumrak tradičního venkova.\" Autor líčí nejen dějiny obce, ale i život obyvatel vesnice.\n\n\n\n"}
{"id": "528231", "url": "https://cs.wikipedia.org/wiki?curid=528231", "title": "Myrta", "text": "Myrta\n\nMyrta (\"Myrtus\") je rod rostlin z čeledi myrtovité. Zahrnuje 2 druhy a je rozšířen ve Středomoří, jihozápadní Asii a saharské Africe, zplaněl však i v jiných klimaticky příhodných částech světa. Myrty jsou stálezelené keře s nevelkými sytě zelenými listy a bílými květy s množstvím nápadně dlouhých tyčinek. Myrta obecná se vyskytuje i v jižní Evropě a má tradiční široké využití již od starověku. V současnosti se pěstuje jako zdroj vonných silic, léčivá a okrasná rostlina. V České republice se pěstuje jako kontejnerova rostlina. Jako léčivá rostlina je využíván i saharský druh \"Myrtus nivellei\".\n\nMyrty jsou stálezelené keře, dorůstající výšky od 1 do 3 metrů. Listy jsou tmavě zelené, vstřícné, jednoduché, přisedlé nebo krátce řapíkaté. Při rozemnutí aromaticky voní. Květy jsou pravidelné, pětičetné, jednotlivé v paždí listů a sladce voní. Koruna je bílá, složená z 5 korunních lístků. Tyčinek je mnoho a mají dlouhé nitky. Plodem je kulovitá bobule obsahující několik semen.\n\nRod myrta zahrnuje 2 druhy. Myrta obecná (\"Myrtus communis\") je rozšířena ve Středomoří, severní Africe, severovýchodní tropické Africe (Etiopie, Eritrea) a přes jihozápadní Asii a Jemen až do Pákistánu. Ve Středomoří tvoří součást keřových porostů známých jako makchie a garigue. V menší míře roste i v některých oázách severní Afriky. Druh \"M. nivellei\" je endemit střední části Sahary na území Alžíru a Čadu a představuje zde glaciální relikt. Vyskytuje se v pohořích Ahaggar a Tassili. Byl popsán v roce 1912. Myrta obecná roste zplaněle i v jiných částech světa, např. v Arábii, Jižní Americe a Austrálii.\n\nRod \"Myrtus\" je v současné taxonomii řazen do podčeledi \"Myrtoideae\", kde je součástí nejrozsáhlejšího tribu čeledi myrtovitých, \"Myrteae\", a představuje jeho bazální vývojovou větev. Blízce příbuznou skupinou je monofyletická vývojová větev vesměs asijských a australských rodů: \"Austromyrtus\", \"Gossia\", \"Rhodomyrtus\", \"Octamyrtus\", \"Decaspermum\" a \"Rhodamnia\", zatímco všechny další, odvozené rody tohoto tribu jsou vesměs jihoamerické.\n\nRod \"Myrtus\" má značné množství synonym (\"Catalogue of Life\" jich uvádí přes 600 ), což je dáno taxonomickou historií myrtovitých, při níž byly jednotlivé druhy zejména z tribu \"Myrteae\" různými autory přesouvány z rodu do rodu.\n\n\nMyrta obecná je zdrojem vonných silic používaných zejména v parfumerii a v některých zemích je pěstována na plantážích. Plody se používají také jako koření. Je to oblíbený okrasný keř, ceněný pro úhledné sytě zelené listy a pohledné bílé květy. V podmínkách střední Evropy se pěstuje jako balkonová, případně pokojová rostlina. Snítky myrty se tradičně používají při svatbách.\nV Indii se myrta používá v tradiční medicíně jako antiseptikum, při respiračních onemocněních, zánětech močových cest a proti parazitům. V Turecku a jižním Rusku se používá kůra a kořeny myrty k vydělávání kůží. Dřevo je značně tvrdé a má pěknou strukturu.\n\nTradiční využití myrty obecné má dlouhou historii. Ve starověkém Řecku a Římě měla tato aromatická rostlina mnohostranné využití. Je rovněž zmíněna na několika místech v Bibli. Na Sahaře používají Tuaregové listy místního druhu \"Myrtus nivellei\" při průjmech, kapavce a zevně při dermatózách. Účinné látky jsou u tohoto druhu odlišné než u myrty obecné. Medicínské studie prokázaly antimykotický a protizánětlivý účinek vonného oleje z této rostliny.\n\n"}
{"id": "528232", "url": "https://cs.wikipedia.org/wiki?curid=528232", "title": "Myrta obecná", "text": "Myrta obecná\n\nMyrta obecná (\"Myrtus communis\") je druh rostliny z čeledi myrtovité (\"Myrtaceae\"). Je to stálezelený keř s lesklými tuhými špičatými listy a bělavými květy s nápadným množstvím tyčinek. Roste ve Středomoří, v ČR je pěstována jako kbelíková rostlina. Myrta má dlouhou historii využití sahající až do antického Řecka.\n\nMyrta obecná je stálezelený keř s tuhými vstřícnými listy, dorůstající obvykle výšky od 1 do 3 metrů. Mladé větévky jsou čtyřhranné, metlovité. Borka je červená a odlupuje se v plátcích. Listy jsou křižmostojně postavené, 2,5 až 5 cm dlouhé, vejčité až kopinaté, zašpičatělé. Listy při narušení aromaticky voní. Čepel listů je celokrajná, na líci leskle sytě zelená, na rubu matná. Květy jsou úžlabní, na dlouhých stopkách, jednotlivé, bílé nebo slabě narůžovělé a mají 2 až 3 cm v průměru. V květech je baňkovitá češule a mnoho tyčinek. Bobule jsou asi 7 až 12 mm dlouhé, stopkaté, černé nebo modročerné, pryskyřičné hořké chuti, s několika semeny.\n\nMyrta obecná je dnes hojně rozšířena v celém Středomoří, kde je také již od dávných dob pěstována. Je to jediný evropský zástupce rozsáhlé čeledi myrtovité. Byla zavlečena také na Azorské ostrovy a na Madeiru.\n\nMyrta obecná má velmi dlouhou historii využití sahající do starověku. Byla používána k ošetřování široké palety neduhů.\nVětévka myrty je již od časů antického Řecka používána jako vyznamenání a symbol cti. Listy, větévky a bobule myrty byly používány k ovoňování jídla a vína. Myrtový olej je používán v parfumerii a k ovoňování mýdel, mastí a šamponů. Zevně se používá proti akné a zánětům dásní.\n\nMyrta obecná je ve Středomoří hojně pěstovaný okrasný keř, ceněný pro atraktivní celkový vzhled, květy i plody. V našich podmínkách není mrazuvzdorná (klimatická zóna USDA 8), je však podobně jako jiné středomořské dřeviny často pěstována jako kbelíková rostlina. Vyžaduje slunce, nevápanetou půdu a v zimě chladné ale bezmrazé podmínky.\n\nČerstvě uříznuté větvičky se přidávají do ohně při rožnení celých skopců a tím dodávají masu chuť. Sušené listy se přidávají jako koření k tučným masům.\n\n"}
{"id": "528233", "url": "https://cs.wikipedia.org/wiki?curid=528233", "title": "Godów", "text": "Godów\n\nGodów je vesnice a sídlo Gminy Godów v okrese Wodzisław Śląski ve Slezském vojvodství v Polsku. Vesnice na jihu sousedí s Českou republikou, hranici určuje řeka Olše.\n\nVesnice sice v historii nepatřila do Těšínského knížectví, ale nyní je součástí Euroregionu Těšínského Slezska\n\n\n\n"}
{"id": "528235", "url": "https://cs.wikipedia.org/wiki?curid=528235", "title": "Ferrotypie", "text": "Ferrotypie\n\nFerrotypie (z latinského \"ferrum\" = železo) (též tintype nebo fotografie na plechových deskách, fotografie na černém plechu) je historický fotografický proces, který patří do kategorie přímých pozitivních procesů jako modifikace mokrého kolódiového procesu. \n\nPoužíval se v letech 1856 - 1880 s kolódiovou emulzí a v období 1880 - 1930 s emulzí želatinovou. Za vynálezce tohoto procesu je považován A. A. Martin, který jej popsal v roce 1853. V Anglii jej patentovali William Kloen a Daniel Jones v roce 1856, v USA jej patentoval Hamilton L. Smith.\n\nFerrotypie byla velmi levná metoda a široce využívaná i nejchudšími fotografy. Byla také velmi rychlá, někteří rychlofotografové na poutích dokázali celý proces pořízení podobenky za pět minut.\n\nTato fotografická technika se hojně využívala ve fotografických automatech v 90. letech 19. století. V roce 1894 Conrad Bernit vynalezl první komerčně prodávaný \"Bosco-Photographieautomat\" pro ferrotypii.\n\nNegativy byly slabě exponované a vyvolané tak, aby neměly závoj a daly se pozorovat v odraženém světle proti černému pozadí železné podložky. Jedná se o unikát. To znamená, že podobně jako u daguerrotypie vznikl jediný originální obrázek, který nebylo možné opakovat.\n\nPortrétní fotografie (ferrotypie) od neznámého autora s názvem \"Billy the Kid\" (1879-80) byla v červnu 2011 v aukci Brian Lebel's Old West Show & Auction prodána za 2 300 000 amerických dolarů. Snímek se tak zařadil na první příčky v seznamu nejdražších fotografií.\n"}
{"id": "528236", "url": "https://cs.wikipedia.org/wiki?curid=528236", "title": "Razgrad", "text": "Razgrad\n\nRazgrad ( \"Разград\") je město na severovýchodě Bulharska. Leží v oblasti vysočin Dolnodunajské nížiny zvané \"Ludogorie\". Žije tu přes 30 tisíc stálých obyvatel.\n\nJedná se o správní středisko stejnojmenné obštiny a Razgradské oblasti.\n\nVe městě žije 32 534 stálých obyvatel a včetně přechodně hlášených obyvatel 34 694. Podle sčítáni 1. února 2011 bylo národnostní složení následující:\n\n"}
{"id": "528237", "url": "https://cs.wikipedia.org/wiki?curid=528237", "title": "Viktor Boháč (1932)", "text": "Viktor Boháč (1932)\n\nViktor Boháč (* 22. února 1932, Praha) je český politik.\n\nV roce 1951 maturoval na reálném gymnáziu v Nymburce, kde se setkal s bratry Mašíny a později popraveným Zbyňkem Janatou. Jeho otec Ing. Viktor Boháč se zúčastnil protikomunistického odboje, byl odsouzen. Viktor Boháč ml. nesměl z těchto důvodů studovat na žádné vysoké škole v Československu. Vojenskou službu musel vykonat u jednotek PTP a TP – Technických praporů.\n\nAž do roku 1989 byl pronásledován komunistickým režimem se všemi důsledky jak v pracovním, tak i v osobním životě. Po roce 1989 navázal na odkaz svého otce a vstoupil do obnovené Československé strany národně socialistické. Stal se jejím předsedou na Nymbursku a byl za tuto stranu dvě volební období v radě města Nymburka. Publikuje v regionálních i celostátních novinách.\n\nByl vybrán do projektů Paměť národa a Příběhy 20. století.\n"}
{"id": "528239", "url": "https://cs.wikipedia.org/wiki?curid=528239", "title": "Pannotypie", "text": "Pannotypie\n\nPannotypie (z latinského pannus = plátno) je historický fotografický proces, který patří do kategorie přímých pozitivních procesů jako modifikace mokrého kolódiového procesu. Za vynálezce je považována pařížská firma Wulff & Co., která ji zveřejnila v roce 1853. Metoda se používala v období 1854–1868.\n\nKolódiový negativ na skle byl slabě exponován a krátce vyvolán tak, aby neměl závoj. Konečným podkladem citlivé vrstvy bylo černé plátno, proti kterému se dal obraz pozorovat v odraženém světle. Světlý negativ se tak při prohlížení proti tmavému pozadí jevil jako pozitiv. Tato technika se pozná podle zvrásněné textury plátna v obrazu. Jedná se o unikát. Tento postup měl tu výhodu, že se obraz na rozdíl od ambrotypie nemohl rozbít. Nevýhodou ale bylo, že po vysušení substrátu obraz popraskal nebo se rozpadl. S rozšířením ferrotypie a albuminového procesu se tato metoda vytratila. Vzhledem k velké citlivosti se dochovalo velmi málo originálů.\n\n\n\n"}
{"id": "528240", "url": "https://cs.wikipedia.org/wiki?curid=528240", "title": "Euroregion Těšínské Slezsko", "text": "Euroregion Těšínské Slezsko\n\nEuroregion Těšínské Slezsko – \"Euroregion na polsko-české hranici\", je europrogram, který započal 22. dubna 1998 a má za cíl podpořit přeshraniční spolupráce v této oblasti. V současné době pokrývá oblast asi 1 400 km a 630 tisíc obyvatel. Nejdůležitější města euroregionu jsou Těšín a Jastrzębie-Zdrój\n\nHlavní partnerské dohody vznikají mezi polským Těšínem a Českým Těšínem\n\nV polské straně euroregionu jsou\nBrenná, Chyby, Těšín, Dubovec, Holešov, Hažlach, Jistebná, Skočov, Strumeň, Ustroň, Visla (město), Žibřidovice\n\nJasenice, Javoří\n\nGodów\n\n\nZ české strany euroregion zahrnuje\n\nJe nutno poznamenat, že euroregion Těšínské Slezsko nekryje historické hranice Těšínského knížectví, protože zahrnuje město Jastrzębie-Zdrój a Godów, které dříve patřili pod Pruskou provincii Horní Slezsko a nikoli do Těšínska. Část území bývalého Těšínského knížectví se pro změnu nachází v Beskydském euroregionu.\n\n\n"}
{"id": "528241", "url": "https://cs.wikipedia.org/wiki?curid=528241", "title": "Viktoria Rebensburgová", "text": "Viktoria Rebensburgová\n\nViktoria Rebensburgová (* 4. října 1989, Tegernsee) je německá reprezentantka v alpském lyžování, specializující se především na obří slalom a Super G, olympijská vítězka a bronzová olympijská medailistka. Na Světovém šampionátu 2015 ve Vailu a Beaver Creeku vybojovala stříbrnou medaili v obřím slalomu. Stala se také trojnásobnou juniorskou mistryní světa.\n\nNa Zimních olympijských hrách 2010 ve Vancouveru dojela nejdříve na 28. místě v Super-G, a poté získala zlatou medaili v obřím slalomu, která pro ni představovala vůbec první vítězství na ženské mezinárodní scéně. Do té doby se nejlépe umístila na druhém místě v Super-G Světového poháru, v závodu konaném jeden měsíc před olympijskými hrami 2010. Na Sočských olympijských hrách 2014 přidala bronzový kov v obřím slalomu. Na juniorském Mistrovství světa 2008 ve Formigalu vyhrála superobří slalom. O rok později na Světovém šampionátu juniorů 2009 v Garmischi obhájila zlatou medaili v Super G a vyhrála také obří slalom.\n\nDo února 2015 ve světovém poháru vyhrála deset závodů, z toho osm v obřím slalomu a dva v Super G. V sezónách 2011 a 2012 potvrdila dominanci v obřím slalomu ziskem dvou malých křišťálových glóbů, za konečná vítězství v této disciplíně. V celkové klasifikaci sezóny 2013 skončila na 6. místě.\n\n\n\n"}
{"id": "528248", "url": "https://cs.wikipedia.org/wiki?curid=528248", "title": "Giuliano Razzoli", "text": "Giuliano Razzoli\n\nGiuliano Razzoli (* 18. prosince 1984, Castelnovo ne' Monti, provincie Reggio Emilia) je současný italský reprezentant v alpském lyžování specializující se především na slalom a olympijský vítěz v této disciplíně ze Zimních olympijských her 2010 ve Vancouveru.\n\nV sezóně 2005–06 se stal mistrem Itálie ve slalomu v Santa Caterině, které znamenalo jeho vstup do reprezentačního A-týmu..\n\nK roku 2010 se v závodech Světového poháru umístil třikrát mezi nejlepšími třemi závodníky, vždy ve slalomu. Dosud jediné vítězství se uskutečnilo 6. ledna 2010 v Záhřebu.\n\nJako italský reprezentant vyhrál olympijský slalom po dvaceti dvou letech od triumfu Alberta Tomby na ZOH 1988 v Calgary.\n\n"}
{"id": "528249", "url": "https://cs.wikipedia.org/wiki?curid=528249", "title": "Evropská asociace čínských studií", "text": "Evropská asociace čínských studií\n\nEvropská asociace čínských studií (EACS, : \"European Association of Chinese Studies\", : 歐洲漢學學會/欧洲汉学学会, Ōuzhōu Hànxué Xuéhuì) je mezinárodní sdružení evropských sinologů. Byla založena r. 1975 a je registrovaná v Paříži. Řízena je výborem, běžné záležitosti spravuje prezidentka, generální tajemník a pokladník.\n\nKaždé dva roky svolává EACS konferenci, v roce 2010 se koná 14.–18. července v Rize. \n\nEACS je pokračovatelkou konferencí Mladých sinologů (Junior Sinologues), které se scházely od r. 1948 do r. 1972 a to každý rok na jiné západoevropské univerzitě. Mezi aktivními členy Mladých sinologů byl také Jaroslav Průšek. V letech 2002–2004 byla generální tajemnicí EACS Olga Lomová.\n\n\n"}
{"id": "528252", "url": "https://cs.wikipedia.org/wiki?curid=528252", "title": "Kardžali", "text": "Kardžali\n\nKardžali ( , \"Kırcaali\", správným přepisem Kărdžali) je oblastní město v jižním Bulharsku. Žije tu necelých 50 tisíc obyvatel.\n\nKardžali se nachází ve Východních Rodopech po obou březích řeky Arda. Město leží 259 km od Sofie, 100 km od Plovdivu, 50 km od Chaskova a 15 km od historického města Perperikon.\n\nMěstem prochází panevropský dopravní koridor č. 9, který spojuje Bulharsko s Egejským mořem přes průsmyk Makaza. Vzdálenost z Kardžali do Komotini v Řecku přes průsmyk Makaza je 84 km.\n\nNa západě od města se na řece Arda nachází přehradní nádrž Kardžali. Na východ od Kardžali začíná přehradní nádrž Studen Kladenec ().\n\nPodnebí je kontinentální středomořské, mírné a vlhké, s mnoha slunečnými dny v roce. Zimy jsou poměrně mírné - průměrné teploty se pohybují kolem 0 °C. Léto je teplé a slunečné, maximální teploty dosáhují 40 až 45 °C. Nejdelší sluneční svit je v Kardžali pozorován v červnu, červenci a srpnu.\n\nZa bulharské říše se město nazývalo Višegrad. Podle legendy vděčí město za svůj současný název osmanskému veliteli \"Kırca Alimu\", který zde ve 14. století padl a jeho následovníci poblíž jeho hrobu založili vesnici. Hrob byl otevřen v 20. letech, ale byl prázdný, a archeologové dospěli k závěru, že se jednalo o symbolický hrob.\n\nPo městě je pojmenován \"mys Kărdžali\" na Livingstonově ostrově na Jižních Shetlandách v Antarktidě.\n\nOblast kolem města je kolébkou různých civilizací a kultur. Během uplynulých tří tisíciletí se zde střetávali Thrákové, Řekové a Římané, Slované, Byzantinci a Turci.\n\nPředpokládá se, že zdejšími původními obyvateli byli Thrákové. V 6. století se na středním toku řeky Ardy usídlili Slované. Noví obyvatelé s sebou přinesli své tradice, jazyk a životní styl, ale od původního obyvatelstva postupně převzali vyšší kulturu. Zpočátku Slované v tomto regionu zůstávali v područí Byzantské říše, ale za vlády prvního bulharského cara Simeona II. se město i s okolím stalo součástí první bulharské říše.\n\nVzhledem ke své důležité strategické poloze a ekonomickému významu východních Rodopů byla oblast trvale vystavena konfliktům. Ve středověku bylo Kardžali významným křesťanským centrem a neslo jméno Achridos. Město z 11. až 14. století vykazuje podle nálezů společné rysy s materiální kulturou starých bulharských měst Pliska, Preslav, Trnovo nebo Nesebar. Materiální důkazy naznačují příslušnost i k druhé bulharské říši. Díky své příhraniční poloze se oblast stala předmětem soupeření bulharských a byzantských feudálů. Ve 14. století se město stalo součástí domény vévody Momčila. Jeho jméno je spojeno s odporem bulharských obyvatel proti invazi osmanských Turků.\n\nV letech 1370 – 1371 zde proběhlo několik neúspěšných bitev, které měly odradit vojáky Murada I. do útoků. Zdejší bulharské pevnosti byly dobyty a většina obyvatel byla zabita, prodána do otroctví nebo asimilována. Menší část se stáhla do nepřístupných hlubin hor a uchovala si svůj jazyk i příslušnost k bulharskému národu.\n\nKoncem 18. století se oblast stala součástí Janinského pašaliku. Ještě v polovině 19. století bylo Kardžali nevelkou vsí, jak zaznamenal francouzský cestovatel Auguste Viquesnel. Po rusko-turecké válce a sanstefanském míru se město stalo součástí Bulharska a následně dle Berlínského kongresu součástí autonomní Východní Rumélie. Jenže po faktickém připojení Východní Rumélie k Bulharsku v roce 1885, získalo Turecko podle smlouvy v Tophane oblast okolo města zpět jako kompenzaci.\n\nMěsto patří k Bulharsku poté, co ho Bulhaři obsadili 21. října 1912 během první balkánské války. V roce 1934 se město stalo sídlem obštiny a v roce 1959 sídlem okruhu. V roce 1987 byla obština i s městem zařazena do oblasti Chaskovo, ale od roku 1999 se město stalo správním střediskem samostatné oblasti. V současnosti je velkým administrativním, průmyslovým, obchodním a kulturním centrum Východních Rodopů.\n\nVe městě žije 45107 stálých obyvatel a je zde trvale hlášeno 64 238 obyvatel. Podle sčítáni 1. února 2011 bylo národnostní složení následující:\n\n"}
{"id": "528255", "url": "https://cs.wikipedia.org/wiki?curid=528255", "title": "Hemer", "text": "Hemer\n\nHemer je město v Německu, v Severním Porýní-Vestfálsku. Leží zhruba uprostřed této spolkové země, nedaleko Rúru a dnes má přibližně 37 tisíc obyvatel.\n\nZ výzkumu mohyl je známo, že okolo roku 1250 před naším letopočtem už byla oblast obydlena pastevci a zemědělci doby bronzové. Také zde byly nalezeny hroby Merovejských Franků z doby okolo roku 650.\n\nPrvní písemná zmínka pochází z roku 1072, kdy je Hemer zmiňován pod starším jménem \"Hademare\" Annem II., kolínským biskupem.\n\n"}
{"id": "528258", "url": "https://cs.wikipedia.org/wiki?curid=528258", "title": "Simon Kuznets", "text": "Simon Kuznets\n\nSimon Smith Kuznets (30. dubna 1901 Pinsk – 8. července 1985) byl rusko-americký ekonom, statistik, demograf a ekonomický historik, oceněný v roce 1971 Nobelovou cenou za ekonomii za „empiricky podloženou interpretaci ekonomického růstu, vedoucí k novému a hlubšímu pochopení ekonomických a společenských struktur a procesů rozvoje“.\n\nNarodil se roku 1901 v rodině židovského kožešníka v Pinsku, v tehdejším Ruském impériu (nyní Bělorusko). Začátkem první světové války se rodina přestěhovala do Charkova (dnešní Ukrajina), kde Simon Kuznets docházel na veřejnou školu a poté studoval ekonomii na zdejší univerzitě. Když vedla ruská revoluce k občanské válce, rodina odcestovala nejprve do Turecka a v roce 1922 do USA. Studoval na Kolumbijské univerzitě, v roce 1923 získal bakalářský titul a v roce 1926 titul Ph.D. Svou dizertační práci věnoval fluktuacím ve velkoobchodě a maloobchodě, včetně ekonomického měření a cyklických změn ekonomické aktivity.\n\nPo získání doktorátu pracoval v Národním úřadě pro ekonomický výzkum. V letech 1930-1936 působil na Pensylvánské univerzitě jako profesor na částečný úvazek a v letech 1936–1954 jako profesor ekonomie a statistiky. V roce 1954 přešel na Johns Hopkins University, kde působil do roku 1960 jako profesor politické ekonomie. Od roku 1960 do svého odchodu do důchodu v roce 1971 Kuznets vyučoval ekonomii na Harvardově univerzitě.\n\nV roce 1949 se stal prezidentem Americké statistické asociace, v roce 1953 prezidentem Americké ekonomické asociace a v roce 1971 získal Nobelovu cenu za ekonomii.\n\n"}
{"id": "528274", "url": "https://cs.wikipedia.org/wiki?curid=528274", "title": "Kajínek", "text": "Kajínek\n\nKajínek je český film z roku 2010 debutujícího režiséra Petra Jákla o Jiřím Kajínkovi a atmosféře v Česku po roce 1990, z období budování nového demokratického řádu a tehdejšího stavu české justice.\n\nFilm zhlédlo 120 000 diváků za první víkend, což je v Česku historický rekord. Celkový počet diváků k dubnu 2011 je 790 000, tržby přesáhly 83,5 milionu Kč.\n\nV roce 2011 získal film jednoho Českého lva za Nejlepší mužský výkon ve vedlejší roli (Vladimír Dlouhý in memoriam). Na festivalu Film policier de Liége v Belgii v dubnu 2011 získal Cenu mladé poroty v kategorii nejlepší film.\n\nU filmu se vystřídalo kolem šesti scenáristů, např. Štěpán Kopřiva; finální scénář sepsal Marek Dobeš.\n\nPráva na zfilmování Kajínkova příběhu má Petr Jákl (získal je po osobním rozhovoru s Kajínkem), který ale původně neplánoval film režírovat. To měla být práce Ivana Fíly. Ten se ale s Jáklem neshodl a začal připravovat vlastní projekt inspirovaný Kajínkem (měl se jmenovat \"Projekt K.\" a mít Richarda Krajča v hlavní roli), Jákl na něj ale podal žalobu. Když dohodou neskončila ani jednání s Filipem Renčem, rozhodlo se, že film natočí sám Petr Jákl.\n\nFilm se natáčel v létě 2009, s dotáčkami v září a v říjnu (celkem kolem 40 natáčecích dní na 2 až 7 kamer), a to i na Mírově (ve filmu by mělo být vidět přesně to okno, kterým v roce 2000 Jiří Kajínek z věznice uprchl) a na Borech. Scény ze soudní síně a interiéru žaláře vznikaly na půdě Okresního soudu v Mladé Boleslavi a v prostorách přilehlé opuštěné věznice.\n\n\n"}
{"id": "528279", "url": "https://cs.wikipedia.org/wiki?curid=528279", "title": "Bolota Asmerom", "text": "Bolota Asmerom\n\nBolota Asmerom (* 12. října 1978 Asmara) je bývalý eritrejský a od 7. května 2002 americký běžec specializující se na dlouhé tratě. V roce 2000 reprezentoval Eritreu na olympijských hrách v Sydney v běhu na 5 000 metrů.\n\n"}
{"id": "528281", "url": "https://cs.wikipedia.org/wiki?curid=528281", "title": "Děda Mládek Illegal Band", "text": "Děda Mládek Illegal Band\n\nDěda Mládek Illegal Band je česká country rocková hudební skupina, která má ve svém repertoáru především country písně Ivana Mládka a jeho skupiny Banjo Band.\n\n"}
{"id": "528283", "url": "https://cs.wikipedia.org/wiki?curid=528283", "title": "Detvan", "text": "Detvan\n\nDetvan (výslovnost [dětvan]) může být:\n\n"}
{"id": "528285", "url": "https://cs.wikipedia.org/wiki?curid=528285", "title": "Nissim Ze'ev", "text": "Nissim Ze'ev\n\nRabín Nissim Ze'ev (: נסים זאב, \"Nisim Ze'ev\", narozen 9. září 1951) je izraelský rabín, politik a poslanec za ultraortodoxní sefardskou stranu Šas, kterou od roku 1999 zastupuje v izraelském parlamentu. V letech 1983 až 1998 působil jako zástupce jeruzalémského starosty.\n\nZe'ev se narodil v Jeruzalémě a studoval v ješivě Porat Josef. V náboženských aktivitách se začal angažovat od svých sedmnácti let, kdy založil mládežnický klub „\"Irgun jeladim lomdej Tora\"“ (Sdružení dětí studujících Tóru) na počest vojáků Izraelských obranných sil, kteří zahynuli v ponorce Ejlat. V 70. letech působil jako rabín, šochet a chazan na různých místech; kromě Izraele například v Mexiku a Spojených státech. V roce 1979 založil velké duchovní centrum \"Nevat Jisra'el\" pro sefardské židovské dívky v Jeruzalémě. V létě 1983 inicioval založení neziskové organizace „\"Sefardské sdružení dodržovatelů Tóry\"“, v jehož čele sám stál.\n\nV letech 1983 až 1998 byl zástupcem starosty Jeruzaléma a měl na starost oddělení sociálního zabezpečení. Ve volbách v roce 1999 byl poprvé zvolen poslancem Knesetu za stranu Šas. Jako poslanec byl členem řady parlamentních výborů, jmenovitě například výboru pro zahraniční věci a obranu, ústavního výboru, výboru pro právo a spravedlnost, atp. V letech 2006 až 2009 byl předsedou výboru pro válku proti drogám a alkoholu. Stavěl se proti izraelským ústupkům v rámci izraelsko-palestinského konfliktu a odmítl Šaronův plán na jednostranné stažení. Jako poslanec inicioval řadu zákonů, výběrem například zákon na zvýšení dětských přídavků, zákon na uznání práv židovských uprchlíků z arabských zemí, atd.\n\nPoslední zmíněný zákon prošel závěrečným čtením v únoru 2010. Na základě zákona získají Židé, kteří uprchli z arabských zemí po vzniku Izraele, status uprchlíků a budou tak moci požadovat finanční kompenzace. Deník \"The Jerusalem Post\" při příležitosti schválení tohoto zákona poznamenal: „Při budoucích mírových jednání nebudou palestinští uprchlíci jediní, kdo bude požadovat kompenzace.“ Sám Ze'ev označil zákon za „historickou spravedlnost“ a poukázal na paralelní status uprchlíků, který podle něj mohou izraelští vyjednávači označit za součást „populační výměny,“ čímž by došlo k negaci základů palestinských nároků na právo na návrat.\n\nNěkteré z jeho návrhů jsou však mimořádně kontroverzní. Patří mezi ně například Ze'evův návrh zřídit rehabilitační centra pro homosexuálně orientované Izraelce. Homosexuály přirovnal k drogově závislým, kteří podle něj potřebují tým psychologů a psychiatrů, jež by jim pomohli vrátit se zpět k normálnímu životu. Prohlásil rovněž, že by si homosexuálové měli být vědomi toho, „jak jejich životní styl ničí naší existenci“ a označil homosexualitu za nemorálnost.\n\nVe volbách v roce 2013 svůj poslanecký mandát obhájil.\n\n"}
{"id": "528288", "url": "https://cs.wikipedia.org/wiki?curid=528288", "title": "Balčik", "text": "Balčik\n\nBalčik ( \"Балчик\") je město na severovýchodě Bulharska, na břehu Černého moře. Žije tu přes 11 tisíc stálých obyvatel.\n\nJedná se o správní středisko stejnojmenné obštiny v Dobričské oblasti.\n\nVe městě žije 11 425 stálých obyvatel a je zde trvale hlášeno 13 520 obyvatel. Podle sčítáni 1. února 2011 bylo národnostní složení následující:\n\n"}
{"id": "528289", "url": "https://cs.wikipedia.org/wiki?curid=528289", "title": "Ivo Hána", "text": "Ivo Hána\n\nIvo Hána (11. března 1928 Beroun – 4. prosince 2017) byl český lékař, klinický imunolog a alergolog, spoluzakladatel vědního oboru imunologie v Československu a v letech 1990–1994 ředitel Institutu pro další vzdělávání lékařů a farmaceutů. V roce 1990 se stal prvním jmenovaným univerzitním profesorem imunologie a alergologie v Československu.\n\nVystudoval Fakultu všeobecného lékařství Univerzity Karlovy v Praze. V roce 1952 začínal na oddělení mikrobiologie v Ústí nad Labem, následující rok přešel na Ústav epidemiologie a mikrobiologie v Praze.\n\nV roce 1968 nastoupil do Institutu pro další vzdělávání lékařů a farmaceutů, který po sametové revoluci čtyři roky vedl. V roce 1984 zde zřídil Katedru lékařské imunologie. Byl hlavním organizátorem přerodu pracoviště na současný Institut postgraduálního vzdělávání ve zdravotnictví. Ve Východním bloku se mu podařilo založit první Registr dárců kostní dřene. V letech 1994–2003 byl předsedou výboru Imunologické sekce Československé biologické společnosti ČSAV, respektive České imunologické společnosti. Pracoval také na Ústavu imunologie a mikrobiologie 1. lékařské fakulty UK a VFN v Praze, v období 1982–1987 působil jako vedoucí imunizačního centra Světové zdravotnické organizace v několika rozvojových zemí (WHO Expanded Program on Immunization). Dosud je prezidentem Rady vědeckých společností ČR. Praha\n\nJe autorem více než 250 odborných článků, z toho přes 90 bylo vydáno v mezinárodních časopisech. Uskutečnil řadu zahraničních stáží například v Minneapolisu, Chicagu, Freiburgu, Paříži, Londýně, Moskvě či Dillí.\nSpolečně s profesorem Ctiradem Johnem se zasadil o zařazení imunologie jako svébytného předmětu do studijního plánu na české lékařské fakulty.\n\nProf. Hána zemřel 4. prosince 2017.\n\nDne 28. října 2008 jej prezident republiky vyznamenal Medailí Za zásluhy o stát v oblasti vědy.\n\n"}
{"id": "528290", "url": "https://cs.wikipedia.org/wiki?curid=528290", "title": "Kavarna", "text": "Kavarna\n\nKavarna ( \"Каварна\") je město na severovýchodě Bulharska, na břehu Černého moře. Žije tu přes 11 tisíc obyvatel.\n\nJedná se o správní středisko stejnojmenné obštiny v Dobričské oblasti.\n\nVe městě žije 11 676 stálých obyvatel a je zde trvale hlášeno 12 586 obyvatel. Podle sčítáni 1. února 2011 bylo národnostní složení následující:\n"}
{"id": "528291", "url": "https://cs.wikipedia.org/wiki?curid=528291", "title": "Shalom (hudební skupina)", "text": "Shalom (hudební skupina)\n\nShalom byla česká skupina hrající v letech 1992–1996 (některé zdroje uvádějí konec skupiny v roce 1994). Tvořili ji Petr Muk, Petr Kučera a Petr Hons, kteří spolu působili již v českobudějovické skupině Oceán, jež se rozpadla v roce 1993. Trio hudebníků doplňovaly vokalistky Jana Benetová, Jana Feriová a Jana Badurová.\n\nBěhem sametové revoluce se kapela Oceán, díky tehdejšímu manažéru Jiřímu Vatkovi, prezentovala v roli předkapely Erasure. Hlavně trio Kučera, Muk, Hons je naplněno nápady na další materiál, který však nebyl přijat zbytkem skupiny Oceán. Došlo k dohodě o vytvoření dočasného projektu, do doby, než zbytek kapely přinese svůj materiál. V roce 1992 vznikla deska \"Shalom\". K projektu byly přizvány zpěvačky Jana Benetová, Jana Feriová a Jana Badurová. První videoklipy projektu vznikají na Slovensku a posléze v Izraeli. Na druhém albu projektu Shalom se podílely opět vokalistky z prvního projektu, spolu s Lindou Finkovou a Michaelou Klímkovou. V roce 1994 kapela vydala singl \"Someday\" natočený v Londýně. Přesto po komerčně méně úspěšném druhém studiovém albu \"Brány vzkazů\" uvolněném roku 1994 došlo k ukončení projektu a Petr Muk zahájil práci na svém prvním sólovém albu.\n\n\n\n\n\nSkupina získala tato ocenění:\n\n"}
{"id": "528292", "url": "https://cs.wikipedia.org/wiki?curid=528292", "title": "Petr Kučera", "text": "Petr Kučera\n\nJméno a příjmení Petr Kučera nosí více osobností:\n\n\n"}
{"id": "528297", "url": "https://cs.wikipedia.org/wiki?curid=528297", "title": "Kostel svatého Jáchyma a svaté Anny (Jáchymov)", "text": "Kostel svatého Jáchyma a svaté Anny (Jáchymov)\n\nKostel svatého Jáchyma je děkanský římskokatolický kostel karlovarského vikariátu v Jáchymově. Je chráněn jako kulturní památka České republiky.\n\nJedná se o první luteránský kostel v českých zemích. Pozdně gotická stavba zasvěcená patronům města byla realizována v letech 1534–1540 stavitelem Hanušem Koppem za účasti políra Wolfa Müllera z Ostrova a kameníka Jörga z Bamberka. Je postavený v obdobném stylu jako městské kostely v Mostě a v dalších krušnohorských horních městech. Kněžištěm s předsunutou vysokou věží je otočený na jih, do náměstí. Původní vnitřní zařízení bylo vybaveno v letech 1542-1573. Stavba byla dokončena šlikovským stavitelem Janem Munichem. První bohoslužba se konala na svatou Kateřinu, i když chrám nebyl zcela hotový (chyběla například okna). Celkové náklady činily 14 824 zlatých.\n\nPo bitvě na Bílé hoře byl kostel uzavřen a v roce 1624 vysvěcen na katolický chrám. Kostel byl několikrát přestavován, naposledy barokně v letech 1764–1785. Po katastrofálním požáru města v roce 1873 kostel přestavěl tesařský mistr J. J. Richter z Johanngeorgenstadtu za 88 000 zlatých. Plány k této přestavbě vypracoval Josef Mocker, který zásadně změnil vzhled celé stavby. Rekonstrukce začala 14. dubna 1874 a trvala rok. Z původní stavby se zachovaly obvodové zdi, vstupní portály a kamenné ostění vstupu do sakristie, na kterém se dochoval i erb zakladatelů města - Šliků. Zajímavý je Hornický portál na západní straně (směrem k dolu Svornost). Podle dobových rytin byl vždy pod úrovní silnice a na jeho ostění můžeme rozpoznat věkem částečně setřelý portrét zakladatele města Štěpána Šlika. Autorem je kamenický mistr Jörg z Bamberka.\n\nBěhem požáru bylo zničeno i vnitřní vybavení kostela. Zachovala se pouze renesanční křtitelnice z dílny jáchymovského zvonaře Hanse Wildta vyrobená v roce 1575 a zábradlí kolem křtitelnice. Zmizel tak například trojdílný oltář od Lucase Cranacha z roku 1545 s výjevem Poslední večeře Páně a další drahocennosti. Padající konstrukce střechy roztříštila i desku z bílého mramoru kryjící vstup do šlikovské hrobky.\n\nUvnitř chrámu jsou nástěnné malby z let 1567-73 od A. Cordela a oltářní obraz z roku 1785 od J. Kramolína. Velikost chrámu svědčí o někdejším bohatství města. Původně byl kostel jednolodní, ale při Mockerově přestavbě byl prostor rozdělen na trojlodním půdorysu. Délka lodi je 50,5 metru a celková šířka 28,5 metru. Zdi kostela jsou patnáct metrů vysoké a střecha nastavuje dalších čtrnáct metrů. kostelní věž je vysoká padesát šest metrů.\n\nKardinál František Tomášek udělil kostelu 8. listopadu 1987 statut poutního místa při tradičních Mariánských poutích. Ty původně směřovaly do zaniklého kláštera kapucínů na Mariánské. Roku 1992 byla dokončena dlouholetá rekonstrukce chrámu a ten byl znovu vysvěcen pražským světícím biskupem Františkem Lobkowiczem.\n\n"}
{"id": "528305", "url": "https://cs.wikipedia.org/wiki?curid=528305", "title": "Kánon Star Treku", "text": "Kánon Star Treku\n\nKánon Star Treku je souhrn kanonického materiálu ve fiktivním prostředí Star Treku. Za součást kánonu jsou obvykle považovány všechny oficiální televizní seriály (\"Star Trek\" (původní seriál), \"Star Trek\" (animovaný seriál), \"\", \"\", \"\" a \"\") a oficiální filmová série, čítající dosud 12 celovečerních filmů. Oficiální web Star Treku ale uznává, že toto pojetí není neměnné a jeho výklad je stále předmětem diskuzí.\n\nV zásadě platí, že všechny oficiální televizní seriály Star Treku se považují za kánon, ačkoliv probíhaly diskuse v případě animovaného seriálu \"Star Trek\" (ten byl však v roce 2006 vydán na DVD a o rok později také zařazen do databáze na oficiálních stránkách). Tento přístup však neobjasňuje, které verze hraných seriálů jsou kánonem. Existují totiž dlouhé a krátké verze některých epizod. Například v 60. letech během vysílání původního seriálu byla délka epizod po odečtení času reklam 51 minut. Nedávno vydané epizody původního seriálu na DVD mají také 51 minut. Avšak od roku 2007 je vysílací čas v USA pro seriálové epizody 42 minut. Dosud se neřešilo, zda chybějících 9 minut z epizod TOS patří mezi kánon nebo ne. Obdobně při vysílání dvojnásobně dlouhých epizod ve dvoudílné verzi je nutné obětovat několik minut pro uvedení titulků u druhého dílu. A konečně v roce 2006 byl vydán původní seriál v digitálně upravené podobě, kde lze nalézt několik vizuálních odlišností oproti původní verzi. Ve všech případech nebylo sděleno žádné oficiální stanovisko ve věci kánonu těchto odlišností.\n\nAby to nebylo tak jednoduché, ví se o tom, že Gene Roddenberry byl, pokud šlo o kánon, jakýmsi revizionistou. Lidé, kteří s ním pracovali, si vzpomínají, že se kánonem zabýval nikoli seriál od seriálu či epizodu od epizody, ale bod po bodu. Když na něco změnil názor, nebo zjistil, že skutečnosti uvedené v jedné epizodě odporují něčemu, co považoval za důležitější v jiné epizodě, bez problému označil onu konkrétní informaci za nekanonickou.\n\nDalším faktorem, který komplikuje oddělení kánonu od ostatních informací, je skutečnost, že někteří autoři používají populární nekanonické prvky v kanonických epizodách. To je případ některých prvků, které se poprvé objevily v epizodě animovaného seriálu s názvem „Yesteryear“, např. The Forge a město ShiKahr, které se poté objevily v trojdílném příběhu seriálu Enterprise začínajícím epizodou „The Forge“ (Výheň).\n\nPoslední problém představuje text, který se objevuje na rekvizitách, např. počítačových obrazovkách, ale není čitelný s výjimkou moderních HDTV vysílání. Přepis těchto textů lze často získat z „behind-the-scenes“ záběrů a rozhovorů. To vede k otázce, zda materiál, který je v epizodách, ale nelze ho jasně vidět, je kánonem. Ačkoli neexistuje obecná odpověď na tento problém, např. v případě biografických informací viditelných na displeji v epizodě „In a Mirror, Darkly“ (V zemi za zrcadlem) bylo jasně uvedeno, že nejde o kánon.\n\nV roce 2013 byl stav takový, že všech 12 hraných Star Trek filmů se považuje za kánon. Ovšem podobně jako u seriálů není řečeno, která verze filmu se tím myslí. Není tedy známo, zda scény neuvedené v kinech, ale dostupné v režisérských verzích na DVD jsou kánonem. Příkladem je scéna odhalující, že postava Petera Prestona je synovec Scottyho ve filmu .\n\nProblém komplikuje skutečnost, že Roddenberry údajně řekl, že filmy se mu nelíbí a „příliš je za kánon nepovažuje“. Neexistuje seznam, které filmy se Roddenberrymu nelíbily, nebo které jejich prvky považoval za nekanonické. Například encyklopedie Star Trek Chronology uvádí, že Roddenberry považoval některé prvky filmů a za sporné, ale neuvádí, o co konkrétně šlo.\n\nNevyřešenou zůstává otázka bonusů na DVD, například vystřižených scén.\n\nMnoho z původních románů vydaných Pocket Books se nepovažuje za kánon. To je pravidlo, které již na začátku stanovil Gene Roddenberry a které často opakovali jeho spolupracovníci.\n\nAle i toto pravidlo mělo výjimky. Dva romány z prostředí Voyageru napsané Jeri Taylorovou (spolutvůrkyní Voyageru), \"Mosaic\" a \"Pathways\", které napsala brzy po začátku vysílání Voyageru a podrobně popisovaly pozadí jednotlivých hlavních postav seriálu, byly zamýšleny jako kánon a používány scenáristy při tvorbě epizod. Tyto dva romány jsou často uváděny jako výjimky pravidla, že „knihy nejsou kánon“. Přesto, některé informace z těchto románů nebyly nikdy v žádné epizodě použity a jejich status kánonu je nejasný.\n\nNovelizace epizod a filmů nejsou považovány za kánon. Jde opět o tradici založenou Genem Roddenberrym. Roddenberry napsal novelizaci filmu , obsahující mnoho doplňujících informací a nového materiálu, který ve filmu nebyl, např. odhalil, že žena, která zemřela při nehodě transportéru, byla Kirkova milenka. Ačkoli tento román zaplnil řadu mezer ponechaných ve filmu, Roddenberry údajně prohlásil, že by neměl být považován za kánon.\n\nZvláštním případem jsou encyklopedické publikace, např. \"The Star Trek Encyclopedia\", \"Star Trek Chronology\", \"TNG Technical Manual\", \"DS9 Technical Manual\". Na rozdíl od románů a novelizací, nebyly nikdy tyto publikace označeny jako nekanonické a skutečnost, že byly oficiálně schválené Paramountem a poskytnuty scenáristům jako podklady, jim přiznává vysokou důvěryhodnost. Sám Roddenberry je považoval za součást „pozadí“ Star Treku. Ovšem dva umělečtí a techničtí poradci od dob Nové generace, Michael Okuda a Rick Sternbach, kteří jsou autory některých z těchto encyklopedií, považují svou práci za „poměrně oficiální“. Neprohlásili však tyto publikace nikdy přímo za kánon, což ponechává otázku otevřenou.\n\nRonald D. Moore, scenárista a koproducent Star Treku považuje tyto oficiální materiály za „spekulace“ a tvrdí, že autorský tým je nepovažuje za kánon. Nicméně Viacom, mateřská firma Paramountu, má, zdá se, opačný názor. V řadě postů na oficiálních fórech Star Trek webu uvádí Harry Lang, senior ředitel Viacomu, že rozhodně považuje encyklopedie za kánon.\n\nStar Trek komiksy a časopisy nejsou považovány za kánon.\n\nNic z toho, co je obsahem her na motivy Star Treku, zábavního centra \"Star Trek: Experience\", fanouškovských produkcí a tvorby, se nepovažuje za kánon.\n\nVzhledem k rozsahu kontroly nad tvorbou, kterou Roddenberry vykazoval během prvních řad Star Treku, tvrdí někteří lidé, že pouze materiál schválený Roddenberrym by se měl považovat za kánon. To by však znamenalo, že kánonem není nic, co se Roddenberrymu nelíbilo, ani nic z toho, co bylo vytvořeno po jeho smrti (tj. 6 filmů a 3 seriály). Roddenberry však předem odmítl tento přístup a doufal, že Star Trek bude po jeho smrti pokračovat. Jelikož se s každou další generací zlepšoval, očekával, že lidé budou vnímat jeho skromné začátky právě jako počátek něčeho většího a lepšího. Roddenberry rozhodně nikdy nezamýšlel omezovat Star Trek pouze na svou vlastní tvorbu. Naopak měl zahrnovat i veškerou pokud možno lepší práci dalších generací.\n\nKlingonštinu poprvé vytvořil James Doohan (Montgomery Scott) pro film , a to jen v rozsahu několika slov. Později ji Marc Okrand rozvinul do skutečného jazyka, doplnil gramatikou a fonetikou, a dokonce vydal Slovník klingonštiny a vytvořil Klingonský jazykový institut. Orkrandova klingonština byla poté použita v několika dialozích, které se odehrály ve filmech a epizodách Star Treku. V rozporu s tím však Ronald D. Moore uvedl, že „zdali scenáristé používají klingonštinu tak, jak je uvedena v Marcově slovníku, je jejich věcí“ a že „považuje slovník za těžkopádný a obvykle považuje za jednodušší vytvářet jazyk foneticky“.\n\n"}
{"id": "528335", "url": "https://cs.wikipedia.org/wiki?curid=528335", "title": "Pierre Littbarski", "text": "Pierre Littbarski\n\nPierre Michael Littbarski (* 16. dubna 1960) je německý fotbalový trenér a bývalý hráč. Byl vítězem mistrovství světa v dresu Západního Německa v roce 1990. Získal také stříbrnou medaili na mistrovstvích světa v letech 1982 a 1986.\n\nLittbarski odehrál většinu aktivní hráčské kariéry v dresu 1. FC Köln. V jeho dresu vyhrál v roce 1983 Německý pohár a třikrát získal druhé místo v Bundeslize (1982, 1989 a 1990). Hrával i za Racing Club de Paris v Ligue 1 a také za JEF United a Brummel Sendai v Japonsku. Hrával na pozici podpůrného útočníka, později přešel na post útočníka.\nJeho gól ze zápasu proti Werderu Brémy z roku 1985 získal ocenění Gól roku.\n\nV roce 1999 začal trénovat japonský klub Yokohama FC, a v této pozici vybojoval klubu postup do druhé ligy. V letech 2001 až 2002 působil v Německu v klubech Bayer 04 Leverkusen a MSV Duisburg. V roce 2003 se vrátil do Jokohamy, kterou vedl jednu sezónu. V letech 2005 a 2006 byl trenérem australského Sydney FC, který roku 2005 dovedl k titulu a k účasti na klubovém mistrovství světa. Později působil v japonském klubu Avispa Fukuoka íránském Saipa Teherán. Od 4. listopadu 2008 je trenérem lichtenštejnského klubu FC Vaduz.\n\n73 zápasů za Západní Německo - 18 gólů.\n\n"}
{"id": "528340", "url": "https://cs.wikipedia.org/wiki?curid=528340", "title": "Michele Leonhartová", "text": "Michele Leonhartová\n\nMichele Leonhartová. Na \"Univerzitě Bemidji State University\" v Minnesotě vystudovala a stala se bakalářkou trestního práva v roce 1978. Poté nastoupila jako policistka ve městě Baltimore.\n"}
{"id": "528346", "url": "https://cs.wikipedia.org/wiki?curid=528346", "title": "Jordan Staal", "text": "Jordan Staal\n\nJordan Staal (* 10. září 1988, Thunder Bay, Ontario, Kanada) je kanadský hokejový útočník, hráč klubu NHL Carolina Hurricanes, kde zastává roli kapitána. Vyrůstal na statku, kde pro něho a jeho bratry postavil jeho otec ledové kluziště. Má manželku Heather Dysievick.\n\n"}
{"id": "528352", "url": "https://cs.wikipedia.org/wiki?curid=528352", "title": "Boleslav I. (rozcestník)", "text": "Boleslav I. (rozcestník)\n\nJméno Boleslav I. používalo v historii několik osob:\n\n"}
{"id": "528363", "url": "https://cs.wikipedia.org/wiki?curid=528363", "title": "Quentin Bryceová", "text": "Quentin Bryceová\n\nDame Quentin Alice Louise Bryceová (rozená Strachanová; 23. prosince 1942 v Brisbane, Queensland) je australská politička a bývalá generální guvernérka Austrálie.\n\nVětšinu své kariéry strávila ve školství, v roce 1968 byla jako první žena v historii přijata mezi učitele na Queenslandské univerzitě. Roku 2003 byla jmenována guvernérkou státu Queensland ve funkci do roku 2008. 13. dubna 2008 ji premiér Kevin Rudd jmenoval po formálním souhlasu Jejího Veličenstva australské královny Alžběty II. generální guvernérkou Austrálie.\n\n5. září 2008 složila přísahu a ve funkci nahradila svého předchůdce Michaela Jefferyho. Funkci vykonávala do 28. března 2014, kdy složil přísahu její nástupce Sir Peter Cosgrove.\n"}
{"id": "528367", "url": "https://cs.wikipedia.org/wiki?curid=528367", "title": "Rhinoceros 3D", "text": "Rhinoceros 3D\n\nRhinoceros (krátce Rhino) je 3D grafický a CAD software pro modelování prostorových objektů založený na matematicky precizním modelu NURBS, ale také s podporou pro polygonové sítě. Využívá se především v odvětvích designu a architektury pro návrh, vizualizaci a computer-aided manufacturing (CAM).\n\nProgramu používá vlastní formát souboru *.3dm.\n\nDále umí zpracovat téměř všechny možné formáty vektorové grafiky, mimo jiné například *.dwg, *.dxf, *.3ds, *.skp a další.\n\nModely umí exportovat mimo jiné do formátu *.kml, který používá aplikace Google Earth.\n\nProgram umožňuje vytvářet libovolné modely díky mnoha nástrojům. Například pokročilé deformace těles, možnosti světel, vytvoření virtuálního modelu z fotografií, nechybí booleovské operace s tělesy a mnoho dalšího.\n\nProgram podporuje mnoho plug-inů (ve formátu *.rhp a *.dll). Jsou to nástroje pro renderování a pro další možné funkce programu.\n\nRendrovací programy pro Rhinoceros:\n"}
{"id": "528373", "url": "https://cs.wikipedia.org/wiki?curid=528373", "title": "Konrád II. (rozcestník)", "text": "Konrád II. (rozcestník)\n\nJméno Konrád II. používalo v historii několik osob:\n\n\n"}
{"id": "528374", "url": "https://cs.wikipedia.org/wiki?curid=528374", "title": "Anand Satyanand", "text": "Anand Satyanand\n\nSir Anand Satyanand (* 22. července 1944, Auckland) je novozélandský politik, advokát, soudce a bývalý generální guvernér Nového Zélandu. \n\nRoku 1970 absolvoval jako bakalář práv univerzitu v Aucklandu. Poté pracoval jako právník a v letech 1979–1982 byl soudcem. Roku 1995 byl jmenován ombudsmanem, ve funkci působil do roku 2005.\n\nPremiérka Helen Clarková jej v roce 2006 jmenovala po formálním souhlasu královny Alžběty II. generálním guvernérem státu Nový Zéland. 23. srpna 2006 složil přísahu a funkci vykonával do 23. srpna 2011.\n"}
{"id": "528389", "url": "https://cs.wikipedia.org/wiki?curid=528389", "title": "Gabriella Cilmi", "text": "Gabriella Cilmi\n\nGabriella Lucia Cilmi (*10. října 1991) je australská zpěvačka a textařka. Známá je především svým debutovým singlem \"Sweet About Me\" uvedeným v březnu 2008.\n\nGabriella Cilmi se narodila 10. října 1991 na melbournském předměstí Dandenong. Má italský původ z regionu Calabria. Žije se svým psem Tonim, bratrem Josephem a rodiči Paulou a Joeim. Navštěvovala dívčí školu Sacred Heart Girls' College, ale nyní pokračuje ve studiu korespondenčně. V mládí projevovala zájem o širokou škálu hudebních stylů, včetně Nina Simone, Led Zeppelin, Janis Joplin, The Sweet, T.Rex a Cat Stevens. Říká se o ní, že přes své přirozené schopnosti a hlasový talent neudělala zkoušky potřebné na vytvoření své zpěvácké kariéry. V době, kdy obdivovala Janis Joplin, zpívala ve skupině, která přezpívávala písně od Led Zeppelin, Jet, Silverchair a jiných. Nahrála vlastní písně s textaři-producenty Barbarou a Adrianem Hannanovými z The SongStore.\n\nV roce 2004 upoutala pozornost Michaela Parisiho, manažera nahrávací společnosti Warner Music, když improvizovaně předvedla píseň od Rolling Stones \"Jumpin' Jack Flash\" na festivalu Lygon Street Festa v Melbourne. V třinácti odešla do Spojených států a Velké Británie spolu s Adrianem Hannanem a dostala nabídky od čtyřech hlavních amerických nahrávacích společností. Nakonec podepsala smlouvu s Island Records UK.\n\n"}
{"id": "528391", "url": "https://cs.wikipedia.org/wiki?curid=528391", "title": "Redshirt", "text": "Redshirt\n\nRedshirt (česky: \"červené tričko\") je označení pro postavu seriálu Star Trek, která hraje vedlejší roli ve většině epizod a je především určena k rychlému úmrtí za účelem zdramatizování příběhu. Označení redshirt vzniklo podle červených uniforem doprovodných členů posádky v seriálu.\n\nProtože zápletku seriálu zpravidla začínala vražda nebo úmrtí a tvůrci seriálu nechtěli nechávat pokaždé zemřít známého člena posádky, sloužila k tomuto účelu postava, kterou z valné většiny zastával herec Eddie Paskey.\n\nTato postava, resp. její účel se vyskytoval v seriálech již před Star Trekem, ale právě pracovní označení bylo přijato dle rudého trikotu, který v seriálu oblékala hlavně ochranka a doprovod při výsadku. Redshirt je nadále používán i v dalších seriálech jako a další. Jeden ze zatím posledních výskytů je např. ve filmu Star Trek (2009), kde se spolu s Kirkem a Sulu vydává třetí člen, oblečen v červeném trikotu, vypnout důlní zařízení, ale ihned po výsadku umírá.\n\nNarážky na Star Trek skrze červené triko je možné najít i v dalších seriálech jako např. South Park nebo Ztraceni. Zrovna tak umírá jako první Welshie (náhradník Scottyho) v červené uniformě v epizodě Kam se dosud žádný fanoušek nevydal seriálu Futurama.\n\n"}
{"id": "528393", "url": "https://cs.wikipedia.org/wiki?curid=528393", "title": "Pesachový masakr", "text": "Pesachový masakr\n\nPesachový masakr (známý též jako \"bombový útok v Netanji\") byl sebevražedný teroristický útok provedený 27. března 2002, během pesachového sederu, teroristickou organizací Hamás v Park Hotelu v izraelské Netanji. Při útoku přišlo o život 30 izraelských civilistů, jedna švédská civilistka a dalších 140 Izraelců bylo zraněno. Jedná se o největší teroristický útok proti Izraelcům během druhé intifády a k roku 2011 o největší sebevražedný útok v izraelských dějinách.\n\nÚtok se uskutečnil v noci 27. března, na kterou tento rok připadl židovský svátek Pesach. Park Hotel v Netanji toho roku pořádal v jídelně v přízemí velký pesachový seder pro 250 hostů. Jednalo se především o starší židovské občany, kteří neměli rodiny a příbuzné, se kterými by svátek oslavili. Palestinský sebevražedný atentátník prošel kolem strážného u vchodu hotelu, prošel vestibulem, kde minul recepci a vešel do hotelové jídelny, kde odpálil výbušninu, kterou nesl v kufru. Dvacet pět lidí bylo na místě mrtvých a dalších 140 bylo zraněno, z čehož 20 bylo zraněno vážně. Pět z nich později následkům svých zranění podlehlo. Některé z obětí byli přeživší holocaustu. Většina obětí byli senioři (starší 70 let). Nejstarší oběti bylo 90 let a nejmladší 20 let. Během útoku zahynulo několik manželských párů a otec se svou dcerou. Jedna z obětí byla židovská turistka ze Švédska, která přijela do Izraele oslavit Pesach.\n\nK odpovědnosti za útok se přihlásila islamistická teroristická organizace Hamás. Sebevražedný atentátník byl Abdel-Basset Odeh, 25letý muž žijící v nedalekém městě Tulkarm na Západním břehu Jordánu. Hamas uvedl, že útok měl za cíl narušit impuls z nedávno ohlášené mírové iniciativy Saúdské Arábie oznámené na summitu v Bejrútu. V březnu 2008 zatkly Izraelské obranné síly (IOS) velitele Hamásu Omara Džabara, který byl podezřelý z organizace sebevražedného útoku.\n\nVe své reakci na saúdskou iniciativu přijatou na summitu v Bejrútu prohlásil ministr zahraničních věcí Šimon Peres, že: „… detaily jakéhokoliv mírového plánu musí být diskutovány přímo mezi Izraelem a Palestinci, a aby to bylo možné, musí Palestinská samospráva ukončit teror, jehož děsivého projevu jsme byli svědky minulou noc v Netanji.“\n\nV reakci na útok nařídil izraelský premiér Ariel Šaron a jeho vláda okamžité povolání 20 tisíc záložníků, kteří byli nasazení v protiteroristické operaci Obranný štít spuštěné následujícího dne.\n\nNezisková organizace Elektronická intifáda uvádí, že Palestinská samospráva odsoudila ústy Jásira Arafata útok slovy: „Při této příležitosti bych znovu rád zopakoval naše odsouzení včerejší operace v Netanje, při níž bylo zabito a zraněno množství nevinných izraelských civilistů.“ Americká sionistická organizace a Palestinian Media Watch nicméně uvedli, že Palestinská samospráva sponzorovala fotbalový turnaj s názvem „Tulkarmský pamětní zápas šahída Abd al-Baset Odeha“. Tento název zmiňuje sebevražedného atentátníka jako šahída (tj. mučedníka), čímž podporuje a oslavuje terorismus. Celkem 71 % palestinských Arabů, kteří hlasovali o názvu tohoto zápasu se vyslovilo pro jeho pojmenování po sebevražedném atentátníkovi.\n\nKeis Adwan, který stál v čele sebevražedné sítě zodpovědné za masakr byl zabit 5. dubna 2002 během operace Obranný štít poté, co jej vojáci IOS a policisté z elitní protiteroristické jednotky Jamam dopadli ve městě Tubas, 70 kilometrů severně od Jeruzaléma. Zemřel, když na něj obrněný buldozer Caterpillar D9 zhroutil dům, ve kterém se ukrýval poté, co odmítl nabídnutou možnost vzdát se.\n\nV květnu 2002 zatkly izraelské bezpečnostní složky strůjce útoku Abbáse al-Sajída. Dne 22. září 2005 byl al-Sajíd odsouzen za pesachový útok a za nařízení bombového útoku z května 2001 na nákupní centrum v Netanji. Byl odsouzen k 35 letům odnětí svobody za každou z obětí útoků, plus další roky za zraněné.\n\nV září 2009 byl Muhammad Harwish, vysoce postavený terorista Hamásu a jeden z plánovačů pesachového masakru, zatčen, společně se svým osobním pobočníkem Adnanem Samarou, elitní protiteroristickou jednotkou Jamam ve svém rodné vesnici.\n\n\n"}
{"id": "528398", "url": "https://cs.wikipedia.org/wiki?curid=528398", "title": "Manhartsberg", "text": "Manhartsberg\n\nManhartsberg je nízký, plochý horský hřbet v Dolních Rakousích. Jeho výška činí nejvýše 537 m n. m. Jedná se o jihovýchodní výběžek rakouské části České vysočiny, která se německy označuje \"Granit- und Gneishochland\" (Žulovo-rulová vysočina).\n\nHorský hřbet se rozkládá v prostoru mezi Dyjí a Wagramem a je částečně překrytý třetihorními vrstvami. Toto pohoří zasahuje v Moravské oblasti až do okolí Znojma a táhne se dále. Manhartsberg tvoří východní okraj Českého masivu a zároveň od sebe odděluje rakouské čtvrtě Waldviertel) a Weinviertel. Západní stranu ohraničuje řeka Kamp. Na západní straně Manhardtsberge je část přírodního parku Kamptal-Schönberg.\n\nNad Maissau se nacházejí ametysty.\n\nPoblíž nejvyššího vrcholu jsou zbytky radiokomunikačního zařízení z druhé světové války s neznámým krycím názvem.\n"}
{"id": "528399", "url": "https://cs.wikipedia.org/wiki?curid=528399", "title": "Mramotice", "text": "Mramotice\n\nMramotice (něm. Mramotitz) je vesnice, část okresního města Znojmo. Nachází se asi 6,5 km na severozápad od Znojma. Je zde evidováno 148 adres. Trvale zde žije 426 obyvatel.\n\nVesnice Mramotice byla dříve samostatnou administrativní jednotkou. V roce 1980 se přidružila k městu Znojmu.\n\nMramotice je také název katastrálního území o rozloze 6,05 km. V katastrálním území Mramotice leží i Kasárna.\n\n"}
{"id": "528412", "url": "https://cs.wikipedia.org/wiki?curid=528412", "title": "Nedaříž", "text": "Nedaříž\n\nNedaříž je malá vesnice, část obce Horka u Staré Paky v okrese Semily. Nachází se asi 1 km na západ od Horek u Staré Paky. Je zde evidováno 39 adres. Trvale zde žije 87 obyvatel.\n\nNedaříž je také název katastrálního území o rozloze 1,22 km.\n\n"}
{"id": "528413", "url": "https://cs.wikipedia.org/wiki?curid=528413", "title": "Julia Gillardová", "text": "Julia Gillardová\n\nJulia Eileen Gillardová (* 29. září 1961, Barry, Wales, Spojené království) je australská politička, členka Australské strany práce a bývalá předsedkyně vlády Austrálie, první žena v této funkci. V minulosti zastávala funkce místopředsedkyně australské vlády Kevina Rudda a současně ministryně školství, zaměstnanosti, pracovně-právních vztahů a sociálního začlenění.\n\nBakalářka práv se zaměřením na ekonomii (LLB/BA), studovala státní univerzitu v Adelaide v Austrálii.\n\nSvobodná a má jednu sestru. Její zánět průdušek a nové ekonomické příležitosti přiměl rodiče (chudého původu) v roce 1966 k přestěhování do teplejšího Adelaide v Austrálii.\n\nBěhem studia státní univerzity v Adelaide byla v roce 1983 zvolena viceprezidentkou národního vzdělávání Australského svazu studentů, poté jeho prezidentkou.\n\nV letech 1984–1986 pracovala na plný úvazek pro založené Socialistické fórum (po dalším z rozvratů v Komunistické straně Austrálie jejími nespokojenými členy s cílem prosazování socialistického programu v Austrálii), až do roku 1993 byla členkou řídícího výboru, což bylo dobré pro její právnickou kariéru. Touto svou devítiletou činností se nyní nechlubí.\n\nJako podniková právní zástupkyně začala pracovat v Slater and Gordon v Melbourne (1987–1995) a za společnici byla přijata v roce 1990.\n\nV roce 1996 se stala vedoucí štábu Johna Brumbyho vůdce Viktoriánské opozice, větvi Australské strany práce, v níž zastávala různé pozice až do roku 1998, kdy byla zvolena do Federálního parlamentu.\n\nBěhem své poslanecké kariéry se aktivně účastnila mezinárodních výměn:\n\nJejí vzestup, jmenování stínovou ministryní pro populaci a imigraci strany práce, začal následující volby 2001 (navíc v únoru 2003 ministryní pro usmíření a domorodé záležitosti, v červnu zástupkyní ředitele Opozičního podnikání, v červenci ministryní zdravotnictví, v prosinci ředitelkou Opozičního podnikání) členstvím, mimo množství jiných společných parlamentních a frakčních výborů, ve Stálém výboru pro zaměstnanost, vzdělání a pracovně-právní vztahy Sněmovny reprezentantů.\n\nPo znovuzvolení v roce 2004 byla opětovně jmenována stínovou ministryní zdravotnictví a ředitelkou Opozičního podnikání. V prosinci 2006 se stala zástupkyní nového vůdce strany práce Kevina Rudda a jím jmenována stínovou ministryní zaměstnanosti, pracovně-právních vztahů a sociálního začlenění.\n\nPo znovuzvolení v roce 2007 byla uvedena do úřadu vlády jako místopředsedkyně, ministryně školství, zaměstnanosti a pracovně-právních vztahů a sociálního začlenění, neboť je oproti premiéru Ruddovi levicovější a k tomu žena, vzhledem ke stranické rovnováze.\n\n24. června 2010 rezignoval Kevin Rudd na post premiéra a předsedy strany a Julia Gillardová jej v těchto funkcích nahradila. Stala se 27. premiérem Austrálie a první ženou v úřadu. Od toho dne dva nejvyšší vládní posty Austrálie (generální guvernér a premiér) zastávaly ženy -Quentin Bryceová a Julia Gillardová. Dne 27. června 2013 jí v obou funkcích, tedy předseda strany a vlády Kevin Rudd vystřídal.\n\n"}
{"id": "528414", "url": "https://cs.wikipedia.org/wiki?curid=528414", "title": "Valteřice (Horní Branná)", "text": "Valteřice (Horní Branná)\n\nValteřice () je vesnice, část obce Horní Branná v okrese Semily. Nachází se asi 2 km na severozápad od Horní Branné. Prochází zde silnice I/14, spojující Valteřice s Jilemnicí na západě a Vrchlabím na východě, a silnice III/0148, vedoucí na jihovýchod do Horní Branné. Je zde evidováno 230 adres. Trvale zde žije 497 obyvatel.\n\nValteřice leží v katastrálním území Valteřice v Krkonoších o rozloze 6,23 km.\n\n"}
{"id": "528415", "url": "https://cs.wikipedia.org/wiki?curid=528415", "title": "Bohuslav (Hrubá Skála)", "text": "Bohuslav (Hrubá Skála)\n\nBohuslav je malá vesnice, část obce Hrubá Skála v okrese Semily. Nachází se asi 2,5 km na jih od Hrubé Skály. Je zde evidováno 35 adres. Trvale zde žije 6 obyvatel.\n\nBohuslav leží v katastrálním území Hrubá Skála o výměře 11,76 km.\n\n\n"}
{"id": "528416", "url": "https://cs.wikipedia.org/wiki?curid=528416", "title": "Borek (Hrubá Skála)", "text": "Borek (Hrubá Skála)\n\nBorek je malá vesnice, část obce Hrubá Skála v okrese Semily. Nachází se asi 2 km na jihovýchod od Hrubé Skály. Prochází zde silnice I/35. Je zde evidováno 15 adres. Trvale zde žije 21 obyvatel.\n\nBorek leží v katastrálním území Hnanice pod Troskami o výměře 2,07 km.\n\nVýchodně od vesničky, mezi Borkem a Rovenskem pod Troskami, se nachází přírodní památka Borecké skály. Jižně od Borku je zachovalý tok říčky Libuňky chráněn coby přírodní památka Libuňka.\n\nVe vesničce se nachází Motomuzeum Borek pod Troskami. Je v něm vystavena sbírka motocyklů ze 30.-70. let 20. století ( technická památka).\n\n"}
{"id": "528417", "url": "https://cs.wikipedia.org/wiki?curid=528417", "title": "Doubravice (Hrubá Skála)", "text": "Doubravice (Hrubá Skála)\n\nDoubravice je vesnice, část obce Hrubá Skála v okrese Semily. Nachází se asi 0,5 km na východ od Hrubé Skály. Je zde evidováno 154 adres. Trvale zde žije 289 obyvatel.\n\nDoubravice leží v katastrálním území Hrubá Skála o výměře 11,76 km.\n\n\n"}
{"id": "528418", "url": "https://cs.wikipedia.org/wiki?curid=528418", "title": "Hnanice (Hrubá Skála)", "text": "Hnanice (Hrubá Skála)\n\nHnanice je malá vesnice, část obce Hrubá Skála v okrese Semily. Nachází se asi 1 km na východ od Hrubé Skály. Prochází zde silnice I/35. Je zde evidováno 44 adres. Trvale zde žije 86 obyvatel.\n\nHnanice leží v katastrálním území Hnanice pod Troskami o rozloze 2,07 km. V katastrálním území Hnanice pod Troskami leží i Borek.\n\n"}
{"id": "528419", "url": "https://cs.wikipedia.org/wiki?curid=528419", "title": "Krčkovice", "text": "Krčkovice\n\nKrčkovice je vesnice, část obce Hrubá Skála v okrese Semily. Nachází se asi 2,5 km na jihozápad od Hrubé Skály. Je zde evidováno 82 adres. Trvale zde žije 11 obyvatel.\n\nKrčkovice leží v katastrálním území Hrubá Skála o výměře 11,76 km.\n\n\n"}
{"id": "528420", "url": "https://cs.wikipedia.org/wiki?curid=528420", "title": "Rokytnice (Hrubá Skála)", "text": "Rokytnice (Hrubá Skála)\n\nRokytnice je malá vesnice, část obce Hrubá Skála v okrese Semily. Nachází se asi 1,5 km na jihovýchod od Hrubé Skály. Je zde evidováno 43 adres. Trvale zde žije 16 obyvatel.\n\nRokytnice leží v katastrálním území Hrubá Skála o výměře 11,76 km.\n\n\n"}
{"id": "528421", "url": "https://cs.wikipedia.org/wiki?curid=528421", "title": "Želejov (Hrubá Skála)", "text": "Želejov (Hrubá Skála)\n\nŽelejov je malá vesnice, část obce Hrubá Skála v okrese Semily. Nachází se asi 3,5 km na jih od Hrubé Skály. Je zde evidováno 16 adres. Trvale zde žije 10 obyvatel.\n\nŽelejov leží v katastrálním území Hrubá Skála o výměře 11,76 km.\n\n"}
{"id": "528422", "url": "https://cs.wikipedia.org/wiki?curid=528422", "title": "Komárov (Chuchelna)", "text": "Komárov (Chuchelna)\n\nKomárov () je malá vesnice, část obce Chuchelna v okrese Semily. Nachází se asi 1,5 km na jihozápad od Chuchelny. Je zde evidováno 41 adres. Trvale zde žije 57 obyvatel.\n\nKomárov leží v katastrálním území Lhota Komárov o výměře 3,55 km. V katastrálním území Lhota Komárov leží i Lhota.\n\n\n"}
{"id": "528423", "url": "https://cs.wikipedia.org/wiki?curid=528423", "title": "Lhota (Chuchelna)", "text": "Lhota (Chuchelna)\n\nLhota (německy \"Lhota\") je vesnice, část obce Chuchelna v okrese Semily. Nachází se asi 2 km na jih od Chuchelny. Je zde evidováno 57 adres. Trvale zde žije 70 obyvatel.\n\nLhota leží v katastrálním území Lhota Komárov o rozloze 3,55 km. V katastrálním území Lhota Komárov leží i Komárov.\n\nKe Lhotě patří následující osady a samoty:\n\n"}
{"id": "528424", "url": "https://cs.wikipedia.org/wiki?curid=528424", "title": "Křížlice", "text": "Křížlice\n\nKřížlice je vesnice, část obce Jestřabí v Krkonoších v okrese Semily. Nachází se asi 6 km na sever od města Jilemnice. Je zde evidováno 156 adres. Trvale zde žije 126 obyvatel.\n\nKřížlice je také název katastrálního území o rozloze 4,63 km.\n\nVe vsi sídlí římskokatolická farnost a farní sbor Českobratrské církve evangelické.\n\n\n"}
{"id": "528425", "url": "https://cs.wikipedia.org/wiki?curid=528425", "title": "Roudnice (Jestřabí v Krkonoších)", "text": "Roudnice (Jestřabí v Krkonoších)\n\nRoudnice je vesnice, část obce Jestřabí v Krkonoších v okrese Semily. Nachází se asi 2 km na jihovýchod od Jestřabí v Krkonoších. Je zde evidováno 80 adres. Trvale zde žije 47 obyvatel.\n\nRoudnice leží v katastrálním území Roudnice v Krkonoších o rozloze 2,19 km.\n\n\n"}
{"id": "528426", "url": "https://cs.wikipedia.org/wiki?curid=528426", "title": "Hrabačov", "text": "Hrabačov\n\nHrabačov je vesnice, část města Jilemnice v okrese Semily. Nachází se asi 1,5 km na sever od Jilemnice. Hrabačovem protékaji potoky Jilemka a Hatina; při jeho severním okraji pak Jizerka. Prochází tudy železniční trať Martinice v Krkonoších - Rokytnice nad Jizerou a kříží se tu silnice I/14 a silnice II/286. Je zde evidováno 248 adres. Trvale zde žije 761 obyvatel.\n\nHrabačov je také název katastrálního území o rozloze 4,55 km.\n\n"}
{"id": "528427", "url": "https://cs.wikipedia.org/wiki?curid=528427", "title": "Javorek (Jilemnice)", "text": "Javorek (Jilemnice)\n\nJavorek je malá vesnice, část města Jilemnice v okrese Semily. Nachází se asi 2,5 km na jihovýchod od Jilemnice. Je zde evidováno 9 adres. Trvale zde žije 7 obyvatel.\n\nJavorek leží v katastrálním území Jilemnice o výměře 9,31 km.\n"}
{"id": "528431", "url": "https://cs.wikipedia.org/wiki?curid=528431", "title": "Radvánovice", "text": "Radvánovice\n\nRadvánovice (německy \"Radwanowitz\") je vesnice, část obce Karlovice v okrese Semily. Nachází se asi 1,5 km na jihovýchod od Karlovic. Je zde evidováno 116 adres. Trvale zde žije 349 obyvatel.\n\nRadvánovice leží v katastrálním území Karlovice o výměře 10,21 km.\n\nNa severním okraji vesnice se nalézá Roudenský rybník, jímž protéká Radvánovický potok.\n\n\n\n"}
{"id": "528432", "url": "https://cs.wikipedia.org/wiki?curid=528432", "title": "Roudný (Karlovice)", "text": "Roudný (Karlovice)\n\nRoudný (německy \"Raudny\") je vesnice, část obce Karlovice v okrese Semily. Nachází se asi 1,5 km na východ od Karlovic. Je zde evidováno 65 adres. Trvale zde žije 76 obyvatel.\n\nRoudný leží v katastrálním území Karlovice o výměře 10,21 km.\n\nV Roudném pramení Radvánovický potok, který po cca 600 metrech napájí Roudenský rybník.\n\n\n"}
{"id": "528433", "url": "https://cs.wikipedia.org/wiki?curid=528433", "title": "Sedmihorky", "text": "Sedmihorky\n\nSedmihorky (dříve německy \"Wartenberg\") jsou vesnice, část obce Karlovice v okrese Semily. Nachází se asi 0,5 km na západ od Karlovic. Prochází zde silnice I/35. Je zde evidováno 76 adres. Trvale zde žije 143 obyvatel. Původně se dnešní Sedmihorky nazývaly Nová Ves. V roce 1966 byla na žádost MNV v Karlovicích povolena změna názvu Nová Ves na Sedmihorky. Sedmihorky leží v katastrálním území Karlovice o výměře 10,21 km.\n\nDnem 1. července 1966 byly přejmenovány Sedmihorky (tj. původní lokalita a několik budov lázní Sedmihorky) na Lázně Sedmihorky.\nVýchodně od původních Sedmihorek založil turnovský lékař Antonín Vincenc Šlechta v letech 1839-1841 vodoléčebné lázně. Název získaly podle minerálního pramene „Sedmihorka“, známého od roku 1702. Léčilo se podle lékařského předpisu studenou vodou, pobytem na čerstvém vzduchu, tělesným cvičením a dietou. Jezdily sem významné osobnosti, jako např. Jan Neruda, Eliška Krásnohorská, Otilie Sklenářová-Malá, Gustav Pfleger Moravský, Jindřich Mošna nebo František Karel Kolár, ale i německy mluvící hosté.\n\nPo smrti dr. Šlechty roku 1886 se zaměření areálu postupně měnilo; praktikovala se například léčba rašelinou. Roku 1914, po odchodu posledního místního lékaře do armády, se lázně změnily na klimatické a budovy se používaly pro ubytování letních hostů. Roku 1945 byly jako součást panství Hrubá Skála znárodněny podle Benešových dekretů a přeměněny na zotavovnu ROH, po revoluci převedenou na obchodní společnost. V minulosti (rok 2010) sloužily restaurované a zachované lázeňské domy (Zámeček, Pramen) jako hotel a kongresové centrum.\n\nV současnosti jsou všechny budovy a objekty lázní trvale uzavřené.\n\nZakladatele připomíná busta od J. V. Myslbeka, odhalená roku 1890 (kulturní památka ČR).\n\nV Sedmihorkách zemřel při léčení své duševní choroby český operní tenor Alois Ander (1821–1864), je pohřben ve Vídni.\n\nLázně Sedmihorky jsou přístupné po silnici III/03521 vedoucí z hlavní silnice I/35 Jičín – Turnov, která je lemována alejí památných stromů. Západně od silnice leží oblíbený Autokemp Sedmihorky.\n\nLázně Sedmihorky jsou začátkem a cílem naučné stezky Hruboskalsko a leží na Dětské lesní naučné stezce Sedmihorky, spojující lázně s autokempem. Zeleně značená turistická cesta vede na zámek Hrubá skála, lázněmi prochází modře značená dálková cesta Železný Brod - Kozákov - Kacanovy - Vysoké Kolo.\n\n\n"}
{"id": "528434", "url": "https://cs.wikipedia.org/wiki?curid=528434", "title": "Svatoňovice (Karlovice)", "text": "Svatoňovice (Karlovice)\n\nSvatoňovice (německy \"Swatonowitz\") je malá vesnice, část obce Karlovice v okrese Semily. Nachází se asi 0,5 km na severovýchod od Karlovic. Je zde evidováno 40 adres. Trvale zde žije 66 obyvatel.\n\nSvatoňovice leží v katastrálním území Karlovice o výměře 10,21 km.\n\nVe vsi se nachází požární zbrojnice s věžičkou v níž je zavěšen zvon zasvěcený svatému Františku z Assisi z roku 1994. Obsahuje srdce původního zvonu svatého Václava, který byl v roce 1942 zabaven pro válečné účely a který byl na věžičku osazen v roce 1929.\n\n\n"}
{"id": "528436", "url": "https://cs.wikipedia.org/wiki?curid=528436", "title": "Zápas na Letních olympijských hrách 1984 – muži, volný styl do 62 kg", "text": "Zápas na Letních olympijských hrách 1984 – muži, volný styl do 62 kg\n\nZápas ve volném stylu ve váhové kategorii do 62 kg probíhal na Letních olympijských hrách 1984 v Anaheimském Convention Center. O medaile se utkalo celkem 16 zápasníků.\n\nZápasníci jsou rozděleni do dvou skupin. Je aplikován systém na dvě porážky.\n\n\n\n"}
{"id": "528438", "url": "https://cs.wikipedia.org/wiki?curid=528438", "title": "Čikvásky", "text": "Čikvásky\n\nČikvásky jsou malá vesnice, část obce Košťálov v okrese Semily. Nachází se asi 1 km na severozápad od Košťálova. Je zde evidováno 35 adres. Trvale zde žije 37 obyvatel.\n\nČikvásky jsou také název katastrálního území o rozloze 2,22 km.\n\nTato část obce Košťálov je hojně využívána k rekreaci.\n\nMezi nejvýznamnější pamětihodnosti patří kaplička ve středu obce a domky podkrkonošské architektury. Při cestě od Košťálova se nachází též Hlubůčkova studánka.\n"}
{"id": "528439", "url": "https://cs.wikipedia.org/wiki?curid=528439", "title": "Kundratice (Košťálov)", "text": "Kundratice (Košťálov)\n\nKundratice jsou vesnicí, která je částí obce Košťálov v okrese Semily. Nachází se asi 3 km na severovýchod od Košťálova. Prochází zde silnice II/286. Je zde evidováno 159 adres. Trvale zde žije 301 obyvatel.\n\nKundratice jsou také název katastrálního území o rozloze 8,27 km.\n\n\nMezi spolky v této části patří:\n\nNa hřišti byl vybudován obslužný objekt s krytým parketem, kde se koná množství akcí.\n\n"}
{"id": "528440", "url": "https://cs.wikipedia.org/wiki?curid=528440", "title": "Valdice (Košťálov)", "text": "Valdice (Košťálov)\n\nValdice je malá vesnice, část obce Košťálov v okrese Semily. Nachází se asi 1,5 km na severovýchod od Košťálova. Je zde evidováno 14 adres. Trvale zde žije 8 obyvatel.\n\nValdice leží v katastrálním území Košťálov o výměře 9,54 km.\n"}
{"id": "528441", "url": "https://cs.wikipedia.org/wiki?curid=528441", "title": "Bělá (Mírová pod Kozákovem)", "text": "Bělá (Mírová pod Kozákovem)\n\nBělá je vesnice, část obce Mírová pod Kozákovem v okrese Semily. Nachází se asi 1,5 km na západ od Mírové pod Kozákovem. Je zde evidováno 112 adres. Trvale zde žije 222 obyvatel.\n\nBělá leží v katastrálním území Bělá u Turnova o rozloze 6,38 km. V katastrálním území Bělá u Turnova leží i Bukovina, Chloumek, Rohliny a Záholice.\n\nV Bělé se nachází škola, hasičská zbrojnice, motorest, obchod se smíšeným zbožím, hasičská nádrž a obchod s bazény.\n\n\n"}
{"id": "528442", "url": "https://cs.wikipedia.org/wiki?curid=528442", "title": "Bukovina (Mírová pod Kozákovem)", "text": "Bukovina (Mírová pod Kozákovem)\n\nBukovina je vesnice, část obce Mírová pod Kozákovem v okrese Semily. Nachází se asi 1 km na západ od Mírové pod Kozákovem. Je zde evidováno 94 adres. Trvale zde žije 173 obyvatel.\n\nBukovina leží v katastrálním území Bělá u Turnova o výměře 6,38 km.\n\n"}
{"id": "528444", "url": "https://cs.wikipedia.org/wiki?curid=528444", "title": "Dubecko", "text": "Dubecko\n\nDubecko je malá vesnice, část obce Mírová pod Kozákovem v okrese Semily. Nachází se asi 1,5 km na jihovýchod od Mírové pod Kozákovem. Je zde evidováno 15 adres. Trvale zde žije 22 obyvatel.\n\nDubecko leží v katastrálním území Sekerkovy Loučky o výměře 5,99 km. V západním sousedství leží na kopci Dubecko (399 m) stejnojmenná rozhledna.\n\n\n"}
{"id": "528445", "url": "https://cs.wikipedia.org/wiki?curid=528445", "title": "Hrachovice", "text": "Hrachovice\n\nHrachovice je malá vesnice, část obce Mírová pod Kozákovem v okrese Semily. Nachází se asi 1 km na jihozápad od Mírové pod Kozákovem. Prochází zde silnice II/283. Je zde evidováno 32 adres. Trvale zde žije 25 obyvatel.\n\nHrachovice leží v katastrálním území Sekerkovy Loučky o výměře 5,99 km.\n\n"}
{"id": "528446", "url": "https://cs.wikipedia.org/wiki?curid=528446", "title": "Chutnovka", "text": "Chutnovka\n\nChutnovka je vesnice, část obce Mírová pod Kozákovem v okrese Semily. Nachází se asi 1 km na jih od Mírové pod Kozákovem. Je zde evidováno 93 adres. Trvale zde žije 195 obyvatel.\n\nChutnovka leží v katastrálním území Sekerkovy Loučky o výměře 5,99 km.\n\n"}
{"id": "528448", "url": "https://cs.wikipedia.org/wiki?curid=528448", "title": "Kvítkovice (Mírová pod Kozákovem)", "text": "Kvítkovice (Mírová pod Kozákovem)\n\nKvítkovice je malá vesnice, část obce Mírová pod Kozákovem v okrese Semily. Nachází se asi 2,5 km na jihovýchod od Mírové pod Kozákovem. Je zde evidováno 7 adres. Trvale zde žije 17 obyvatel.\n\nKvítkovice leží v katastrálním území Sekerkovy Loučky o výměře 5,99 km.\n\n"}
{"id": "528449", "url": "https://cs.wikipedia.org/wiki?curid=528449", "title": "Loktuše (Mírová pod Kozákovem)", "text": "Loktuše (Mírová pod Kozákovem)\n\nLoktuše je vesnice, část obce Mírová pod Kozákovem v okrese Semily. Nachází se asi 2 km na východ od Mírové pod Kozákovem. Prochází zde silnice II/282. Je zde evidováno 58 adres. Trvale zde žije 77 obyvatel. Loktuše leží na úpatí hory Kozákov (744 m n. m.). Loktuší také protéká potok Stebenka.\n\nLoktuše je také název katastrálního území o rozloze 2,02 km.\n\n"}
{"id": "528450", "url": "https://cs.wikipedia.org/wiki?curid=528450", "title": "Prackov", "text": "Prackov\n\nPrackov je malá vesnice, část obce Mírová pod Kozákovem v okrese Semily. Nachází se asi 3 km na severovýchod od Mírové pod Kozákovem. Je zde evidováno 23 adres. Trvale zde žije 23 obyvatel.\n\nPrackov leží v katastrálním území Vesec pod Kozákovem o výměře 4,82 km.\n\n"}
{"id": "528451", "url": "https://cs.wikipedia.org/wiki?curid=528451", "title": "Rohliny", "text": "Rohliny\n\nRohliny je vesnice, část obce Mírová pod Kozákovem v okrese Semily. Je zde evidováno 55 adres. Trvale zde žije 78 obyvatel.\n\nRohliny leží v katastrálním území Bělá u Turnova o výměře 6,38 km.\n\nV Rohlinách se nachází výdejna zboží Parsi glass a Karavana.\n"}
{"id": "528452", "url": "https://cs.wikipedia.org/wiki?curid=528452", "title": "Sekerkovy Loučky", "text": "Sekerkovy Loučky\n\nSekerkovy Loučky je vesnice, část obce Mírová pod Kozákovem v okrese Semily. Nachází se asi 1,5 km na jih od Mírové pod Kozákovem. Je zde evidováno 74 adres. Trvale zde žije 137 obyvatel.\n\nSekerkovy Loučky je také název katastrálního území o rozloze 5,99 km. V katastrálním území Sekerkovy Loučky leží i Dubecko, Hrachovice, Chutnovka, Kvítkovice a Stebno. Obcí protéká potok Stebenka.\n\n\n"}
{"id": "528453", "url": "https://cs.wikipedia.org/wiki?curid=528453", "title": "Stebno (Mírová pod Kozákovem)", "text": "Stebno (Mírová pod Kozákovem)\n\nStebno je malá vesnice, část obce Mírová pod Kozákovem v okrese Semily. Nachází 2 km na jihozápad od středu obce. Je zde evidováno 8 adres a trvale zde žije 11 obyvatel.\n\nStebno leží v katastrálním území Sekerkovy Loučky o výměře 5,99 km.\n\n"}
{"id": "528454", "url": "https://cs.wikipedia.org/wiki?curid=528454", "title": "Vesec (Mírová pod Kozákovem)", "text": "Vesec (Mírová pod Kozákovem)\n\nVesec je vesnice, část obce Mírová pod Kozákovem v okrese Semily. Nachází se asi 2 km na severovýchod od Obecního úřadu v Mírové pod Kozákovem. Vesec leží na úpatí hory Kozákov (744 m n. m.). Prochází zde silnice II/282. Je zde evidováno 86 adres. Trvale zde žije 231 obyvatel.\n\nVesec leží v katastrálním území Vesec pod Kozákovem o rozloze 4,82 km. V katastrálním území Vesec pod Kozákovem leží i Prackov a Smrčí.\n\n\n"}
{"id": "528456", "url": "https://cs.wikipedia.org/wiki?curid=528456", "title": "Pohoří (Olešnice)", "text": "Pohoří (Olešnice)\n\nPohoří (též \"Pohoř\") ( \"\") je malá vesnice, část obce Olešnice v okrese Semily. Nachází se asi 1 km na severovýchod od Olešnice. Je zde evidováno 34 adres. Trvale zde žije 38 obyvatel.\n\nPohoří leží v katastrálním území Olešnice u Turnova o výměře 5,28 km.\n\nPrvní zmínka o Pohoři je z roku 1543, přičemž v tu dobu zde hospodařili 4 sedláci v dnešních č. p. 9, 11, 18 a 21.\n\nNejvíce obyvatel měla ves okolo roku 1900 a to 179 (včetně Podpohoře), nyní žije na Pohoři okolo 40 stálých obyvatel. Největší úbytek obyvatel byl po 2. sv. válce v souvislosti s vystěhováním cca 40 lidí do vysídleného čs. pohraničí.\n\nOkresní silnice z Olešnice byla postupně stavěna až v letech 1939 až 1949, v roce 1965 byla vyasfaltovaná. Dříve byl přístup pouze vozovou cestou z Kacanov od hotelu Králíček (vybudována 1887-1890) a ze Všeně (1896-1905).\n\n"}
{"id": "528458", "url": "https://cs.wikipedia.org/wiki?curid=528458", "title": "Kozákov (Radostná pod Kozákovem)", "text": "Kozákov (Radostná pod Kozákovem)\n\nKozákov je malá vesnice, severovýchodní část obce Radostná pod Kozákovem v okrese Semily. Nachází se asi 1 km na jih od vrcholu hory Kozákov. Je zde evidováno 34 adres. Trvale zde žije 40 obyvatel.\n\nKozákov leží v katastrálním území Lestkov pod Kozákovem o výměře 4,04 km.\n\n"}
{"id": "528460", "url": "https://cs.wikipedia.org/wiki?curid=528460", "title": "Lestkov (Radostná pod Kozákovem)", "text": "Lestkov (Radostná pod Kozákovem)\n\nLestkov je vesnice, střední část obce Radostná pod Kozákovem v okrese Semily. Nachází se asi 2 km na jihozápad od hory Kozákov. Prochází zde silnice II/282 a silnice II/283. Je zde evidováno 107 adres. Trvale zde žije 238 obyvatel.\n\nLestkov leží v katastrálním území Lestkov pod Kozákovem o výměře 4,04 km.\n\n\n"}
{"id": "528461", "url": "https://cs.wikipedia.org/wiki?curid=528461", "title": "Volavec", "text": "Volavec\n\nVolavec je vesnice, jihozápadní část obce Radostná pod Kozákovem v okrese Semily. Nachází se asi 3 km na jihozápad od hory Kozákov. Je zde evidováno 54 adres. Trvale zde žije 74 obyvatel.\n\nVolavec je také název katastrálního území o rozloze 1,66 km.\n\n\n"}
{"id": "528462", "url": "https://cs.wikipedia.org/wiki?curid=528462", "title": "Bořkov", "text": "Bořkov\n\nBořkov (německy Borkow) je vesnice, část obce Slaná v okrese Semily v Libereckém kraji. Evidenční část Bořkov se skládá ze základních sídelních jednotek Bořkov a Blaživky. Nachází se asi 1 km na východ od Slané. Silnice II/289 zde ústí do silnice II/283. Je zde evidováno 88 adres. Trvale zde žije 147 obyvatel.\n\nBořkov je také název katastrálního území o rozloze 3,29 km.\n\n\n"}
{"id": "528463", "url": "https://cs.wikipedia.org/wiki?curid=528463", "title": "Hořensko", "text": "Hořensko\n\nHořensko je malá vesnice, část obce Slaná v okrese Semily. Nachází se 1 km na jihozápad od Slané. Prochází zde silnice II/283. Je zde evidováno 44 adres. Trvale zde žije 71 obyvatel.\n\nHořensko je také název katastrálního území o rozloze 2,32 km. V katastrálním území Hořensko leží i Světlá.\n\nV Hořensku se narodil malíř, grafik, ilustrátor a pedagog Vladimír Komárek, jedna z předních osobností českého výtvarného umění 20. století.\n\nPři pravé straně silnice, která vede z Hořenska k rozcestí \"Zelený háj\", se nachází menší mineralogická lokalita. Kromě rud mědi se zde vyskytuje pektolit, pyrit, sádrovec a vivianit.\n\n"}
{"id": "528464", "url": "https://cs.wikipedia.org/wiki?curid=528464", "title": "Nedvězí (Slaná)", "text": "Nedvězí (Slaná)\n\nNedvězí je vesnice, část obce Slaná v okrese Semily. Nachází se asi 2 km na jihovýchod od Slané. Prochází tudy železniční trať Jaroměř - Liberec se zastávkou \"Nedvězí\". Je zde evidováno 82 adres. Trvale zde žije 205 obyvatel.\n\nNedvězí leží v katastrálním území Nedvězí u Semil o rozloze 2,6 km. V katastrálním území Nedvězí u Semil leží i Sutice.\n\n"}
{"id": "528465", "url": "https://cs.wikipedia.org/wiki?curid=528465", "title": "Sutice", "text": "Sutice\n\nSutice je malá vesnice, část obce Slaná v okrese Semily. Nachází se asi 2 km na východ od Slané. Je zde evidováno 6 adres. Trvale zde žijí dva obyvatelé.\n\nSutice leží v katastrálním území Nedvězí u Semil o výměře 2,6 km.\n"}
{"id": "528466", "url": "https://cs.wikipedia.org/wiki?curid=528466", "title": "Světlá (Slaná)", "text": "Světlá (Slaná)\n\nSvětlá je malá vesnice, část obce Slaná v okrese Semily. Nachází se 2 km na západ od Slané. Je zde evidováno 8 adres. Trvale zde žije 12 obyvatel.\n\nSvětlá leží v katastrálním území Hořensko o výměře 2,32 km.\n\n"}
{"id": "528467", "url": "https://cs.wikipedia.org/wiki?curid=528467", "title": "Bezděčín (Stružinec)", "text": "Bezděčín (Stružinec)\n\nBezděčín je malá vesnice, část obce Stružinec v okrese Semily. Nachází se asi 2,5 km na západ od Stružince. Je zde evidováno 25 adres. Trvale zde žijí čtyři obyvatelé.\n\nBezděčín leží v katastrálním území Tuhaň u Stružince o výměře 4,12 km.\n\n"}
{"id": "528468", "url": "https://cs.wikipedia.org/wiki?curid=528468", "title": "Pohoří (Stružinec)", "text": "Pohoří (Stružinec)\n\nPohoří je malá vesnice, část obce Stružinec v okrese Semily. Nachází se asi 1,5 km na severovýchod od Stružince. Je zde evidováno 21 adres. Trvale zde žije 61 obyvatel.\n\nPohoří leží v katastrálním území Pohoří u Stružince o rozloze 1,61 km.\n\nV roce 1908 byla v této obci továrna na manšestr, kterou vlastnil J. Kučera. Jeho iniciály jsou dodnes viditelné na štítu areálu, navzdory tomu, že se je předchozí majitelé pokoušeli neuměle odstranit.\n"}
{"id": "528469", "url": "https://cs.wikipedia.org/wiki?curid=528469", "title": "Tuhaň (Stružinec)", "text": "Tuhaň (Stružinec)\n\nTuhaň je vesnice, část obce Stružinec v okrese Semily. Nachází se asi 1,5 km na západ od Stružince. Je zde evidováno 71 adres. Trvale zde žije 97 obyvatel.\n\nTuhaň leží v katastrálním území Tuhaň u Stružince o rozloze 4,12 km. V katastrálním území Tuhaň u Stružince leží i Bezděčín.\n\n\n"}
{"id": "528471", "url": "https://cs.wikipedia.org/wiki?curid=528471", "title": "Rovnáčov", "text": "Rovnáčov\n\nRovnáčov je vesnice a katastrální území o rozloze 0,83 km² , část obce Studenec v okrese Semily. Stavebně je spojen se Studencem, na jehož severní části se nachází. Prochází zde silnice II/293. V roce 2014 zde bylo evidováno 64 adres. Trvale zde žije 201 obyvatel.\n\nDo roku 1990, kdy se jeho obyvatelé rozhodli pro připojení ke Studenci, byl Rovnáčov součástí Martinic v Krkonoších.\n\nVe vsi je vyznačena červená turistická trasa, která přichází z jihu z Levínské Olešnice k sokolovně ve středu Studence, dále pokračuje přes úbočí Strážníku na křižovatku Na Špici v severní části a přes Rovnáčov a vrchol Hůra (567 m) do Martinic.\n\n"}
{"id": "528472", "url": "https://cs.wikipedia.org/wiki?curid=528472", "title": "Zálesní Lhota", "text": "Zálesní Lhota\n\nZálesní Lhota (německy \"Hüttendorf\") je vesnice, část obce Studenec v okrese Semily. Nachází se asi 1,5 km na východ od Studence. V roce 2016 zde bylo evidováno 190 adres. V roce 2001 zde žilo 379 obyvatel.\n\nZálesní Lhota je také název katastrálního území o rozloze 7,04 km².\nVznik Zálesní Lhoty je historicky zařazen do 13.–14. století, ale z této doby nejsou žádná historické dokumenty a tak se mohou více blížit pověstem.\n\nV tomto období již existuje statek Dolní Janov, poblíž dnešní Klášterské Lhoty. Statek byl zničen v době husitských válek. Hospodář statku proto hledal útočiště pro sebe a stáda dobytka. Našel klidné údolí v lesích. Zde se pásl dobytek celé léto a na podzim se vracel do stájí. Pastevci si zde vystavěli obydlí (německy Hütte), které stávalo na místě čp.81. Toto území pak věnoval šafáři Šchormovi za věrné služby. Ten postavil další domy a tak vznikla osada zvaná Huttendorf. Osada se rozrůstala většinou o zběhlé vojáky nebo nevolníky. Přicházeli i horníci kteří hledali na Strážníku měď a stříbro. Horníci pálili dřevěné uhlí v milířích. Dřeva tu zde bylo vždy dost.\nPři kopání v podzemí zde došlo k důlnímu neštěstí, zasypání dvanácti horníků.\n\n\nV Zálesní Lhotě se narodili\n\n"}
{"id": "528473", "url": "https://cs.wikipedia.org/wiki?curid=528473", "title": "Tample", "text": "Tample\n\nTample je malá vesnice, část obce Svojek v okrese Semily. Nachází se asi 1,5 km na jih od Svojku. Vesnicí protéká potok Tampelačka a prochází tudy železniční trať Chlumec nad Cidlinou - Trutnov. Je zde evidováno 49 adres. Trvale zde žije 56 obyvatel.\n\nTample je také název katastrálního území o rozloze 2,18 km.\n\nPrvní písemná zmínka o obci pochází z roku 1415.\n\nO původu jména koluje řada dohadů od humorných k hodnověrnějším. Jedna z humorných je: když chodil Kristus se svatým Petrem po světě a přišli na Jívu a Petr se zeptal kam si má odplivnout, Pán Ježíš odpověděl: “TAM PLI !”\n\n\n"}
{"id": "528474", "url": "https://cs.wikipedia.org/wiki?curid=528474", "title": "Újezdec (Syřenov)", "text": "Újezdec (Syřenov)\n\nÚjezdec je malá vesnice, část obce Syřenov v okrese Semily. Nachází se asi 1,5 km na jihozápad od Syřenova. Je zde evidováno 18 adres. Trvale zde žije 11 obyvatel.\n\nÚjezdec leží v katastrálním území Syřenov o výměře 5,45 km. Zástavba vsi je od roku 2004 chráněna v rámci vesnické památkové zóny.\n\n\n"}
{"id": "528475", "url": "https://cs.wikipedia.org/wiki?curid=528475", "title": "Žďár u Kumburku", "text": "Žďár u Kumburku\n\nŽďár u Kumburku je malá vesnice, část obce Syřenov v okrese Semily. Nachází se asi 2 km na západ od Syřenova. Je zde evidováno 35 adres. Trvale zde žije 61 obyvatel.\n\nŽďár u Kumburku je také název katastrálního území o rozloze 0,98 km.\n\n"}
{"id": "528479", "url": "https://cs.wikipedia.org/wiki?curid=528479", "title": "Žlábek (Tatobity)", "text": "Žlábek (Tatobity)\n\nŽlábek je vesnice, část obce Tatobity v okrese Semily. Nachází se asi 1,5 km na východ od Tatobit. Prochází zde silnice II/283. Je zde evidováno 59 adres. Trvale zde žije 92 obyvatel.\n\nŽlábek je také název katastrálního území o rozloze 2,85 km.\n\n"}
{"id": "528480", "url": "https://cs.wikipedia.org/wiki?curid=528480", "title": "Jivina (Troskovice)", "text": "Jivina (Troskovice)\n\nJivina () je malá vesnice, část obce Troskovice v okrese Semily. Nachází se asi 1 km na sever od Troskovic. Je zde evidováno 8 adres. Trvale zde žije 14 obyvatel.\n\nJivina leží v katastrálním území Troskovice o výměře 8,29 km.\n"}
{"id": "528482", "url": "https://cs.wikipedia.org/wiki?curid=528482", "title": "Křenovy (Troskovice)", "text": "Křenovy (Troskovice)\n\nKřenovy () je malá vesnice, část obce Troskovice v okrese Semily. Nachází se asi 0,5 km na jihovýchod od Troskovic. Je zde evidováno 19 adres. Trvale zde žije 12 obyvatel.\n\nKřenovy leží v katastrálním území Troskovice o výměře 8,29 km.\n"}
{"id": "528484", "url": "https://cs.wikipedia.org/wiki?curid=528484", "title": "Tachov (Troskovice)", "text": "Tachov (Troskovice)\n\nTachov () je malá vesnice, část obce Troskovice v okrese Semily. Nachází se asi 1,5 km na sever od Troskovic. Je zde evidováno 30 adres. Trvale zde žije 21 obyvatel.\n\nTachov leží v katastrálním území Troskovice o výměře 8,29 km.\n\n\n"}
{"id": "528485", "url": "https://cs.wikipedia.org/wiki?curid=528485", "title": "Bítouchov (Veselá)", "text": "Bítouchov (Veselá)\n\nBítouchov je osada, část obce Veselá v okrese Semily. Nachází se asi 2,5 km na jihozápad od Veselé. Je zde evidováno 8 adres. Trvale zde žijí dva obyvatelé.\n\nBítouchov leží v katastrálním území Bítouchov u Veselé o rozloze 0,21 km.\n"}
{"id": "528486", "url": "https://cs.wikipedia.org/wiki?curid=528486", "title": "Kotelsko", "text": "Kotelsko\n\nKotelsko je osada, část obce Veselá v okrese Semily. Nachází se asi 2 km na západ od Veselé. Je zde evidováno 39 adres. Trvale zde žije 57 obyvatel.\n\nKotelsko je také název katastrálního území o rozloze 0,98 km.\n\n"}
{"id": "528490", "url": "https://cs.wikipedia.org/wiki?curid=528490", "title": "Agudat Jisra'el", "text": "Agudat Jisra'el\n\nAgudat Jisra'el (: אגודת ישראל‎, \"Svaz Izraele\") je aškenázská religiózní nesionistická izraelská politická strana. V minulosti byla zastřešující stranou všech ultraortodoxních Židů v Izraeli a předtím v britské mandátní Palestině. Jedná se o nejstarší izraelskou religiózní politickou stranu, jejíž původ lze nalézt hnutí Agudat Jisra'el, které bylo založeno v Evropě na počátku 20. století. Po dlouhou dobu vstupovala do parlamentních voleb v Izraeli v alianci se spřízněnou politickou formací Po'alej Agudat Jisra'el. Od voleb v roce 1992 kandiduje společně se stranou Degel ha-Tora v alianci Sjednocený judaismus Tóry. Současným předsedou strany je Ja'akov Licman.\n\nStrana vydává od roku 1950 deník ha-Modia. V minulosti vydávala také deníky ha-Kol a Še'arim.\n\n\n"}
{"id": "528498", "url": "https://cs.wikipedia.org/wiki?curid=528498", "title": "Vranovsko", "text": "Vranovsko\n\nVranovsko je malá vesnice, část obce Veselá v okrese Semily. Nachází se asi 1 km na východ od Veselé. Je zde evidováno 13 adres. Trvale zde žijí tři obyvatelé.\n\nVranovsko leží v katastrálním území Veselá u Semil o výměře 4,59 km.\n"}
{"id": "528499", "url": "https://cs.wikipedia.org/wiki?curid=528499", "title": "Žďár (Veselá)", "text": "Žďár (Veselá)\n\nŽďár je malá vesnice, část obce Veselá v okrese Semily. Nachází se asi 1 km na jihozápad od Veselé. Je zde evidováno 17 adres. Trvale zde žije 34 obyvatel.\n\nŽďár leží v katastrálním území Veselá u Semil o výměře 4,59 km.\n\n"}
{"id": "528500", "url": "https://cs.wikipedia.org/wiki?curid=528500", "title": "Horní Sytová", "text": "Horní Sytová\n\nHorní Sytová je vesnice, část obce Víchová nad Jizerou v okrese Semily. Nachází se asi 2 km na západ od Víchové nad Jizerou. Prochází tudy železniční trať Martinice v Krkonoších - Rokytnice nad Jizerou, silnice I/14 a silnice II/292. Je zde evidováno 98 adres. Trvale zde žije 240 obyvatel.\n\nHorní Sytová je také název katastrálního území o rozloze 2,46 km.\n\nObec Horní Sytová měla znak ve tvaru oválu, v němž byl havíř v dlouhém rozhaleném plášti s vysokou čepicí, v pravici s napřaženým hornickým kladivem a nápis WESS SITTOWA. Tento popis byl získán z archivu, ale po grafickém vyobrazení znaku se však stále pátrá.\n\nPrvní zpráva o Horní Sytové, zaznamenaná v kronice, potvrzuje, že v roce 1492 zde stála tvrz. Kde byla přesně, není již známo. Své jméno odvozuje Sytová od jména Syta, které povstalo od jména Sytý. Obec patřila pod panství hrabat Harrachů.\n\nObec Horní Sytová byla již v 19. a první polovině 20. století poměrně průmyslová. Byla zde pila a mlýnice v objektu Havlenka, mechanická tkalcovna u Mašků, Hájkova cihelna, kde se těžila hlína, tvořily a vypalovaly se cihly, dále Mánkova slévárna u Jizerky a Harrachův mlýn při soutoku Jizery a Jizerky, v místech kde se dnes nachází hotel Jizera. Mlýn v roce 1938 vyhořel a v těchto prostorách byl v letech 1968 -73 postaven objekt zdejšího hotelu Jizera.\n\nJan Nepomuk Arnošt z Harrachů zde v roce 1754 založil na soutokovém klínu řek Jizery a Jizerky velký železářský podnik. Až do konce 18. století produkce železárny, vyrábějící kujné železo a litinu, stále rostla. Od počátku 19. století, vlivem stoupající ceny dřeva, se stává produkce železa a litiny méně efektivní. Nakonec se Harrachovská vrchnost výroby vzdala a železárnu pronajala Janu Zineckrovi. V roce 1850 huť vyhořela a nebyla již v důsledku krize železářských podniků obnovena. Na místě huti byla v roce 1902 postavena papírna, která byla v provozu do roku 1934.\n\nSoučástí železářského podniku založeného Harrachem byl i zájezdní hostinec. Zde se přepřahaly koňské potahy, protože ještě nebyla silnice a používaly se cesty v kopcovitém terénu. Aby koně náklad vytáhli, k vozu byl zapřažen další pár koní. Takovou cestou v Horní Sytové byla zejména zemská stezka, která vedla na Sytovská vrcha a dále k Roprachticím a Vysokému nad Jizerou. A k tomu právě sloužili koně v tomto hostinci. Celý areál se nazýval Arnoštov.\n\nV Horní Sytové došlo k založení dobrovolného sboru hasičů v lednu roku 1909. Podle dochovaných zápisů se o jeho založení zasloužil továrník Bohumil Mašek. 4. února 1909 byly uznány stanovy sboru a sbor se stal členem župy Podkrkonošské. V březnu 1909 byla svolána 1. valná hromada a založen finanční základ sboru. Starostou byl zvolen Josef Mánek. Schůze se konaly v sytovské obecní škole. V roce 1910 byla zakoupena požární výzbroj a založena pohřební pokladna. Roku 1911 byl slavnostně uspořádán 1. ples. V roce 1912 již cena veškerého hasičského inventáře činila 3249,36 Kč.\n\nV roce 1914 vypukla válka a byla vyhlášena všeobecná mobilizace. Tím byla velmi oslabena činnost hasičského sboru. Z 32 členů nastoupilo 20 do vojenské povinnosti, takže po celé 4 roky byly pořádány jen schůze výborové a hasičská činnost, tak jako všude jinde, byla na dobu do konce 1. světové války v roce 1918 utlumena. Více o historii dobrovolného hasičského spolku lze nalézt na stránkách současného SDH Horní Sytová.\n\nHorno Sytovské nádraží neslo název \"Sytová-Háje\", šlo o vícekolejné nádraží s překladištěm rozličného materiálu, což bylo dáno průmyslovou výrobou v Horní Sytové.\n\n\n"}
{"id": "528501", "url": "https://cs.wikipedia.org/wiki?curid=528501", "title": "Víchovská Lhota", "text": "Víchovská Lhota\n\nVíchovská Lhota je vesnice, část obce Víchová nad Jizerou v okrese Semily. Nachází se asi 1,5 km na sever od Víchové nad Jizerou. Je zde evidováno 55 adres. Trvale zde žije 84 obyvatel.\n\nVíchovská Lhota je také název katastrálního území o rozloze 2,5 km.\n\n\n"}
{"id": "528502", "url": "https://cs.wikipedia.org/wiki?curid=528502", "title": "Mokrý", "text": "Mokrý\n\nMokrý je vesnice patřící k obci Všeň v okrese Semily. Přiléhá ze západní strany ke Všeni. Je zde evidováno 34 adres. Trvale zde žije 47 obyvatel.\n\nMokrý leží v katastrálním území Všeň o výměře 5,6 km.\n\nZa nejstarší zmínku o Mokrém, původně zemědělské vesnici, je považován výčet vesnic zkonfiskovaných Adamovi z Vartmberka roku 1547. Po vpádu Švédů pod vedením Banéra (kolem roku 1640) byly všechny tři usedlosti v Mokrém uváděny jako pusté. Z Mokrého pocházel významný český obrozenec František Jan Tomsa, narodil se 4. října 1751 v Hamrech u Turnova, odkud pocházela jeho matka, a ještě v den narození byl převezen domů do Mokrého č. p. 7 a pokřtěn na Všeni. V roce 1903 čítal Mokrý 121 obyvatel a 22 domů, jako živnostníci jsou uváděni košíkář a obuvník Špetlíkovi, krejčí Bulíř a švadlena Bártová, mezi většími rolníky byl uváděn Václav Jíra z č. p. 5 s 18 hektary.\nMezi památkami a zajímavostmi je jmenována původní barokní brána bývalé usedlosti č. p. 12 a historický kříž od lidového umělce na návsi. Na komíně bývalé družstevní mlékárny z roku 1901, kde dnes působí expedice nakladatelství učebnic Alter, navazujícího na odkaz Františka Jana Tomsy, se nachází hnízdo čápa bílého, údajně jediné trvalé hnízdiště v okrese Semily.\n\nHorní částí Mokrého (jeho jižním okrajem) prochází silnice III/27920 spojující Všeň a Doubravu. U odbočky místní komunikace k návsi, u hranice Všeně a Mokrého, je autobusová zastávka „Všeň, Mokrý“: zajíždějí sem pouze v pracovní dny mimo prázdniny ranní a odpolední spoj spojující Ploukonice se Všení a Turnovem (linka 670109). Více spojů jezdí v pracovní dny na turnovsko-vyskeřské lince přes sousední Všeň.\n\nV 90. letech či později byla z Příšovic přes Ploukonice a Mokrý na Všeň vyznačena žlutá pěší turistická trasa č. 7318 a cyklistická trasa č. 3048. V Mokrém se odděluje k severu zeleně značená cyklotrasa č. 4012, která vede kolem Přepeří a Jizery k Turnovu.\n\n\n"}
{"id": "528503", "url": "https://cs.wikipedia.org/wiki?curid=528503", "title": "Ploukonice", "text": "Ploukonice\n\nPloukonice (dříve \"Načeplukovice\" a \"Plavkonice\") ( \"\") jsou nejzápadnější vesnice okresu Semily, část obce Všeň. Nacházejí se asi 1,5 km západně od Všeně, při levém břehu Jizery a kolem Všeňského potoka zvaného též Ploukonický či Borecký, a spadají do katastrálního území Všeň, které má celé výměru 5,6 km. Je zde evidováno 46 adres. Trvale zde žije 108 obyvatel.\n\nPočátky osídlení jsou datovány do dob, kdy slovanský kmen Chorvátů osidloval Pojizeří. Původní název vsi, v místní tradici stále uchovávaný, je Načeplukovice. Jméno nesou po Načeplukovi z rodu pánů ze Všeně, vedlejší větve Markvarticů. Načepluk údajně v Načeplukovicích zbudoval dnes již neexistující tvrz o dvou částech na pozemcích dnešních domů č. p. 8, 28 a 39 na pravém břehu potoka; nalezená keramika odpovídá písemným pramenům a 16. století. Na Všeňském potoce byla původně v Ploukonicích soustava čtyř rybníků, nejnižší z nich (již zaniklý) zavodňoval obranné vodní příkopy tvrze. V současné době jsou nad vsí na Všeňském potoce již jen tři rybníky, největší a nejhořejší z nich nese název Markův rybník. Za nejstarší zmínku o Načeplukovicích je považována listina Codex diplomaticus et epistolarius regni Bohemiae z roku 1237, kde je jako svědek jmenován Václav I. Albert, syn Načeplukův. Jinde se píše o první zmínce k roku 1410.\n\nJako samostatný statek jsou Načeplukovice zmiňovány počátkem 16. století, kdy byly manským statkem rohozeckého panství, roku 1507 jej získal do poplatnosti Aleš ze Sovince. Roku 1520 získal Aleš ze Sovince ještě Albrechtice, což znamenalo snížení významu Načeplukovic, které pak patřily k albrechtickému panství. Roku 1628 již Ploukonice k Albrechticím nepatřily. Později snad patřily ke Svijanům a pak byly rozděleny na selské statky.\n\nV 16. století a počátku 17. století je zmiňován v Ploukonicích poplužní dvůr. Podle svijanského urbáře bylo v Ploukonicích 10 usedlých osob a kromě zemědělských statků a chalup též výsadní krčma, která již v 15. a 16. století byla zmiňována jako výnosná. Urbární akta svijanského panství z roku 1620 uvádějí jména 9 usedlých s koňmi a jméno krčmáře Vavřince Pospíšila. Po vpádu Švédů pod vedením Banéra kolem roku 1640 zpustly usedlosti s dnešními č. p. 15, 18 a 2 a krčma Vavřince Pospíšila (dnes č. p. 4), sousední vesnice Mokrý byla zpustlá zcela; původní příjmení ze vsi vymizela a po třicetileté válce se zde usadily nové rody, přetrvalo zde pouze příjmení rodu Pospíšilů, z poválečných osídlenců mezi nejstarší ploukonské rody patří Hrdinovi. Roku 1660 jsou uvádění 2 sedláci a 6 chalupníků. Roku 1890 bylo uváděno 23 usedlostí.\n\nPůvodní jméno Načeplukovice bylo již od 15. století zkracováno na název podobný dnešnímu: v roce 1410 Ploukonitz, 1543 Ploukonieze, 1547 Plawkonice, 1559 Ploukonicza, 1657 Ploukowicze, od roku 1854 Plavkonice. Současně však ještě v mapách z roku 1547 a ještě v 16. a počátkem 17. století se používal název Načeplukovice. V roce 1923–1924 byly Plavkonice přejmenovány na Ploukonice.\n\nNačeplukovice bývaly samostatnou vsí a mnohdy neměly se Všení ani společnou vrchnost, až josefínský katastr je roku 1785 spojil v jednu katastrální obec.\n\nVe vsi je na návsi hostinec U Loudů s několikasetletou tradicí. V roce 1926 nebo 1938 byl k hospodě přistavěn sál. Až do roku 1968 působil v Ploukonicích ochotnický spolek, po roce 1970 se ve zdejší hospodě konaly zábavy pořádané SSM. Stálá prodejna ve vesnici není, zajíždí sem pojízdná prodejna. Do dnešní doby se dochoval původní charakter některých chalup a statků. Na východním okraji vesnice se nachází areál bývalého zemědělského družstva; na blízkém rozcestí stojí historický křížek. Poštou, školou i farou spadají Ploukonice pod Všeň. V Ploukonicích působí sbor dobrovolných hasičů SDH Ploukonice-Břehy, který má základnu na Obecní louce u řeky a byl založen v Břehách roku 1904. SDH Plavkonice byl založen roku 1888 a jeho činnost od počátku nebyla zaměřena jen na požáry, ale i na povodně a zejména od roku 1926 i na zábavně-společenské aktivity. Roku 1945 se ploukoničtí hasiči účastnili odzbrojování Němců v Břehách, od roku 1954 soutěží v požárním sportu. Dlouholetý starosta obce Všeň Ivan Herbst je z Ploukonic.\nPloukonicemi prochází silnice III/27920 spojující Všeň a Doubravu. Z Ploukonic vede též cesta na sever do Příšovic, avšak kvůli špatnému stavu mostu přes Jizeru je na ní omezen provoz motorových vozidel.\n\nNa návsi je autobusová zastávka: zajíždějí sem pouze ranní a odpolední spoj v pracovní dny mimo prázdniny, vesnici spojují se Všení a Turnovem (linka 670109). Více spojů jezdí v pracovní dny na turnovsko-vyskeřské lince přes Všeň, pro cesty do jiných směrů nebo mimo pracovní dny je nutno jít na vlak či autobus do 2 km vzdálených Příšovic nebo Doubravy (nádraží Loukov).\n\nV 90. letech či později byla z Příšovic přes Ploukonice na Všeň vyznačena žlutá pěší turistická trasa č. 7318 a cyklistická trasa č. 3048. Na příšovické straně Jizery nedaleko Ploukonic se nachází Velký a Malý Písečák, sloužící dnes rekreaci, hned za Všení se zase nacházejí lesy a skály Českého ráje.\n\n"}
{"id": "528504", "url": "https://cs.wikipedia.org/wiki?curid=528504", "title": "Drahoňovice", "text": "Drahoňovice\n\nDrahoňovice je malá vesnice, část obce Vyskeř v okrese Semily. Nachází se asi 1 km na východ od Vyskeře. Je zde evidováno 12 adres. Trvale zde žije 12 obyvatel.\n\nDrahoňovice leží v katastrálním území Vyskeř o výměře 9,61 km.\n\n"}
{"id": "528505", "url": "https://cs.wikipedia.org/wiki?curid=528505", "title": "Lažany (Vyskeř)", "text": "Lažany (Vyskeř)\n\nLažany je malá vesnice, část obce Vyskeř v okrese Semily. Nachází se asi 2 km na jihovýchod od Vyskeře. Je zde evidováno 47 adres. Trvale zde žije 17 obyvatel.\n\nLažany leží v katastrálním území Vyskeř o výměře 9,61 km.\n\n\n"}
{"id": "528506", "url": "https://cs.wikipedia.org/wiki?curid=528506", "title": "Poddoubí", "text": "Poddoubí\n\nPoddoubí je malá vesnice, část obce Vyskeř v okrese Semily. Nachází se asi 1,5 km na jihozápad od Vyskeře, při potoce Žehrovka. Je zde evidováno 20 adres. Trvale zde žijí čtyři obyvatelé.\n\nPoddoubí leží v katastrálním území Vyskeř o výměře 9,61 km.\n\n"}
{"id": "528507", "url": "https://cs.wikipedia.org/wiki?curid=528507", "title": "Skalany", "text": "Skalany\n\nSkalany je malá vesnice, část obce Vyskeř v okrese Semily. Nachází se asi 2,5 km na západ od Vyskře. Je zde evidováno 34 adres. Trvale zde žije 42 obyvatel.\n\nSkalany leží v katastrálním území Vyskeř o výměře 9,61 km.\n\n"}
{"id": "528508", "url": "https://cs.wikipedia.org/wiki?curid=528508", "title": "Dlouhý (Záhoří)", "text": "Dlouhý (Záhoří)\n\nDlouhý je vesnice, část obce Záhoří v okrese Semily. Nachází se asi 2 km na severozápad od Záhoří. Je zde evidováno 57 adres. Trvale zde žije 59 obyvatel.\n\nDlouhý leží v katastrálním území Smrčí u Semil o výměře 3,63 km.\n\n\n"}
{"id": "528509", "url": "https://cs.wikipedia.org/wiki?curid=528509", "title": "Pipice", "text": "Pipice\n\nPipice je malá vesnice, část obce Záhoří v okrese Semily. Nachází se asi 0,5 km na severozápad od Záhoří. Vesnicí protéká Mlýnský potok (přítok Jizery). Je zde evidováno 36 adres. Trvale zde žije 82 obyvatel.\n\nPipice leží v katastrálním území Záhoří u Semil o výměře 4,91 km.\n\n\n"}
{"id": "528510", "url": "https://cs.wikipedia.org/wiki?curid=528510", "title": "Proseč (Záhoří)", "text": "Proseč (Záhoří)\n\nProseč je malá vesnice, část obce Záhoří v okrese Semily. Nachází se asi 2,5 km na severovýchod od Záhoří. Prochází zde silnice II/292, spojující města Semily (4 km jv.) a Železný Brod (3 km sz.). Je zde evidováno 32 adres. Trvale zde žije 59 obyvatel.\n\nProseč leží v katastrálním území Záhoří u Semil o výměře 4,91 km.\n\n\n"}
{"id": "528511", "url": "https://cs.wikipedia.org/wiki?curid=528511", "title": "Smrčí (Záhoří)", "text": "Smrčí (Záhoří)\n\nSmrčí je vesnice, část obce Záhoří v okrese Semily. Nachází se asi 1,5 km na sever od Záhoří. Vesnicí protéká Mlýnský potok (přítok Jizery). Je zde evidováno 74 adres. Trvale zde žije 182 obyvatel. Ve Smrčí se nalézá sídlo obecního úřadu Záhoří.\n\nSmrčí leží v katastrálním území Smrčí u Semil o rozloze 3,63 km. V katastrálním území Smrčí u Semil leží i Dlouhý.\n\nPrvní zmínka o vsi pochází z r. 1543.\n\nRoku 1903 byl ve Smrčí vykopán poklad stříbrných mincí z let 1573-1620 a renesanční stříbrný pás, zakopaný tam za třicetileté války. Obojí bylo předáno do sbírek Národního muzea v Praze.\n\n\n"}
{"id": "528513", "url": "https://cs.wikipedia.org/wiki?curid=528513", "title": "Křečovice 1.díl", "text": "Křečovice 1.díl\n\nKřečovice 1.díl je díl vesnice Křečovice, část obce Žernov v okrese Semily. Nachází se asi 1,5 km na jihovýchod od Žernova. Je zde evidováno 6 adres. Trvale zde žije 7 obyvatel.\n\nKřečovice 1.díl leží v katastrálním území Žernov.\n\n"}
{"id": "528514", "url": "https://cs.wikipedia.org/wiki?curid=528514", "title": "Podtýn", "text": "Podtýn\n\nPodtýn je malá vesnice, část obce Žernov v okrese Semily. Nachází se asi 2 km na jihozápad od Žernova. Prochází zde silnice II/282. Je zde evidováno 8 adres. Trvale zde žije 16 obyvatel.\n\nPodtýn leží v katastrálním území Žernov o výměře 4,85 km.\n\n"}
{"id": "528515", "url": "https://cs.wikipedia.org/wiki?curid=528515", "title": "Proseč (Žernov)", "text": "Proseč (Žernov)\n\nProseč je malá vesnice, část obce Žernov v okrese Semily. Nachází se asi 1 km na východ od Žernova. Je zde evidováno 9 adres. Trvale zde žije 11 obyvatel.\n\nProseč leží v katastrálním území Žernov o výměře 4,85 km.\n\n"}
{"id": "528516", "url": "https://cs.wikipedia.org/wiki?curid=528516", "title": "Sýkořice (Žernov)", "text": "Sýkořice (Žernov)\n\nSýkořice je malá vesnice, část obce Žernov v okrese Semily. Nachází se asi 1,5 km na jih od Žernova. Je zde evidováno 30 adres. Trvale zde žije 70 obyvatel.\n\nSýkořice leží v katastrálním území Žernov o výměře 4,85 km.\n\n"}
{"id": "528527", "url": "https://cs.wikipedia.org/wiki?curid=528527", "title": "Šadmot Dvora", "text": "Šadmot Dvora\n\nŠadmot Dvora ( שַׁדְמוֹת דְּבוֹרָה, : Shadmot Dvora, doslova \"Dvořiny Lány\" či \"Dvořiny Vinice\"; volně \"Včelí Lány\"), v oficiálním seznamu sídel Shadmot Devora) je vesnice typu mošav v Izraeli, v Severním distriktu, v Oblastní radě Dolní Galilea.\n\nLeží Dolní Galileji, v oblasti s intenzivním zemědělstvím, v nadmořské výšce 154 metrů na zemědělsky využívané planině nedaleko hory Tavor vzdálené cca 5 kilometrů západním směrem. Na východ od obce se tato náhorní planina, která vrcholí hřbetem Har Javne'el, prudce lomí do údolí Bik'at Javne'el při vodním toku Nachal Javne'el. Od vesnice k jihu pokračuje jen mírně zvlněná krajina, kterou protéká vádí Nachal Kama. Na západníá straně se zvedají okraje pohoří Harej Nacrat (\"Nazaretské hory\").\n\nVesnice se nachází cca 15 kilometrů jihozápadně od centra města Tiberias, cca 93 kilometrů severovýchodně od centra Tel Avivu a cca 45 kilometrů jihovýchodně od centra Haify. Šadmot Dvora obývají Židé, přičemž osídlení v tomto regionu je převážně židovské. Oblasti, které obývají izraelští Arabové leží dál na jih (například vesnice Kafr Misr – cca 5 kilometrů odtud) a na západ (aglomerace Nazaretu). Zhruba 2 kilometrů k severu leží město Kafr Kama, které obývají izraelští Čerkesové.\n\nVes je na dopravní síť napojena pomocí lokální silnice číslo 767, jež ústí do dálnice číslo 65.\n\nObec Šadmot Dvora byla založena v roce 1939. Ves vznikla jako opevněná osada typu „hradba a věž“. Pojmenována byla podle snachy barona Edmonda Jamese de Rothschilda Dorothy neboli Dvory (její manžel byl James Armand de Rothschild). Právě Rotschild zřídil počátkem 20. století Jewish Colonization Association, která v tomto regionu založila první židovské osady a prováděla výkup pozemků včetně pozemků získaných ve 20. letech 20. století, na kterých pak byla postavena Šadmot Dvora. Vesnice se původně nazývala Omer (עומר, tedy \"Snop\") podle jména zakladatelské skupiny osadníků. Zakladateli vesnice byli Židé původem z Německa. Založení osady vyvolalo nesouhlas britských úřadů a musely se jím zabývat úředníci i v Londýně.\n\nV tomto prostoru se před válkou za nezávislost tedy před rokem 1948 rozkládalo několik arabských vesnic. Nejblíže k nynějšímu mošavu to byla osada Ma'dhar, cca 2 kilometry východním směrem. Během války v roce 1948 byla ovládnuta izraelskými silami a arabské obyvatelstvo z okolí uprchlo. Zástavba arabských vesnic pak byla zbořena. Po válce se do Šadmot Dvora přistěhovali i někteří židovští vojáci a počet rodin se zde zvýšil ze 40 na 80. Roku 1949 měl mošav Šadmot Dvora 132 obyvatel a rozlohu katastrálního území 6000 dunamů (6 kilometrů čtverečních).\n\nEkonomika mošavu je založena na zemědělství a turistickém ruchu. Část obyvatel za prací dojíždí mimo obec. V Šadmot Dvora fungují zařízení předškolní péče o děti. Základní škola je ve vesnici Giv'at Avni. V obci je k dispozici zdravotní ordinace, plavecký bazén, společenské centrum a sportovní areály. Obec prochází počátkem 21. století stavební expanzí, která sestává ze 103 stavebních parcel.\n\nObyvatelstvo mošavu Šadmot Dvora je sekulární. Podle údajů z roku 2014 tvořili naprostou většinu obyvatel v Šadmot Dvora Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s rostoucí populací. K 31. prosinci 2014 zde žilo 620 lidí. Během roku 2014 populace stoupla o 4,4 %.\n\n\n"}
{"id": "528528", "url": "https://cs.wikipedia.org/wiki?curid=528528", "title": "Olesja Forševová", "text": "Olesja Forševová\n\nOlesja Alexandrovna Forševová ( ; * 8. července 1979, Nižnij Tagil) je ruská atletka, jejíž specializací je hladká čtvrtka.\n\nNarodila se jako Olesja Krasnomovecová ( ). Jejím největším individuálním úspěchem je titul halové mistryně světa z roku 2006 a stříbrná medaile z halového MS v maďarské Budapešti 2004. Stříbro na hladké čtvrtce vybojovala také na halovém ME 2011 v Paříži. Na HMS 2004 v Budapešti byla členkou štafety na 4 x 400 metrů, která zaběhla nový světový rekord, jehož hodnota byla 3:23,88. Na rekordu se dále podílely Olga Kotljarovová, Taťána Levinová a Natalja Nazarovová. 28. ledna 2006 ve skotském Glasgow byl světový rekord vylepšen na hodnotu 3:23,37. Na rekordu se opět podílela Olesja Forševová a Olga Kotljarovová a dále Julija Guščinová a Olga Zajcevová.\n\nJejí halový osobní rekord 50,04 s ji řadí na šesté místo v dlouhodobých tabulkách. Rychleji zaběhly čtvrtku v hale jen Britka Nicola Sandersová, Němka Sabine Buschová a pod 50 sekund se dostalo trio Taťána Kocembová, Natalja Nazarovová a držitelka světového rekordu Jarmila Kratochvílová.\n\nJe držitelkou halového světového rekordu na méně často vypisované trati, běhu na 500 metrů. V roce 2006 zaběhla trať v čase 1:06,31.\n\n\n"}
{"id": "528530", "url": "https://cs.wikipedia.org/wiki?curid=528530", "title": "Ráchelin hrob", "text": "Ráchelin hrob\n\nRáchelin hrob (: , \"Kever Rachel\", : , \"Qubbat Ráchil\") se nachází v prostoru někdejšího hřbitova při severním vjezdu do města Betlém na Západním břehu Jordánu. Podle tradic ze 4. století je místo hrobem biblické Ráchel. Jedná se o třetí nejsvětější místo judaismu a symbol návratu židovského lidu do jeho starověké domoviny. Jedna z teorií místa Ráchelina hrobu, opírající se o biblické texty, umisťuje hrob severovýchodně od Jeruzaléma v blízkosti biblického Rama a dnešní vesnice ar-Ram.\n\nŽidé nad hrobem vybudovali šestibokou kamennou stavbu s kupolí; před ní je vstupní brána, která byla roku 2005 přehrazená betonovou zdí izraelsko-palestinského check pointu, střeženého vojáky. \n\n"}
{"id": "528532", "url": "https://cs.wikipedia.org/wiki?curid=528532", "title": "Jánský Vrch (zámek)", "text": "Jánský Vrch (zámek)\n\nZámek Jánský Vrch (též \"Janský Vrch\", něm. \"Johannesberg\", dříve též \"Johannisberg\") ve městě Javorník byl do roku 1945 letní rezidencí vratislavských biskupů a arcibiskupů. Jde o jediný veřejnosti přístupný památkový objekt okresu Jeseník. Je ve vlastnictví státu (správu zajišťuje Národní památkový ústav) a je přístupný veřejnosti.\n\nPůvodní hrad byl vystavěn nejpravděpodobněji na přelomu 13. století a 14. století piastovským vévodou Bolkem I. Svídnickým na (co do nadmořské výšky) nevysoké, ale krajinně výrazné a strategicky významné vyvýšenině nad vsí Javorníkem. První písemná zmínka je z roku 1307, kdy na listině braniborského markraběte svědčí kastelán na Javorníku (\"Jawirnich\") jménem Richolf. Roku 1348 postoupil svá práva k hradu vévoda Bolko II. Svídnický vratislavskému biskupovi Přeclavovi z Pohořelé, za což si mohl hrad ponechat v držení. Po vévodově smrti roku 1368 se s pomocí tehdejšího kastelána Matyáše Trencze hradu zmocnil jiný ze slezských Piastovců, vévoda Jindřich Falkenberský (Nemodlínský), ale roku 1371 se dostal do rukou biskupa a od té doby byl až do roku 1945 součástí stolního majetku vratislavského biskupství.\n\nNa přelomu 14. a 15. století patřilo k hradu panství zahrnující vedle samotného Javorníku vsi Bílý Potok, Uhelná a Travná. V těchto lokalitách se nacházeli i biskupští manové povinní lenní službou k hradu Javorník.\n\nRoku 1428 byl hrad dobyt a těžce poškozen husity vracejícími se od obléhání Nisy. Biskup Konrád Olešnický od husitů obsazené majetky roku 1432 za vysokou částku opět vykoupil. Vratislavská kapitula následně rozhodla o poboření opevnění hradu Javorník, aby se nemohl opět stát opěrným bodem nepřátelských sil. Opuštěný hrad a přilehlé vesnice biskup dával do zástavy (1435 Pelkanovi z Kalkova, 1445 Janu Switlingovi, 1464 Mikuláši Streitovi).\n\nBiskup Jan IV. Roth (vratislavským biskupem byl v letech 1482–1506) zástavu vykoupil a začal přestavbu hradu na renesanční zámek. Rothův nástupce, biskup Jan V. Thurzo (1506–1520), obnovu dokončil a tento skutek dokumentoval dvěma kamennými deskami vyrobenými v dílně Francesca Fiorentina v Kroměříži, zasazenými do zámecké zdi. Hradu Javorník dal také nové jméno \"Jánský Vrch\" (\"Johannesberg\", podle patrona vratislavského biskupství i osobního patrona obou obnovitelů, sv. Jana Křtitele). Za Thurzových časů se stal zámek místem setkávání umělců a učenců, k nimž patřil i toruňský kanovník Mikuláš Koperník.\n\nPočátkem 17. století pobíhaly další stavební úpravy. Třicetiletou válku přečkal zámek bez poškození. Vojenský význam v té době hrad již ztrácel, neboť pro jeho modernizaci nebylo na úzkém prostoru původního ostrohu místo. Jedním ze zámeckých hejtmanů v 17. století byl obávaný Johann Tümling, o jehož smrti se vyprávělo, že jej ze zámecké hradby shodil sám ďábel.\n\nBarokní přestavba zámku začala za vlády biskupa Philippa Gottharda von Schaffgotsche (1748–1795), který zde žil od útěku z pruského zajetí roku 1766 až do své smrti. Tehdy se na zámku setkávali umělci z celého císařství. Roku 1766 jmenoval Schaffgotsch svým zámeckým kapelníkem skladatele, houslistu a dirigenta Karla Ditterse von Dittersdorf. Ten za svého třicetiletého pobytu u biskupa zkomponoval mj. čtyřicet komických oper.\n\nSchaffgotschův nástupce, kníže-biskup Joseph Christian Franz zu Hohenlohe-Waldenburg-Bartenstein (1795–1817), dokončil v klasicistním duchu úpravy Jánského Vrchu do dnešního stavu a založil zde okrasnou zahradu a park anglického typu. Jánský Vrch zůstal oblíbeným letním sídlem vratislavských biskupů, kteří se zde zdržovali zvláště tehdy, když pro ně nebyly pruské a později německé poměry politicky příznivé. Ze zámku byly rovněž spravovány rozsáhlé biskupské majetky na Jesenicku, jejichž relativní význam vzrostl sekularizací církevního majetku v Pruském Slezsku roku 1810.\n\nI v 19. století letech si zámek podržel pověst centra kultury a vzdělanosti. Kardinál Melchior von Diepenbrock byl sám básníkem ve stylu jihoněmeckého romantismu. Za časů biskupa Heinricha Förstera zde v letech 1856–1857 pobýval a tvořil Joseph von Eichendorff, jeden z nejvýznamnějších německých romantických básníků. Častým hostem na Jánském Vrchu byl též básník Josef Christian von Zedlitz, syn zdejšího zámeckého hejtmana.\n\nPosledními obyvateli a správci zámku byli kardinálové Georg von Kopp a Adolf Bertram, který zde žil od evakuace Vratislavi do své smrti 6. července 1945. Zde byl i pochován; jeho ostatky byly přeneseny do vratislavské katedrály až 8. listopadu 1991.\n\nŘešení majetkových vztahů k zámku po II. světové válce zabralo několik desetiletí. V roce 1959 byl Jánský Vrch pronajat státu, teprve roku 1984 však byly vyrovnány vzájemné majetkové nároky české a polské římskokatolické církve a zámek byl plně zestátněn. Od 1. ledna 2002 je národní kulturní památkou.\n\nZámek Jánský Vrch v dnešní podobě tvoří severojižním směrem protáhlý, oválný, kompaktní komplex výškově vyrovnaných budov, převýšených jen menší hodinovou věží, se dvěma dvory (horním a dolním).\n\nNejstarší, vrcholně středověká stavební fáze, je jen málo patrná, ale její dispozici hrad v zásadě zachoval při pozdně pozdně gotické na přelomu 15. a 16. století. Nejvýraznější částí původního hradu byl mohutný bergfrit na jihozápadě, z větší části zastavěný do okolní hradby a budov a v současné podobě podstatně snížený. V barokní době byl na jeho základě vybudován oválný koncertní sál. Obě nádvoří obklopují zámecké budovy různého stáří (pozdně gotické, pozdně renesanční, barokní i klasicistní), až na jižní klasicistní budovu v rámci původního opevnění z doby kolem roku 1500. Do záhybu opevnění na severní straně byla již v renesanční době vložena kaple, regotizovaná v polovině 19. století. Nad ní se nachází hodinová věž, jež byla v 18. století rovněž snížena. Interiéry zámku jsou převážně barokně a klasicistně upraveny.\n\nPůvodní přístup k hradu je z jihu. Na místě částečně zasypaného příkopu se dnes nacházejí hospodářské budovy z 19.–20. století.\n\nNa východní straně zámecké budovy se nachází barokně upravená zahradní terasa obklopená původním pozdně gotickým opevněním. Ze severu na ni ústí pěší přístupová cesta od města, zřízená počátkem 19. století.\n\nNedávná a probíhající rekonstrukce volbou barevnosti omítek zdůraznila rozdílné stavební fáze zámku.\n\nV řadě místností zámku se zachovala historická nástěnná výmalba a tapety, jakož i početný mobiliář zejména z 19. století, neboť zámek si až do roku 1945 podržel svou rezidenční funkci. Ty doplňují sbírka hudebních nástrojů, jakož i obrazy a jiné umělecké předměty. Nejcennější z nich se nacházejí v zámecké kapli: například pozdně gotické sochy sv. Barbory, sv. Heleny a Panny Marie z roku 1491. Oltář kaple je dílem nizozemského mistra z počátku 17. století.\n\nJánský Vrch hostí dále jedinečnou sbírku asi 2000 dýmek nejrůznějšího zeměpisného původu z 18.–20. století, největší svého druhu ve střední Evropě. Obsahuje zvlášť cenné exempláře z porcelánu a sepiolitu (\"mořské pěny\"). Sbírku založil Emil Tománek a pro zámek byla zakoupena roku 1968.\n\n\n"}
{"id": "528533", "url": "https://cs.wikipedia.org/wiki?curid=528533", "title": "Fronta za vítězství", "text": "Fronta za vítězství\n\nFronta za vítězství (španělsky: \"Frente para la Victoria\") je argentinská volební platforma, která vznikla v roce 2003 v souvislosti s prezidentskou kandidaturou Néstora Kirchnera v době hluboké hospodářské a sociální krize v letech 1999-2003.\nFronta za vítězství je oficiálně součástí respektive politickou frakcí Justicialistické strany Argentiny a ideologicky se řadí do středolevého politického spektra, blízkého sociální demokracii. Od roku 2003 do roku 2010 byl jejím lídrem Néstor Kirchner, jenž byl až do roku 2009 také předsedou Justicialistické strany.\nV roce 2011 Fronta za vítězství znovu kandidovala dosavadní prezidentku Cristinu Fernándezovou na úřad prezidenta. V říjnu 2011 byla Fernándezová znovuzvolena s výsledkem 53,94 %.\nPolitický program FZV je postaven na několika pilířích: stát, politika, hospodářství, společnost a svět.Podle tohoto pojetí je stát viděn jako arbiter sociálních vztahů. V rámci svých politik Fronta slibuje reformu státu, obnovení právního řádu, boj s korupcí a s kriminalitou, ochranu spotřebitelů a sociální tarify v oblasti základních služeb (jako je elektřina, plyn nebo voda). Politiku Fronta definuje jako systém rozhodnutí a nástroj k sociální změně, která je v jejím pojetí postavena na široké podpoře elektorátu v politickém rozhodování včetně volební reformy. V hospodářské oblasti FZV hovoří o neokeynesianském pojetí veřejných programů rozvoje, které by zajistilo zaměstnanost, dále obranu argentinských pracujících, rekonstrukci daňové pyramidy a bankovního systému země. Společnost je podle platformy \"objektem státu,politiky a hospodářství\" a v rámci svého programu Fronta slibuje strategii, která povede ke zlepšení potravinové, pracovní, vzdělávací a hygienické oblasti a zlepšení bezpečnosti. Dále také zlepšení zdravotnictví a sociálních služeb bez ohledu na společenské třídy. V oblasti zahraniční politiky staví na multilaterální a bilaterální spolupráci v rámci i mimo Mercosur.\n\nV prezidentských volbách vyhlášených prozatímním prezidentem Eduardo Duhaldem po hluboké politické krizi na konci roku 2001 na duben 2003, zvítězil kandidát FZV Néstor Kirchner, který doposud zastával funkci guvernéra patagonské provincie Santa Cruz za Justicialistickou stranu. Pro Kirchnera hlasovalo celkem 22,24 % voličů. Z druhého kola, které se konalo 18. května 2003, odstoupil Kirchnerův hlavní oponent Carlos Menem, přestože v prvním kole vedl o 2 %.\n\nVe volbách do horní komory parlamentu Senátu pořádaných 23. října 2005 získala FZV 11 křesel a celkem 42,7 % všech odevzdaných hlasů. V dolní komoře parlamentu Poslanecké sněmovně získala pak celkem 45 křesel a 29,7 % všech odevzdaných hlasů.\nV prezidentských volbách 28. října 2007 zvítězila kandidátka FZV Cristina Fernández de Kirchner se ziskem 45,3 % všech hlasů, oproti kandidátům Občanské koalice (Coalición Civica) s 23,0 %. Ve volbách do horní komory parlamentu Senátu konaných rovněž 28. října 2007 získala FZV celkem 7 křesel (ze 24 volených) a 20,8 % všech hlasů.\nV posledních volbách 2009 do argentinského parlamentu utrpěla FZV porážku. Z 123 křesel získala 14 a z 24 křesel v Senátu jen 8. Ve volbách do dolní komory potom 78 míst (ze 130 volených). Celkově tak FZV ztratila 19 křesel v poslanecké sněmovně a 4 křesla v Senátu (celkově o 12,23 % méně).\n\n"}
{"id": "528534", "url": "https://cs.wikipedia.org/wiki?curid=528534", "title": "Válka o Gran Chaco", "text": "Válka o Gran Chaco\n\nVálka o Gran Chaco nebo jen válka o Chaco byla válka mezi Bolívií a Paraguayí v letech 1932–1935. Válčilo se o severní část regionu Gran Chaco (někdy jen Chaco), který před válkou náležel Bolívii.\n\nVálka v plném proudu propukla až v roce 1932, ale první projevy nepřátelství začaly již v roce 1928. Spor se vedl o oblast severního Gran Chaka o rozloze přibližně 100 000 čtverečních mil (259 000 km²) ležící severně od řeky Pilcomayo a západně od řeky Paraguay.\n\nObě strany se mylně domnívaly, že se v této oblasti nacházejí bohaté zásoby ropy; Bolivijce podporovala americká společnost Standard Oil of New Jersey (dnes Exxon-Mobil), Paraguayce Royal Dutch Shell. Vojenskou pomoc v podobě pěti poradců poskytlo Bolívii v rámci vojenské mise také Československo (Československá vojenská mise v Bolívii) a v bolivijské armádě sloužilo též mnoho důstojníků německé císařské armády (hlavním velitelem byl německý generál Hans Kundt), zatímco v armádě Paraguaye tvořili poradce bělogvardějští generálové Ivan Bělajev a Nicolas Ern a důstojníci z armády barona Wrangela a také italští instruktoři v námořnictvu ( dělové čluny ARP Paraguay a ARP Humaitá byly vyrobeny v Janově) a v leteckých silách (námořní letectvo bylo tvořeno výhradně italskými letouny Macchi M.18, Savoia-Marchetti S.59 a CANT 10) působila italská a francouzská letecká mise. Nákladná a krvavá válka skončila vítězstvím Paraguaye, která připojila spornou oblast ke svému území, a tím se její rozloha zvětšila téměř o 60 %.\n\n\n"}
{"id": "528540", "url": "https://cs.wikipedia.org/wiki?curid=528540", "title": "Refik Memišević", "text": "Refik Memišević\n\nRefik Memišević (14. května 1956 Bačko Novo Selo, Jugoslávie - 4. ledna 2004 Subotica, Srbsko) byl srbský zápasník, který dvakrát reprezentoval na olympijských hrách Jugoslávii. V roce 1984 vybojoval na hrách v Los Angeles stříbrnou medaili v zápase řecko-římském ve váhové kategorii nad 100 kg. O čtyři roky dříve skončil na hrách v Moskvě ve váhové kategorii do 100 kg na 4. místě.\n\nByl dlouholetým členem klubu RK Spartak Subotica, po skončení aktivní kariéry působil jako mezinárodní rozhodčí. V Subotici se každoročně na jeho počest pořádá mezinárodní turnaj kadetů.\n\n"}
{"id": "528541", "url": "https://cs.wikipedia.org/wiki?curid=528541", "title": "Pichilemu", "text": "Pichilemu\n\nPichilemu je město ve státě Chile v regionu O'Higgins. Nachází se v centrálním Chile, asi 200 kilometrů jihozápadně od hlavního města Santiaga, na břehu Pacifiku. Je střediskem provincie Cardenal Caro.\n\nObec byla ustavena roku 1891. Na počátku 20. století se stala pro svou přímořskou polohu rekreačním místem zámožných tříd, později začala lákat také surfaře.\n\nRoku 1926 sem byla prodloužena železnice z města San Fernando, která byla v provozu do 80.–90. let, poté byla postupně opuštěna a zdevastována.\n"}
{"id": "528548", "url": "https://cs.wikipedia.org/wiki?curid=528548", "title": "Incident na mostě Marca Pola", "text": "Incident na mostě Marca Pola\n\nIncident na mostě Marca Pola bylo střetnutí mezi nacionalistickou revoluční armádou Čínské republiky a japonskou císařskou armádou v červenci 1937 na starobylém kamenném mostě Lu-kou (TZ 盧溝橋, ZZ 卢沟桥, pchin-jin \"Lúgōu Qiáo\", český přepis Lu-kou-čchiao) – známém spíše pod názvem „most Marca Pola“ – přes řeku Jung-ting-che. (Kdysi most ležel za hradbami Pekingu, dnes je blízko středu města.)\n\nIncident, původně vypuknuvší kvůli malicherné zámince, se stal rozbuškou krvavé, osm let trvající druhé čínsko-japonské války (1937–1945), která je někdy považována za součást druhé světové války.\n\nMost Lu-kou pochází ze 12. století, na Západě je znám jako most Marca Pola, neboť tento slavný cestovatel jej viděl během svých cest po Číně a popsal ve svém hojně rozšířeném cestopise \"Milion\". Východní národy však toto pojmenování nepoužívají.\n\nUdálost je tak známa pod různými jmény:\n\nJaponská invaze do Manžduska v roce 1931, následné vytvoření loutkového státu Mandžukuo a dosazení posledního panovníka dynastie Čching na jeho trůn rozdmýchalo napětí mezi Japonským císařstvím a Čínskou republikou. V roce 1931 bylo dohodnuto příměří a to i přesto, že čínští nacionalisté (Kuomintang) odmítli uznat Mandžukuo. Koncem roku 1932 ale císařská armáda vtrhla do provincie Džehol a následující rok byl Džehol připojen k Mandžukuu. Podepsáním smlouvy Che–Umezu dne 9. června 1935 Čínská republika uznala „neutralitu“ východní Che-pej a Chaharu, přesto že oblasti byly prakticky pod japonskou okupací. Později téhož roku Japonsko oficiálně založilo loutkovou Autonomní vládu východní Che-pej a z okupovaných „neutrálních“ území vytvořilo loutkový stát a hraniční pásmo. Počátkem roku 1937 byla všechna území na sever, východ i západ od Pekingu kontrolována Japonci.\n\nNárody, které měly v Pekingu svá vyslanectví, měly podle podmínek tzv. Boxerské smlouvy ze 7. září 1901 právo požadovat na Číně zřízení až dvanácti ochranných stanovišť na železniční trati spojující Peking s Tchien-ťinem. Účelem tohoto opatření bylo zajistit spojení Pekingu s přístavním městem. Podle dodatku z 15. července 1902 měly tyto národy právo pořádat vojenské manévry bez nutnosti upozorňovat čínskou stranu. Počátkem července 1937 mělo Japonsko v oblasti 7-15 000 vojáků, kteří byli rozmístěni převážně kolem železnice. Tato síla byla mnohem větší, než jakou silou v oblasti disponovaly evropské mocnosti a překračovala i počet vojáků nutných k zajištění privilegií plynoucích z Boxerské smlouvy.\n\nMost Lu-kou přes řeku Jung-ting-che, na jehož východním konci se nacházela pevnost Wanpching, byl jedním ze strategických bodů na železnici Peking–Wu-chan. Tato železnice představovala jediné spojení Pekingu s kuomintangským územím na jihu. Před červencem 1937 Japonci několikrát požadovali, aby Kuomintang vyklidil most a přilehlou pevnost. Také chtěli v oblasti vybudovat letiště. Číňané japonské požadavky odmítli, neboť vydáním mostu by byl Peking odříznut od území na jihu.\n\nBěhem manévrů jednotek císařské armády u západního konce mostu došlo v noci ze 7. na 8. července k malé přestřelce: podle jedné verze začali střílet Číňané, podle druhé verze Číňané zahájili palbu jako odpověď na japonskou střelbu slepými náboji při cvičení a podle třetí verze zahájili palbu Japonci jako reakci na odpálení rakety z ohňostroje. Po přestřelce byl pohřešován jeden japonský voják (později se k jednotce opět vrátil) a japonské jednotky se následně dožadovaly přístupu do pevnosti Wanpching na východním konci mostu, aby mohly pátrat po pohřešovaném vojákovi. Číňané jim přístup odmítli a Japonci zahájili nad ránem 8. července útok. Podařilo se jim sice ovládnout most, ale příchod posil umožnil Číňanům přejít do protiútoku a 9. července Japonce z mostu vytlačit. Bylo dojednáno příměří, které obě strany využily k posilování svých pozic. Po znovuobnovení bojů v druhé polovině července byli nacionalisté vytlačeni.\n\nCasus belli pro zahájení japonského tažení proti Číně. Tato událost je jednou z mnoha politických kauzalit v počátcích války v Tichomoří, je také začátkem druhé čínsko-japonské války a v Asii uznávaným startem druhé světové války (v Evropě je ale za začátek druhé světové války považováno 1. září 1939, když nacistické Německo napadlo Polsko).\n\n"}
{"id": "528557", "url": "https://cs.wikipedia.org/wiki?curid=528557", "title": "Internační tábor Atlit", "text": "Internační tábor Atlit\n\nInternační tábor Atlit byl britský internační tábor pro židovské imigranty, kteří prchali do Palestiny během období Britského mandátu Palestina. Atlit se nacházel na izraelském středomořském pobřeží, přibližně 20 kilometrů jižně od Haify. V současnosti se v táboře nachází muzeum dějin Ha'apaly (ilegální židovské imigrace). Nedaleko stojí obec Atlit.\n\nVznik střediska pro internaci ilegálních běženců oznámily britské úřady 16. srpna 1939. Tábor Atlit byl obklopen ostnatým drátem a strážnými věžemi. Mnozí ze zadržovaných Židů byli přeživší holocaustu, kteří uprchli z nacisty okupované Evropy. Britská mandátní správa však přistoupila na arabské požadavky omezení židovské imigrace a odmítla povolit Židům vstup do země.\nPo příchodu do tábora byli muži posláni na jednu stranu a ženy na druhou. Poté byli postříkáni DDT, museli se vysvléct a jít do sprch. V letech 1939 až 1948 zde byly internovány desítky tisíc židovských imigrantů, přičemž muži a ženy byli oddělení ostnatým drátem. Někteří z internovaných zůstali v táboře až 23 měsíců.\nV listopadu 1940 se britská mandátní správa rozhodla poslat 5000 „ilegálních“ přistěhovalců do internačního tábora na ostrově Mauricius. Jednou z lodí, která se měla podílet na deportaci byla \"Patria\". Deportaci se rozhodla zabránit židovská podzemní vojenská organizace Hagana, která 25. listopadu na bok lodi umístila výbušninu. Množství výbušniny a její účinky však byly chybně spočítány a loď se velmi rychle potopila. V té době bylo na palubě 1800 uprchlíků, z nichž 216 se při neštěstí utopilo. Přeživší této katastrofy byli internováni v Atlitu a nakonec nebyli posláni na Mauricius. Po několika měsících byli propuštěni na svobodu.\n\nV březnu 1941 dorazila k Haifě loď \"Darien II\" s 800 uprchlíky. Všichni byli internováni v táboře, a to až do září 1942, kdy byl tábor zrušen. Znovu otevřen byl po skončení druhé světové války v roce 1945 v souvislosti se stále větším přílivem „ilegálních“ uprchlíků, kteří přicházeli do Palestiny. Většina z nich byli přeživší holocaustu z internačních táborů v Evropě, kteří se do Palestiny dostaly pomocí tajných imigračních sítí (Bericha).\n\nDne 10. října 1945 vnikla do tábora elitní úderná jednotka Palmach (speciální jednotka Hagany) a umožnila uprchnout 208 internovaným. Celou akci naplánoval mladý důstojník Jicchak Rabin (pozdější izraelský premiér) a vedl ji Nachum Sarig. Po této události Britové deportovali internované Židy do internačních táborů na Kypru. Ty fungovaly od roku 1946 až do založení Izraele v roce 1948. Politika nucené internace v Atlitu ale trvala a například v květnu 1946 sem Britové poslali 1666 migrantů z lodi Max Nordau.\n\n"}
{"id": "528565", "url": "https://cs.wikipedia.org/wiki?curid=528565", "title": "Zápas na Letních olympijských hrách 1984 – muži, řecko-římský nad 100 kg", "text": "Zápas na Letních olympijských hrách 1984 – muži, řecko-římský nad 100 kg\n\nZápas řecko-římský ve váhové kategorii +100 kg probíhal na Letních olympijských hrách 1984 v Anaheimském Convention Center. O medaile se utkalo celkem 8 zápasníků. Pořadí na druhém a třetím místě se dodatečně měnilo pro pozitivní dopingový nález u poraženého finalisty Johanssona.\n\nZápasníci jsou rozděleni do dvou skupin. Je aplikován systém na dvě porážky.\n\n\nDSQ: *\n\n\"*\" diskvalifikován po positivním testu na Methenolon\n\n"}
{"id": "528570", "url": "https://cs.wikipedia.org/wiki?curid=528570", "title": "Jan Škoda", "text": "Jan Škoda\n\nJan Škoda (2. května 1896, Praha – 17. listopadu 1981, Praha) byl český divadelní režisér, ředitel, dramaturg a herec.\n\nPo maturitě v roce 1914 na reálném gymnáziu v Praze pokračoval po první světové válce v dalším studiu na Českém vysokém učení technickém a současně na dramatickém oddělení konzervatoře v Praze (1920–1923). \nNa konzervatoři byl žákem profesora Jaroslava Hurta, ve dvacátých letech spolu s dalšími mladými posluchači a absolventy třídy J. Hurta hrál v holešovické Legii malých v mimoškolních veřejných představeních. Práce v tomto studiu se zúčastnili rovněž např. Jiřina Šejbalová, František Salzer, Jiří Frejka, Erik A.Saudek, Bohuš Záhorský, František Muzika, František Zelenka, Jaroslav Ježek, Saša Machov a další. \n\nJako student konzervatoře se stal v roce 1921 elévem činohry Národního divadla a vystupoval zde v menších rolích až do roku 1924.\n\nNásledně působil jako režisér v divadle v Košicích (1924–1926), ve Východočeském divadle (režisér, šéf činohry 1926–1928), v Českých Budějovicích (1928/1929) a od roku 1930 do roku 1937 jako šéf činohry a režisér v ostravském Národním divadle moravskoslezském (s výjimkou sezóny 1931/1932 strávené ve Slovenském národním divadle v Bratislavě, kde zastával pozici šéfa české činohry).\n\nV letech 1937–1939 byl šéfem činohry a režisérem Zemského divadla v Brně a od konce roku 1939 se vrátil do NDM v Ostravě jako šéf činohry a režisér, v letech 1940–1942 byl jeho ředitelem.\n\nZa okupace byl v roce 1942 zatčen, avšak následně propuštěn a zbaven funkce ředitele.\n\nOd roku 1943 pracoval v Nezávislém divadle, Intimním divadle a režíroval pohostinsky v divadle Uranie. V květnu 1945 založil spolu s dalšími ostravskými divadelníky Karlem Paloušem a scénografem Janem Sládkem v Praze „Malé realistické divadlo“ a stal se jeho ředitelem. Divadlo sídlilo v sále v malostranské Umělecké besedě. \n\nJan Škoda chtěl připojit k divadlu jako pobočnou scénu i Divadlo satiry a toto se stalo v sezóně 1945/1946 jeho formální součástí. V září 1945 přestěhoval své divadlo do bývalého Švandova divadla a nové divadlo působilo pod jménem \"Realistické divadlo\". Do souboru byli angažováni například Jiří Dohnal, Bohuš Záhorský a Jiřina Petrovická. Dramaturgem divadla se stal E. A. Saudek, známý překladatel děl W. Shakespeara.\n\nV letech 1950–1951 byl režisérem činohry v Národním divadle v Praze. V Národním divadle spolupracoval výhradně s divadelním scénografem Františkem Tröstrem, kterého často zval i později ke spolupráci na svých inscenacích do Vinohradského divadla. \n\nOd roku 1951 působil jako umělecký šéf a režisér v Divadle na Vinohradech, resp. ve zde působícím Divadle čs.armády (od sezóny 1955/1956 jako Ústřední divadlo čs. armády) a to až do do svého odchodu na odpočinek (1960).\n\nJeště před druhou světovou válkou se stal členem KSČ.\nByl manželem herečky Soni Neumannové, švagrem herce ND Stanislava Neumanna, zetěm básníka S. K. Neumanna.\n\n\n\nVladimír Hlavatý\n\n"}
{"id": "528574", "url": "https://cs.wikipedia.org/wiki?curid=528574", "title": "Zápas na Letních olympijských hrách 1984 – muži, volný styl do 57 kg", "text": "Zápas na Letních olympijských hrách 1984 – muži, volný styl do 57 kg\n\nZápas ve volném stylu ve váhové kategorii do 57 kg probíhal na Letních olympijských hrách 1984 v Anaheimském Convention Center. O medaile se utkalo celkem 16 zápasníků. \n\nZápasníci jsou rozděleni do dvou skupin. Je aplikován systém na dvě porážky.\n\n\n\n"}
{"id": "528583", "url": "https://cs.wikipedia.org/wiki?curid=528583", "title": "Skeleton na Zimních olympijských hrách 2010", "text": "Skeleton na Zimních olympijských hrách 2010\n\nZávody ve skeletonu se v rámci zimních olympijských her 2010 uskutečnily 18. a 19. února 2010 na dráze ve Whistleru.\n\n\n"}
{"id": "528585", "url": "https://cs.wikipedia.org/wiki?curid=528585", "title": "Konstancie Sicilská (1154–1198)", "text": "Konstancie Sicilská (1154–1198)\n\nKonstancie Sicilská (1154, Palermo – 27. listopadu 1198, Palermo) byla sicilskou královnou a císařovnou Svaté říše římské. Královnou Sicílie byla v letech 1194 až 1197 společně se svým manželem a v roce 1198 se svým synem Fridrichem II.\n\nKonstancie, dědička Sicilského království, se narodila jako pohrobek. Matka Beatrix z Rethelu, byla třetí ženou Rogera II. Sicilského, který sice měl z prvního manželství pět synů, ale až na nejmladšího Viléma všechny přežil; jeho druhé manželství pak bylo bezdětné.\n\nKonstancie nebyla zasnoubena až do své třicítky, což bylo velmi neobvyklé pro princeznu, která měla všechny předpoklady být velkým trumfem při dynastickém vyjednávání. To bylo příčinou pozdějších úvah, že vstoupila do kláštera a ke sňatku potřebovala papežský souhlas, anebo že byla mimořádně ošklivá. Pro nic z toho však neexistují žádné důkazy. Smrt jejího mladšího synovce Jindřicha Kapuánského učinila z Konstance dědičku trůnu po svém starším synovci králi Vilému II., jehož jediný syn zemřel jako dítě. Abulafia (1988) poznamenává, že Vilém II. nepovažoval za pravděpodobné spojení německé a sicilské koruny. Jeho cílem bylo pouze upevnit spojenectví s dřívějším nepřítelem normanské moci v Itálii. Je však nejasné proč tak dlouho otálel s hledáním manžela pro svou tetu. Nicméně v roce 1184 byla Konstancie zasnoubena německému králi Jindřichovi, pozdějšímu císaři Říše římské a o dva roky později, 27. ledna 1186 se konala svatba.\n\nPapež Celestýn III. nerad viděl království jižní Itálie (tehdy jedno z nejbohatších v Evropě) v německých rukou, avšak na nátlak Jindřicha se podvolil. Ani normanská šlechta nevítala s nadšením, že Štaufové se stanou králi Sicílie. Vilém II. si vyžádal slib šlechty a významných mužů dvora, že uznají nástupnictví Konstancie v případě, že zemře bez přímého dědice. Avšak po Vilémově nečekané smrti v roce 1189 se zmocnil vlády jeho bratranec Tankred Sicilský. Jeho nástupnictví nebylo legitimní, ale měl podporu většiny důležitých mužů království.\n\nTchán Konstancie zemřel roku 1190 a v následující roce byli Jindřich a Konstancie korunováni císařem a císařovnou. Konstancie pak doprovázela svého manžela v čele císařské armády dobýt trůn na Tankredovi. Severní města království otevřela Jindřichovi své brány včetně dřívějších držav Capuy a Aversa. Salerno, Rogerovo hlavní město na pevnině poslalo zprávu, že Jindřich bude vítán a pozvalo Konstancii, aby za letního horka obývala otcův starý palác. Neapol byla první městem, kde se Jindřich setkal s odporem. V letních vedrech však velká část armády podlehla malárii a dalším nemocem, takže Jindřich byl nucen na čas tažení přerušit. Kromě toho v Německu vypukla další revolta Jindřicha Lva. Konstancie však zůstala s malou posádkou v Salernu jako příslib, že se císař brzy vrátí.\n\nJakmile Jindřich s větší částí armády odtáhl, města, která doposud dobyl se přihlásila zpět k Tankredovi obávajíce se jeho pomsty. Obyvatelé Salerna využili příležitosti zavděčit se Tankredovi, Konstancii zajali a dopravili ji k němu do Messiny. Tankred doufal, že pokud navrátí Konstancii Jindřichovi, papež ho legitimizuje jako sicilského krále. Naopak, papež očekával, že zajistí-li Konstancii bezpečnou cestu do Říma, bude Jindřich vstřícnější. Stále doufal, že se mu podaří zabránit sjednocení Říše a Království. Císařským vojákům se však podařilo Konstancii osvobodit dříve, než se dostala do Říma a dopravit ji bezpečně přes Alpy. Papež ani království tak ze zajetí Konstancie nezískali žádnou výhodu.\n\nJindřich byl již připraven ke druhé invazi na Sicílii, když Tankred roku 1194 zemřel. Později toho roku vstoupil bez boje do Palerma, sesadil Tankredova syna Viléma III. Sicilského a sám se nechal místo něj korunovat. Zatímco Jindřich postupoval se svou armádou rychle na jih, Konstancie ho následovala mnohem pomaleji, neboť byla těhotná. 26. prosince, den po Jindřichově korunovaci v Palermu, porodila syna Fridricha, budoucího císaře a sicilského krále Fridricha II. v malém městečku Jesi nedaleko Ancony. Konstancii bylo 40 a byla si vědoma toho, že její vysoký věk může vzbudit pochybnosti, zda dítě je skutečně její. Rodila proto ve zvláštním stanu na tržišti a pozvala městské paní, aby byly porodu přítomny a narození potomka dosvědčily. O několik dní později se na tržiště vrátila, aby veřejně dítě nakojila.\n\nCísař Jindřich zemřel již roku 1197. Následujícího roku nechala Konstancie tříletého Fridricha korunovat sicilským králem a jeho jménem zrušila vazby, které její zesnulý manžel vytvořil mezi vládou Sicílie a Říší. Přijala tak zcela rozdílný přístup než Jindřich. Obklopila se místními rádci a zbavila moci ambiciózního Markvarta z Anweilleru a pokusila se ji omezit na jeho léno v Molise. Při Fridrichově korunovaci se vystříhala jakékoliv zmínky o možných nárocích na německé království a Říši. Konstancie učinila vstřícnou nabídku novému papeži Inocenci III., že opustí dlouho uznávaný princip, že král je apoštolským legátem – základní princip normanské autonomní vlády. Aby odstranila nebezpečí hrozící dětskému králi, svěřila jej do ochrany Svatého otce. Očekávala, že bude vychováván jako Sicilan a nežádala pro něj nic víc než sicilské království bez nároku na titul Císař říše Římské, který přenechala svému švagrovi Filipovi Švábskému. Nemohla tušit, že osud rozhodne jinak a její syn se císařem Svaté říše římské v budoucnu skutečně stane. Konstancie zemřela koncem listopadu roku 1198 a byla pohřbena v římském sarkofágu v katedrále v Palermu. Dante Alighieri jí vzdal poctu ve své Božské komedii, když ji umístil do Ráje.\n\n\n"}
{"id": "528587", "url": "https://cs.wikipedia.org/wiki?curid=528587", "title": "Ministr výstavby Izraele", "text": "Ministr výstavby Izraele\n\nMinistr výstavby Izraele (: , \"sar ha-binuj\") je člen izraelské vlády, který stojí v čele ministerstva výstavby. Od května 2015 je úřadujícím ministrem Jo'av Galant ze strany Kulanu.\n\nPříležitostně má ministr svého náměstka.\n\nTento vládní post byl vytvořen v roce 1961 a do roku 1977 byl znám pod názvem ministr bydlení, a následně v letech 1977 až 2014 jako ministr bydlení a výstavby. V letech 1948 a 1949 byla v rámci prozatímní vlády výstavba zahrnuta pod ministrem práce a výstavby.\n\n"}
{"id": "528591", "url": "https://cs.wikipedia.org/wiki?curid=528591", "title": "Dějiny Singapuru", "text": "Dějiny Singapuru\n\nDějiny Singapuru se začínají psát v 11. století. Jeho význam však vzrostl až ve století 14. za vlády sultána Parameswara, kdy se stal veledůležitým přístavem a byl jím až do zničení Portugalci v roce 1613. Novodobé dějiny Singapuru začínají v roce 1819, kdy Angličan Thomas Stamford Raffles založil na ostrově britský přístav. Během vlády Angličanů opět vzrostl jeho význam a rychle na ostrově vyrostlo velké přístavní město.Během 2. světové války byl Singapur dobyt a obsazen Japonskem. Po konci války se ale vrátil zpět k Británii a byla mu garantována rostoucí úroveň samosprávy. Ta kulminovala v roce 1963, kdy vyhlásil samostatnost na Británii a stal se členem Malajsijské federace, kterým byl do 9. srpna 1965, kdy vyhlásil samostatnost na ní. V témže roce vstoupil do OSN. Singapur začal čelit vysoké nezaměstnanosti a malému počtu bytů. Byl spuštěn program modernizace, který byl zaměřen na vytvoření zpracovatelského průmyslu, rozvoj velkých veřejných sídlišť a mohutně investoval do školství. Od vyhlášení nezávislosti jeho ekonomika rostla v průměru o devět procent ročně. V 90. letech se stal jedním z nejvíc prosperujících zemí na světě s vysoce rozvinutou tržní ekonomikou, skvělými mezinárodními obchodní vztahy a druhým nejvyšším HDP v Asii (hned po Japonsku).\n\nNejstarší písemná zmínka o Singapuru je z čínského listu pocházejícího ze 3. století, kde se mluví o ostrově Pu Luo Chung (蒲罗中). Tento název pravděpodobně vznikl zkomolením malajského výrazu „Pulau Ujong“, což znamená „Ostrov na konci“ (Malajského poloostrova). Jedno malajské literární dílo \"Sejarah Melayu\" líčí jak ostrov přišel ke svému jménu. Vypráví legendu o šrívidžajském princi jménem Sang Nila Utama, který přistál na ostrově někdy ve 13. století. Uviděl lva a ostrovu dal jméno Singapura, což v sanskrtu znamená „lví město“. Je však nepravděpodobné, že by tam lvi někdy byli, zvláště, když se tam až do začátku 20. století vyskytovali tygři.\n\nZa první historicky hodnověný pramen odborníci považují až zprávu čínského (jüanského) cestovatele Wang Ta-jüana z roku 1330. Ten přistál v místě, které nazval Long Ja Men (Úžina dračího zubu), což byl pravděpodobně dnešní kanál Keppel Harbour oddělující ostrov Singapur od ostrovů Pulau Brani a Sentosa. Cestovatel si zapsal, že v malém přístavu na ostrově žijí Číňané i Malajci. Toto etnické složení bylo tedy pro Singpaur typické zřejmě od starověku (časem převážili Číňané). Číňané prý přístavu říkali Tan Ma Si, Malajci pak Tamasik. Jeden javánský epos sepsaný roku 1365 rovněž hovoří o přístavu s podobným jménem: Temasek. Přístav zanikl, ale archeologický výzkum potvrdil, že na ostrově Singapur přístav ve středověku byl.\n\nNa počátku 15. století byl tento přístav zřejmě ovládán Siamci. Roku 1414 našel v Singapuru útočiště poslední princ zhrouceného království Šrívidžaja a udělal načas z místa prosperující přístav. Nakonec se ale usadil v Malacce, kde jeho syn posléze založil Malacký sultanát, který poté osvládl i oblast Singapuru. Ten pak byl nejvýznamnějším přístavem celého sultanátu. V roce 1511 obsadili Malakku Portugalci. Jeden z malackých admirálů před nimi prchl do Singapuru a opevnil se zde. Pevnost nazval Johor Lama. V roce 1587 však tuto pevnost dobyli a zcela zničili portugalští lupiči. Zpráva o zničení Johor Lamy je poslední zmínkou o Singapuru v historických pramenech na dlouhých 200 let. Podle všeho byla po portugalském vpádu oblast zcela nevýznamná a na místě kdysi prosperujícího přístavu byla jen malá rybářská osada.\n\nV 16.–19. století získávají Evropané postupně nadvládu nad celou jihovýchodní Asií. Začalo to, když Portugalci získali v roce 1509 Malakku. Jejich dominanci ukončili v 16. století Holanďané. Znovu ze Singapuru udělali mocný přístav a vlastnili většinu této části Asie.\n\nV roce 1818 byl Thomas Stamford Raffles jmenován guvernérem Bengkulu (na Sumatře, v dnešní Indonésii). Britové si povšimli, že ostrov Singapur leží na obchodní trase, kterou z Číny vozili čaj a do Číny opium. Doposavad využívali Britové v oblasti nizozemské přístavy, kde platili značné poplatky. Raffles roku 1819 vytipoval Singapur jako ideální místo pro vlastní britský přístav v oblasti.\n\nFormálně ostrov patřil Johorskému sultanátu ovládajícímu jih Malajského poloostrova. Raffles vstoupil do právě probíhajících následnických sporů v sultanátu a nabídl vojenskou pomoc sultánovu staršímu bratrovi v nich. Cenou bylo svolení k založení britského přístavu na jihu Singapuru. Sultánův bratr rád souhlasil, neboť ostrov sultanát stejně nevyužíval. 16. února 1819 byla podepsána smlouva mezi Rafflesem a sultánovým bratrem. Toto datum je obvykle považováno za datum vzniku moderního Singapuru. \n\nVelením nového přístavu, jenž byl definován jako svobodný a otevřený, Raffles pověřil majora Farquhara. Tomu se zpočátku nelíbilo, že nemůže vybírat poplatky, které by využil k rozvoji místa, ale brzy pochopil, že Rafflesova volba učinit přístav svobodným byla vynikající. Lodě se do strategicky dobře položeného místa jen hrnuly. Měl-li v roce 1819 Singapur 1000 obyvatel, za tři roky to bylo již pětkrát tolik. V roce 1825 byla populace odhadnuta již na 10 000 osob a v tomto roce Singapur také objemem obchodu a počtem přijatých lodí překonal tradiční malajský přístav Penang. Prostoru pro rozvoj bylo dost, již roku 1823 Raffles podepsal s Johorským sultanátem novou smlouvu, která dávala Britům možnost využívat celý ostrov, nejen jeho jih. Rychlý rozvoj měl ale i své stinné stránky, podporované Farquharovou snahou nějak si vynahradit nemožnost vybírání přístavních poplatků. Singapur se tak stal velmi rychle sídlem hazardu a obchodu s opiem, jak ke své nelibosti seznal Raffles při své první inspekční cestě. Rafflesovi se rovněž nelíbil všeobecný \"multikulturalismus\", a tak nařídil město rozdělit na čtvrti podle jednotlivých etnik. Pozůstatky \"etnických čtvrtí\" je možné v Singapuru vystopovat až do dnešních dnů.\n\nNizozemci byli růstem Singapuru znepokojeni, ale roku 1824 se s Brity dohodli - jako kompenzaci od nich získali přístav Bencoolen na Sumatře. Naopak Britové nově získali Malakku. Vzápětí pak Britové založili novou administrativně správní jednotku Průlivové osady, která jejich državy v oblasti, včetně Singapuru, sjednocovala. Správa Průlivových osad pak přešla pod Britskou východoindickou společnost (to se změnilo roku 1867, kdy se staly majetkem britské koruny jako tzv. korunní kolonie).\n\nVýznam Singapuru i nadále vytrvale rostl. Důvody byly zřejmé, Britové si v opiových válkách s Čínou vynutili otevření jejího trhu, parní motory daly nový impuls mořeplavbě, roku 1869 byl otevřen Suezský průplav a navíc Britové v Malajsii začali vyrábět ve velkém kaučuk a cín. Britové také nadále nechávali přístav otevřeným, zatímco Nizozemci v Batávii (Jakartě) i Španělé v Manile stále archaickým způsobem vybírali poplatky. Do Singapuru se tak natrvalo stěhovali čínští, ale i indičtí či malajští obchodníci. V roce 1880 Singapurem prošlo rekordních 1,5 milionu tun zboží. Cena za to byla stále stejná a podobná jako v jiných velkých přístavech: prostituce, hazard, drogy, vysoká kriminalita, špatné hygienické podmínky. Zločin se navíc rychle začal organizovat do silných organizací, tajných čínských bratrstev, které bychom dnes označili jako mafie. Pole působnosti měly takřka neomezené - Britové v roce 1850 udržovali pořádek v šedesátitisícovém Singapuru za pomoci pouhých dvanácti policistů. To pozvolna začalo vadit i obchodníkům, kteří se přestávali cítit bezpečně. Částečné řešení přineslo převedení pod královskou korunu roku 1867. Poté byla zakázána tajná bratrstva a provedeny kroky k zamezení zneužívání žen, ale většinu problémů se Britům nepodařilo vyřešit až do konce jejich koloniální nadvlády. \nMezi světovými válkami Britové začali s obavami sledovat růst japonského nacionalismu a militarismu. Ze Singapuru se rozhodli udělat základnu pro případný konflikt s Japonci. Investováno bylo 500 milionů dolarů a Winston Churchill proto přístav označil za „Gibraltar východu“. Investice to však byly zcela zbytečné. V opevněném přístavu totiž nekotvila žádná britská vojenská flotila. Předpokládalo se, že v případě vypuknutí války tam dopluje z Británie. Jenže když válka, druhá světová, skutečně vypukla, netroufl si Churchill lodě poslat, prioritu měla ochrana britských ostrovů před Němci. A tak němečtí spojenci Japonci Singapur snadno ovládli. I kdyby Churchill ostatně lodě poslal, mnoho by to nepomohlo - navzdory očekávání Japonci Singapur ovládli ze severu, po dobytí Malajsie. Kapitulace Singapuru učinila válečnými zajatci 130 000 vojáků - singapurských Číňanů a Malajců, ale i Indů, Australanů a Britů. Mnoho z nich prožilo peklo v japonských zajateckých a pracovních táborech. Krutí byli Japonci zejména k Číňanům. Okupovaný Singapur Japonci přejmenovali na Syonan-to. Okupace trvala až do roku 1945. Protože většina obyvatel byli etničtí Číňané, patřil singapurský okupační režim k nejtvrdším. Krom represí vládl hlad a nedostávalo se ani pitné vody. Po válce to přineslo krvavou pomstu, lynčování a rabování zoufalého obyvatelstva. Britové, kteří obnovili svou správu, jen s obtížemi do kdysi bohatého a rozvíjejícího se města vraceli řád. Jejich autorita navíc zjevně poklesla jejich snadnou a drtivou porážkou od Japonců za války. Singapurci začali stále hlasitěji mluvit o nějaké formě nezávislosti. \n\nBritové, kteří de facto sami demontovali po válce svou koloniální říši, byli připraveni udělovat bývalým koloniím vysokou míru autonomie. Byli na to připraveni i v Malajsii, mnohem méně se jim však chtělo ztrácet vliv v tak neuralgickém bodě, jakým byl Singapur. Proces malajského vymaňování z vlivu Britů navíc zbrzdil boj proti komunistickým partyzánům, který Britové nechtěli nechat jen na místních silách. \n\nV roce 1955 se v Singapuru uskutečnily první volby, které měly skutečně demokratické parametry. Premiérem se stal rodilý Singapurec David Marshall. Čelil ovšem mnoha problémům. Mimořádně silné odborové hnutí paralyzovalo zemi četnými stávkami a nepokoji. Roku 1956 Marshall v Londýně vedl jednání s britskou vládou. Očekávalo se, že výsledkem bude nezávislost, ale místo toho od Britů čelil kritice - rozvrácené zemi nezávislost neudělí, doslechl se. Vzápětí rezignoval. Nahradil ho Lim Yew Hock. Ten proti odborům a jiným levicovým skupinám tvrdě zasáhl, přičemž využil legislativy, kterou Britové přijali pro snadnější boj proti komunistickým partyzánům operujícím v Malajsii. To Britové ocenili a roku 1957 skutečně přislíbili plnou samosprávu. Měl být zrušen dokonce i post guvernéra (zástupce britské koruny) a Britové žádali jen kontrolu nad obranou a zahraniční politikou. V roce 1958 zákon samostatnost udělující prošel britským parlamentem. Měla být vyhlášena roku 1959. \n\nVe volbách toho roku ovšem zvítězila Lidová akční strana a premiérem se stal mladý právník Lee Kuan Yew. Rychle provedl řadu opatření, od těch kontroverzních (sjednocení všech odborů do jediné organizace pod vládní kontrolou) až po řadu nezbytných (masivní bytová výstavba). Lee Kuan Yew se však na rozdíl od svých předchůdců domníval, že samostatnost není pro Singapur ideálním řešením. Snil spíše o zapojení země do rodící se nezávislé Malajsie. Svou vůli prosadil. 16. září 1963 byla nezávislá Malajská federace vyhlášena a Singapur se skutečně stal její součástí. V Malajsii samotné zisk perspektivního Singapuru však nevyvolával žádné nadšení. Malajsie totiž čelila obrovskému etnickému problému, který spočíval ve velmi silné čínské menšině, která tvořila takřka polovinu obyvatelstva. Singapur byl přitom etnicky čínský, což čínský etnický prvek v Malajsii ještě zesilovalo. Malajská vláda přijala řadu opatření (stala se součástí i ústavy), která měla zajistit malajský charakter státu - v praxi to znamenalo diskriminaci etnických Číňanů. To se pochopitelně nelíbilo v Singapuru. Lee Kuan Yew se stal hlavním mluvčím nespokojených Číňanů. V Malajsii napětí rostlo a přerostlo i v pogromy čínského obyvatelstva. Malajský premiér Tunku Abdul Rahman v ten moment učinil překvapivý krok - vyloučil Singapur z Malajské federace (hlasování v malajském parlamentu o této věci skončilo více než jasným výsledkem 126:0). Sliboval si od toho zlepšení etnického poměru Malajců a Číňanů v celém státě i zbavení se nejhlasitějšího kritika vlády. Singapur tak byl de facto dotlačen k nezávislosti. Ač to Lee Kuan Yew původně nezamýšlel, vyhlásil nezávislou republiku (nikoli s lehkým srdcem). \n\nLee Kuan Yew váhal s tímto krokem i proto, že se obával invaze Indonésie. Ta podle všeho reálně hrozila. Řešením se stali Britové. Lee Kuan Yew se na ně obátil, a ti si rozpomněli na \"ztraceného syna\" - v říjnu 1965 byl Singapur přijat za člena Commonwealthu. Britové tak od té chvíle vojensky garantovali jeho nezávislost. Nicméně Lee Kuan Yew je nenásledoval v jejich bojích studené války a zapojil se roku 1970 do hnutí nezúčastněných zemí, které se snažily zůstat mimo dva znepřátelené bloky studené války. Brity to poněkud rozlítilo a roku 1971 všechny své vojenské síly ze Singapuru stáhly. Lee Kuan Yew našel i tentokrát řešení - tajnou spolupráci s Izraelem. Za pomoci izraelského vojenského průmyslu Singapur vybudoval velice efektivní armádu, která odstrašuje velké státy v oblasti od apetitu na malý bohatý Singapur dodnes.\n\nSingapur však nebyl bohatým ihned. V době svého vzniku naopak čelil mnoha problémům - bytové nouzi a vysoké nezaměstnanosti. Charakter městského státu dával však Singapuru velké možnosti a on jich plně využil. Metody vyzkoušené Lee Kuan Yewem již na začátku 60. let v experimentální průmyslové zóně v Jurongu byly aplikovány na celou zemi. Pomohlo i prosazování angličtiny jako hovorového jazyka. To podnítilo rozvoj obchodu, v němž se pozvolna angličtina stávala \"globálním esperantem\". Vyšla i sázka na tištěné spoje jako perspektivní odvětví. V 80. letech 20. století už bylo jasné, že Singapur ekonomicky uspěl. Nezaměstnanost byla stlačena ke 3 procentům a začalo se hovořit o asijském ekonomickém tygrovi. Ovšem také o \"singapurském syndromu\" (známý pojem politologa Ralfa Dahrendorfa), který označoval spojení ekonomicky liberálního kapitalismu s politicky neliberálním a autoritativním režimem. Vláda Lee Kuan Yewa skutečně byla obviňována z řady nedemokratických kroků vůči opozici, leccos ostatně napovídá, že Lee ve své funkci vydržel až do roku 1990. Podle Dahrendorfa tento model silně ovlivnil svět - především čínští komunisté díky němu pochopili, že mohou zkombinovat kapitalistickou dynamiku násobenou asiatskou disciplinovaností s tvrdou autoritativní vládou.\n\nLee Kuan Yew nicméně od poloviny 80. let svůj režim pod tlakem mezinárodní kritiky uvolňoval, změny byly posíleny po příchodu jeho nástupce Goh Chok Tonga na počátku 90. let. Role opozice v politickém systému je však dosud marginální, drtivou většinu moci stále drží strana založená otcem zakladatelem Singapuru, Lee Kuan Yewem.\n"}
{"id": "528598", "url": "https://cs.wikipedia.org/wiki?curid=528598", "title": "Antonello Gagini", "text": "Antonello Gagini\n\nAntonello Gagini (1478, Palermo – 1536, Palermo) byl italský sochař renesance na Sicílii.\n\nJeho rodina, někdy také psaná „Gangini“ nebo „Gaggini“ působila na Sicílii v polovině 15. století. Gagini byl synem sochaře Domenico Gagini (asi 1426–1492), který byl také jeho učitelem.\n\nAntonello Gagini byl tvůrce několika kostelních skulptur na Sicílii, zejména v oblasti Messiny. Zvláště je známý pro své náboženské postavy: jako v kapli svatého Jana v katedrále v Messině. Originál byl vytvořený v roce 1525.\n\nV národní galerii Sicílie v paláci „Abatelis“ v Palermu je velký výběr z jeho prací včetně „Annunciazione\" \"(Zvěstování)\", „Madonna con il Bambino\" \"(Panna Maria a děťátkem)\", „Madonna della neve\" \"(Panna Marie Sněžná)\" a „Apparizione della Croce a Costantino\" \"(Zjevení kříže)\". Pracoval také na katedrále v Palermu.\n\n"}
{"id": "528605", "url": "https://cs.wikipedia.org/wiki?curid=528605", "title": "Etc...", "text": "Etc...\n\nEtc… je česká rocková skupina v čele se zpěvákem Vladimírem Mišíkem.\nVladimír Mišík založil skupinu \"Etc…\" v roce 1974. Skupina \"Etc…\" přes mnohé personální změny a dvouletý zákaz činnosti v 80. letech nahrává alba a koncertuje dodnes. Výrazným momentem bylo, když si 18. srpna 1990 zahráli jako předskupina The Rolling Stones na pražském Strahově. Do roku 2013 vydal Vladimír Mišík & \"Etc…\" 12 řadových alb a několik dalších kompilací.\n\nČlenové Etc… také spolupracují například s Bratry Ebeny. V roce 2011 si přizval Etc... ke spolupráci na nahrávání alba \"Ponorná řeka\" Vladimír Merta . Kytarista Pavel Skála, basista Jiří Veselý a bubeník Jiří Zelenka také vystupují s Jiřím Schmitzerem.\n\n\n\n"}
{"id": "528609", "url": "https://cs.wikipedia.org/wiki?curid=528609", "title": "Justicialistická strana", "text": "Justicialistická strana\n\nJusticialistická strana (španělsky: Partido Justicialista) je argentinská politická strana, která vychází z politického dědictví a ideologie perónismu. Strana byla založena v roce 1947 Juanem Domingem Perónem a jeho manželkou Evou (Evitou) Perónovou. Původní název strany byl Perónistická strana. Název Justicialistická byl přijat v roce 1989. V současné době (2014) je nejsilnější politickou stranou v Argentině, avšak zůstává rozdělena do několika politických frakcí.\n\nJusticialistická strana se považuje oficiálně za ideologického a politického dědice perónismu, avšak v posledních 20 letech prošla poměrně zásadními proměnami. Ideologie perónismu byla směsí několika různých politických ideologii charakteristických korporativismem čerpajícím z italského fašismu, nacionalismem a populismem. Významnou pro něj byla postava Juana Peróna, jež se stal v podstatě jejím hlavním ideologem. Perónismus se opíral především o odborové hnutí průmyslových dělníků a politiky nacionalizace průmyslu a státních záruk v oblasti sociální péče a zdravotnictví s cílem o zachování sociálního smíru a dosažení společenského blahobytu. Tento program si získal v Argentině 40. let 20. století masovou podporu. Generál Juan Domingo Perón byl prezidentem Argentiny v letech 1946 až 1951 a znovu v letech 1951 až 1955.\nV roce 1955 byla vláda prezidenta Juana Peróna svržena vojenským pučem. Mezi roky 1955-1972 se strana nemohla oficiálně účastnit voleb a perónismus byl zakázán. Během 60. a 70. let se peronistické hnutí značně politicky fragmentovalo a bylo možné se v něm setkat s levicově orientovanou frakcí, stejně jako s radikálně pravicovou a antikomunistickou frakcí. V roce 1972 se Perón mohl do Argentiny vrátit a byl opět zvolen prezidentem. V úřadu v roce 1974 zemřel a nahradila ho jeho třetí žena Isabel Perón, jejíž vládu v roce 1976 sesadil vojenský puč. Během let 1976-1983 byly postoje strany vůči vojenské diktatuře ambivalentní. Někteří justicialisté sloužili v administrativě pod vojenskou vládou. V roce 1981 se strana přidala k tripartitnímu politickému hnutí za znovuobnovení demokracie v Argentině. V prvním svobodných volbách v roce 1983 zvítězila Radikální občanská strana pod vedením Raula Alfonsína se ziskem více než 46% hlasů. Perónisté získali 37%.\n\nStrana se vrátila do vlády v následujících volbách v roce 1989, ve kterých získala celkem 47.5% hlasů. Její kandidát Carlos Saúl Menem se stal argentinským prezidentem v letech 1989 až 1999. V 90. letech přijala Justicialistická strana neoliberální rétoriku a politiky tzv. Washingtonského konsenzu, které vedly k široké privatizaci a deregulaci argentinské ekonomiky. V roce 1991 přistoupila Menemova vláda k tzv. plánu konvertibility, v rámci kterého bylo argentinské peso navázáno na americký dolar (1:1). Tento krok společně s masivními zahraničními investicemi zastavil inflaci a umožnil hospodářský růst země. V roce 1998 se ale země začala potýkat těžkostmi, které vyplývaly na jedné straně z růstu amerického dolaru (což mimo jiné zdražovalo argentinský export), na druhé z vysokého deficitu, který se vláda snažila řešit značnými půjčkami od Mezinárodního měnového fondu.Problémy argentinského hospodářství ještě zhoršila finanční krize v Rusku a ve východní Asii (obě v roce 1998), které destabilizovaly světovou ekonomiku. Výsledkem byl kolaps argentinské ekonomiky v roce 1999-2000. Justicialistický kandidát Eduardo Duhalde byl ve volbách v roce 1999 poražen opozičním kandidátem Fernandem de la Rúem.\n\nEkonomické těžkosti vedly k další fragmentací uvnitř Justicialistické strany. Po abdikaci F. de la Rúa se prozatímním prezidentem stal justicialista Eduardo Duhalde, který byl kritikem Menema. V roce 2003 vznikla volební aliance Fronta za vítězství, která kandidovala středolevého justicialistického guvernéra Santa Cruz Néstora Kirchnera proti znovukandidujícímu C. Menemovi za Frontu za loajalitu (\"Frente por la Lealtad\") spojující konzervativně smýšlející justicialisty a další menší strany, a středopravému justicialistovi Adolfu Rodriguezovi Saá za Frontu spravedlnost, jednota a svoboda (\"Frende Justicia, Unión y Libertad\"). Tito tři justicialističní kandidáti získali v prvním kolem prezidentských voleb celkem 60.8% hlasů.\n\nVítězství N. Kirchnera neznamenalo ale sjednocení strany. V roce 2004 vytvořil Carlos Menem další frakci Justicialistické strany s názvem Lidový perónismus v rámci které chtěl kandidovat v roce 2007 na úřad prezidenta. V letech 2003-2007 se nicméně upevnila pozice justicialistické frakce prezidenta N. Kirchnera, který se stal předsedou strany. V roce 2007 byla prezidentkou Argentiny zvolena Cristina Fernández de Kirchner, rovněž členka Justicialistické strany a kandidátka její středolevé frakce Fronta za vítězství. Pozice této frakce ale byla oslabena ve volbách v roce 2009, kde středolevá frakce utrpěla viditelnou volební porážku a Kirchner v důsledku toho rezignoval na funkci předsedy strany. V čele strany ho nahradil jeho bývalý viceprezident a guvernér provincie Buenos Aires Daniel Scioli. Oslabování Kirchnerovi frakce se projevilo otevřenou kritikou Kirchnera a Scioliho z řad poslanců v provincii Buenos Aires.Bývalý Kirchnerův spojenec a prozatímní prezident Eduardo Duhalde oznámil 1. března 2010 svojí kandidaturu na funkci prezidenta s komentářem, že Kirchnerovo vedení strany \"kolabuje\".\n\n"}
{"id": "528610", "url": "https://cs.wikipedia.org/wiki?curid=528610", "title": "Karun Chandhok", "text": "Karun Chandhok\n\nKarun Chandhok (19. ledna 1984, Čennaí) je indický automobilový závodník. V roce 2010 závodil v týmu HRT F1. V roce 2011 byl rezervním jezdcem Teamu Lotus.\n\nV roce 2000 se stal indickým národním šampionem ve Formuli Maruti s rekordními 7 výhrami z 10 velkých cen, závodil také na motokárách. Roku 2001 získal titul v Formuli Asia, který zopakoval v roce 2006. Sezony 2002 - 2004 strávil v britské Formuli 3, odjel též několik závodů ve Formuli Nippon a A1GP. Roku 2005 pilotoval vůz série Formule Renault.\n\nPro sezónu 2007 se přesunul do GP2 Series a hned v prvním roce dokázal zvítězil při sprintu na okruhu Spa a celkově skončil na 15. příčce. Další rok vyhrál závod na Hockenheimringu a v poháru jezdců získal 10. pozici. Roku 2009 se Chandhokovi příliš nedařilo, nejlepším umístěním bylo třetí místo a v závěrečném hodnocení obsadil 18. místo.\n\nV roce 2009 se o Chandhokovi spekulovalo jako o možném nástupci Giancarla Fisichelly u týmu Force India, prosazoval ho dokonce i Bernie Ecclestone, ale přednost dostal Vitantonio Liuzzi.\n\n4. března jej tým HRT F1 jmenoval oficiálním pilotem pro sezonu 2010 po boku Brazilce Bruna Senny. Stal se tak po Narainu Karthikeyanovi druhým Indem ve Formuli 1.\n\nTeam Lotus oznámil 22. března 2011, že Chandhok bude rezervním jezdcem pro rok 2011. Zúčastnil se několika prvních pátečních tréninků a při Grand Prix Německa 2011 nahradil Jarna Trulliho.\n\nTučně – Pole position\n\"Kurzívou\" – Nejrychlejší kolo závodu\n\n\n"}
{"id": "528611", "url": "https://cs.wikipedia.org/wiki?curid=528611", "title": "Maxmilián Josef Rakouský-Este", "text": "Maxmilián Josef Rakouský-Este\n\nArcivévoda Maxmilián Josef Rakouský-Este (14. července 1782, Modena – 1. června 1863, zámek Ebenzweier v Altmünster am Traunsee) rakouský specialista na dělostřelectvo a opevnění a velmistr Řádu německých rytířů.\n\nMaxmilián byl třetí syn arcivévody Ferdinanda (zakladatele vedlejší habsbursko-lotrinské linie Rakouských d´Este) a Marie Beatrix, rozené z Este (1750–1829).\n\nV mládí žil v Monze, odkud jeho rodina v době první koaliční války musela utéci před Francouzi. Následovala Verona, Padova, Terst a konečně Vídeňské Nové Město.\n\nMaxmilián v roce 1801 vstoupil do řádu německých rytířů a roku 1804 byl pasován na rytíře. Současně absolvoval tereziánskou vojenskou akademii ve vídeňském Novém Městě a roku 1805 byl jmenován generálmajorem.\n\nKrátce po vstupu do řádu v roce 1801 zdědil Maxmilián Josef po svém strýci Maxmiliánu Františkovi značné jmění.\n\nV roce 1809 Maxmilián bojoval v Německu proti Francouzům. Po porážce u Řezna se vrátil do rakouské armády a měl za úkol vybudovat opevnění Lince, což se mu pro nedostatek času nezdařilo. Tato skutečnost ho přiměla později – zatím byl jmenován brigádním generálem dělostřelectva – zabývat se vhodným opevňovacím systémem důležitých strategických bodů v říši. Realizoval však pouze svůj plán v Linci, a to věž opevnění.\n\nV roce 1830 koupil zámek Ebenzweier u Altmünsteru u Travenského jezera a nechal přistavět další dvě křídla zámku. V letech 1831 až 1839 vlastnil Maxmilián také dva domy v Linci, když dohlížel na budování věže opevnění.\n\nV roce 1835 byl zvolen velmistrem řádu německých rytířů. V této funkci se zasloužil o rozvoj řádu. Podařilo se mu zvýšit počet noviců. Podporoval také jiné řády finančně nebo naturáliemi, jako jezuity, milosrdné sestry, redemptoristy a chudé sestry od svatého Františka. Vedle toho byl také příznivcem a sponzorem škol, starobinců a podporoval dělníky a řemeslníky, odkupoval zboží, aby nedocházelo k zastavení provozů.\n\nRoku 1858 musel zažít převod vlastnictví lineckého opevnění. Přesto vypracoval projekt opevnění pro Vídeň. Realizována byla jen zkušební věž u Rothneusiedlu.\n\nV roce 1863 onemocněl na vodnatelnost, na jejíž následky dne 1. června na zámku Ebenzweier zemřel. Byl pochován na hřbitově v Altmünsteru.\n\n"}
{"id": "528612", "url": "https://cs.wikipedia.org/wiki?curid=528612", "title": "Šarona (mošav)", "text": "Šarona (mošav)\n\nŠarona ( שָׁרוֹנָה‎, Sharona) je vesnice typu mošav v Izraeli, v Severním distriktu, v Oblastní radě Dolní Galilea.\n\nLeží v oblasti s intenzivním zemědělstvím, v nadmořské výšce 260 metrů na planině v Dolní Galileji nedaleko hory Tavor vzdálené cca 8 kilometrů jihozápadním směrem. Na východ od obce se náhorní planina, která zde vrcholí kótou Har Adami, prudce lomí do údolí Bik'at Javne'el při vodním toku Nachal Javne'el, kam podél severní strany vesnicesměřuje vádí Nachal Adami, podél jižní je to vádí Nachal Šarona. Dál k jihu pokračuje terénní zlom na údolím Bik'at Javne'el hřebenem Har Javne'el.\n\nVesnice se nachází cca 10 kilometrů jihozápadně od centra města Tiberias, cca 97 kilometrů severovýchodně od centra Tel Avivu a cca 45 kilometrů jihovýchodně od centra Haify. Šaronu obývají Židé, přičemž osídlení v tomto regionu je převážně židovské. Oblasti, které obývají izraelští Arabové leží dál na západ (aglomerace Nazaretu). Zhruba 2 kilometry západně od Šarony leží město Kafr Kama, které obývají izraelští Čerkesové.\n\nŠarona je na dopravní síť napojena pomocí lokální silnice číslo 767, jež ústí do dálnice číslo 65 a která spojuje Kfar Tavor s Galilejským jezerem.\n\nŠarona byla založena v roce 1938. Lokalita má ale starší tradici židovského osídlení. Zdejší pozemky přešly do židovského vlastnictví už roku 1913, kdy je vykoupila organizace Židů z Chicaga v USA, kteří zde plánovali zřídit zemědělský statek nazvaný Rama (רמה). Ten zde byl skutečně založen roku 1914. Po vypuknutí první světové války ale projekt selhal a statek i jeho pole byly krátce po válce opuštěny. Roku 1920 ukončili američtí autoři projektu své sponzorství a v roce 1928 lokalitu opustily poslední dvě židovské rodiny, které tu hospodařily.\n\nMísto bylo opětovně osídleno až roku 1938, kdy zde vznikla židovská opevněná osada Šarona typu Hradba a věž, jejímiž zakladateli byli Židé původem z Polska a členové organizace Gordon (גורדון). Zpočátku osadníci čelili nedostatku vody a sporům o půdu s okolními Araby.\n\nŠarona byla pojmenována podle ruin nedaleké arabské osady Chirbet Saruna. Počátkem 20. století se sice používalo oficiální označení Chavat Rama (חוות רמה), ale neoficiálně se používal arabský místní název, který pak v hebraizované formě přešel i do formálního označení mošavu.\n\nArabské osídlení v bezprostředním okolí Šarony skončilo v roce 1948 během války za nezávislost. Roku 1949 měl mošav Šarona 109 obyvatel a rozlohu katastrálního území 6432 dunamů (6,432 kilometrů čtverečních).\n\nEkonomika mošavu je založena na zemědělství (71 rodinných hospodářství) a turistickém ruchu. Část obyvatel za prací dojíždí mimo obec. V Šaroně fungují zařízení předškolní péče o děti. Základní škola je ve vesnici Giv'at Avni. V obci je k dispozici zdravotní ordinace, obchod, knihovna a společenské centrum.\n\nObyvatelstvo mošavu Šarona je sekulární. Podle údajů z roku 2014 tvořili naprostou většinu obyvatel v Šaroně Židé - cca 500 osob (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství, cca 600 osob).\n\nJde o menší sídlo vesnického typu s dlouhodobě rostoucí populací. K 31. prosinci 2014 zde žilo 558 lidí. Během roku 2014 populace stoupla o 2,4 %.\n\n\n"}
{"id": "528616", "url": "https://cs.wikipedia.org/wiki?curid=528616", "title": "Referendum o přistoupení České republiky k Evropské unii", "text": "Referendum o přistoupení České republiky k Evropské unii\n\nReferendum o přistoupení České republiky k Evropské unii proběhlo 13. a 14. června 2003. Přes 77 % hlasujících (41,73 % ze všech oprávněných voličů) členství podpořilo, Česko tak do EU vstoupilo 1. května 2004. \n\nPro toto referendum byl vydán speciální ad hoc ústavní zákon č. 515/2002 Sb. Dodnes jde o jediné celostátní referendum v historii Česka.\n\nPrůzkumy veřejného mínění odhadovaly výsledky pro vstup do EU mezi 63 % a 70 %; takto by hlasovali převážně mladší, výše vzdělaní obyvatelé s vyššími příjmy.\n\nOtázka zněla: \"\"Souhlasíte s tím, aby se Česká republika stala podle smlouvy o přistoupení České republiky k Evropské unii členským státem Evropské unie?\"\"\n\nVýsledky referenda potvrdil prezident Václav Klaus 10. července 2003.\n\n\n"}
{"id": "528617", "url": "https://cs.wikipedia.org/wiki?curid=528617", "title": "Ferdiš Kostka", "text": "Ferdiš Kostka\n\nFerdiš Kostka (11. nebo 14. října 1878 Stupava – 28. července 1951 Bratislava) byl slovenský lidový džbánkař a figurální keramik (tzv. habánská keramika).\n\nV roce 1946 byl jmenován národním umělcem (jako první „neprofesionál“).\n\nNa západním Slovensku bylo džbánkařské řemeslo velmi rozšířené. Vývoj džbánkařství v tomto kraji souvisí s přistěhováním se Habánů na Slovensko. Výborné ložiska prvotřídní hlíny a výskyt potřebných surovin na výrobu keramických barev zaručily na západním Slovensku rozkvět džbánkařského řemesla, které bylo v porovnání z hrnčinou na vyšším technickém stupni a umožnilo vyrábět zboží na způsob velmi módní italské renesanční majoliky, kterou od roku 1736 vyráběla továrna v Holíči.\n\nPodstatným přínosem keramické tvorby západního Slovenska bylo obohacení habánsko-slovenské tradice o novou lidovou formu, která vznikla přetvořením rokokových prací Holičských. Tento proces se odehrál na začátku 19. století a jeho úspěšné dokončení je především dílem stupavské dílny založené Jozefem Putzem někdy koncem šedesátých let 18. století. Jozef Putz pocházel z Malacek, kde žilo několik rodin habánského původu. Jozef Putz nebyl prvním džbánkařem ve Stupavě. Po jeho smrti roku 1805 džbánkařská dílna přešla na jeho syna Jána Putza. Za něj a jeho zetě Jána Kostky staršího se dílna přeorientovala na výrobu lidové keramiky. Okolo roku 1830, kdy bylo postavení poddaného lidu na Slovensku nesnesitelné, byla ve Stupavě nejvyšší produkce džbánků na svěcenou vodu s obrázky zázračných madon a reliéfů umučení Krista. Za Jána Kostky, dědice Putzovy dílny, se zvýšila výroba džbánů a čepáků pro lid s obrázky oráčů a veselících se lidí na zábavě. Z Jánových prací čerpal syn Karol Kostka, nový majitel dílny, který pracoval za těžkých hospodářských podmínek. Velkovýroba českého porcelánu a nový vynález smaltovaného plechového zboží zaplavily trhy natolik, že malý řemeslník se sotva stačil uživit. Pozorujíc rostoucí zájem zbohatlíků o starožitnosti, stejně jako všeobecná móda zakládání soukromých keramických sbírek, zamýšlel Karol Kostka reorganizovat dílnu, která s užitkovou keramikou nemohla konkurovat. Soustředěním výroby na uměleckořemeslnou tvorbu chtěl zachránit stupavskou dílnu pro budoucnost. V archaizující tvorbě Karola Kostky pozorujeme originální případ opakování starých vzorů. Věrným pomocníkem při budování tradice mu byl nejstarší syn Ján Kostka ml..\n\nV říjnu roku 1878 se v rodině džbánkaře Karola Kostky narodilo sedmé dítě, syn Ferdinand, zvaný Ferdiš. Když se narodil, jeho nejstarší bratr byl už sedmnáctiletý a byl zručným tovaryšem v otcově dílně. V roce 1886 jako pětadvacetiletý převzal po zemřelém otci dílnu a stal se učitelem a oporou Ferdiše Kostky. Ten měl osm let, když mu otec zemřel. Starost o celou rodinu převzal Ján Kostka ml. Přitom dílna potřebovala tovaryše. I malý Ferdiš musel už v útlém věku pomáhat v dílně, kde se pracovalo denně 12–14 hodin. Ferdiš rostl pod vedením nejstaršího bratra v otcově dílně, kde strávil jako školák všechen svůj volný čas zhotovováním hliněných hraček a vytáčením malinkatých džbánečků. Po skončení základné školy začaly pro třináctiletého chlapce skutečné učňovské roky u bratra v dílně. Po vyučení roku 1894 pracoval novopečený tovaryš společně se svojím bratrem, Vyráběli velmi půvabné práce, čerpající z lidového řemesla. Už koncem 19 století začínal mladý tovaryš Ferdiš Kostka rozšiřovat repertoár dílny plastickými pracemi. Ze začátku se přidržoval rokokových prací starostupavských. Modeloval Číňany a Číňanky, kropenky ve tvaru Veroniky, zahradníky s velkými klobouky, žáby a ryby, v podstatě všechny druhy rokokových fajánsových prací Stupavy. Ve společném období spolupráce Jána ml. a Ferdiše Kostky došlo k prvním výstavám stupavských výrobků na velkých celostátních a světových výstavách. Hledali se nové cesty, jak vypadnout z planého opakování historických slohů a ve snaze po originalitě se zdůrazňuje lidový svéráz. Současně s tím roste i poptávka po lidových pracích, které šlechta cenní jako výhodné uložení peněz.Do roku 1913 pracoval Ferdiš se svojím bratrem Jánom ml. společně. Dílna Kostkových stala se v té době téměř světoznámou. Roku 1913 odchází Ján Kostka ml. do Mariánky, k rodině své druhé manželky, aby v tomto poutnickém městečku založil džbánkařskou dílnu. Ferdiš Kostka od té doby vedl dílnu sám. Odchodem bratra přibylo mu práce, kterou však zvládal se svou sestrou Máriou. Tento klidný život skončil vypuknutím první světové války. Ferdiš Kostka narukoval, v otcově domě zůstala sestra a sourozenci. Po osmi měsících bojů se dostal jako válečný zajatec až za hranice Uralu. V září 1918 se dostal výměnou válečných zajatců zpět do vlasti. Radost z návratu do Stupavy byla ztrpčena těžkostmi s obnovením džbánkařské tvorby v konkurenci keramického a porcelánového průmyslu. K tomu přistoupila skutečnost, že roky nevypalovaná pec promokla, vítr shodil komín a nebylo dostatek finančních prostředků na opravy. V kritických časech mu podal pomocnou ruku architekt Dušan Jurkovič, který se postaral o to, aby Kostka dostal státní podporu na obnovení stupavské dílny.\n\nTak jako jeho bratr Ján upřednostňoval výjevy ze současného stupavského života, soustředil se i Ferdiš na lid a život své rodné vesnice. Se sestrou Máriou navrhovali skupinové série o několika figurách znázorňující práci a zábavu lidu. Svými keramickými plastikami získal roku 1927 uznávací diplom na světové výstavě v Paříži. Kostkovi stále pomáhala v práci sestra Mária, která i po těžké otravě, způsobené prací s olovem, měla dobré myšlenky pro obohacení námětů stupavských prací. Po prvních velkých úspěších se do Stupavské dílny dostal malý synovec z Mariánky, nejmladší syn Jána Kostky ml., který zemřel r. 1919. Jožo Kostka, jehož velké nadání se ukázalo už ve učňovských letech, nezůstal u řemesla. Odešel na studia, a po letech se stal jedním z nejvýznamnějších slovenských sochařů.\n\nFerdiš Kostka se roku 1930 oženil s Františkou Jochovou, svou příbuznou. Rodinné štěstí bylo dovršeno narozením dvou dětí Arnošta a Marty v letech 1931 a 1932. V malé skromné obývací kuchyni, která odnepaměti sloužila zároveň jako dílna, pozorovaly děti odmalička otcovu práci.\n\nDílo Ferdiše Kostky je malou stupavskou kronikou první poloviny minulého století. Jeho figurky jsou skutečné, konkrétní postavy, se kterými se střetával v životě. Roku 1940 skupina výtvarníků a spisovatelů uspořádala v Bratislavském uměleckém muzeu první soubornou výstavu Kostkových děl. Poprvé tu byly pohromadě všechny nejlepší Kostkovy práce. Kritika označila tyto práce básněmi v hlíně.\n\nV posledním roce druhé světové války nedaleký dopad bomby svalil Kostkovu pec právě před vypalováním, takže celá jeho půlroční práce vyšla nazmar. Když se dal do opravování zničené pece se synem Arnoštem, bylo mu už 68 let. Pec ani po opravě nevypalovala dobře. Několik nákladů se pokazilo a nedopálený tovar nemohl prodat. Osvobození Československa přineslo však nové možnosti i pro Kostkovu uměleckou tvorbu. Ústředí lidové a umělecké výroby pomohlo Kostkovi při zaopatření elektrické pece. Kostka si těžko zvykal na nový způsob vypalování v elektrické peci. ale úspěchy při novém způsobu vypalování ho úplně přesvědčily o technicky dokonalejším a rychlejším pracovním postupu. Technicky ulehčená práce mu pomohla umělecky se rozvíjet i ve vysokém věku. Požadavkům elektrického vypalování přizpůsobil tvary a barvy nových děl Zkoumal a vylepšoval. Nové výrobky byly bezchybné, jejich barvy svěží a glazura krásného tvrdého lesku. V posledních letech byl nemocný, ale zůstal u práce. Uprostřed tvořivé práce se zhoršil jeho zdravotní stav, až třiasedmdesátiletý národní umělec Ferdiš Kostka 28. července 1951 v bratislavské nemocnici zemřel.\nUmělecké dílo Ferdiše Kostky je velmi rozsáhlé. Od ryze užitkových předmětů až po skvělé výtvory volné keramické plastiky. V prvním období, stráveném v bratrově dílně, byl Ferdiš Kostka především zručným řemeslníkem, který kladl největší důraz na technicky bezchybné provedení svých děl. Umělecky je ještě nesamostatný a je pod silným vlivem svého staršího bratra Jána Kostky, který byl skvělým kreslířem a nebál se obohatit tematický okruh tradičních talířků a džbánů novými výjevy ze současného života. V prvním období nesla se tvorba Ferdiše Kostky v duchu tradičních vzorů a bratrova lidového řemesla. Vzhledem k celkovému užitkovému charakteru bratrovi uměleckoprůmyslové tvorby byl nucený zaobírat se nejdřív ornamentálním dekorem podle vzoru starostupavských prací. Protože byl vysloveně sochařský talent, byla mu tato kreslířsko-malířská práce jen povinností, kterou dělal ukázněně, ale bez uměleckého zájmu. První plastické práce, které vyráběl v době před první světovou válkou, jsou vytvořené přesně podle tradičních vzorů putzovy dílny a v duchu prací jeho starého otce Jána Kostky staršího. Pokud tvořil v tomto období nové plastické figurky, jsou ještě rozpačité a nesamostatné. Do první světové války je Kostkova tvorba spíše užitkového charakteru. Plastických prací je málo, a to co je, připomíná práce Jána Kostky staršího. Obzvlášť zřejmé je jeho navazování na starou tradici v kropenkách ve tvaru Veroniky, nebo ve figurce Mladé zahradnice, zpracované ještě v duchu rokokových panských prací. Dílna bratrů Kostkových dodávala pro vídeňský trh rozličné užitkové a ozdobné výrobky, ve kterých se uplatňovaly tradiční formy starostupavské. Byly to obzvlášť cukřenky, kávové soupravy, bonboniéry, šálky s talířky, ozdobné džbánečky a především talíře a mísy s milostným nebo loveckými scénami. Kromě těchto „panských“ prací, určených hlavně pro Rakousko, zpracovává Ferdiš společně s bratrem na objednávku svatební džbány, čepáky, misky a talíře ve kterých splývají staré habánsko-slovenské prvky s tradicí stupavské dílny. Nový je na těchto pracích živý, konkrétní události znázorňující figurální dekor, který výstižně a se zdravým humorem podává epizody z rolnického života.\n\nSkutečný umělecký růst Ferdiše Kostky začal až po jeho návratu z ruského zajetí. Nejlepší uměleckou školu mu dal sám život, roky na frontě a v zajetí. Ferdiš Kostka žil pro své džbánkařské řemeslo, které ho inspirovalo i výtvarně. Několikrát modeloval sérii Džbánkařské práce, skládající se z 10–12 jednotlivých velmi živých skupin. První tuto sérii zhotovil roku 1928 pro sbírky Slovenského muzea v Bratislavě. Dávné vzpomínky na porcelánové sošky míšeňské, které kdysi viděl jeho děda a vlastní zážitky v dílně bratra splývají dohromady. Postava džbánkaře je postavou mladého tovaryše Ferdiše Kostky. Na jednotlivých skupinách nás nejvíc udivuje živé podání pohybů, kladl velký důraz na charakteristiku a výraz figur. Z připravené hlíny nejprve zhotovil trup, ze kterého vytáhl hlavu. Ruce a nohy, samostatně zhotovené, přilepil k trupu a celou takto sestavenou sošku jemně promodeloval. Hotovou figurku potom umístil do prostředí. Tyto měkké keramické tvary jsou typické pro plastickou tvorbu Ferdiše Kostky vůbec a dosvědčují, že při zhotovování figur se Kostka držel džbánkařské techniky hnětení materiálu rukama, a nikdy nepracoval špachtlovou metodou ubírání materiálu. Barevnou glazuru omezuje obvykle na čtyři vysokožární barvy.\n\nKostkova drobná plastiky, která tak výstižně odráží skutečnost slovenské dědiny, bude jednou dokumentem, odhalující pravou tvář doby.\n\nČlánek byl napsán podle knihy Ferdiš Kostka od Alžběty Güntherové-Mayerové, vydané v Bratislavě, 1953\n\n"}
{"id": "528618", "url": "https://cs.wikipedia.org/wiki?curid=528618", "title": "Ludmila Andonovová", "text": "Ludmila Andonovová\n\nLudmila Andonovová ( ) (* 6. května 1960, Novočerkassk, Sovětský svaz) je bývalá bulharská atletka, která se věnovala skoku do výšky.\n\nV roce 1981 získala stříbrnou medaili na světové letní univerziádě v Bukurešti, kde prohrála jen s Italkou Sarou Simeoniovou . O rok později skončila na mistrovství Evropy v Athénách na šestém místě. Na druhém mistrovství světa v Římě 1987 se umístila ve finále na posledním, dvanáctém místě . Na halovém ME v Budapešti 1988 skončila čtvrtá. V témž roce reprezentovala na letních olympijských hrách v Soulu, kde ve finále skočila 193 cm a obsadila páté místo. O čtyři roky později se zúčastnila také olympiády v Barceloně, kde však neprošla sítem kvalifikace. Mezi její úspěchy patří také dvě zlaté medaile z Balkánských her (1981, 1984). \n\nNarodila se jako Ludmila Žečevová ( ). Později se provdala za bulharského atleta, vícebojaře Atanase Andonova. \n\n20. července 1984 překonala ve východním Berlíně výšku 207 cm a o dva cm vylepšila tehdejší světový rekord Tamary Bykovové. Dodnes se jedná o třetí nejlepší výkon celé historie. Výše skočila jen Chorvatka Blanka Vlašičová (208 cm) a Bulharka Stefka Kostadinovová, která drží světový rekord 209 cm od mistrovství světa v Římě 1987.\n"}
{"id": "528629", "url": "https://cs.wikipedia.org/wiki?curid=528629", "title": "Prozatímní vláda Státu Izrael", "text": "Prozatímní vláda Státu Izrael\n\nProzatímní vláda Státu Izrael (: , \"ha-memšala ha-zmanit\") byla dočasná vláda, která vládla Izraeli od 12. dubna 1948 (tedy zhruba měsíc před jeho založením), až do vytvoření první vlády vzešlé z prvních parlamentních voleb v březnu 1949.\n\nProzatímní vláda vznikla jako Minhelet ha-am (: , doslova „správa lidu“) v přípravě na nezávislost, která byla vyhlášena 14. května 1948. Všichni její členové pocházeli z Mo'ecet ha-am (\"Rady lidu\"), zákonodárného tělesa, které bylo založeno přibližně ve stejném období. Dne 12. května pak \"Minhelet ha-am\" hlasoval o tom, zda vyhlásit nezávislost. Tři její členové byli nepřítomni: Jehuda Lejb Majmon a Jicchak Gruenbaum uvízli v obleženém Jeruzalémě, zatímco Jicchak-Me'ir Levin byl ve Spojených státech.\n\nSchůze začala v 1.45 a skončila po půlnoci. Rozhodovalo se o tom, zdali přijmout americký návrh na příměří nebo vyhlásit nezávislost. O druhém zmíněném návrhu se nakonec dalo hlasovat a šest z deseti přítomných návrh na vyhlášení nezávislosti podpořili:\n\n\nDne 14. května, v den, kdy byla vyhlášena izraelská nezávislost, se z Minhelet ha-am stala prozatímní vláda, zatímco Mo'ecet ha-am se stal Prozatímní státní radou.\n\n"}
{"id": "528635", "url": "https://cs.wikipedia.org/wiki?curid=528635", "title": "Super náhradník", "text": "Super náhradník\n\nSuper náhradník (: She's the Man) je americká romantická komedie, film z roku 2006 režírovaný Andym Fickmanem. Hlavní role hrají Amanda Bynes, Channing Tatum, Laura Ramsey a Emily Perkins. Film se mírně inspiroval hrou Williama Shakespeara, \"Večer tříkrálový aneb Cokoli chcete\".\n\nViola Hastingsová je středoškolačka, která ráda hraje fotbal. Poté, co je její dívčí družstvo zrušeno a její přítel Justin se postará o to, aby nemohla hrát v chlapeckém družstvu, zjistí, že její bratr Sebastian místo nástupu do nové školy odjíždí do Londýna. Přestrojí se za svého bratra a nastoupí do jeho školy místo něj. Viola je přijata do \"béčkového\" družstva, ale touží po to tom, aby se dostala do \"áčkového\" družstva. V tom jí pomáhá kapitán \"áčkového\" družstva Duke, který je Violiným spolubydlícím. Za to, že s ní bude trénovat, mu Viola pomůže získat přízeň Olivie. Olivie by ale raděj chodila se Sebastianem, za kterého se Viola vydává. Viola se ale sama zamiluje do Duka.\n\nAby nevyšlo najevo, že se Sebastian odjel a Viola se za něj vydává, musí být na matčině dobročinné akci současně jako Viola i Sebastian. Na té se Dukovi představí jako Sebastianova sestra Viola. Duke jí ale jako Sebastianovi oznámí, že před Violou dá přednost Olivii.\n\nViola je konečně přeřazena do \"áčkového\" družstva. Mezitím se vrací skutečný Sebastian a v noci přijede do školy. Tam ho potká Olivie, která je celá nadšená, když se jí konečně povede Sebastiana získat. Druhý den musí hrát fotbalový zápas Sebastian, který ale fotbal hrát vůbec neumí. Monique, bývalá přítelkyně Sebastiana, zjistí, že se sourozenci vyměnili, a výměnu nahlásí řediteli školy, který přeruší zápas. V té době je ale na hřišti pravý Sebastian, takže Monique má smůlu. Viola se pak se Sebastianem znovu vymění. Během zápasu se Viola přizná Dukovi, že je opravdu holka a dokáže to. Duke po zápase přemýšlí, zda chce s Violou chodit nebo ne, a dojde k závěru, že ano. Zvlášť, když Olivie stejně začne chodit se Sebastianem.\n\nFilm vydělal 33,7 milionů dolarů v Severní Americe a 23,4 milionů dolarů v ostatních oblastech, celkově tak vydělal 57,1 milionů dolarů po celém světě. Rozpočet filmu činil 20 milionů dolarů. Za první víkend docílil čtvrté nejvyšší návštěvnosti, kdy vydělal 10,7 milionů dolarů.\n\nNa recenzní stránce Rotten Tomatoes získal ze 109 započtených recenzí 43 procent. Na serveru Metacritic snímek získal z 28 recenzí 45 bodů ze sta. Na Česko-Slovenské filmové databázi snímek získal 58 procent.\n\n"}
{"id": "528636", "url": "https://cs.wikipedia.org/wiki?curid=528636", "title": "Bejt Kešet", "text": "Bejt Kešet\n\nBejt Kešet ( בֵּית קֶשֶׁת, Beit Keshet v oficiálním seznamu sídel Bet Qeshet) je vesnice typu kibuc v Izraeli, v Severním distriktu, v Oblastní radě Dolní Galilea.\n\nLeží v Dolní Galileji v nadmořské výšce 185 metrů, na rozmezí odlesněné planiny s intenzivním zemědělstvím, která se rozkládá východně od vesnice, a okraje pohoří Harej Nacrat (\"Nazaretské hory\") na západní straně. Zhruba 3 kilometry na jih odtud se zvedá izolovaný vrchol hory Tavor. K jihu směřuje také vádí Nachal ha-Šiv'a (a jeho přítok Nachal Azenot), vedoucí podél východního okraje obce.\n\nVesnice se nachází cca 15 kilometrů jihozápadně od centra města Tiberias, cca 92 kilometrů severovýchodně od centra Tel Avivu a cca 40 kilometrů jihovýchodně od centra Haify. Bejt Kešet obývají Židé, přičemž osídlení v tomto regionu je převážně židovské. Oblasti, které obývají izraelští Arabové leží dál na západ (aglomerace Nazaretu) a na jih (Daburija na úpatí hory Tavor). Zhruba 4 kilometry východně od Bejt Kešet leží město Kafr Kama, které obývají izraelští Čerkesové.\n\nBejt Kešet je na dopravní síť napojen pomocí dálnice číslo 65.\n\nBejt Kešet byl založen v roce 1944. K založení osady došlo 15. srpna 1944 a jejími zakladateli i prvními obyvateli byli členové židovských jednotek Palmach. Šlo o první osadu, kterou Palmach založil. Potřebné pozemky v této oblasti již předtím do židovského majetku získalo Židovské kolonizační sdružení. Jednalo se o 2500 dunamů (2,5 kilometrů čtverečních) půdy, na které nebylo významnější arabské osídlení. Původně byl Bejt Kešet situován cca 1 kilometr východněji od nynějšího kibucu.\n\nV roce 1948, během války za nezávislost, padlo sedm členů kibucu. V oblasti se odehrávaly těžké boje (zejména okolo nedaleké vesnice Ilanija). Samotný Bejt Kešet byl napaden beduínským kmenem Sabich. V této bitvě padl také Eli ben Cvi – syn pozdějšího izraelského prezidenta Jicchaka ben Cviho. Po válce se osada posunula do nynější lokality.\n\nRoku 1949 měl Bejt Kešet 84 obyvatel a rozlohu katastrálního území 3860 dunamů (3,86 kilometrů čtverečních).\n\nJméno vesnice je odvozeno od biblického citátu z Druhé knihy Samuelovy 1,18 – \"\"Vyzval také Judejce, aby se při něm učili zacházet s lukem\"\"\n\nEkonomika kibucu je založena na zemědělství a turistickém ruchu. Nachází se tu komplex turistického ubytování מול התבור – Mul ha-Tavor. Kibuc prochází sociální a ekonomickou proměnou (ústup od kolektivismu).\n\nV Bejt Kešet funguje zařízení předškolní péče o děti. Základní a střední škola jsou v nedalekém areálu poblíž Zemědělské školy Kadoorie. V obci je k dispozici zdravotní ordinace, plavecký bazén, obchod, synagoga, knihovna a společná jídelna.\n\nObyvatelstvo kibucu Bejt Kešet je sekulární. Podle údajů z roku 2014 tvořili naprostou většinu obyvatel v Bejt Kešet Židé – cca 500 osob (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství, cca 600 osob).\n\nJde o menší sídlo vesnického typu s dlouhodobě stagnující populací, která od roku 2007 rychle narůstá. K 31. prosinci 2014 zde žilo 562 lidí. Během roku 2014 populace stoupla o 11,3 %.\n\n\n"}
{"id": "528639", "url": "https://cs.wikipedia.org/wiki?curid=528639", "title": "Co ta holka chce", "text": "Co ta holka chce\n\nCo ta holka chce (v anglickém originále What a Girl Wants) je americký komediální rodinný film z roku 2003 režírovaný Dennie Gordon. Hlavní role hrají Amanda Bynes, Colin Firth, Kelly Preston a Oliver James.\n\nDaphne je sedmnáctiletá Američanka, která žije se svojí matkou. Svého otce nikdy nepotkala. Protože její matka se svojí skupinou často hraje na svatbách, je Daphniným snem zatancovat si se svým tátou. Jednoho dne se vydá za svým otcem do Londýna. V Londýně zjistí, že jejím otcem je Lord Henry Dashwood. V Londýně se také Daphne seznámí s mladým hudebníkem Ianem, který ji v jejím rozhodnutí setkat se s otcem podporuje.\n\nAby se Daphne dostala do domu Lorda Dashwooda, musí přelézt plot. Když se se svým otcem setká, zjistí, že on o její existenci vůbec nevěděl a že si chystá vzít dceru svého poradce Alistaira Payna Glynnis. Protože se jeví velmi nevhodně, aby byla Daphne ubytována v hotelu, ujme se jí její babička Jocelyn Dashwoodová, takže Daphne zůstane v domě Lorda Dashwooda, se kterým se postupně sblíží. To se ale nelíbí Glynnis Paynové a její dceři Clarisse, takže se snaží Daphne vypudit. To se jim nakonec povede na plese, kde chce Lord Dashwood oficiálně představit svojí dceru veřejnosti. Jocelyn Dashwoodová na ples pozve i matku Daphne-Libby. Když má dojít na tanec Lorda Dashwooda s jeho dcerou, Glynnis zamkne Daphne do komory a s Lordem Dashwoodem pak tancuje Clarissa. To Daphne naštve a společně se svojí matkou se vrátí do Spojených států.\n\nPo plese má lord Dashwood rozhovor se svojí matkou, která mu doporučí, aby při rozhodování o svojí politické kariéře věnoval pozornost svému srdci. Lord Dashwood se druhý den rozhodne odejít z politiky. Alistair Payne mu to rozmlouvá s tím, že to nějak zařídí, stejně jako zařídil, odchod Libby Reynoldsové a přizná se, že o tom, že se narodila Daphne věděl. Lord Dashwood pak Alistaira uhodí a definitivně odejde.\n\nPo návratu do Spojených států hraje Libbyina skupina na další svatbě, kam za nimi lord Dashwood přijede a Daphne se dočká vytouženého tance s otcem, který s sebou přivezl Iana. Daphne a její matka jsou šťastni a nakonec Libby s Henrym oficiálně uzavřou manželství. Všichni žijí šťastně až do smrti.\n\nFilm vydělal 36,1 milionů dolarů v Severní Americe a 14,6 milionů dolarů v ostatních oblastech, celkově tak vydělal 50,7 milionů dolarů po celém světě. Rozpočet filmu činil 25 milionů dolarů. Za první víkend docílil druhé nejvyšší návštěvnosti, kdy vydělal 11,4 milionů dolarů.\n\nNa recenzní stránce Rotten Tomatoes získal ze 104 započtených recenzí 35 procent s průměrným ratingem 5,4 bodů z deseti. Na serveru Metacritic snímek získal z 29 recenzí 41 bodů ze sta. Na Česko-Slovenské filmové databázi snímek získal 53 procent.\n"}
{"id": "528641", "url": "https://cs.wikipedia.org/wiki?curid=528641", "title": "Füssen", "text": "Füssen\n\nFüssen je malebné historické město v bavorských Alpách na řece Lech a na rakouských hranicích. Nad městem je středověký hrad s galerií a ve městě jsou zbytky bývalého kláštera St. Mang. V okolí města je řada jezer a u Füssenu začíná tunel směrem do Tyrolska.\n\nFüssen leží při staré římské cestě Via Claudia Augusta z Itálie do hlavního města Raetie (\"Augusta Vindelicorum\", dnešní Augsburg) a byl osídlen už ve starověku. Roku 748 zde založil mnich a misionář sv. Magnus (St. Mang) poustevnu, kolem níž pak vznikl benediktinský klášter. Ve 13. století byl Füssen město, roku 1295 se zmiňují jeho práva. Město pak připadlo arcibiskupům augsburským, kteří zde v letech 1486-1505 dali vybudovat pozdně gotický hrad. Už v 16. století zde kvetlo houslařství a 1562 vznikl vůbec první cech loutnařů. V letech 1696-1726 byl klášter a kostel barokně přestavěn a rozšířen. V sekularizaci roku 1802 byl klášter zrušen, 1805 připadl Füssen Bavorsku a koncem 19. století dal v blízkosti města král Ludvík II. Bavorský vystavět romantický zámek Neuschwanstein.\nFüssen leží vysoko v podhůří Alp u jezera Forggensee, přímo nad městem jsou vysoké hory a místo je oblíbeným cílem turistů.\n\n\n\n"}
{"id": "528642", "url": "https://cs.wikipedia.org/wiki?curid=528642", "title": "Jacques Laffite", "text": "Jacques Laffite\n\nJacques-Henri Sabin Laffite (* 21. listopadu 1943, Paříž, Francie) je bývalý francouzský automobilový závodník a pilot Formule 1. Šampionátu formule 1 se účastnil v letech 1974 až 1986. Nyní působí jako komentátor přímých přenosů závodů na TF1.\n\nPoprvé ve formuli 1 startoval v roce 1974 v týmu Franka Williamse v týmu Iso Malboro, bez úspěchů. V následujícím roce 1975 se mu podařilo získat druhé místo v Grand Prix Německa. Po sezoně se rozhodl přestoupit do nového francouzského týmu Ligier a tak v roce 1976, kdy tým do závodů postavil jen jeden vůz, získal 20 bodů a celkově se umístil na 7. místě. V roce 1977 při Grand Prix Švédska získal své první vítězství. Celkem získal 18. bodů a 10. místo v celkovém pořadí v této sezoně. V následujícím roce 1978 se dvakrát dostal na stupeň vítězů. Získal 19. bodů a celkově se umístil na 8. místě. Sezona 1979 byla úspěšná, podařilo se mu vyhrát první dva závody sezony a dočasně se dostal do čela tabulky. V následujících závodech jeho vůz nedovedl konkurovat silnějšímu Ferrari. Celkově skončil čtvrtý se 36 body. V roce 1980 se jeho stájovým kolegou stal Didier Pironi, který se mu dokázal vyrovnat. Celkově získal 34 bodů a opět byl čtvrtý. Následující rok 1981 byl jeho nejúspěšnější, získal 44 bodů a na konci sezony bojoval i o titul. Nakonec skončil na 4. místě, ale podařilo se mu porazit týmové kolegy Patricka Tambaye, Jeana Jariera a Jeana Jabouille. V roce 1982 se nedařilo a proto v roce 1983 přesídlil po sedmiletém angažmá v Ligieru do Williamsu a získal 11 bodů. Ročník 1984 ve Williamsu nepřinesl úspěch. Za celý rok bodoval jenom dvakrát. Jeho týmovým kolegou se stal Keke Rosberg. Po neúspěchu se v roce 1985 vrací k týmu Ligier. Několikrát se umístil na stupních vítězů. S 16 body se zařadil na deváté místo. Rok 1986 začal velmi dobře. Bodoval z prvních osmi závodů pětkrát a získal 14 bodů. Pak ale přišla osudová Grand Prix Velké Británie ve které havaroval a kvůli zranění musel vynechat zbytek sezóny. V roce 1987 se pokoušel o návrat, ale kondice nebyla nejlepší, tak ukončil kariéru ve formuli 1.\n\n"}
{"id": "528643", "url": "https://cs.wikipedia.org/wiki?curid=528643", "title": "Elektronkova dobrodružství", "text": "Elektronkova dobrodružství\n\nElektronkova dobrodružství (v ruském originále Приключения Электроника) je sovětský sci-fi televizní seriál z roku 1979 režírovaný Konstantinem Brombergem. Seriál je příběhem robota, který se chce stát člověkem.\n\nElektronek je robot, kterého postavil profesor Gromov a který vypadá přesně jako Serjoža Syroježkin, jenž chodí do šesté třídy. Elektronek zatouží po tom, aby se stal člověkem a od profesora Gromova uteče. Na útěku se potká právě se Serjožou a spřátelí se s ním. Serjoža Elektronka nejprve využívá k tomu, aby za něj chodil do školy, ale jeho podvod později vyjde najevo. Zločinci se snaží Elektronka ukrást, což se jim nakonec povede, a Serjoža mu musí pomoci.\n\n"}
{"id": "528645", "url": "https://cs.wikipedia.org/wiki?curid=528645", "title": "Divoké pivo", "text": "Divoké pivo\n\nDivoké pivo je česká filmová komedie z roku 1995 režírovaná Milanem Muchnou. Komedie pojednává o privatizaci českého pivovaru. Film obdržel cenu \"Plyšový lev\" 1995 za nejhorší snímek roku.\n\nV malé jihočeské vesnici je připravována privatizace malého pivovaru. O pivovar usiluje mafie, která za vítězství ve výběrovém řízení slíbí starostovi uskutečnit ples v opeře. Z minulosti se vypraví zabránit podvodu Dobromila, která očaruje pivo. Po jeho napití se každý mluví jenom pravdu. Evelína, která pomáhá mafii a je k nerozeznání podobná Dobromile, je potrestána.\n"}
{"id": "528647", "url": "https://cs.wikipedia.org/wiki?curid=528647", "title": "Kam doskáče ranní ptáče", "text": "Kam doskáče ranní ptáče\n\nKam doskáče ranní ptáče je československý film z roku 1987 režírovaný Drahomírou Reňákovou-Královou.\n\nPavel Musil je žák základní školy, ale na svůj věk je velmi technicky nadaný. Pavlova maminka pracuje ve výzkumném ústavu na projektu, který se zabývá vytvářením kopií živých tvorů. Základem těchto kopií je hmota, která za vhodných podmínek dokáže převzít vzhled a vlastnosti tvora nacházejícího se v její blízkosti. tuto přeměnu se nedaří dlouhodobě udržet. Pavel by rád s touto hmotou také zkusil nějaké experimenty, ale maminka je proti. Pavel se proto vydá do výzkumného ústavu a část hmoty si vezme domů a provádí s ní pokusy.\n\nJeden večer se na něj maminka moc zlobí a Pavel slíbí, že se polepší. Té noci je bouřka a z jedné části hmoty, kterou měl Pavel schovanou ve své posteli, se promění v Pavlova dvojníka. Protože byl zrovna pavel v náladě, kdy slíbil polepšení, je jeho dvojník vzorný. Druhou část hmoty si Pavel vezme s sebou na koupaliště, kde ji zahrabe do písku. Opět se přižene bouřka a vznikne další dvojník. Protože byl Pavel rozzlobený, je tento druhý dvojník rozzlobený také.\n\nVzornému dvojníkovi Pavla se nelíbí, že Pavel nechce chodit do školy, zatímco on tam jde rád. Pavel svoje dvojníky využívá, což se jim po čase přestane líbit a domluví se na něj. Vše se srovná, až když onemocní domovnice paní Mrázová a je potřeba jí pomoci a všichni tři Pavlové se dohodnou, že jí pomohou a rozdělí si úlohy, co který udělá. Je potřeba nakoupit, umýt schody a najít manžela paní Mrázové.\n\nPoté ještě jeho Pavlovi jeho dvojníci pomůžou zvítězit nad Čundrlíkem a jeho partou, která Pavla šikanovala. Když si rodiče Čundrlíka a jeho kamarádů přijdou Pavlově mamince stěžovat, že jí její synové mlátí děti, nechápavě říká, že má jenom jednoho syna. Čundrlík a jeho kamarádi pak tvrdí, že ti další byli také Pavel, načež jsou svými rodiči odvedeni domů. Pavel se chce přiznat, jak to vlastně je, ale jeho dvojníci se mezitím rozhodnout změnit se zpět ve hmotu.\n"}
{"id": "528658", "url": "https://cs.wikipedia.org/wiki?curid=528658", "title": "Faerský jazykový výbor", "text": "Faerský jazykový výbor\n\nFaerský jazykový výbor (faersky: \"Føroyska málnevndin\") je jazykový regulátor pro faerštinu, úřední jazyk Faerských ostrovů. Byl založen v dubnu 1985 v Tórshavnu, hlavním městě ostrovů, kde sídlí dodnes.\n\n"}
{"id": "528663", "url": "https://cs.wikipedia.org/wiki?curid=528663", "title": "Sde Ilan", "text": "Sde Ilan\n\nSde Ilan ( שְׂדֵה אִילָן‎, Sde Ilan, v oficiálním seznamu sídel Sede Ilan) je vesnice typu mošav v Izraeli, v Severním distriktu, v Oblastní radě Dolní Galilea.\n\nLeží v oblasti s intenzivním zemědělstvím, v nadmořské výšce 192 metrů na planině v Dolní Galileji nedaleko hory Tavor vzdálené cca 8 kilometrů jižním směrem. Východně od vesnice se náhorní planina prudce lomí do údolí Bik'at Javne'el při vodním toku Nachal Javne'el, kam odtud směřuje vádí Nachal Adami.\n\nVesnice se nachází cca 12 kilometrů jihozápadně od centra města Tiberias, cca 96 kilometrů severovýchodně od centra Tel Avivu a cca 40 kilometrů jihovýchodně od centra Haify. Sde Ilan obývají Židé, přičemž osídlení v tomto regionu je převážně židovské. Oblasti, které obývají izraelští Arabové, začínají cca 7 kilometrů západním směrem (aglomerace Nazaretu a arabská sídla v údolí Bejt Netofa). Zhruba 3 kilometry jihovýchodně od Sde Ilan leží město Kafr Kama, které obývají izraelští Čerkesové.\n\nSde Ilan je na dopravní síť napojen pomocí dálnice číslo 65.\n\nAž do války za nezávislost v roce 1948 stála cca 2 kilometry východně od nynějšího mošavu arabská vesnice Kafr Sabt. Římské prameny ji znaly jako Kefar Shabtay, křižácké středověké prameny ji uvádějí coby Cafarsset. V roce 1931 měla Kafr Sabt 340 obyvatel a 71 domů. Během války v dubnu 1948 byla oblast ovládnuta židovskými silami a arabské obyvatelstvo uprchlo. Vesnice pak byla zbořena. Na pozemcích opuštěné arabské vesnice poté vznikla židovská vesnice Sde Ilan.\n\nSde Ilan byl založen v roce 1949. Vznik osady iniciovala a připravila Židovská agentura ve spolupráci s náboženskou organizací ha-Po'el ha-Mizrachi.\n\nZakladateli osady byla skupina Micpe ha-Galil (מצפה-הגליל), která už předtím procházela zemědělským výcvikem v nedaleké Ilaniji (farma Sedžera). Až do 60. let 20. století osada trpěla nedostatkem vody. Z ekonomických potíží se mošav dostal až koncem 70. let 20. století.\n\nEkonomika Sde Ilan je založena na zemědělství. Je tu 60 rodinných farem. Mnoho místních obyvatel za prací dojíždí mimo obec. Byla schválena výstavba nového obytného distriktu pro 80 domácností (bez zemědělské půdy). Z nich už postaveno 12 a dalších 24 je v přípravě.\n\nV Sde Ilan fungují zařízení předškolní péče o děti. Základní škola je v kibucu Lavi. Střední školství je k dispozici v Tiberiasu. V Sde Ilan je k dispozici zdravotní ordinace, obchod, synagoga, mikve a knihovna.\n\nObyvatelstvo mošavu Sde Ilan je nábožensky založené. Podle údajů z roku 2014 tvořili naprostou většinu obyvatel v Sde Ilan Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s roustoucí populací. K 31. prosinci 2014 zde žilo 549 lidí. Během roku 2014 populace stoupla o 9,4 %.\n\n\n"}
{"id": "528664", "url": "https://cs.wikipedia.org/wiki?curid=528664", "title": "Blansko (Jablonec nad Jizerou)", "text": "Blansko (Jablonec nad Jizerou)\n\nBlansko je část města Jablonec nad Jizerou v okrese Semily. Nachází se na západě Jablonce nad Jizerou. Je zde evidováno 84 adres. Trvale zde žije 178 obyvatel.\n\nBlansko leží v katastrálním území Jablonec nad Jizerou o výměře 6,42 km.\n"}
{"id": "528666", "url": "https://cs.wikipedia.org/wiki?curid=528666", "title": "Buřany", "text": "Buřany\n\nBuřany je malá horská osada, část města Jablonec nad Jizerou v okrese Semily. Leží v nadmořské výšce 498 m v údolí Františkovského potoka v těsném sousedství (asi 1,5 km na východ) Jablonce nad Jizerou.\n\nJe zde evidováno 47 adres. Trvale zde žije 40 obyvatel.\n\nBuřany je také název katastrálního území o rozloze 5,12 km. V katastrálním území Buřany leží i Dolní Dušnice, Hradsko, Končiny a Vojtěšice.\n\n\nBuřany jsou obcí poměrně mladou, písemné záznamy o ní hovoří teprve od roku 1720.\n\nV roce 1886 byl založen DO SDH Buřany, režisérem Josefem Šimůnkem. Bylo pořízeno jeviště s šesti proměnami. Roku 1899 bylo staré jeviště prodáno a koupeno větší, o 12 proměnách, za 810 korun.\n\nKoncem 19. století zde řídící učitel Mozr dále založil spolek Hospodářská beseda, ta hrála 3–4 divadelní hry ročně.\n\nOpona zobrazuje kněžnu Libuši. Společně se zhruba deseti kulisami je uložena v depozitáři Krkonošského muzea v Jilemnici, autorem je jistý Jan Lev.\n\nZdroj http://www.amaterskedivadlo.cz/main.php?data=geo&id=6707\n\n\n"}
{"id": "528667", "url": "https://cs.wikipedia.org/wiki?curid=528667", "title": "Dolní Dušnice", "text": "Dolní Dušnice\n\nDolní Dušnice je malá vesnice, část města Jablonec nad Jizerou v okrese Semily. Nachází se asi 2,5 km na jihovýchod od Jablonce nad Jizerou. Prochází zde silnice I/14. Je zde evidováno 49 adres. Trvale zde žije 41 obyvatel.\n\nDolní Dušnice leží v katastrálním území Buřany o výměře 5,12 km.\n"}
{"id": "528668", "url": "https://cs.wikipedia.org/wiki?curid=528668", "title": "Hradsko (Jablonec nad Jizerou)", "text": "Hradsko (Jablonec nad Jizerou)\n\nHradsko je malá vesnice, část města Jablonec nad Jizerou v okrese Semily. Nachází se v údolí řeky Jizery asi 3,5 km na jih od Jablonce nad Jizerou. Prochází zde silnice I/14. Je zde evidováno 15 adres. Trvale zde žije 156 obyvatel.\n\nHradsko leží v katastrálním území Buřany o výměře 5,12 km.\n\nNa úpatí Hradského výběžku, ostrohu při ústí Farského potoka do Jizery se nalézá přírodní památka Nístějka se zříceninou hradu Nístějka.\n\nSvé bydliště tu má i znamý folkový zpěvák Radek Němec.\n"}
{"id": "528669", "url": "https://cs.wikipedia.org/wiki?curid=528669", "title": "Končiny (Jablonec nad Jizerou)", "text": "Končiny (Jablonec nad Jizerou)\n\nKončiny je malá vesnice, část města Jablonec nad Jizerou v okrese Semily. Nachází se asi 1,5 km na severovýchod od Jablonce nad Jizerou. Je zde evidováno 37 adres. Trvale zde žije 22 obyvatel.\n\nKončiny leží v katastrálním území Buřany o výměře 5,12 km.\n\n\n"}
{"id": "528670", "url": "https://cs.wikipedia.org/wiki?curid=528670", "title": "Stromkovice", "text": "Stromkovice\n\nStromkovice je vesnice, část města Jablonec nad Jizerou v okrese Semily. Nachází se asi 4 km na východ od Jablonce nad Jizerou. Je zde evidováno 67 adres. Trvale zde žije 33 obyvatel.\n\nStromkovice je také název katastrálního území o rozloze 1,31 km.\n\n"}
{"id": "528671", "url": "https://cs.wikipedia.org/wiki?curid=528671", "title": "Černá (Lomnice nad Popelkou)", "text": "Černá (Lomnice nad Popelkou)\n\nČerná je malá vesnice, část města Lomnice nad Popelkou v okrese Semily. Nachází se asi 3 km na západ od Lomnice nad Popelkou. Je zde evidováno 41 adres. Trvale zde žije 50 obyvatel.\n\nČerná leží v katastrálním území Rváčov o výměře 4,8 km.\n\n"}
{"id": "528673", "url": "https://cs.wikipedia.org/wiki?curid=528673", "title": "Dráčov", "text": "Dráčov\n\nDráčov je malá vesnice, část města Lomnice nad Popelkou v okrese Semily. Nachází se asi 3,5 km na západ od Lomnice nad Popelkou. Je zde evidováno 11 adres. Trvale zde žije 20 obyvatel.\n\nDráčov leží v katastrálním území Rváčov o výměře 4,8 km.\n\n"}
{"id": "528674", "url": "https://cs.wikipedia.org/wiki?curid=528674", "title": "Chlum (Lomnice nad Popelkou)", "text": "Chlum (Lomnice nad Popelkou)\n\nChlum je malá vesnice, část města Lomnice nad Popelkou v okrese Semily. Nachází se asi 2 km na jih od Lomnice nad Popelkou. Je zde evidováno 37 adres. Trvale zde žije 34 obyvatel.\n\nChlum leží v katastrálním území Chlum pod Táborem o rozloze 4,32 km.\n\n\n"}
{"id": "528675", "url": "https://cs.wikipedia.org/wiki?curid=528675", "title": "Košov", "text": "Košov\n\nKošov je vesnice, část města Lomnice nad Popelkou v okrese Semily. Nachází se asi 2 km na jihozápad od Lomnice nad Popelkou. Je zde evidováno 57 adres. V roce 2011 zde trvale žilo obyvatel. Na louce ve vsi pramení řeka Cidlina.\n\nKošov je také název katastrálního území o rozloze 2,98 km². V katastrálním území Košov leží i Morcinov.\n\nJihozápadně od vesnice se na vrchu Kozlov dochovaly pozůstatky stejnojmenného hradu.\n\n"}
{"id": "528676", "url": "https://cs.wikipedia.org/wiki?curid=528676", "title": "Nové Dvory (Lomnice nad Popelkou)", "text": "Nové Dvory (Lomnice nad Popelkou)\n\nNové Dvory jsou malá vesnice, část města Lomnice nad Popelkou v okrese Semily. Nachází se asi 1,5 km na sever od Lomnice nad Popelkou. Je zde evidováno 21 adres. Trvale zde žije 52 obyvatel.\n\nNové Dvory leží v katastrálním území Lomnice nad Popelkou o výměře 10,32 km.\n\n"}
{"id": "528677", "url": "https://cs.wikipedia.org/wiki?curid=528677", "title": "Rváčov (Lomnice nad Popelkou)", "text": "Rváčov (Lomnice nad Popelkou)\n\nRváčov je malá vesnice, část města Lomnice nad Popelkou v okrese Semily. Nachází se asi 2,5 km na západ od Lomnice nad Popelkou. Je zde evidováno 33 adres. Trvale zde žije 61 obyvatel.\n\nRváčov je také název katastrálního území o rozloze 4,8 km. V katastrálním území Rváčov leží i Černá, Dráčov, Skuhrov a Tikov.\n\n"}
{"id": "528678", "url": "https://cs.wikipedia.org/wiki?curid=528678", "title": "Skuhrov (Lomnice nad Popelkou)", "text": "Skuhrov (Lomnice nad Popelkou)\n\nSkuhrov je malá vesnice, část města Lomnice nad Popelkou v okrese Semily. Nachází se asi 2,5 km na severozápad od Lomnice nad Popelkou. Je zde evidováno 22 adres. Trvale zde žije 24 obyvatel.\n\nSkuhrov leží v katastrálním území Rváčov o výměře 4,8 km.\n"}
{"id": "528679", "url": "https://cs.wikipedia.org/wiki?curid=528679", "title": "Tikov (Lomnice nad Popelkou)", "text": "Tikov (Lomnice nad Popelkou)\n\nTikov je malá vesnice, část města Lomnice nad Popelkou v okrese Semily. Nachází se asi 4 km na západ od Lomnice nad Popelkou. Je zde evidováno 7 adres. Trvale zde žije 6 obyvatel.\n\nTikov leží v katastrálním území Rváčov o výměře 4,8 km.\n\n"}
{"id": "528680", "url": "https://cs.wikipedia.org/wiki?curid=528680", "title": "Dolní Rokytnice", "text": "Dolní Rokytnice\n\nDolní Rokytnice je část města Rokytnice nad Jizerou v okrese Semily. Nachází se na jihozápadě Rokytnice nad Jizerou. Je zde evidováno 483 adres. Trvale zde žije 1233 obyvatel.\n\nDolní Rokytnice je také název katastrálního území o rozloze 11,28 km. V katastrálním území Dolní Rokytnice leží i Hleďsebe, Hranice a Studenov.\n\n\n"}
{"id": "528681", "url": "https://cs.wikipedia.org/wiki?curid=528681", "title": "Františkov (Rokytnice nad Jizerou)", "text": "Františkov (Rokytnice nad Jizerou)\n\nFrantiškov (německy \"Franzenthal\") je vesnice, část města Rokytnice nad Jizerou v okrese Semily. Nachází se asi 2,5 km na jihovýchod od Rokytnice nad Jizerou. Je zde evidováno 79 adres. Trvale zde žije 48 obyvatel.\n\nFrantiškov leží v katastrálním území Františkov v Krkonoších o rozloze 2,72 km.\n\n\n"}
{"id": "528682", "url": "https://cs.wikipedia.org/wiki?curid=528682", "title": "Seznam československých národních umělců", "text": "Seznam československých národních umělců\n\nToto je seznam československých národních umělců, to jest národních umělců Československé republiky a Československé socialistické republiky.\n\n"}
{"id": "528684", "url": "https://cs.wikipedia.org/wiki?curid=528684", "title": "Hleďsebe (Rokytnice nad Jizerou)", "text": "Hleďsebe (Rokytnice nad Jizerou)\n\nHleďsebe je malá vesnice, část města Rokytnice nad Jizerou v okrese Semily. Nachází se asi 2,5 km na severozápad od Rokytnice nad Jizerou. Je zde evidováno 10 adres. Trvale zde nežije žádný obyvatel.\n\nHleďsebe leží v katastrálním území Dolní Rokytnice o výměře 11,28 km.\n"}
{"id": "528685", "url": "https://cs.wikipedia.org/wiki?curid=528685", "title": "Horní Rokytnice", "text": "Horní Rokytnice\n\nHorní Rokytnice je část města Rokytnice nad Jizerou v okrese Semily. Nachází se na jihovýchodě Rokytnice nad Jizerou. Prochází zde silnice II/294. Je zde evidováno 671 adres. Trvale zde žije 2004 obyvatel.\n\nHorní Rokytnice leží v katastrálním území Horní Rokytnice nad Jizerou o rozloze 8,79 km.\n\n\n"}
{"id": "528686", "url": "https://cs.wikipedia.org/wiki?curid=528686", "title": "Hranice (Rokytnice nad Jizerou)", "text": "Hranice (Rokytnice nad Jizerou)\n\nHranice je vesnice, část města Rokytnice nad Jizerou v okrese Semily. Nachází se asi 2 km na severozápad od Rokytnice nad Jizerou. Je zde evidováno 52 adres. Trvale zde žijí dva obyvatelé.\n\nHranice leží v katastrálním území Dolní Rokytnice o výměře 11,28 km.\n\n"}
{"id": "528687", "url": "https://cs.wikipedia.org/wiki?curid=528687", "title": "Rokytno (Rokytnice nad Jizerou)", "text": "Rokytno (Rokytnice nad Jizerou)\n\nRokytno je vesnice, část města Rokytnice nad Jizerou v okrese Semily. Nachází se asi 2,5 km na východ od Rokytnice nad Jizerou. Prochází zde silnice II/294. Je zde evidováno 137 adres. Trvale zde žije 100 obyvatel.\n\nRokytno leží v katastrálním území Rokytno v Krkonoších o rozloze 14,17 km.\n\nZakladatelem výroby skla v této oblasti byl rod sklářských mistrů Schürerů. Počátkem 17. století nastoupil na jejich místo rod Preisslerů, kteří rokytenskou huť provozovali až do roku 1740.\n\n\n"}
{"id": "528688", "url": "https://cs.wikipedia.org/wiki?curid=528688", "title": "Studenov", "text": "Studenov\n\nStudenov je malá vesnice, část města Rokytnice nad Jizerou v okrese Semily. Nachází se asi 1,5 km na sever od Rokytnice nad Jizerou. Je zde evidováno 30 adres. Trvale zde žije jeden obyvatel.\n\nStudenov leží v katastrálním území Dolní Rokytnice o výměře 11,28 km.\n"}
{"id": "528690", "url": "https://cs.wikipedia.org/wiki?curid=528690", "title": "Blatec (Rovensko pod Troskami)", "text": "Blatec (Rovensko pod Troskami)\n\nBlatec je malá vesnice, část města Rovensko pod Troskami v okrese Semily. Nachází se asi 2 km na severozápad od Rovenska pod Troskami. Je zde evidováno 25 adres. Trvale zde žije 23 obyvatel.\n\nBlatec leží v katastrálním území Štěpánovice u Rovenska pod Troskami o výměře 2,99 km.\n\n\n"}
{"id": "528691", "url": "https://cs.wikipedia.org/wiki?curid=528691", "title": "Křečovice 2.díl", "text": "Křečovice 2.díl\n\nKřečovice 2.díl je díl vesnice Křečovice, část města Rovensko pod Troskami v okrese Semily. Nachází se asi 2 km na východ od Rovenska pod Troskami. Je zde evidováno 33 adres. Trvale zde žije 51 obyvatel.\n\nKřečovice 2.díl leží v katastrálním území Křečovice pod Troskami o rozloze 1,48 km.\n\n"}
{"id": "528692", "url": "https://cs.wikipedia.org/wiki?curid=528692", "title": "Liščí Kotce", "text": "Liščí Kotce\n\nLiščí Kotce je malá vesnice, část města Rovensko pod Troskami v okrese Semily. Nachází se asi 1,5 km na jihovýchod od Rovenska pod Troskami. Je zde evidováno 33 adres. Trvale zde žije 19 obyvatel.\n\nLiščí Kotce leží v katastrálním území Rovensko pod Troskami o výměře 6,87 km.\n\n"}
{"id": "528694", "url": "https://cs.wikipedia.org/wiki?curid=528694", "title": "Štěpánovice (Rovensko pod Troskami)", "text": "Štěpánovice (Rovensko pod Troskami)\n\nŠtěpánovice je vesnice, část města Rovensko pod Troskami v okrese Semily. Nachází se asi 1,5 km na severozápad od Rovenska pod Troskami. Je zde evidováno 51 adres. Trvale zde žije obyvatel.\n\nŠtěpánovice leží v katastrálním území Štěpánovice u Rovenska pod Troskami o rozloze 2,99 km². V katastrálním území Štěpánovice u Rovenska pod Troskami leží i Blatec.\n\n\n"}
{"id": "528695", "url": "https://cs.wikipedia.org/wiki?curid=528695", "title": "Václaví", "text": "Václaví\n\nVáclaví je malá vesnice, část města Rovensko pod Troskami v okrese Semily. Nachází se asi 3,5 km na sever od Rovenska pod Troskami. Prochází zde silnice II/282. Je zde evidováno 34 adres. Trvale zde žije 46 obyvatel.\n\nVáclaví je také název katastrálního území o rozloze 1,44 km.\n\n"}
{"id": "528696", "url": "https://cs.wikipedia.org/wiki?curid=528696", "title": "Bítouchov (Semily)", "text": "Bítouchov (Semily)\n\nBítouchov je část okresního města Semily. Nachází se na severozápadě Semil. Je zde evidováno 178 adres. Trvale zde žije 334 obyvatel.\n\nBítouchov leží v katastrálním území Bítouchov u Semil o rozloze 3,71 km.\n\nPrvní písemná zmínka o Bítouchově pochází z roku 1461. Do roku 1547 náležela obec k rohozeckému panství, poté patřila k semilskému panství.\nRoku 1934 se od Bítouchova odpojil Spálov a v roce 1964 se stala obec Bítouchov součástí města Semily.\n\n\n"}
{"id": "528697", "url": "https://cs.wikipedia.org/wiki?curid=528697", "title": "Podmoklice", "text": "Podmoklice\n\nPodmoklice jsou od roku 1938 část okresního města Semily. Nacházejí se na západě Semil, na levém břehu Jizery při ústí Chuchelského potoka. Je zde evidováno 571 adres. Trvale zde žije 6333 obyvatel.\n\nPodmoklice leží v katastrálním území Semily o výměře 10,81 km.\n\nPrvní zmínka o Podmoklicích pochází z roku 1322 jako o vesnici. V té době tehdejší vesnice patřila k hradu Rotštejn. Později byly Podmoklice připojeny k semilskému panství. V roce 1938 se Podmoklice sloučily s městem Semily.\n\nRozvoj Semil ovlivnila stavba železniční trati 030 z Pardubic do Liberce. Tehdy se zde začal rozvíjet především textilní průmysl. Rostla koupěschopnost dělnictva a to podporovalo růst nových živností. Později zde vznikla cihelna a na úpatí kopce čedičové lomy. Rostoucí sebevědomí obce vedlo k opakovaným, ale neúspěšným žádostem o povýšení Podmoklic na městys. V roce 1931 byla v Podmoklicích zřízena škola v Žižkově ulici. V 60. letech 20. století byl v Podmoklicích vybudován sportovní stadion a později přibylo koupaliště a kulturní dům. V 90. letech byly postaveny velice zajímavé budovy archivu a úřadu práce.\n\nNázev Podmoklice je odvozen od bažinaté, podmočené půdy (tento problém byl vyřešen navážkami vysokými 1–2 metry). Název Podmoklic neprocházel větším vývojem:\n\n\nObyvatelstvo Podmoklic je soustředěno především na čtyřech sídlištích:\n\nV Podmoklicích je situována železniční stanice Semily na trati Pardubice – Jaroměř – Liberec. Sídlem prochází silnice II/292, spojující Semily a Železný Brod.\n\n\n\n"}
{"id": "528699", "url": "https://cs.wikipedia.org/wiki?curid=528699", "title": "Blahovičník Gunnův", "text": "Blahovičník Gunnův\n\nBlahovičník Gunnův (\"Eucalyptus gunnii\") je endemický druh blahovičníku rostoucí na pláních a svazích Centrální vysočiny v Tasmánii.\n\nVyznačuje se kulatými, modrošedo-zelenými listy. Listy jsou na povrchu pokryty voskovým povlakem.Asi 3% listu tvoří vonné silice, které jsou vypařovány do okolního ovzduší.\n\nSvůj původ má v Austrálii a Tasmánii. Ale díky své vysoké mrazuvzdornosti kolem -15 °C je rozšířen po celém světě.\n\nJe dokázáno, že inhalace silic tohoto blahovičníku pozitivně ovlivňuje dýchací ústrojí. Užívá se zejména při astmatu, senné rýmě, bronchitidě nebo také na revmatické potíže. Účinné látky pomáhají při obnově kožních buněk, proto je také využíván na popáleniny nebo jiné poškození kůže.\n"}
{"id": "528700", "url": "https://cs.wikipedia.org/wiki?curid=528700", "title": "Bukovina (Turnov)", "text": "Bukovina (Turnov)\n\nBukovina je jednou ze 13 částí města Turnov v okrese Semily. Nachází se necelé 3 km na severovýchod od Turnova. Je zde evidováno 120 adres. Trvale zde žije 107 obyvatel.\n\nKatastrální Bukovina u Turnova o rozloze 2,79 km. zaujímá vnitřek ohybu Jizery severovýchodně od Turnova. Na hřebeni ostrohu leží místní části Kobylka a Bukovina, přičemž k části Bukovina patří i vrchol Na Chocholce a svahy ostrohu. Na jižním úpatí hřebene, u Doláneckého jezu a lávky, leží část Dolánky u Turnova. V nivě v ohybu Jizery v nejvýchodnější části leží Loužek. Část Bukovina má dvě malé exklávy: dům če. 136 na hranici Dolánek a Kobylky a pak nezastavěnou parcelu 459/2 v Dolánkách nedaleko lávky.\n\n"}
{"id": "528703", "url": "https://cs.wikipedia.org/wiki?curid=528703", "title": "Kobylka (Turnov)", "text": "Kobylka (Turnov)\n\nKobylka je osada v katastrálním území Bukovina u Turnova, evidenční část města Turnov v okrese Semily, tvořená dílem 2 základní sídelní jednotky Dolánky u Turnova. Nachází se asi 2,5 km na severo-severovýchod od Turnova. Je zde evidováno 59 adres. Trvale zde žije 100 obyvatel.\n\n"}
{"id": "528705", "url": "https://cs.wikipedia.org/wiki?curid=528705", "title": "Daliměřice", "text": "Daliměřice\n\nDaliměřice ( \"\") je část města Turnov v okrese Semily. Nachází se na severo-severozápadě Turnova. Je zde evidováno 362 adres. Trvale zde žije 1338 obyvatel.\n\nDaliměřice je také název katastrálního území o rozloze 2,76 km. V katastrálním území Daliměřice leží i Hrubý Rohozec.\n\n\n\n"}
{"id": "528706", "url": "https://cs.wikipedia.org/wiki?curid=528706", "title": "Hrubý Rohozec", "text": "Hrubý Rohozec\n\nHrubý Rohozec je část města Turnov v okrese Semily v Libereckém kraji. Nachází se na severním okraji Turnova a je zde evidováno 18 adres. Trvale zde žije 71 obyvatel. Dominantou čtvrti je zámek Hrubý Rohozec.\n\nHrubý Rohozec leží v katastrálním území Daliměřice o výměře 2,76 km.\n\nV prostoru mezi zámkem a železniční tratí je vysoká skalní stěna, tvořená horninami jizerského souvrství české křídové pánve - jemnozrnnými, vápnitými pískovci s nepravidelnými čočkami tvrdých, jílovito-písčitých vápenců. Tento odkrytý profil je charakterizován jako geologická lokalita národního významu a paleontologická lokalita mezinárodního významu, neboť je bohatým nalezištěm fauny středního turonu. Kromě mlžů se zde vyskytují amoniti \"Lewesiceras peramplum\" a \"Scaphites geinitzi\", dále nautilidi \"Eutrephoceras sublaevigatus\" a \"Deltocymatoceras rugatus\", ježovky \"Cardiaster anachytis\", \"Micraster michelini\" a \"Hemiaster plebeius\", raci rodu \"Protocallianassa\" a plži rodů Turritella a Leptomaria. Také je zde možno nalézt ramenonožce, serpulidy, mechovky, živočišné houby a rovněž velké schránky amonita \"Lewesiceras peramplum\" a stratigraficky významného mlže \"Inoceramus (Inoceramus) lamarcki\", přičemž tyto schránky mohou být až 1 metr velké.\n\n"}
{"id": "528707", "url": "https://cs.wikipedia.org/wiki?curid=528707", "title": "Kadeřavec", "text": "Kadeřavec\n\nKadeřavec je malá vesnice, část města Turnov v okrese Semily. Nachází se asi 2,5 km na jihozápad od Turnova. Je zde evidováno 28 adres. Trvale zde žije 52 obyvatel.\n\nKadeřavec leží v katastrálním území Mašov u Turnova o výměře 6,7 km.\n\n"}
{"id": "528708", "url": "https://cs.wikipedia.org/wiki?curid=528708", "title": "Malý Rohozec", "text": "Malý Rohozec\n\nMalý Rohozec je vesnice, část města Turnov v okrese Semily. Nachází se asi 3 km na sever od Turnova. Je zde evidováno 112 adres. Trvale zde žije 288 obyvatel.\n\nMalý Rohozec je také název katastrálního území o rozloze 2,82 km. V katastrálním území Malý Rohozec leží i Mokřiny a Vazovec.\n\n\n"}
{"id": "528709", "url": "https://cs.wikipedia.org/wiki?curid=528709", "title": "Loužek (Turnov)", "text": "Loužek (Turnov)\n\nLoužek je malá vesnice, část města Turnov v okrese Semily. Nachází se asi 4 km na severovýchod od Turnova. Je zde evidováno 13 adres. Trvale zde žije 13 obyvatel.\n\nLoužek leží v katastrálním území Bukovina u Turnova o výměře 2,79 km.\n\n"}
{"id": "528710", "url": "https://cs.wikipedia.org/wiki?curid=528710", "title": "Mašov (Turnov)", "text": "Mašov (Turnov)\n\nMašov je část města Turnov v okrese Semily. Nachází se na jihu Turnova. Je zde evidováno 245 adres. Trvale zde žije 637 obyvatel.\n\nKatastrální území Mašov u Turnova o rozloze 6,7 km. zahrnuje evidenční části Mašov, Kadeřavec, Pelešany a díl 3 základní sídelní jednotky Kyselov z evidenční části Turnov (ten zahrnuje dvory Kyselovsko, Valdštejnsko a Nová Ves).\n\n\n"}
{"id": "528711", "url": "https://cs.wikipedia.org/wiki?curid=528711", "title": "Pelešany", "text": "Pelešany\n\nPelešany je část města Turnov v okrese Semily. Nachází se na jihu Turnova. Je zde evidováno 144 adres. Trvale zde žije 339 obyvatel.\n\nPelešany leží v katastrálním území Mašov u Turnova o výměře 6,7 km.\n\n"}
{"id": "528713", "url": "https://cs.wikipedia.org/wiki?curid=528713", "title": "Mokřiny (Turnov)", "text": "Mokřiny (Turnov)\n\nMokřiny jsou malá vesnice, část města Turnov v okrese Semily. Nachází se asi 3,5 km na sever od Turnova. Je zde evidováno 12 adres. Trvale zde žije jeden obyvatel.\n\nMokřiny leží v katastrálním území Malý Rohozec o výměře 2,82 km.\n"}
{"id": "528714", "url": "https://cs.wikipedia.org/wiki?curid=528714", "title": "Helkovice", "text": "Helkovice\n\nHelkovice je malá vesnice, část města Vysoké nad Jizerou v okrese Semily. Nachází se asi 3,5 km na jih od Vysokého nad Jizerou. Je zde evidováno 36 adres. Trvale zde žije 34 obyvatel.\n\nHelkovice je také název katastrálního území o rozloze 2,21 km.\n"}
{"id": "528716", "url": "https://cs.wikipedia.org/wiki?curid=528716", "title": "Horní Tříč", "text": "Horní Tříč\n\nHorní Tříč je vesnice, část města Vysoké nad Jizerou v okrese Semily. Nachází se asi 1,5 km na východ od Vysokého nad Jizerou. Je zde evidováno 123 adres. Trvale zde žije 141 obyvatel.\n\nHorní Tříč leží v katastrálním území Tříč o rozloze 3,3 km.\n"}
{"id": "528717", "url": "https://cs.wikipedia.org/wiki?curid=528717", "title": "Sklenařice", "text": "Sklenařice\n\nSklenařice jsou část města Vysoké nad Jizerou v okrese Semily. Vesnice se nachází asi 2,5 km na sever od Vysokého nad Jizerou. Je zde evidováno 126 adres. Trvale zde žije 195 obyvatel.\n\nSklenařice je také název katastrálního území o rozloze 5,65 km.\n\n"}
{"id": "528718", "url": "https://cs.wikipedia.org/wiki?curid=528718", "title": "Stará Ves (Vysoké nad Jizerou)", "text": "Stará Ves (Vysoké nad Jizerou)\n\nStará Ves je vesnice, část města Vysoké nad Jizerou v okrese Semily. Nachází se asi 1 km na jihozápad od Vysokého nad Jizerou. Je zde evidováno 76 adres. Trvale zde žije 56 obyvatel.\n\nStará Ves leží v katastrálním území Stará Ves u Vysokého nad Jizerou o rozloze 3,33 km.\n"}
{"id": "528720", "url": "https://cs.wikipedia.org/wiki?curid=528720", "title": "Seznam katastrálních území v okrese Semily", "text": "Seznam katastrálních území v okrese Semily\n\nV této tabulce je uveden kompletní výčet katastrálních území Okresu Semily, včetně rozlohy a sídel, které na nich leží.\nCelková výměra 698,95 km\n\nhttp://www.uir.cz/, územně identifikační registr ČR\n"}
{"id": "528721", "url": "https://cs.wikipedia.org/wiki?curid=528721", "title": "Chloumek (Mírová pod Kozákovem)", "text": "Chloumek (Mírová pod Kozákovem)\n\nChloumek je malá vesnice, část obce Mírová pod Kozákovem v okrese Semily. Nachází se asi 2 km na západ od Mírové pod Kozákovem. Je zde evidováno 33 adres. Trvale zde žije 60 obyvatel.\n\nChloumek leží v katastrálním území Bělá u Turnova o výměře 6,38 km.\n\n\n"}
{"id": "528724", "url": "https://cs.wikipedia.org/wiki?curid=528724", "title": "Kaluž (kniha)", "text": "Kaluž (kniha)\n\nKaluž (2007) je básnická sbírka Jiřího Suchého. Obsahuje 16 nových básní. Kniha je ilustrovaná autorem. Vydal ji Pavel Mervart v \"Edici současné české poezie\".\n\n\n\n"}
{"id": "528732", "url": "https://cs.wikipedia.org/wiki?curid=528732", "title": "Claudia Nystadová", "text": "Claudia Nystadová\n\nClaudia Nystad, rozená Künzel (* 1. února 1978, Zschopau) je bývalá německá běžkyně na lyžích.\n\nZiskem šesti medailí (z toho 2 zlatých) je nejúspěšnější německou běžkyní na lyžích v historii.\n\n\nJe vdaná a žije v Oberwiesenthalu. Jejím manželem je bývalý norský běžec na lyžích Trond Nystad, svatbu měli 27. května 2005.\n\n"}
{"id": "528733", "url": "https://cs.wikipedia.org/wiki?curid=528733", "title": "Přední vrch (Orlické hory)", "text": "Přední vrch (Orlické hory)\n\nPřední vrch (též \"Přední kopec\", německy \"Vorderberg\") je vrchol v České republice ležící v pohoří Orlické hory.\n\nPřední vrch je nejvyšším pojmenovaným vrcholem Bartošovické vrchoviny, která je severní částí nejnižšího podcelku Orlických hor Mladkovské vrchoviny (vyšším bodem je bezejmenný vrchol s nadmořskou výškou 703 metrů u jejího severozápadního okraje). Nachází se v lesním masívu Žamberských lesů jižně od obce Bartošovice v Orlických horách, asi 4,5 km východně od Rokytnice v Orlických horách. V rámci hřebenu není příliš výškové výrazný, větší převýšení vykazuje na severovýchodním, západním a jižním svahu.\n\nHřeben Bartošovické vrchoviny z východu obtéká Divoká Orlice a potoky odvodňující svahy Předního vrchu patří do jejího povodí.\n\nVrcholová partie Předního vrchu a jihozápadní svah jsou zalesněny. Na severovýchodním svahu se nacházejí pole, pod východním svahem se nachází přírodní památka Rašeliniště pod Předním vrchem.\n\nVýchodně od vrcholu Předního vrchu prochází napříč hřebenem silnice z Bartošovic v Orlických horách do Kunvaldu. Tu kříží jižně od vrcholu vedoucí červeně značená Jiráskova cesta od Haničky na Zemskou bránu.\n\nV okolí vrcholu Předního vrchu se žádné významné funkční stavby nenacházejí. Jižně od něj byl v druhé polovině třicátých let vybudován pás československého opevnění, který zahrnuje velké množství těžkých i lehkých objektů. Nacházejí se zde i nepravidelně muzejně zpřístupňované pěchotní sruby \"R-S 64\" a \"R-S 65\".\n\n"}
{"id": "528734", "url": "https://cs.wikipedia.org/wiki?curid=528734", "title": "Gernrode", "text": "Gernrode\n\nAž do 31. 12. 2010 bylo Gernrode samostatné malé městečko v Sasku-Anhaltsku na severním úpatí pohoří Harz. Od 1. 1. 2011 se stalo částí města Quedlinburg, leží asi 8 km jižně od centra města. Ve městě je otónský kostel sv. Cyriaka a řada historických domů, z města vychází úzkokolejná železnice \"Selketalbahn\" do hor. Ve městě jsou školy a drobný průmysl, mimo jiné výroba kukačkových hodin.\n\nRoku 959 založil markrabí Gero na svém statku \"Geronisroth\" klášter pro královské a šlechtické vdovy, který se patrně stal vzorem pro klášter sv. Jiří v Praze. Kostel se poprvé připomíná 961, roku 965 zde byl Gero pochován. Roku 1130 byla přistavěna západní apsida a ve 13. století zde jako jeptiška žila také Hedvika, dcera Přemysla Otakara I. Roku 1521 přestoupila zdejší abatyše k reformaci a roku 1616 byl klášter zrušen. Klášterní budovy i kostel silně chátraly, až v letech 1858-1866 byl kostel důkladně obnoven a je jednou z nejlépe zachovaných památek otónské architektury. Po roce 1990 značná část místních podniků zkrachovala a od té doby obyvatelstva ubývá. Od 1. 1. 2011 se stalo částí města Quedlinburg.\n\nRoku 1773 se v Gernrode narodil geolog Friedrich Mohs, vynálezce stupnice tvrdosti.\n\nGernrode leží asi 12 km jižně od dálnice B 6n u Quedlinburgu. Úzkokolejná železnice do hor byla roku 2004 prodloužena do Quedlinburgu, takže i po zrušení trati Quedlinburg – Aschersleben má Gernrode opět železniční spojení.\n\nKostel je trojlodní otónská basilika s apsidami, se dvěma věžemi v západním průčelí a se dvěma kryptami, zachovaná v původní podobě. Mimořádně cenný je bohatě zdobený kamenný \"Boží hrob\" z 11. století, patrně památka na Křížové výpravy. Kolem něho se ve středověku odehrávaly velikonoční Pašijové hry.\n\nK jižní stěně kostela přiléhá jedno křídlo křížové chodby s poschodím, rovněž z 11. století. Ostatní klášterní budovy byly zbořeny.\n\n\n\n"}
{"id": "528749", "url": "https://cs.wikipedia.org/wiki?curid=528749", "title": "Ilanija", "text": "Ilanija\n\nIlanija ( אִילָנִיָּה, Ilaniya, v oficiálním seznamu sídel Ilaniyya) je vesnice typu mošav v Izraeli, v Severním distriktu, v Oblastní radě Dolní Galilea.\n\nLeží v oblasti s intenzivním zemědělstvím, v nadmořské výšce 241 metrů v Dolní Galileji nedaleko jihovýchodního okraje údolí Bik'at Tur'an a cca 7 kilometrů severně od hory Tavor. Východně od obce začíná odlesněná a zemědělsky využívaná planina.\n\nVesnice se nachází cca 12 kilometrů jihozápadně od centra města Tiberias, cca 95 kilometrů severovýchodně od centra Tel Avivu a cca 40 kilometrů jihovýchodně od centra Haify. Ilaniji obývají Židé, přičemž osídlení v tomto regionu je převážně židovské. Oblasti, které obývají izraelští Arabové ale začínají jen cca 4 kilometry západním a severozápadním směrem (aglomerace Nazaretu a arabská sídla v údolí Bejt Netofa). Zhruba 4 kilometry jihovýhodně od Ilanije leží také město Kafr Kama, které obývají izraelští Čerkesové.\n\nIlanija je na dopravní síť napojena pomocí dálnice číslo 65. Ta se nedaleko od vesnice kříží s dálnicí číslo 77, jež spojuje aglomeraci Haify s Galilejským jezerem.\n\nIlanija byla založena v roce 1902. Už roku 1899 zde ale vznikla experimentální židovská farma. Ta se nazývala Sedžera podle nedaleké arabské vesnice Šadžara \"Ilanija\" je pak hebrejským překladem tohoto arabského místního názvu.\n\nŠlo o součást sítě židovských zemědělských osad zřizovaných v tehdejší turecké Palestině baronem Edmondem Jamesem de Rothschildem. Právě v této době transformoval baron Rotschild své aktivity v Palestině do profesionálnější organizace Židovské kolonizační sdružení. 11. dubna 1900 byl manažerem farmy Sedžera jmenován Chajim Kalwarijski-Margalijot, který pak odtud zahájil další osidlovací aktivity v regionu Dolní Galileji. Do roku 1904 tak vznikly v okolí židovské vesnice Bejt Gan (dnes součást obce Javne'el) a Milchamija (dnes nazývaná Menachemija). V říjnu 1902 prošla proměnou i samotná Sedžera. Vedle stávající farmy tehdy vznikla civilní vesnice. Deseti nájemcům zde byly přiděleny pozemky po 250 dunamech (25 hektarech). Šlo o privátně hospodařící zemědělskou vesnici typu mošava. Sestávala z 28 statků. Mezi její obyvatele byli vybíráni nejschopnějši absolventi práce v nedaleké cvičné farmě, ale vesnice se kvůli nedostatku vody rozvíjela poměrně pomalu.\n\nSedžera byla v první dekádě 20. století významným organizačním bodem moderního židovského osidlování Palestiny. V říjnu 1907 převzal na farmě Sedžera odpovědnost za její chod kolektiv zdejších zemědělských dělníků z organizace Poalej Cijon. Téhož roku sem byli posláni na výcvik členové první židovské obranné organizace Bar Giora. V lednu 1908 se strážcem vesnice stal Cvi Becker, který v této funkci nahradil dosavadní ostrahu najímanou z řad muslimských Čerkesů. Z organizace Bar Giora se roku 1909 vyvinul ha-Šomer - oficiální obranná židovská organizace. V den jejího založení (v nedalekém Kfar Tavor) ovšem Arabové zaútočili na Sedžeru a zabili dva zdejší obyvatele. Další útok Arabů na obec se odehrál v září 1912. Počátkem století tu jako zemědělský dělník krátce pracoval i budoucí izraelský premiér David ben Gurion.\n\nVýznamnou roli sehrála Sedžera (Ilanija) i v roce 1948, během války za nezávislost.Představovala tehdy izolovanou výspu židovského osídlení. V sousedství kromě arabské osady Šadžara stála i velká arabská vesnice Lubija. V červnu 1948 se místní Arabové společně s Arabskou osvobozeneckou armádou Fauzí al-Kaukdžího pokusili o dobytí Ilanije. Její případný pád by totiž přerušil jediné židovské spojení mezi středem země a oblastí okolo Tiberiasu. Arabským dobrovolnickým silám se skutečně dočasně podařilo přerušit silniční spojení jižně od Ilanije, poblíž Kfar Tavor. Pak následovala bitva, při které se v boji zblízka snažili Arabové dobýt Ilaniji. To se ale nezdařilo. V následujících měsících naopak Židé dobyli celou oblast Dolní i Horní Galileji.\n\nBěhem války za nezávislost také společně s porážkou Arabů skončila existence arabského osídlení v okolí Ilanije. Arabská vesnice Šadžara stála cca 1 kilometr východně od nynějšího mošavu. V křižáckých pramenech byla nazývána Seiera. V obci se nacházela základní škola. V roce 1931 zde žilo 584 obyvatel v 124 domech. Vesnice Lubija stála cca 3 kilometry severovýchodně od dnešní Ilanije (poblíž stávající vesnice Giv'at Avni). Křižáci ji označovali ve středověku jako Lubia. V obci fungovala základní škola. Roku 1931 měla 1850 obyvatel a 405 domů.\n\nRoku 1949 měla Ilanija 260 obyvatel a rozlohu katastrálního území 17 093 dunamů (17,093 kilometrů čtverečních). Během 50. let 20. století populaci posílili četní židovští přistěhovalci. V roce 1957 se vesnice transformovala na družstevní komunitu typu mošav.\n\nV Ilaniji fungují zařízení předškolní péče o děti. Základní škola je v Giv'at Avni. Střední v Tiberiasu. Ekonomika mošavu je založena na zemědělství a turistickém ruchu. Část obyvatel za prací dojíždí mimo obec. Historické jádro Ilanije je památkově chráněno a uchoval se tu soubor původních domů z počátku 20. století, včetně staré školní budovy z roku 1922.\n\nVesnice je vyhlášená jako národní památka, mnoho domů bylo rekonstruováno do podoby z počátku 20. století.\n\n\nObyvatelstvo mošavu Ilanija je smíšené, tedy sekulární i nábožensky založené. Podle údajů z roku 2014 tvořili naprostou většinu obyvatel v Ilaniji Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s populací, která po dlouhodobé stagnaci začala po roce 2007 růst. K 31. prosinci 2014 zde žilo 488 lidí. Během roku 2014 populace stoupla o 0,0 %.\n\n\n"}
{"id": "528753", "url": "https://cs.wikipedia.org/wiki?curid=528753", "title": "Cité internationale universitaire de Paris", "text": "Cité internationale universitaire de Paris\n\nCité Internationale Universitaire de Paris, zkratka CIUP (česky: \"Mezinárodní univerzitní město v Paříži\") je komplex vysokoškolských kolejí na jihu Paříže ve 14. obvodu. Kampus byl založen v roce 1925 a postupně rozšiřován. V letech 2005 a 2007 byly otevřeny dvě nové koleje, které se nacházejí již na území 19. obvodu. Kampus se skládá jednak z kolejí, které jsou součástí CIUP a jsou v jeho přímé správě a dále z kolejí, které jsou nezávislé a jejichž provoz je financován nadacemi nebo zahraničními vládami. Koleje slouží studentům a vědcům, kteří pobývají na pařížských vysokých školách. Z důvodu zachování neutrality a sekularismu nemohou stát v areálu žádné církevní stavby.\n\nProjekt bydlení pro studenty z celého světa prosadil tehdejší ministr výuky André Honnorat v roce 1920. Jeho myšlenku podpořil mecenáš a alsaský průmyslník Émile Deutsch de la Meurthe a v roce 1925 byla otevřena první studentská kolej, která dnes nese název \"Fondation Deutsch de la Meurthe\". Krátce na to byly otevřeny i další koleje financované mecenáši, průmyslníky nebo zahraničními vládami. Mezi světovými válkami tak zde stálo již 19 objektů včetně \"Maison international\" (Mezinárodní dům), ve kterém sídlí ústředí CIUP, vybudované na náklady filantropa Johna Rockefellera ml. Rovněž básník Edmund Haraucourt (1856–1941) odkázal svůj dům na ostrově Bréhat u Bretaně, kde studenti mohou trávit prázdniny.\n\nPo druhé světové válce pokračovala výstavba dalších budov. V letech 1948–1969 vzniklo 17 nových domů. Další přibyly až na počátku 21. století v letech 2005–2007. Tyto dvě koleje se nacházejí již na území 19. obvodu.\n\nKoleje slouží k ubytování zahraničních studentů a vědeckých pracovníků pařížských vysokých škol. Se svými 5600 lůžky ve 40 domech je nejrozsáhlejším ubytovacím prostorem pro tyto osoby v regionu Île-de-France. V roce 2009 zde bylo žilo 141 národností. Za 80 let své existence zde bydlelo přes 200 000 osob z celého světa. Kampus nabízí kromě ubytování též další služby jako jsou knihovny, divadlo, výstavní síně, sportovní zařízení nebo restaurace.\n\n\n"}
{"id": "528761", "url": "https://cs.wikipedia.org/wiki?curid=528761", "title": "Liquido", "text": "Liquido\n\nLiquido byla alternativní rocková skupina z Německa, založená v roce 1996. Členy byli Wolle Maier (bubny), Wolfgang Schrödl (zpěv, kytara, piáno), Stefan Schulte-Holthaus (basa) a Tim Eiermann (zpěv, kytara).\n\nSkupina se proslavila hlavně prvním albem, vydaným nahrávací společností Virgin Records a obsahujícím obrovský hit \"Narcotic\". Singlu se prodalo nad 700 000 kusů. Tento úspěch už skupina nikdy nezopakovala. Proto opustila label Virgin Records a začala nahrávat u Nuclear Blast.\n\nI navzdory neúspěchu posledních alb má skupina kultovní postavení na německé hudební scéně. V roce 2009 ohlásila skupina rozpad.\n\n\n\n\n\n\n\n\n\n\n\n\n\n\n\n\n\n"}
{"id": "528763", "url": "https://cs.wikipedia.org/wiki?curid=528763", "title": "Octan vápenatý", "text": "Octan vápenatý\n\nOctan vápenatý (též acetát vápenatý; systematický název ethanoát vápenatý) je vápenatá sůl kyseliny octové (ethanové). Má vzorec Ca(CHO). V bezvodé formě je silně hygroskopický, běžnější je proto ve formě monohydrátu (Ca(CHCOO).HO, CAS [5743-26-0]). \n\nPřidá-li se k nasycenému roztoku octanu vápenatého ethanol, vznikne polotuhý hořlavý gel použitelný jako palivo pro vařiče. Učitelé chemie někdy připravují \"kalifornské sněhové koule\", směs roztoku octanu vápenatého a ethanolu. Výsledný gel je bílý a lze ho vytvarovat tak, že vypadá jako sněhová koule.\n\nVzhledem k nízké ceně se před objevem kumenového procesu používal octan vápenatý jako výchozí surovina pro syntézu acetonu.\nOctan vápenatý lze připravovat namáčením vaječných skořápek v octu. Dochází přitom k reakci :CaCO + 2CHCOOH → \n(CHCOO)Ca + CO + HO. Protože obě reagencia byla dostupná už v dávné minulosti, mohly být již kdysi pozorovány krystaly octanu vápenatého.\n\nPři onemocnění ledvin může stoupat hladina fosfátů v krvi (nastává hyperfosfatémie), což vede k problémům s kostmi. Octan vápenatý váže fosfáty v potravě a snižuje tak jejich hladinu v krvi. Mezi vedlejší účinky této léčby patří žaludeční nevolnost.\n\nOctan vápenatý se používá jako přídatná látka do potravin, jako stabilizátor, pufr a sekvestrant, hlavně v cukrovinkách. Také neutralizuje fluorid ve vodě.\n"}
{"id": "528770", "url": "https://cs.wikipedia.org/wiki?curid=528770", "title": "Finišer", "text": "Finišer\n\nFinišer (také \"finišér\") je stroj používaný především v silničním stavitelství pro pokládku živičných (asfaltových), betonových a jiných zpevněných ploch.\n\nTento stroj pracuje v podstatě tak, že do tzv. koše vysype nákladní vozidlo materiál, na dně koše jsou většinou dva pásy ve tvaru žebříku, které dopravují materiál před hladící lištu (žehličku). Pomocí příčné šroubovice se tento materiál dostane na celou šířku hladící lišty. Pak se materiál dostane mezi podklad a hladící lištu, která zajistí primární zhutnění materiálu a rovnoměrné rozložení materiálu na podkladní ploše. Finišery mohou pokládat materiál v šířce od 0,5–16 metrů, dle typu užitého stroje. Pracovní šířka stroje je vždy variabilní díky teleskopické hladící liště.\n\n"}
{"id": "528774", "url": "https://cs.wikipedia.org/wiki?curid=528774", "title": "Giv'at Avni", "text": "Giv'at Avni\n\nGiv'at Avni ( גִּבְעַת אַבְנִי, doslova „\"Avniho kopec\"“, Giv'at Avni) je vesnice typu společná osada (\"jišuv kehilati\") v Izraeli, v Severním distriktu, v Oblastní radě Dolní Galilea.\n\nLeží v oblasti s intenzivním zemědělstvím, v nadmořské výšce 279 metrů na planinách v Dolní Galileji, nedaleko místa, kde se tyto planiny začínají prudce svažovat k východu, ke břehům Galilejského jezera. K jihovýchodu se zároveň začíná terén svažovat do údolí Bik'at Javne'el okolo vodního toku Nachal Javne'el, kam z blízkosti vesnice přitékají vádí Nachal Šovav a Nachal Akav. Na severu jsou planiny okolo vesnice ukončeny vrcholem Har Nimra. Západním směrem začíná údolí Bik'at Tur'an.\n\nObec se nachází cca 10 kilometrů západně od centra města Tiberias, cca 100 kilometrů severovýchodně od centra Tel Avivu a cca 42 kilometrů východně od centra Haify. Giv'at Avni obývají Židé, přičemž osídlení v tomto regionu je zcela židovské. Oblasti, které obývají izraelští Arabové ale začínají jen cca 5 kilometrů západním a severozápadním směrem (aglomerace Nazaretu a arabská sídla v údolí Bejt Netofa). Zhruba 5 kilometry jižně od Giv'at Avni leží také město Kafr Kama, které obývají izraelští Čerkesové.\n\nGiv'at Avni je na dopravní síť napojen pomocí dálnicí číslo 77, jež spojuje aglomeraci Haify s Galilejským jezerem. Při ní se východně od obce rozkládá velká průmyslová zóna Dolní Galilea.\n\nGiv'at Avni byl založen v roce 1991. Šlo o plánovitě zřízené nové sídlo nezemědělského typu, které mělo nabídnout nové bytové kapacity v aglomeraci Tiberiasu. Myšlenka na výstavbu tohoto sídla, které by sloužilo pro usídlení mladé generace rodáků z vesnic v zdejším regionu, se objevila v 80. letech 20. století. Pracovní název zamýšlené obce zněl Giv'at Lubija (גבעת לוביה). V roce 1986 vládní výbor pro pojmenování (Names Committee) doporučil název Giv'at Avni. Obec je pojmenována podle Šloma Avniho (שלמה אבני), který byl úředníkem ministerstva pro bydlení a výstavbu a osobně se angažoval v přípravě založení osady v této lokalitě.\n\nVýstavba začala roku 1990. Nová obec byla navržena pro výhledovou kapacitu 600 rodin. Do počátku 21. století byla provedena výstavba tří etap a k roku 2003 zde žilo již 450 rodin.\n\nV obci fungují zařízení předškolní péče a základní škola, jež slouží i dětem z okolních vesnic. Dále je tu plavecký bazén, sportovní areály, supermarket a synagoga. Většina obyvatel za prací dojíždí. Velká část z populace pracuje pro Izraelské obranné síly.\n\nDo války za nezávislost v roce 1948 se cca 1 kilometr západně od nynějšího Giv'at Avni rozkládala arabská vesnice Lubija. Křižáci ji označovali ve středověku jako \"Lubia\". V obci fungovala základní škola. Roku 1931 měla 1850 obyvatel a 405 domů. Během války byla tato oblast ovládnuta židovskými silami a arabské obyvatelstvo bylo vysídleno.\n\nObyvatelstvo Giv'at Avni je sekulární. Zhruba 10 % populace ale je nábožensky orientované. Podle údajů z roku 2014 tvořili naprostou většinu obyvatel v Giv'at Avni Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo rezidenčního předměstského typu s populací, která po počátečním výrazném růstu začala okolo roku 2005 stagnovat. K 31. prosinci 2014 zde žilo 2096 lidí. Během roku 2014 populace klesla o 0,8 %.\n\n\n"}
{"id": "528775", "url": "https://cs.wikipedia.org/wiki?curid=528775", "title": "Edgar (opera)", "text": "Edgar (opera)\n\nOperu Edgar složil Giacomo Puccini, jako své druhé operní dílo, její premiéra proběhla v roce 1889.\n\nStvoření Edgara trvalo Puccinimu tři roky (1885-1888) a premiéra se konala 21. dubna 1889 v Teatro alla Scala (Milán). Nesetkala se však s úspěchem a dokonce byla brzy stažena z repertoáru. Proto se Puccini pustil do jejího přepracování. Vznikla druhá verze opery, která se poprvé prezentovala 28. února 1892 ve městě Ferrara. Poslední úpravy se opeře dostalo před premiérou v Buenos Aires (8. července 1905).\n\nNa území České republiky ji poprvé uvedlo liberecké Divadlo F. X. Šaldy (26.2.2010).\nNa jaře se zamilované páry scházejí pod rozkvetlou jabloní. Na scéně se objevuje Edgar, který se zde setká s Fidélií. Ta ho miluje a okouzlí ho. Tuto scénu pozoruje Tigrana a ihned, jakmile Fidelie odejde svádí Edgara k neřestem. Ten však raději odchází do svého domu. Přichází Frank (Fideliin bratr), který Tigranu miluje. Ta mu ale poví, že jeho láska ji nudí, nechá ho poníženě klečet a odejde. Vesničanům skončila mše a na Tigranu se opovržlivě dívají. To ji vyprovokuje k tomu, aby se jim vysmívala. Dojde k potyčce, při které se Edgar postaví na stranu Tigrany. Rozhodne se, že s ní uteče a zapálí svůj dům. Postaví se jim Frank a tak dojde k souboji, ve kterém Edgar Franka zraní. Edgar a Tigrana utíkají z vesnice.\n\nEdgar si po prohýřené noci uvědomuje, že to, co cítí k Tigraně, není láska a vzpomíná na Fidélii. Tigrana cítí, že ho ztrácí, proto mu říká, že o vše přišel a je na ní závislý. Uslyší pochodující vojáky a Edgara napadne, že když se dá do armády, vymaní se z Tigranina vlivu. Oddíl vede Frank, Edgar se mu omluví za souboj a oba se usmíří. Tigrana je otřesena a cítí se zrazena.\n\nNa pohřeb nesou vojáci mrtvého Edgara. Všichni se modlí za padlého hrdinu. Frank ho chválí ve smuteční řeči. Přeruší ho ale mnich, který vypráví o Edgarových hříších. Rozbouřený lid chce mrtvé tělo Edgara hodit havranům. Jediná Fidelie se ho zastane a odchází se modlit, ostatní ji následují. U rakve zůstane pouze Frank, Mnich a Tigrana, která truchlí u rakve. Muži nevěří že její žal je upřímný, a tak jí nabízí šperky za to že pomluví Edgara. Svolají celou ves a Tigrana za mrzký zisk si na Edgara vymyslí mnoho zlého. Vojáci se vrhnou na rakev, ale zjistí že je prázdná. Mnich odhalí tvář a ukáže, že on je Edgar a smrt jen předstíral. Fidelie se k němu vrhne a obejme jej. Tigrana se ale zezadu přiblíží a Fidelii bodne. Frank neunese smrt své sestry a zabije Tigranu. Edgar zůstane sám.\n\n"}
{"id": "528776", "url": "https://cs.wikipedia.org/wiki?curid=528776", "title": "Komplex (psychologie)", "text": "Komplex (psychologie)\n\nV psychologii je pojmem komplex označován shluk vzájemně spjatých psychických obsahů, jež ovlivňují jednání člověka a jsou nevědomě asociovány či spojeny vždy s určitým tématem. Existence komplexů je uznávána především v rámci hlubinné psychologie, moderní psychopatologie či psychiatrie pojem většinou nepoužívá.\n\nPodle C. G. Junga je možné s komplexy zacházet v zásadě čtverým způsobem:\n\n\"Vytěsňování\" komplexu a s ním spojených pocitů a dalších psychických obsahů mimo vědomí stojí subjekt obvykle mnoho energie, a tak je daní za vytěsňování značná únava, či dokonce úplné vyčerpání a deprese. Vytěsňované obsahy se navíc mohou drát do vědomí ve formě různých nutkavých myšlenek a představ (různé katastrofické scénáře), nepřiměřených strachů či úzkosti i například formou závislostí. Vytěsněný komplex se může projevovat i jako kritický vnitřní hlas, který všechno shodí, zpochybní a nic mu není dost dobré.\n\nPři \"projikování\" připisujeme to, co sami u sebe popíráme, jiným lidem nebo věcem okolo sebe. Projekce způsobuje, že se bojíme zaplavat si v moři a představujeme si, že agresivní žraloci a bestiální chobotnice jen čekají, na koho by se vrhli a koho by zardousili. Zatím jsme to my sami, kdo v sobě potlačujeme zlobu a odmítáme si to přiznat.\n\nK \"identifikaci\" s komplexem dochází například ve chvíli, kdy se přísně vychovávaný a dosud nesmělý mladík při vstupu na vysokou školu a odloučení od rodičů náhle promění v nespoutaného bohéma a rebela trochu opilého nečekanou odvahou (srov. inflace).\n\nTeprve čtvrtý způsob zacházení s komplexem – \"konfrontace\" – je podle Junga zdravý a je součástí procesu individuace neboli vývoje jedince v jedinečnou osobnost. Konfrontace je prvním krokem k integrování osobnosti, jež byla dosud vnitřně rozpolcená.\n\n\n"}
{"id": "528778", "url": "https://cs.wikipedia.org/wiki?curid=528778", "title": "Čichavec", "text": "Čichavec\n\nČichavec je české jméno, které se používá pro několik rodů dvou různých čeledí sladkovodních ryb z podřádu labyrintek (Anabantoidei). Jedná se především o rod \"Helostoma\" z jednodruhové čeledi čichavcovití (Helostomatidae) a rody \"Sphaerichthys\", \"Trichogaster\" a \"Trichopodus\" z rozsáhlé čeledi guramovití (Osphronemidae).\n\nVšichni čichavci pocházejí z tropických a subtropických vod jižní a jihovýchodní Asie. Většina čichavců patří mezi oblíbené a často chované akvarijní ryby. Mezi nejčastěji chované čichavce patří čichavec šedý (\"Trichopodus trichopterus\") a čichavec zakrslý (\"Trichogaster lalius\"), oba s řadou vyšlechtěných barevných variet. Čichavci rodu \"Sphaerichthys\", jako například čichavec tmavohnědý (\"Sphaerichthys osphromenoides\"), patří naopak mezi náročné chovance vhodné pouze pro odborníky. Někteří větší čichavci, jako čichavec zelený (\"Trichopodus pectoralis\") nebo čichavec líbající (\"Helostoma temminkii\") patří ve své domovině mezi významné konzumní ryby.\n\nZ čeledi čichavcovití (Helostomatidae):\nZ čeledi guramovití (Osphronemidae):\n\nPro rod \"Osphronemus\" z čeledi guramovití (Osphonemidae) je v češtině obvykle používáno jméno gurama. Pro druh \"Osphronemus goramy\" se ale kromě českého jména gurama velká někdy používá i synonymum čichavec obrovský.\n"}
{"id": "528779", "url": "https://cs.wikipedia.org/wiki?curid=528779", "title": "Denaturovaný ethanol", "text": "Denaturovaný ethanol\n\nDenaturovaný ethanol (též denaturovaný líh) je ethanol, ke kterému byla přidána aditiva, aby se zabránilo jeho pití. Někdy bývá též obarven.\n\nDenaturovaný ethanol se používá například jako rozpouštědlo nebo jako palivo pro lihové kahany a vařiče. Vzhledem k široké škále průmyslového využití denaturovaného ethanolu se používají stovky různých aditiv a denaturačních metod. Tradičním denaturačním činidlem býval 10% methanol - takový denaturovaný ethanol se pak nazývá „methylovaný líh“. Dalšími denaturačními činidly jsou například isopropanol, aceton, methylethylketon, methylisobutylketon, pyridin nebo denatonium. Při denaturaci se nemění molekuly ethanolu, je ovlivněna pouze poživatelnost látky.\n\nPři denaturaci bývá cílem dosáhnout toho, aby bylo obtížné denaturační přísady oddestilovat nebo jiným způsobem eliminovat proces denaturace. Často se používá methanol, protože jeho teplota varu je podobná jako u ethanolu. V některých státech se musí denaturovaný ethanol barvit modře nebo fialově anilinovým barvivem. Osvobození denaturovaného ethanolu od daní se datuje již do poloviny 19. století.\n\nDenaturovaný ethanol jako takový není preferovaným produktem, tedy není něčím, co by bylo požadováno jako alternativa normálního ethanolu. Denaturovaný ethanol a jeho výroba je politickým kompromisem. Nabídka a poptávka po denaturovaném ethanolu vyvstávají z toho, že běžný ethanol (vhodný k pití) je obvykle mnohem dražší než jiné podobné chemikálie, protože je vysoce zdaněn - kvůli zajištění daňových příjmů a současně jako nástroj zdravotní politiky. Pokud by byl čistý ethanol levně dostupný jako palivo nebo rozpouštědlo, lidé by ho pili.\n\nDenaturovaný ethanol je roztokem, který lze legálně vyrábět a používat jako ethanol, přičemž může být pro technické použití levný a nehrozí, že by byl používán k pití. Při procesu denaturace se vytváří modifikovaný ethanol nevhodný k pití, avšak pro většinu účelů plně vyhovující. Proto není denaturovaný ethanol ve většině zemí zdaňován a je tedy výrazně levnější než ethanol čistý. Složení denaturační směsi bývá přesně definováno legislativou státu; mezi jednotlivými zeměmi jsou však rozdíly.\n\nV případech, kdy je nezbytné používat absolutně čistý ethanol za cenu nezatíženou daněmi (například ve výzkumných laboratořích), kvůli odstranění možnosti použít takový ethanol k pití jsou nezbytná přísná bezpečnostní opatření. Konkrétně se sleduje nákup a distribuce ethanolu a kontroluje se způsobilost pracovníků, kteří s čistým ethanolem nakládají.\n\nExistují různé třídy denaturovaného ethanolu, denaturační činidla jsou však obecně podobná. Pro \"úplně denaturovaný alkohol\" podle britského práva se postupuje typicky takto:\n\nÚplně denaturovaný alkohol musí být vyráběn v souladu s následujícím předpisem: na každých 90 objemových dílů alkoholu se přidá 9,5 objemového dílu methanolu nebo jeho substitutu a 0,5 objemového dílu surového pyridinu; do výsledné směsi se přidá nafta v poměru 3,75 litru na každých 1 000 litrů směsi, a dále syntetické organické barvivo (methylová violeť) v poměru 1,5 g na 1 000 litrů směsi.\n\nV Česku jsou činidla pro denaturaci ethanolu určena vyhláškou ministerstva zemědělství č. 141/1997 Sb. Tato vyhláška v příloze č.2 sekce D definuje dvě směsi použitelné pro obecně denaturovaný ethanol (č. 1a a 1b; ke všeobecnému použití bez omezení) a dalších 23 směsí pro ethanol ke speciálnímu použití vymezenému vyhláškou (např. směs č. 16 se smí použít jen k výrobě kvasného lihového octa). Směsi pro obecně denaturovaný ethanol mají následující složení (uvedená množství jsou minimální množství na 1 l ethanolu):\n\n\n\n"}
{"id": "528783", "url": "https://cs.wikipedia.org/wiki?curid=528783", "title": "Romina Oprandiová", "text": "Romina Oprandiová\n\nRomina Sarina Oprandiová (* 29. března 1986, Jegenstorf, Švýcarsko) je současná italská profesionální tenistka. Její nejvyšší umístění na žebříčku WTA ve dvouhře bylo 46. místo (25. září 2006) a ve čtyřhře 112. místo (28. květen 2007). Na okruhu WTA dosud nevyhrála žádný turnaj. Na okruhu ITF zvítězila na 13 turnajích ve dvouhře a na 10 turnajích ve čtyřhře.\n\nŽádného finále na WTA se neúčastnila.\n\n\n"}
{"id": "528784", "url": "https://cs.wikipedia.org/wiki?curid=528784", "title": "Anier García", "text": "Anier García\n\nAnier Octavio García Ortiz (* 9. března 1976, Santiago de Cuba) je bývalý kubánský atlet, který se věnoval krátkým překážkovým běhům.\n\nV roce 1994 doběhl na juniorském mistrovství světa v Lisabonu pátý. O rok později získal zlatou medaili na Panamerickém mistrovství juniorů v Santiago de Chile. Na letních olympijských hrách v Atlantě 1996 skončil ve čtvrtfinále. V roce 1997 se stal v Paříži halovým mistrem světa v běhu na 60 metrů překážek. Trať ve finále zaběhl v čase 7,48 s. Na mistrovství světa v Seville 1999 získal stříbrnou medaili, když zlato vybojoval Brit Colin Jackson.\n\nNejvětší úspěch své kariéry zaznamenal na letních olympijských hrách v Sydney 2000. Nejrychlejší čas zaběhl již v semifinále (13,16 s). V samotném finále si vylepšil osobní rekord na rovných třináct sekund a stal se olympijským vítězem. Druhý Američan Terrence Trammell ztratil 16 setin.\n\nV roce 2001 získal stříbrnou medaili na halovém MS v Lisabonu i na světovém šampionátu v kanadském Edmontonu. O dva roky později na HMS v Birminghamu vybojoval další stříbro. Ve finále byl o dvě setiny rychlejší jen Američan Allen Johnson. Na olympiádě v Athénách v roce 2004 skončil na bronzové pozici.\n\nMezi jeho další úspěchy patří mj. zlatá medaile z Panamerických her z roku 1999 a stříbro z her dobré vůle (2001).\n\n\n"}
{"id": "528785", "url": "https://cs.wikipedia.org/wiki?curid=528785", "title": "Zlaté maliny za rok 2000", "text": "Zlaté maliny za rok 2000\n\n21. výroční Zlatá malina byla vyhlášena v hotelu Radisson-Huntley v kalifornské Santa Monice 24. března 2001.\n\nTomuto ročníku Zlatých malin vévodila sci-fi \"Bojiště Země\", která získala sošky ve všech sedmi kategoriích, ve kterých byla nominovaná (celkem byl film nominován osmkrát, dvakrát v kategorii Nejhorší herec).\n\n"}
{"id": "528786", "url": "https://cs.wikipedia.org/wiki?curid=528786", "title": "Lavi (kibuc)", "text": "Lavi (kibuc)\n\nLavi ( לָבִיא, Lavi) je vesnice typu kibuc v Izraeli, v Severním distriktu, v Oblastní radě Dolní Galilea.\n\nLeží v oblasti s intenzivním zemědělstvím, v nadmořské výšce 265 metrů na planinách v Dolní Galileji, nedaleko místa, kde se tyto planiny začínají prudce svažovat k východu, ke břehům Galilejského jezera. K jihovýchodu se zároveň začíná terén svažovat do údolí Bik'at Javne'el, kam z blízkosti vesnice přitékají vádí Nachal Šovav a Nachal Javne'el. Na severu jsou planiny okolo vesnice ukončeny vrcholem Har Nimra. Západním směrem začíná údolí Bik'at Tur'an.\n\nObec se nachází cca 10 kilometrů západně od centra města Tiberias, cca 100 kilometrů severovýchodně od centra Tel Avivu a cca 42 kilometrů východně od centra Haify. Lavi obývají Židé, přičemž osídlení v tomto regionu je zcela židovské. Oblasti, které obývají izraelští Arabové, ale začínají jen cca 6 kilometrů západním a jihozápadním směrem (aglomerace Nazaretu a arabská sídla v údolí Bejt Netofa). Zhruba 7 kilometrů jižně od Lavi leží také město Kafr Kama, které obývají izraelští Čerkesové.\n\nLavi je na dopravní síť napojen pomocí dálnicí číslo 77, jež spojuje aglomeraci Haify s Galilejským jezerem. Při ní se jihovýchodně od vesnice rozkládá velká průmyslová zóna Dolní Galilea.\n\nLavi byl založen v roce 1949. Zakladateli osady byla skupina nábožensky orientovaných židovských přistěhovalců ze Spojeného království. Někteří z nich byli jako děti ve 30. letech 20. století převezeni do Británie z Německa a unikli tak holokaustu. Zpočátku stával kibuc o něco západněji (zhruba na místě nynější mládežnické vesnice Hodajot), ale už v roce 1950 se přesunul do nynější polohy.\n\nKibuc svým názvem navazuje na stejnojmenné židovské sídlo zmiňované počátkem křesťanského letopočtu v Talmudu a Mišně. Ve středověku na ně navázala arabská vesnice Lubija. Křižáci ji označovali ve středověku jako Lubia. V obci fungovala základní škola. Roku 1931 měla 1850 obyvatel a 405 domů. Stávala do války za nezávislost v roce 1948 cca 1 kilometr jihozápadně od dnešního kibucu. Obyvatelstvo v arabské vesnici Lubija bylo už od počátku 20. století naladěno výrazně protižidovsky. Během války byla tato oblast ovládnuta židovskými silami a arabské obyvatelstvo bylo vysídleno. Kibuc Lavi vznikl na pozemcích této arabské vesnice. Přímo na místě arabské vesnice se nyní rozkládá les Lavi.\n\nRozhodnutí o osídlení této oblasti po roce 1948 bylo motivováno politicky. Sám premiér Izraele David Ben Gurion prosazoval, aby prostor opuštěné arabské vesnice Lubija, v blízkosti strategicky významné křižovatky Golani rychle získal židovské osídlení. Osadníci zde ovšem v prvních letech čelili nedostatku vody, která se musela dovážet v cisternách. To se projevovalo na hospodářské situaci kibucu, který nemohl rozvinout zemědělské aktivity.\n\nEkonomika kibucu je založena na zemědělství, průmyslu a turistickém ruchu. Stojí zde hotel. V obci fungují zařízení předškolní péče o děti a základní škola. Dále je tu zdravotní středisko, plavecký bazén, sportovní areály a synagoga.\n\nObyvatelstvo kibucu Lavi je nábožensky orientované. Podle údajů z roku 2014 tvořili naprostou většinu obyvatel v Lavi Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě mírně rostoucí populací. K 31. prosinci 2014 zde žilo 630 lidí. Během roku 2014 populace klesla o 4,1 %.\n\n\n"}
{"id": "528787", "url": "https://cs.wikipedia.org/wiki?curid=528787", "title": "Zápas na Letních olympijských hrách 1984 – muži, řecko-římský do 62 kg", "text": "Zápas na Letních olympijských hrách 1984 – muži, řecko-římský do 62 kg\n\nZápas řecko-římský ve váhové kategorii 62 kg probíhal na Letních olympijských hrách 1984 v Anaheimském Convention Center. O medaile se utkalo celkem 20 zápasníků.\nZápasníci jsou rozděleni do dvou skupin. Je aplikován systém na dvě porážky.\n\n\n\n"}
{"id": "528788", "url": "https://cs.wikipedia.org/wiki?curid=528788", "title": "Hodajot", "text": "Hodajot\n\nHodajot ( הוֹדָיוֹת, Hodayot) je mládežnická vesnice a školský komplex v Izraeli, v Severním distriktu, v Oblastní radě Dolní Galilea.\n\nLeží v nadmořské výšce 285 metrů na planinách v Dolní Galileji, nedaleko místa, kde se tyto planiny začínají prudce svažovat k břehům Galilejského jezera.\n\nObec se nachází cca 10 kilometrů západně od centra města Tiberias, cca 100 kilometrů severovýchodně od centra Tel Avivu a cca 42 kilometrů východně od centra Haify. Hodajot obývají Židé, přičemž osídlení v tomto regionu je zcela židovské. Oblasti, které obývají izraelští Arabové, ale začínají jen cca 6 kilometrů západním a jihozápadním směrem (aglomerace Nazaretu a arabská sídla v údolí Bejt Netofa). Zhruba 7 kilometrů jižně od Hodajot leží také město Kafr Kama, které obývají izraelští Čerkesové.\n\nHodajot je na dopravní síť napojen pomocí dálnicí číslo 77, jež spojuje aglomeraci Haify s Galilejským jezerem.\n\nV roce 1949 na tomto místě (na pozemcích vysídlené arabské vesnice Lubija) vznikl kibuc Lavi. Šlo ale jen o provizorní stanoviště, ze kterého se osadníci roku 1950 přesunuli cca 1 kilometr východním směrem, do nynější lokality kibucu Lavi.\n\nMísto ale nezůstalo opuštěno, ještě v roce 1950 zde vznikla náboženská vzdělávací instituce. Prvními studenti zde byli židovští přistěhovalci z Indie (hebrejsky \"\"Hodu\"\"), kteří tak dali jméno této lokalitě - Hodajot. V prvních letech měl komplex Hodajot smíšený, osvětově-zemědělský charakter. Zdejší žáci část dne věnovali studiu, v zbylé části pomáhali při zemědělských pracích v sousedním kibucu Lavi. Později se kvůli potřebě profesionalizace zdejší výuky instituce soustředila čistě na vzdělávací roli. Podle oficiální databáze sídel byl Hodajot založen v roce 1959 (patrně myšleno datum uznání za samostatnou obec).\n\nV Hodajot studuje židovská mládež z chudých rodin a také noví židovští přistěhovalci. V komplexu kromě studentů trvale pobývá 12 rodin, které tu udržují veřejné instituce. Funguje tu synagoga, zdravotní středisko a předškolní péče o děti.\n\nObyvatelstvo Hodajot je nábožensky orientované. Podle údajů z roku 2014 tvořili naprostou většinu obyvatel v Hodajot Židé - cca 200 osob (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství, cca 300 osob).\n\nJde o menší sídlo. K 31. prosinci 2014 zde žilo 282 lidí. Během roku 2014 populace stoupla o 46,1 %. Do těchto údajů jsou ale započítáni zdejší studenti, kteří tu pobývají v internátu.\n\n"}
{"id": "528790", "url": "https://cs.wikipedia.org/wiki?curid=528790", "title": "Trestní oznámení", "text": "Trestní oznámení\n\nTrestní oznámení je jedním ze zdrojů skutečností, nasvědčujících tomu, že byl spáchán trestný čin. V trestněprávním procesním předpisu, kterým je trestní řád, tedy zákon č. 141/1961 Sb., o trestním řízení soudním, není trestní oznámení výslovně definováno. Zmíněno je pouze v § 59 odst. 5 („… \"činí-li se ústně trestní oznámení\"…“) a 6 („… \"jestliže byl protokol o trestním oznámení\"…“) a § 158 odst. 2 („… \"oznámení o skutečnostech\"…“). Obecně však platí, že trestní oznámení je podáním.\n\nOrgány činné v trestním řízení mají povinnost přijímat trestní oznámení, přičemž policejní orgán a státní zastupitelství mají tuto povinnost stanovenu v § 150 odst. 1 tr. řádu. Jejich postup při trestním oznámení upravují interní předpisy či pokyny obecné povahy. Je-li učiněno podání na soudu, tento neprodleně předává oznámení na příslušné státní zastupitelství.\n\nOproti tomu v § 368 trestního zákoníku je uveden taxativní výčet trestných činů, u kterých je dána oznamovací povinnost a kdy tedy se ten, kdo tuto povinnost poruší, sám dopouští neoznámení trestného činu. Existují však výjimky, uvedené v § 368 odst. 2 a 3 trestního zákoníku, např. advokát či advokátní koncipient ve vztahu ke skutečnostem, o nichž se dozví při výkonu advokacie nebo právní praxe či duchovní registrované církve nebo náboženské společnosti při výkonu zpovědního tajemství.\n\nPodle ustanovení § 59 odst 1 tr. řádu se rozlišuje oznámení\n\nJsou upraveny v § 59 odst. 3 tr. řádu, dle kterého musí podání obsahovat\nPokud oznámení nesplňuje obsahové náležitosti, orgán činný v trestním řízení je vrátí oznamovateli, je-li znám, k doplnění a zároveň mu stanoví lhůtu k odstranění nedostatků. Délka lhůty není zákonem stanovena, určí ji orgán dle svého uvážení a s přihlédnutím k závažnosti oznámení.\n\nNení-li oznamovatel znám či nejsou-li ve lhůtě nedostatky odstraněny, k oznámení se nepřihlíží. To však neplatí, pokud by obsahovalo skutečnosti, na jejichž podkladě lze učinit závěr o podezření ze spáchání konkrétního trestného činu.\n\nK těmto dle § 59 tr. řádu náleží\n\nProtokoluje se bezprostředně po provedení či zajištění nezbytných úkonů a opatření k předcházení či zabránění trestnému činu. Vždy se sepisuje protokol, pokud oznamovatel činí podání ústně. Před započetím protokolace jsou zjištěna a zapsána osobní data oznamovatele a tento musí být následně poučen. Poučení obsahuje upozornění na odpovědnost za uvedení vědomě nepravdivých údajů, zejména na trestný čin křivé obvinění dle § 345 tr. zákoníku, pomluva dle § 184 tr. zákoníku, poškození cizích práv podle § 181 tr. zákoníku, nadržování dle § 366 tr. zákoníku a na přestupek křivé vysvětlení dle § 6 zákona č. 251/2016 Sb.\n\nOznamovatel má též možnost dle § 100 odst. 2 tr. řádu odepřít výpověď, pokud by tím způsobil nebezpečí trestního stíhání sobě, svému příbuznému v pokolení přímém, svému sourozenci, osvojiteli, osvojenci, manželu, partneru nebo druhu anebo jiné osobě v poměru rodinném či obdobném, jehož újmu by právem pociťoval jako újmu vlastní. Ten, kdo má oznamovací povinnost podle trestního zákoníku však dle § 100 odst. 3 tr. řádu odepřít výpověď nemůže. Oznamovatel má právo dle § 2 odst. 14 tr. řádu používat svůj mateřský jazyk nebo jazyk, o kterém prohlásí, že jej ovládá. Jde-li o svědka, má tento právo dle § 55 odst. 2 tr. řádu žádat o utajení své podoby a podepsat protokol smyšleným jménem a příjmením, pokud okolnosti nasvědčují tomu, že mu v souvislosti s podáním svědectví zřejmě hrozí újma na zdraví nebo jiné vážné nebezpečí porušení základních práv.\n\nPo ukončení protokolace je protokol předložen k přečtení a oznamovatel má právo žádat doplnění, provedení oprav a změn tak, aby byl protokol v souladu s jeho výpovědí. Pokud o to výslovně požádá, má oznamovatel právo být do jednoho měsíce vyrozuměn o provedených opatřeních. Účelem protokolace je potvrdit či vyvrátit existenci skutečností, uvedených v oznámení a získání poznatků k odhalení skutečností významných pro právní kvalifikaci trestného činu. Pokud jsou předloženy věcné či listinné důkazy, poznamená se toto do protokolu, popř. je sepsán záznam o převzetí. V neposlední řadě se při ústním podání zjišťuje, zda oznamovatel uplatňuje nárok na náhradu škody.\n\n\n"}
{"id": "528793", "url": "https://cs.wikipedia.org/wiki?curid=528793", "title": "Anastasija Sevastovová", "text": "Anastasija Sevastovová\n\nAnastasija Sevastovová (* 13. dubna 1990 Liepāja) je lotyšská profesionální tenistka. Ve své dosavadní kariéře na okruhu WTA Tour vyhrála čtyři singlové turnaje, když první ovládla na antukovém Estoril Open 2010. V rámci okruhu ITF získala třináct titulů ve dvouhře a čtyři ve čtyřhře.\n\nNa žebříčku WTA byla ve dvouhře nejvýše klasifikována v říjnu 2018 na 11. místě a ve čtyřhře pak v prosinci téhož roku na 56. místě. Trénuje ji Ronald Schmidt.\n\nV lotyšském fedcupovém týmu debutovala v roce 2005 utkáním 2. skupiny zóny Evropy a Afriky proti Gruzii, v němž vyhrála dvouhru proti Tinatině Kavlašviliové. Přispěla tak k vítězství Lotyšek 3:0 na zápasy. Do roku 2020 v soutěži nastoupila k dvaceti jedna mezistátním utkáním s bilancí 16–5 ve dvouhře a 7–5 ve čtyřhře.\n\nV rámci hlavních soutěží událostí okruhu ITF debutovala v dubnu 2006, když na turnaji v chorvatské Makarské s dotací 10 tisíc dolarů postoupila z kvalifikace. Ve čtvrtfinále podlehla bosenské hráčce Dijaně Stojićové. Premiérový titul kariéry v této úrovni vybojovala v srpnu 2006 poté, co ve finále německé události v lázeňském Bad Saulgau zdolala Chorvatku Josipu Bekovou.\n\nV singlu okruhu WTA Tour debutovala na Istanbul Cupu 2007, na němž uspěla v kvalifikačním sítu. Na úvod hlavní soutěže porazila Anastasiji Jakimovovou, aby poté skončila na raketě páté nasazené Ukrajinky Aljony Bondarenkové, když o postupující rozhodl až tiebreak závěrečné sady.\n\nDebut v hlavní soutěži nejvyšší grandslamové kategorie zaznamenala v ženské dvouhře French Open 2009, kde zvládla tříkolovou kvalifikaci. V úvodním kole ji vyřadila maďarská hráčka Melinda Czinková. Premiérový posun do elitní světové stovky žebříčku WTA přišel 13. července 2009 po dohrání Wimbledonu, kdy vystoupala ze 105. na 99. příčku. První vítězný zápas na grandslamu vybojovala na US Open 2009 po výhře nad Thajkou Tamarine Tanasugarnovou.\n\nPremiérové finále okruhu WTA Tour odehrála na květnovém Estoril Open 2010 v portugalském Oeirasu, když ve finále dvouhry zdolala Španělku Arantxu Parraovou Santonjaovou. Cestou pavoukem na její raketě postupně zůstaly nejvýše nasazená Ágnes Szávayová, Kimiko Dateová, Anastasia Rodionovová a v semifinále pak Číňanka Pcheng Šuaj. Jednalo se o první lotyšskou šampionku singlové soutěže WTA po sedmnácti letech, když naposledy před ní trofej získala Larisa Savčenková na OTB Open 1993 v newyorském Schenectady. Na Monterrey Open 2010 poprvé porazila tenistku z elitní světové desítky po vyřazení deváté v pořadí Jeleny Jankovićové ve dvou setech. V semifinále ji pak zastavila Ruska Anastasija Pavljučenkovová. Do první padesátky žebříčku WTA nahlédla 11. října 2010, když se posunula z 55. na 45. místo.\n\nOsmifinále si zahrála na Australian Open 2011, kde vyřadila turnajovou jednadvacítku Yaninu Wickmayerovou, aby ji poté zastavila dánská světová jednička Caroline Wozniacká. Bodový zisk znamenal nové kariérní žebříčkové maximum poté, co ve vydání z 31. ledna 2011 figurovala na 36. pozici. Následně utrpěla zranění, které ji nejdříve vyřadily z devíti turnajů. Po návratu si přivodila poranění pravé nohy a levého hlezna, jež znamenaly další pauzu. V sezóně 2012 nemohla hrát úvodní čtyři měsíce a ve světové klasifikaci klesla na konečné 181. místo.\n\nPro vleklé zdravotní komplikace a deprese oznámila v květnu 2013 náhlé ukončení kariéry.\n\nNa dvorce a profesionální okruh se vrátila v lednu 2015 a sezónu zakončila na 110. pozici. Do finále postoupila na premiérovém ročníku travnatého Mallorca Open 2016, v němž za 1:17 hodin nestačila na Francouzku Caroline Garciaovou. Opět jako poražená finalistka skončila na červencovém BRD Bucharest Open 2016, kde v závěrečném duelu proti Rumunce Simona Halepová neuhrála ani jeden game. Vítězka tak snížila poměr vzájemných zápasů na 2:3.\n\nGrandslamové maximum zlepšila na US Open 2016, během něhož jí patřila 48. příčka klasifikace. Na úvod vyřadila Slovenku Annu Karolínu Schmiedlovou. Poté si poradila se španělskou světovou trojkou Garbiñe Muguruzaovou i Ukrajinkou Katerynou Bondarenkovou. Ve čtvrtém kole na ni nenašla recept britská turnajová třináctka Johanna Kontaová, jíž zdolala po 1.42 hodinách ve dvou setech. Stala se tak první Lotyškou v této fázi grandslamu od roku 1994 a účasti Larisy Neilandové mezi poslední osmičkou wimbledonské dvouhry. Před rozehráním ročníku 2016 přitom nevyhrála na newyorském majoru žádný zápas od roku 2010. Mezi poslední osmičkou hráček uhrála pouze dvě hry na Dánku Caroline Wozniackou.\n\n"}
{"id": "528794", "url": "https://cs.wikipedia.org/wiki?curid=528794", "title": "Kfar Zejtim", "text": "Kfar Zejtim\n\nKfar Zejtim ( כְּפַר זֵיתִים, doslova \"\"Olivová vesnice\"\", Kfar Zeitim, v oficiálním seznamu sídel Kefar Zetim) je vesnice typu mošav v Izraeli, v Severním distriktu, v Oblastní radě Dolní Galilea.\n\nLeží v oblasti s intenzivním zemědělstvím, v nadmořské výšce 55 metrů v Dolní Galileji, na náhorní plošině masivu Arbel, cca 5 kilometrů od břehů Galilejského jezera.\n\nObec se nachází cca 7 kilometrů severozápadně od centra města Tiberias, cca 103 kilometrů severovýchodně od centra Tel Avivu a cca 45 kilometrů východně od centra Haify. Kfar Zejtim obývají Židé, přičemž osídlení v tomto regionu je zcela židovské. Výjimkou je vesnice Chamam cca 3 kilometry severovýchodním směrem, kterou obývají izraelští Arabové respektive arabští Beduíni.\n\nKfar Zejtim je na dopravní síť napojen pomocí lokální silnice číslo 7717, jež vede do Tiberiasu.\n\nKfar Zejtim byl založen v roce 1950. Zakladateli osady byla skupina židovských přistěhovalců z Jemenu. Ti se usadili zde, na opuštěných pozemcích zaniklé arabské vesnice Hittin, která stávala do války za nezávislost v roce 1948 cca 1 kilometr jihozápadně od dnešního mošavu. Roku 1187 se u ní odehrála bitva mezi křižáky a muslimským vojskem vedeným Saladinem. Roku 1931 měla tato arabská vesnice 931 obyvatel a 190 domů. Během války za nezávislost roku 1948 byla tato oblast ovládnuta židovskými silami a arabské obyvatelstvo bylo vysídleno. Jedinou stavbou, která nebyla zbořena, je svatyně Nabi Šu'ajb, která slouží jakou poutní místo pro Drúzy.\n\nBrzy po vzniku Kfar Zejtim část zakladatelů tuto vesnici opustila, ale byli doplněni příchodem nových židovských osadníků. Ti pocházeli převážně z Kurdistánu.\n\nEkonomika Kfar Zejtim je založena zčásti na zemědělství. Část obyvatel za prací dojíždí mimo obec. Významnou roli hraje turistický ruch. V obci fungují zařízení předškolní péče o děti. Základní škola je v kibucu Lavi (náboženská) a v Giv'at Avni (sekulární). Dále je tu ješiva, knihovna, společenské centrum, zdravotní ordinace, obchod a sportovní areály.\n\nObyvatelstvo mošavu Kfar Zejtim je smíšené, tedy sekulární i nábožensky orientované. Podle údajů z roku 2014 tvořili naprostou většinu obyvatel v Kfar Zejtim Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s rostoucí populací. K 31. prosinci 2014 zde žilo 726 lidí. Během roku 2014 populace stoupla o 7,2 %.\n\n\n"}
{"id": "528800", "url": "https://cs.wikipedia.org/wiki?curid=528800", "title": "Bojovnice", "text": "Bojovnice\n\nBojovnice (\"Betta\") je rod sladkovodních paprskoploutvých ryb z podřádu labyrintky (Anabantoidei) a čeledi guramovití (Osphronemidae). Bojovnice pocházejí z jihovýchodní Asie – z Thajska, Laosu, Kambodže, Vietnamu, Malajsie, Singapuru, Bruneje a Indonésie. S více než šedesáti vědecky popsanými druhy se jedná o nejbohatší rod labyrintních ryb vůbec. Typovým druhem je bojovnice jávská (\"Betta picta\"). Nejznámějším druhem rodu je ale bojovnice pestrá (\"Betta splendens\"), která patří mezi nejoblíbenější akvarijní ryby a byla vyšlechtěna do mnoha ozdobných forem. Samci tohoto jsou dobře známí vzájemnou agresivitou. Ta je v jejich domovině využívána při tradičních rybích zápasech a celému rodu dala české jméno.\n\nVšechny bojovnice mají dobře vyvinutou péči o potomstvo. Podle typu péče lze bojovnice rozdělit na dvě velké skupiny. Samci asi čtvrtiny nebo pětiny druhů včetně nejznámější bojovnice pestré (tzv. \"pěnové\" nebo \"bublinové\" bojovnice) staví pro své jikry a nerozplavaný plůdek pěnová hnízda. To je u bojovnic pravděpodobně fylogeneticky původní forma péče. Samci většiny druhů včetně typové bojovnice jávské (tzv. \"tlamovcové\" bojovnice) opatrují oplozené jikry a nerozplavaný plůdek v tlamě. Roku 1981 bylo navrženo vyčlenění tlamovcových bojovnic do samostatného rodu \"Pseudobetta\". Podle současných poznatků však tlamovcové chování vzniklo u bojovnic několikrát nezávisle a rod \"Pseudobetta\" by tudíž byl nepřirozeným (polyfyletickým).\n\nBojovnice (\"Betta\") je s více než 60 vědecky popsanými druhy a řadou známých ale dosud vědecky nepopsaných populací nejrozsáhlejším rodem labyrintních ryb. V osmdesátých letech bylo navrženo vyčlenění tlamovcových druhů do samostatného rodu \"Pseudobetta\". Toto rozdělení však nebylo vědeckou komunitou přijato. Mezi chovateli a odborníky na bojovnice se však ujalo rozdělení na tzv. druhové skupiny nebo komplexy sdružující druhy s podobnými vlastnostmi.\n\nRod \"Betta\" v současnosti zahrnuje následující druhy:\n\nBojovnice pochází ze sladkých vod tropické jihovýchodní Asie.\n\nBojovnice nejsou schopné žít ve vodě s vysokou salinitou a nemohou se tedy vlastními silami šířit mezi mořem oddělenými ostrovy. Jejich současný výskyt zahrnující kromě jihovýchodoasijské pevniny i ostrovy západní části Malajského souostroví je výsledkem snížení hladiny moře během poslední doby ledové v svrchním pleistocénu.\n\nPřed 22 tisíci lety, během posledního glaciálního maxima, ležela hladina okolního moře 116 metrů pod současnou úrovní. Dnešní velké Sundské ostrovy Sumatra, Jáva a Borneo včetně řady menších přilehlých ostrovů tvořily součást asijské pevniny. Navazovaly na oblasti v současnosti tvořící Malajský poloostrov a jižní pobřeží Thajska, Kambodže a Vietnamu.\n\n\n"}
{"id": "528809", "url": "https://cs.wikipedia.org/wiki?curid=528809", "title": "Vrčivka", "text": "Vrčivka\n\nVrčivka (\"Trichopsis\") je rod asijských sladkovodních labyrintních ryb z čeledi guramovití. Vrčivky byly pojmenovány podle vrčivého zvuku, který vydávají stridulací v období tření.\n\nrod vrčivka\n"}
{"id": "528811", "url": "https://cs.wikipedia.org/wiki?curid=528811", "title": "Microctenopoma", "text": "Microctenopoma\n\nMicroctenopoma je rod sladkovodních afrických labyrintních ryb z čeledi lezounovití. Česky se rod označuje jako ostnovec (tak se však označuje i rod \"Ctenopoma\"), případně ostnoveček.\n\n"}
{"id": "528813", "url": "https://cs.wikipedia.org/wiki?curid=528813", "title": "Ctenopoma", "text": "Ctenopoma\n\nOstnovec (\"Ctenopoma\") je rod sladkovodních afrických labyrintních ryb z čeledi lezounovití.\n\nSeznam různých druhů:\n"}
{"id": "528846", "url": "https://cs.wikipedia.org/wiki?curid=528846", "title": "Zemský ráj to na pohled", "text": "Zemský ráj to na pohled\n\nZemský ráj to na pohled (2009) je filmová komedie Ireny Pavláskové podle částečně autobiografického scénáře Terezy Boučkové (viz její kniha \"Indiánský běh\", 1991). Vypráví o dospívání v disidentské rodině během normalizace. První část filmu se odehrává v letech 1968–69 (Invaze do Československa, Mistrovství světa v ledním hokeji 1969), druhá, větší část pak v roce 1977. Podle filmového publicisty Kamila Fily lze díky částečné autobiografii srovnávat filmové postavy se skutečnými lidmi – Petr Hána (Jiří Dvořák) je směsicí Pavla Landovského a Pavla Kohouta, otce scenáristky, Jan Pavel (Ondřej Vetchý) má v sobě zase něco z Václava Havla, Ludvíka Vaculíka a Jiřího Gruši.\n\nFilm se natáčel v Praze a okolí na podzim roku 2008. Před tím, o prázdninách, se natočilo několik scén v Chorvatsku.\n\n\nFilm úspěšně soutěžil na festivalu v Moskvě a na polském festivalu Lubuskie Lato Filmowe. V sekci věnované českému filmu byl uveden i na MFF Karlovy Vary 2010 a v září by měl být i na programu MFF v Hamburku.\n\n\n"}
{"id": "528847", "url": "https://cs.wikipedia.org/wiki?curid=528847", "title": "Paralelní svět (Hvězdná brána)", "text": "Paralelní svět (Hvězdná brána)\n\nParalelní svět je 20. epizoda 1. řady sci-fi seriálu Hvězdná brána.\n\nSG-1 zkoumá cizí komplex na planetě P3R-233. Dr. Daniel Jackson narazí na cizí artefakt, který se podobá zrcadlu. Daniel se dotkne artefaktu a nevědomě vstoupí do alternativní reality. Když Daniel zjistí, že je komplex náhle opuštěný, usoudí, že zbytek SG-1 se vrátil Hvězdnou bránou bez něj, a vytáčí adresu domů.\n\nPo jeho návratu na Zemi, Daniel objevuje, že se SGC musela náhle změnit, hlavně proto, že jej nikdo nezná. Daniel je zatčen plukovníkem Hammondem. Catherine Langford, která se stará o program brány, vyslýchá Daniela a chce vědět jak získal kód SG-1 k otevření Iris. Daniel, stále věřící, že je ve své vlastní realitě, trvá na tom, že je členem SG-1. Během výslechu s Catherine, Daniel rychle zjistí několik rozdílů mezi touto realitou, včetně skutečnosti, že on odmítl nabídku k tomu, aby pracoval na programu Hvězdné brány a také, že Samantha Carterová je civilní astrofyzik pomáhající SGC namísto kapitána v americkém vojenském letectvu.\n\nKdyž Daniel říká Catherine, že odešla do výslužby a žije s Ernestem Littlefieldem, je šokovaná a doporučuje Jackovi O'Neillovi, který je nyní velící důstojník SGC aby Daniela vyslechl. Když Daniel řekne O'Neillovi, že O'Neill chtěl spáchat sebevraždu po smrti svého syna, získá jeho pozornost. Když vstoupí Dr. Carterová, vysvětluje, že \"ztratili\" Washington a Filadelfii. Daniel se ptá, co myslí tím \"ztratili\". Dozví se, že Země je pod útokem Goa'uldů, jeden a půl miliardy lidí je mrtvých a většina světových populačních center byla zničená; včetně egyptského města, které bylo naposledy známým výskytem Danielova protějšku.\n\nDr. Carterová brzo usuzuje, že Daniel je z alternativní reality, ze které přišel \"kvantovým zrcadlem\". Analýzou přenosu přijatého z planety odkud Daniel přišel, si Daniel, Sam a Catherine uvědomí, že přenos je ve skutečnosti adresa Hvězdné brány, zřejmě základna nynějšího útoku na Zemi. O'Neill chce poslat skrz bránu bombu, ale Daniel poukazuje na to, že toto Zemi nezachrání, avšak jeho Země ještě má šanci. Navzdory skutečnosti, že bude jediná osoba, kterou mohou zachránit, protože nemají čas na to vytočit bránu více než jednou, alternativní SG-1 souhlasí, že pomůže Danielovi. Nicméně, Apophisovi Jaffové, vedeni Teal'cem, který se v této realitě nikdy nesetkal s SG-1, napadne SGC jako odvetu za zničení Chulaku. SG-1 má kolem dvaceti minut, než mohou Hvězdnou bránu vytočit znovu, a nemusí se povést tak dlouho zadržet Jaffy. Ale Daniel nabízí O'Neillovi videozáznam své mise v jeho realitě a navrhuje, ať jej ukáže Teal'covi, aby jim získal čas. Předtím, než O'Neill konfrontuje Teal'ca, Carterová jej obejme. Catherine se ptá zmateného Daniela, \"Ve vaší realitě nejsou zasnoubeni?\"\n\nAlternativní členové SG-1 umírají, když se snaží získat Danielovi čas na útěk. O'Neill je zabit Teal'cem, protože Teal'cova manželka a syn byli zabiti při útoku na Chulak. Carterová odjistí granát, který ji zabije spolu s několika Jaffy. Catherine je zastřelena poté, co otevře Hvězdnou bránu Danielovi. SGC je zničena autodestrukcí, hned po tom, co se Danielovi podaří uniknout skrz Hvězdnou bránu. Těsně před průchodem bránou zasáhne Teal'c Daniela tyčovou zbraní. Daniel uniká zpět na planetu se zrcadlem, vyzbrojený adresou brány světa, který představuje základnu pro invazi. Když projde zrcadlem do své reality, najde jej zraněného SG-1.\n"}
{"id": "528848", "url": "https://cs.wikipedia.org/wiki?curid=528848", "title": "Lapidárium", "text": "Lapidárium\n\nLapidárium (z lat. \"lapis\" – „kámen“) je označení pro místo či instituci, kde jsou shromážděny a vystavovány kamenné předměty jako sochy, náhrobky, sarkofágy, pomníky, kašny, kříže, milníky, kamenné části nebo články staveb, (kupříkladu pilíře, sloupy, kružby oken, portály, svorníky, žebra, klenáky) apod.\n\nNejstarší lapidária vznikala \"in situ\" (na místě) zaniklých antických měst či osad, rozbořených barbary v období zániku Římské říše, byla esteticky upravována a zpřístupňována již od doby renesance.\n\nDalší vlna zájmu o lapidária souvisí s osvícenstvím 2. poloviny 18. století. Do lapidárií od té doby bývají přemísťovány originály sochařských děl, které zpravidla byly zásadně poškozeny, a proto je na jejich stanovišti nahradily kopie, významné historické památky (pamětní nápisové desky) či ohrožené památky (např. smírčí kříže), často ideologicky nevhodné pomníky.\nDalší objekty pocházejí ze zrušených hřbitovů, z veřejných prostranství -kde při úpravách bránily provozu (kašny, pomníky), dále ze zbořených staveb (dekorace domů z nik, attiky, nádvoří) či z archeologických výzkumů.\n\nNynější lapidária jsou zpravidla součástí muzeí, galerií, expozic na hradech, zámcích či archeologických nalezištích, případně jsou v ně přeměněny zrušené hřbitovy.\n\n\nFrancie\n\nChorvatsko\n\nItálie\n\nMaďarsko\n\nNěmecko\n\nRakousko\n\nSlovinsko\n\nŠvýcarsko\n\n\n\n"}
{"id": "528859", "url": "https://cs.wikipedia.org/wiki?curid=528859", "title": "Boleslav II. (rozcestník)", "text": "Boleslav II. (rozcestník)\n\nJméno Boleslav II. mělo v historii několik osob:\n"}
{"id": "528878", "url": "https://cs.wikipedia.org/wiki?curid=528878", "title": "Seznam postav seriálu Star Trek: Stanice Deep Space Nine", "text": "Seznam postav seriálu Star Trek: Stanice Deep Space Nine\n\nToto je seznam hlavních a některých vedlejších postav, které se objevují v seriálu \"\" (1993–1999).\n\nPozn.: Barevně v souladu s uniformami je označeno zařazení postav: červená – velení, modrá – vědecká a lékařská sekce, žlutá – technická sekce a bezpečnost, tmavě červená – velení Bajorské milice, hnědá – bezpečnost Bajorské milice, šedá – civilisté. \n"}
{"id": "528895", "url": "https://cs.wikipedia.org/wiki?curid=528895", "title": "Patrick Allen (politik)", "text": "Patrick Allen (politik)\n\nSir Patrick Linton Allen (* 7. únor 1951, Portland Parish) je současný generální guvernér Jamajky. \n\nPřísahu generálního guvernéra složil 26. února 2009. Od vzniku nezávislého státu v roce 1962 je pátým rodilým Jamajčanem a šestou osobou v tomto úřadu. \n\nBakalářský diplom z historie a religionistiky, stejně jako magisterský titul z teologie získal na Andrews University v michiganském Berrien Springs. Je členem církve Adventistů sedmého dne. Na Jamajku se vrátil v roce 1986 a stal se pastorem. V roce 1987 se oženil s Denisou Beckfordovou, se kterou má tři děti, Kurta, Candice a Davida. \n"}
{"id": "528900", "url": "https://cs.wikipedia.org/wiki?curid=528900", "title": "Kent-Olle Johansson", "text": "Kent-Olle Johansson\n\nKent-Olle Tommy Johansson (* 18. listopadu 1960 Simrishamn, Švédsko) je bývalý švédský zápasník, reprezentant v zápase řecko-římském. V roce 1984 vybojoval na olympijských hrách v Los Angeles stříbrnou medaili ve váhové kategorii do 62 kg.\n\n"}
{"id": "528902", "url": "https://cs.wikipedia.org/wiki?curid=528902", "title": "Smrt čeká všude", "text": "Smrt čeká všude\n\nSmrt čeká všude (originální anglický název The Hurt Locker) je americký válečný film režisérky Kathryn Bigelowové z roku 2008. Ve Spojených státech byl do distribuce uvolněn až v roce 2009. Film získal četná ocenění včetně šesti Oscarů za rok 2009. Film sleduje počínání skupiny amerických pyrotechniků ve válce v Iráku.\n\nSnímek byl natáčen v Jordánsku nedaleko iráckých hranic, protože režisérka chtěla, aby film vypadal autenticky. Zároveň se tak na filmu mohlo podílet mnoho iráckých uprchlíků jako kompars.\n\nSnímek začíná citací z knihy \"War Is a Force That Gives Us Meaning\" novináře Chrise Hedgese: „The rush of battle is a potent and often lethal addiction, for war is a drug.“ (česky: „Vzrušení z boje často způsobuje silnou a smrtelnou závislost, protože válka je droga.“) Všechna slova pak zmizí, pouze poslední čtyři (resp. tři v českém překladu) zůstanou.\n\nPříběh sleduje, jak se seržant William James stane velitelem týmu Bravo Armády USA na odstraňování výbušných zařízení (Explosive Ordnance Disposal, EOD) během první fáze po invazi během války v Iráku a nahrazuje tak seržanta Thompsona, který byl zabit v Bagdádu.\n\n\n"}
{"id": "528905", "url": "https://cs.wikipedia.org/wiki?curid=528905", "title": "Ernst Wilhelm Leberecht Tempel", "text": "Ernst Wilhelm Leberecht Tempel\n\nErnst Wilhelm Leberecht Tempel (* 4. prosince 1821, Niedercunnersdorf, Sasko – † 16. března 1889, Arcetri, Itálie) byl německý astronom a litograf. Působil ve Francii na hvězdárně v Marseille, později v Italii. Byla mu udělena Lalandova cena v roce 1861 a v roce 1888 získal Valzovu cenu, obě udělované Francouzkou akademií věd. Objevil 5 planetek a 12 komet.\n"}
{"id": "528908", "url": "https://cs.wikipedia.org/wiki?curid=528908", "title": "Roger Tallroth", "text": "Roger Tallroth\n\nRoger Tallroth (* 28. srpna 1960 Heby, Švédsko) je bývalý švédský zápasník, reprezentant v zápase řecko-římském. V roce 1984 vybojoval na olympijských hrách v Los Angeles stříbrnou medaili ve váhové kategorii do 74 kg, na hrách v Soulu o čtyři roky později skončil ve stejné kategorii na 7. místě.\n\n"}
{"id": "528909", "url": "https://cs.wikipedia.org/wiki?curid=528909", "title": "Helena Stachová", "text": "Helena Stachová\n\nHelena Stachová, roz. Helena Teigová (* 26. května 1931 v Praze) je významná česká překladatelka z polštiny. V roce 1999 se stala nositelkou Komandérského kříže Řádu za zásluhy o Polskou republiku. \n\nJe dcerou překladatelky Heleny Teigové (1902–1986) a profesora matematiky a teoretické fyziky Karla Teigeho. V roce 1950 maturovala na Francouzském reálném gymnasiu v Praze a poté v letech 1950–1955 studovala obor čeština – polština na Filozofické fakultě Univerzity Karlovy. Překladatelské práci se soustavně věnuje ve svobodném povolání od roku 1955. V letech publikačního zákazu překládala pod jménem Helena Teigová.\n\nMezi autory, jejichž knihy převedla z polštiny do češtiny, patří např. Sławomir Mrożek, Witold Gombrowicz, Stanisław Lem, Edward Stachura, Kazimierz Brandys, Alina a Czesław Centkiewiczovi, Józef Hen, Gustaw Herling-Grudziński, Janusz Krasiński, Karol Wojtyła, Aleksander Ścibor-Rylski, Stanislaw Ignacy Witkiewicz či Mariusz Szczygieł. \n\nSvé překlady publikovala také jako Helena Teigová ml., Lenka Teigová, Helena Teigová-Stachová a Lenka Stachová.\n\n\n"}
{"id": "528910", "url": "https://cs.wikipedia.org/wiki?curid=528910", "title": "Kathryn Bigelowová", "text": "Kathryn Bigelowová\n\nKathryn Bigelowová (* 27. listopadu 1951, San Carlos Kalifornie) je americká filmová režisérka známá především hororovými snímky. V poslední době upoutala značnou pozornost válečným thrillerem \"Smrt čeká všude\" (2008), za nějž získala dlouhou řadu mezinárodních cen.\n\nVystudovala Kolumbijskou univerzitu. Stala se vůbec první ženou, která si odnesla Oscara v kategorii Nejlepší režisér za film \"Smrt čeká všude\" (byla celkově čtvrtou nominovanou režisérkou v historii).\n\nV letech 1989–1991 byla provdaná za režiséra Jamese Camerona.\n\n\n"}
{"id": "528912", "url": "https://cs.wikipedia.org/wiki?curid=528912", "title": "Sören Claeson", "text": "Sören Claeson\n\nOve Sören Claeson (* 28. srpna 1960 Heby, Švédsko) je bývalý švédský zápasník, reprezentant v zápase řecko-římském. V roce 1984 vybojoval na olympijských hrách v Los Angeles bronzovou medaili ve váhové kategorii do 82 kg. Na hrách v Moskvě o čtyři roky dříve, stejně tak na hrách v Soulu v roce 1988 (tam však již ve váhové kategorii do 100 kg) nepostoupil ze skupiny.\n\n"}
{"id": "528915", "url": "https://cs.wikipedia.org/wiki?curid=528915", "title": "Konstantin II. Skotský", "text": "Konstantin II. Skotský\n\nKonstantin II. (před rokem 879 – 952) byl králem Alby, jak se v té době označovalo království na území Skotska. Jeho děda Kenneth I. byl prvním zaznamenaným králem svého rodu, jako král Piktů.\n\nJeho vláda, podobně jako období panování jeho předků, bylo poznamenáno střety s Vikingy. V době kdy vládl, panovníci jižních království Wessexu a Mercie, později Anglického království ovládli sporné území Northumbrie. Konstantin se s nimi nejprve spojil v boji proti Vikingům, ale později se s nimi dostal do konfliktu a v letech 927 a 934 byl nucen uznat Ethelstanovu nadvládu. Konstantin se později spojil s vikinským králem Dublinu a napadl Ethlestana, ale roku 937 v bitvě u Brunanburhu byl poražen.\n\nRoku 943 abdikoval, jeho následníkem se stal syn jeho předchůdce Malcolm I., odešel do ústraní kláštera v St. Andrews, kde také roku 952 zemřel. Délkou vlády byl ve Skotsku překonán pouze Vilémem I.\n\nDatum jeho narození není uvedeno, ale vzhledem k tomu, že jeho otec a král byl zabit roku 878, narodil se zřejmě dříve než rok před jeho smrti. Poté se v irských kronikách objevuje zmínka až o smrti Donalda II. Historici předpokládají, že v mezidobí vládl Giric a Konstantin se svým bratrancem našli útočiště v exilu na irském královském dvoře.\n\nGiric zemřel roku 889 a Konstantin se zřejmě s Donaldem, který se stal králem, vrátil do země. Války s Vikingy pokračovaly i v době Donaldovy vlády, ten byl roku 900 zabit v jedné bitvě s nimi a Konstantin se stal jeho nástupcem na trůnu.\n\nNejstarší událost zaznamenaná v Kronice králů Alby v období vlády Konstantina je vikinský útok, vypálení Dunkeldu a celé \"Albanie\". Toto je první použití názvu \"Albania\", latinského překladu irského označení \"Alba\", pro území ovládané Kennethovými potomky. Jednalo se buď o Vikingy vyhnané z Dublinu roku 902, nebo o ty, kteří porazili Donalda II. roku 900. Kronika uvádí, že seveřané byli roku 904 poraženi u Srath Erenn.\n\nDalším záznamem v kronice je údaj o tom, že se Konstantin setkal s biskupem Cellachem na hoře Hill of Belief nedaleko Scone a dohodli se, že zákony světské i církevní by měly být jednotné pro celé Skotsko (latinsky \"pariter cum Scottis\"). Výklad tohoto setkání není jednoznačný. Mohlo se jednat o setkání před královou inaugurací nebo o urovnání sporů mezi církevní a světskou mocí.\n\nV období let 914 až 916 došlo ke zvýšení aktivity Vikingů v Irském moři. Severní část Northumbrie v té době ovládal Ealdred, který požádal Konstantina o pomoc proti Vikingům. Oba se svými vojsky vyrazili na jih, kde se v nerozhodné bitvě střetli s nepřítelem. Alfrédův syn Eduard ovládl Mercii a nedaleko Backewelu nechal postavit hrad, z něhož jeho vojsko mohlo lépe kontrolovat severní oblasti. Anglosaská kronika uvádí, že roku 920 nebo 921 došlo k setkání Eduarda s ostatními panovníky oblastí v Británii, mimo jiné i Konstantina, kteří ho uznali za svého pána. Poprvé byl v kronice použit termín \"scottas\", od něhož bylo později odvozeno pojmenování obyvatel Skotska.\n\nPoté co Ethelstan nastoupil na anglický trůn, obsadil větší část Northumbrie a Anglické království se stalo nejsilnějším královstvím v Británii. Kronika Johna z Worcesteru uvádí, že se Ethlestan setkal s odporem ze strany Konstantina, krále Strathclyde i velšského panovníka. Jednání u Eamont Bridge roku 927 skončilo dohodu s Ethlestanem, že uvedení panovníci se nespojí s Vikingy proti Ethlestanovi.\n\nDůvody proč roku 934 vyrazil Ethlestan se svou armádou na sever kroniky neuvádí. V květnu dobyl Winchester a v červnu dorazil k Nottinghamu. Owen, král Strathclyde, byl poražen u Symeonu. Poté zřejmě došlo k jednání mezi Konstantinem a Ethlestanem. Konstantinův syn se stal Ethlestanovým rukojmím a on sám doprovodil Ethlestanovo vojsko při návratu na jih.\n\nRoku 937 vpadl Konstantin s Owenem ze Strathclyde a Olafem z Dublinu do Anglie. Vojska se střetla v bitvě u Brunanburhu, která skončila vítězstvím anglické armády. Konstantin, v té době už šedesátiletý, v ní ztratil syna. I když se jednalo o velkou bitvu, zřejmě nevyřešila situaci v Británii. Dva roky poté Ethlestan zemřel a rok po jeho smrti Amlaib z Irska obsadil Northumbrii a oblast Danelawu v Mercii.\n\nV polovině 10. století byl už Konstantin starý muž. V království Alba ještě nebyla vytvořena tradice předávání moci, ale bylo zřejmě upřednostňováno předání moci nejstaršímu synovi. V té době byl jeho jediný žijící syn Indulf ještě příliš mladý, aby se stal králem. Jeho následníkem se tak stal jeho synovec Malcolm.\n\nKroniky uvádí, že k předání moci byl Konstantin donucen, roku 943 abdikoval a vstoupil do kláštera. Zemřel roku 952. Jeho syn Indulf se stal králem po Malcolmově smrti.\n"}
{"id": "528916", "url": "https://cs.wikipedia.org/wiki?curid=528916", "title": "Martin Myšička", "text": "Martin Myšička\n\nMartin Myšička (* 9. března 1970 Příbram) je český divadelní a filmový herec. Od roku 1997 je stálým členem Dejvického divadla. V roce 1994 získal Cenu Alfréda Radoka Talent roku. V roce 2009 působil i jako režisér.\n\nMartin Myšička se narodil 9. března 1970 v Příbrami, s rodiči ovšem žil v obci Stará Huť. Po studiu na gymnáziu začal studovat obor subnukleární fyzika na Matematicko-fyzikální fakultě UK a poté byl ještě přijat na DAMU. Obě školy úspěšně dokončil v roce 1995. Již během studií hostoval v několika pražských divadlech, např. Studiu divadla Labyrint, v Divadle Na zábradlí, v Národním divadle i ve Studiu Ypsilon. V roce 1994 obdržel Cenu Alfréda Radoka Talent roku za titulní roli knížete Myškina ve hře \"Idiot\". Po dokončení studia působil v Západočeském divadle Cheb, v Divadle v Řeznické a získal i stálé angažmá v Národním divadle. V roce 1997 se stal členem Dejvického divadla, kde působí do současnosti, nicméně i nadále hostuje v jiných pražských divadlech. Dvakrát se ujal i divadelní řežie (2009 Joe Penhall: \"Krajina se zbraní\", 2016 Theodor Holman: \"Interview\").\n\n\n\n\n\n\n"}
{"id": "528925", "url": "https://cs.wikipedia.org/wiki?curid=528925", "title": "Frank Andersson", "text": "Frank Andersson\n\nFrank Öivind Stefan Andersson (9. května 1956 Trollhättan – 9. září 2018) byl švédský zápasník, který se vrcholově věnoval oběma stylům. V roce 1984 vybojoval na olympijských hrách v Los Angeles bronzovou medaili v zápase řecko-římském ve váhové kategorii do 90 kg. Je držitelem tří zlatých (1977, 1979, 1982) a jedné stříbrné (1981) medaile z mistrovství světa a čtyř zlatých a tří stříbrných z mistrovství Evropy, vše v zápase řeckořímském v kategorii do 90 kg. Později se stal profesionálním wrestlerem, používá nickname \"Frankie Boy\".\n\n"}
{"id": "528926", "url": "https://cs.wikipedia.org/wiki?curid=528926", "title": "Precheza", "text": "Precheza\n\nPRECHEZA a.s. (zkratka z Přerovské chemické závody) je podnik chemického průmyslu, který sídlí v městě Přerov.\n\nFirma je součástí holdingu Agrofert, který ovládá podnikatel Andrej Babiš. Hlavními produkty firmy je titanová běloba, železité pigmenty, kyselina sírová a sádrovec (síran vápenatý). Původně se podnik jmenoval „První moravská rolnická továrna akciová na soustředěná hnojiva a lučebniny v Přerově“, vznikl roku 1897 a byl zaměřen na výrobu hnojiv (superfosfát).\n\n"}
{"id": "528934", "url": "https://cs.wikipedia.org/wiki?curid=528934", "title": "Stratiformis", "text": "Stratiformis\n\nStratiformis (česky \"rozlehlý\", zkratka str) je jeden z oblačných tvarů. Může se vyskytovat u oblaků cirrocumulus, altocumulus a stratocumulus.\n\nStratiformis je značně rozlehlý oblak, který pokrývá značnou část, popřípadě úplně celou oblohu.\n\nTvar stratiformis vzniká především na okraji rozsáhlé vystupující vzduchové hmoty, tj. při dynamické konvekci.\n\nSKŘEHOT, Petr. Velký atlas oblaků. [s.l.] : Computer Press, 2008. 368 s.\n"}
{"id": "528935", "url": "https://cs.wikipedia.org/wiki?curid=528935", "title": "Ekonomická regulace", "text": "Ekonomická regulace\n\nEkonomická regulace je v ekonomii regulace ve smyslu uplatňování zákonů a dalších závazných předpisů vlády nebo jiných institucí, které se používají k účelům jako je náprava selhání trhu či centrální plánovaní ekonomiky. Efektivní regulace existuje jen tehdy, pokud můžeme říci, že celkové přínosy jsou vyšší než celkové náklady.\n\nZa základní důvod existence ekonomické regulace lze považovat různé formy selhání trhu, které vznikají, pokud tržní mechanismy nevedou ke společensky optimálním výsledkům (obvykle ve smyslu Paretova optima). Tržní selhání bývají spojena s výrobní nebo alokační neefektivitou. Mezi příčiny tržních selhání lze zařadit zejména následující:\n\nHrozí-li nějakému trhu selhání a rozhodne-li se proto vláda (či jiná instituce) tento trh regulovat, je nutné zvolit konkrétní formu regulace. Může jít o zákazy či příkazy některých činností; o standardy týkající se bezpečnosti či kvality zboží; o regulaci cen; nebo o udělování a případně odebírání licencí nutných pro provádění určitých aktivit (např. bankovní licence). Alternativně k těmto formám regulace se může vláda sama stát producentem na daném trhu, a nebo může ovlivňovat rozhodování výrobců a spotřebitelů vyšším zdaněním či naopak dotací některých aktivit a produktů.\n\nMezi nejvíce regulovaná odvětví patří zejména energetický průmysl, doprava, telekomunikace (tedy oblasti s velkými náklady na infrastrukturu, které způsobují tendence ke vzniku přirozeného monopolu, uplatňuje se zde tedy zejména regulace cen), dále pak pojišťovnictví, bankovní průmysl a finanční trhy, a farmaceutický průmysl (tedy sektory s výraznou informační asymetrií a sklony k morálnímu hazardu; regulace se tak zaměřuje zvláště na zákazy některých činností, stanovování příkazů a norem, které musí každý subjekt splňovat, a na udílení licencí). Významnou roli hraje také regulace zabývající se ochranou životního prostředí, například prostřednictvím emisních povolenek, které mají za cíl omezit negativní externalitu v podobě znečištění vzduchu. Specifickou formou pak je regulace jednotlivých povolání zejména vymezením požadavků, které musí splňovat každý, kdo dané povolání vykonává – cílem této regulace je omezení informační asymetrie ohledně odborné způsobilosti dané osoby (týká se například lékařů, právníků, účetních atd.).\n\nV České republice se provádění regulace účastní zejména:\n\nTeorie regulatorního zajetí (regulatory capture) popisuje situaci, kdy instituce vytvořená za účelem regulace nějakého odvětví ve skutečnosti nejedná ve veřejném zájmu, ale naopak v zájmu specifické zájmové skupiny – obvykle dominantních subjektů v daném odvětví. Důvodem vzniku regulatorního zajetí může být zejména fakt, že tyto zájmové skupiny jsou regulací zásadně ovlivněny a jsou proto ochotny věnovat značnou snahu a značné finanční prostředky na ovlivnění konkrétní podoby regulace ve svůj vlastní prospěch (například prostřednictvím lobbyingu); oproti tomu veřejný zájem je rozprostřen mezi všechny ostatní členy společnosti, kde zájem jednotlivce na podobě regulace konkrétního odvětví je výrazně nižší a chybí proto motivace ke snaze ovlivnit ji.\n\nRegulace se ve velké míře začala prosazovat (zvláště v USA) od třicátých let 20.století, kdy volný trh předchozího období vyústil ve Velkou depresi. Výsledkem byla rozsáhlá regulace finančních trhů (například Glass-Steagallovým zákonem), ale i dalších odvětví. V sedmdesátých letech se rozšířila kritika regulace; mezi hlavní argumenty kritiků regulace patří kromě konceptu regulatorního zajetí to, že příliš velká regulatorní zátěž vede k neefektivitě, pokřivení trhu, bývá spojena s velkou nepružností státních institucí a byrokracií, vede k velkým nákladům pro stát a k omezení ekonomického růstu; výsledkem sílícího přesvědčení o důležitosti těchto argumentů bylo od sedmdesátých let období deregulace a privatizace zejména v oblasti telekomunikací, dopravy a finančních trhů. Příliš velká míra deregulace v bankovnictví a finančnictví spojená s následným rozšířením morálního hazardu, informační asymetrie a s podstupováním přílišného rizika je považována za jednu z hlavních příčin finanční krize, která vypukla v roce 2007 a poté přerostla v globální recesi. Po finanční krizi tak následovalo období opětovného zvyšování regulace a dohledu, alespoň co se finančních trhů týče – v USA například nově zavedený Dodd Frankův zákon obnovil některé principy Glass-Steagallova zákona, které byly zrušené v období deregulace; v Evropě pak vznikla například Evropská bankovní unie upravující mj. kapitálové požadavky pro banky.\n\nBAŽANTOVÁ, Ilona. Ekonomie regulace: nové projevy tržních selhání a jejich řešení. Praha: Vladimír Lelek, 2013. ISBN 978-80-904837-3-6\n\nSTIGLITZ, Joseph E. Economics of the public sector. 4rd ed. New York: Norton, 2000. ISBN 0-393-96651-8\n\nMEJSTŘÍK, Michal, Magda PEČENÁ a Petr TEPLÝ. Bankovnictví v teorii a praxi. Praha: Karolinum, 2014. ISBN 978-80-246-2870-7\n\n"}
{"id": "528939", "url": "https://cs.wikipedia.org/wiki?curid=528939", "title": "Ayhan Taşkin", "text": "Ayhan Taşkin\n\nAyhan Taşkin (* 6. ledna 1953) je bývalý turecký zápasník, specializující se na volný styl. V roce 1984 vybojoval na olympijských hrách v Los Angeles bronzovou medaili ve váhové kategorii +100 kg.\n\n"}
{"id": "528950", "url": "https://cs.wikipedia.org/wiki?curid=528950", "title": "Evropské společenství", "text": "Evropské společenství\n\nEvropské společenství (zkráceně ES) představovalo nejsilnější a nejstarší, první ze tří pilířů Evropské unie v období 1992–2009. V této podobě bylo ustaveno Maastrichtskou smlouvou a mělo supranacionální charakter (členské státy na něj delegovaly část své suverenity). Vzniklo transformací Evropského hospodářského společenství a změnou jeho názvu. Nabytím účinnosti Lisabonské smlouvy v prosinci 2009 došlo k zániku systému tří pilířů EU a zániku Evropského společenství v této podobě.\n\nJako jediný subjekt v rámci Evropské unie mělo Evropské společenství právní subjektivitu. Obsahovalo také právní řád nazývaný acquis communautaire, který je nadřazen národnímu právu. Lisabonská smlouva přiřkla právní subjektivitu celé Evropské unii, která se tak stala plnohodnotným subjektem mezinárodního práva s možností uzavírat mezinárodní smlouvy.\n\nAmsterodamská smlouva z roku 1999 převedla některé kompetence jako například azylovou a přistěhovaleckou politiku, celní spolupráci nebo soudní spolupráci v občanskoprávních záležitostech ze třetího do prvního pilíře.\n\nAgenda ES zahrnovala následující oblasti:\n\n\n"}
{"id": "528952", "url": "https://cs.wikipedia.org/wiki?curid=528952", "title": "Incus", "text": "Incus\n\nIncus (česky kovadlinový, zkratka inc) je jedna z oblačných zvláštností. Může se vyskytovat u oblaku cumulonimbus.\n\nCumulonimbus incus je veliký, vysoký oblak, jehož horní část se rozšiřuje do tvaru trychtýře či kovadliny. Většinou je také patrná vláknitá struktura (tvar capillatus).\n\nZvláštnost incus vzniká, když termické vstoupavé proudy narazí na tropopauzu, která proudům znemožní další vstoupání, a stočí je do boku. V závislosti na zeměpisné poloze a ročním období k tomu dochází ve výšce 7 až 17 kilometrů.\n\n"}
{"id": "528960", "url": "https://cs.wikipedia.org/wiki?curid=528960", "title": "Salih Bora", "text": "Salih Bora\n\nSalih Bora (* 23. srpna 1953) je bývalý turecký zápasník, specializující se na zápas řecko-římský. Dvakrát startoval na olympijských hrách, v roce 1976 vybojoval na hrách v Montrealu 7. místo ve váhové kategorii do 48 kg a v roce 1984 na hrách v Los Angeles 4. místo opět v kategorii do 48 kg. Je držitelem tří stříbrných medailí z mistrovství světa a jedné bronzové z mistrovství Evropy.\n\n"}
{"id": "528965", "url": "https://cs.wikipedia.org/wiki?curid=528965", "title": "Bohdánkov", "text": "Bohdánkov\n\nBohdánkov ( \"\") je malá vesnice, část obce Bílá v okrese Liberec. Nachází se asi 2 km na severovýchod od Bílé. Je zde evidováno 31 adres. Trvale zde žije 34 obyvatel.\n\nBohdánkov leží v katastrálním území Petrašovice.\n\nPrvní písemná zmínka o obci pochází z roku 1548.\n\n"}
{"id": "528967", "url": "https://cs.wikipedia.org/wiki?curid=528967", "title": "Dehtáry (Bílá)", "text": "Dehtáry (Bílá)\n\nDehtáry jsou malá vesnice, část obce Bílá v okrese Liberec. Nachází se asi 3 km na jih od Bílé. Skrze Dehtáry protéká potok Oharka.\n\nV roce 1903 zde stálo 24 domů a fungovala jednotřídní škola, kterou navštěvovalo 39 žáků. Ke zdejší školní obci náležely mimo Dehtár také Chvalčovice a Klamorna. Mezi majitele větších zemědělských usedlostí patřili: Josef Jíra č.p. 9 (33 ha), Josef Bartoš č.p. 10 (17 ha), Jan Stejskal (10 ha). Ze spolků zde fungoval Sbor dobrovolných hasičů a Národní jednota Severočeská. Pouť se konala v neděli po sv. Jakubovi, posvícení pak druhou říjnovou neděli \n\nV době Protektorátu v v letech 1942-1945 obci působila Lidová škola zemědělská. Národní škola v Dehtárech zanikla v roce 1959.\n\nDnes je zde evidováno 23 adres. Trvale zde žije 8 obyvatel.\n\nDehtáry leží v katastrálním území Chvalčovice o výměře 3,67 km. Část Klamorna je vedena jako 2. díl základní sídelní jednotky Dehtáry.\n\nPrvní písemná zmínka o obci pochází z roku 1547. Podle Kudrnáče lze datovat původ Dehtár již do 9. století. Původní obyvatelé pálili dříví a připravovali dehet, což mělo dát i jméno obci.\n\n\n"}
{"id": "528969", "url": "https://cs.wikipedia.org/wiki?curid=528969", "title": "Domaslavice (Bílá)", "text": "Domaslavice (Bílá)\n\nDomaslavice je malá vesnice, část obce Bílá v okrese Liberec. Nachází se asi 2,5 km na severozápad od Bílé, při potoce Rašovka. Je zde evidováno 8 adres. Nezjištěn počet obyvatel\n\nDomaslavice leží v katastrálním území Vlčetín u Bílé o výměře 4,15 km.\n"}
{"id": "528970", "url": "https://cs.wikipedia.org/wiki?curid=528970", "title": "Jan Florián Hammerschmidt", "text": "Jan Florián Hammerschmidt\n\nJan Florián Hammerschmidt (4. května 1652, Stod – 4. ledna 1735, Praha) byl český kněz, spisovatel, básník, a dlouholetý týnský farář z doby barokní. Byl uvědomělým Čechem, psal zásadně pouze česky a latinsky, nikdy německy a odmítal také německy kázat.\n\nJan Florián Hammerschmidt se narodil 4. května 1652 ve Stodu u Chotěšova v dnešním Plzeňském kraji. V Klatovech absolvoval jezuitské gymnázium a poté nastoupil na jezuitskou akademii v Praze. Následně vstoupil do arcibiskupského kněžského semináře a po ukončení studií byl 12. června 1677 vysvěcen na kněze. Nejdříve působil tři roky jako kaplan v Českých Budějovicích a poté od roku 1680 jako farář v Kamenném Újezdě. Roku 1695 přešel do Klatov jako superior kaplanského domu, zřízeného zde 1688 pro péči o poutníky. Již o rok později odešel do Prahy, kde se stal rektorem kněžského semináře a roku 1710 zaujal post farářem v kostele Matky Boží před Týnem na Staroměstském náměstí. V této funkci setrval až do své smrti 4. ledna 1735. Je pohřben v závěru severní boční lodi Týnského chrámu poblíž mramorového oltáře Kalvárie, který nechal sám zřídit pro unikátní sochy z dílny Mistra Týnské Kalvárie.\n\nZa svého života byl oblíben a dosáhl mnoha vyznamenání a uznání. Stal se apoštolským pronotářem, kanovníkem Vyšehradským, Staroboleslavským (1698), dvorským hrabětem a rytířem zlatého kříže se zlatou korunou.\n\nVěnoval se zejména studiu teologie a historie. Jim jsou věnována také jeho díla, z nichž některá vyšla tiskem, většina se ovšem zachovala jen v rukopise. Jeho pozůstalost obsahovala na 76 téměř dokončených prací. Během svého působení pořizoval neustále výpisy z městských archivů, místních letopisů a kronik. Na jejich základě potom jednotlivým místům věnoval historicko-popisné monografie se zvláštním zřetelem k místním církevním dějinám. Odráží se v nich autorova velká sečtělost i znalost pramenů, z nichž některé dnes známe pouze díky jeho opisům. Většina děl se ovšem nedočkala vydání a dochovala se jen v rukopise. Například obšírné dějiny Českých Budějovic odmítla vydat městská rada z obav před ztrátou městských privilegií, která by byla zveřejněna. Tyto rukopisy se nyní nachází zejména v Národním muzeu, městských archivech či knihovnách. Zvlášť významné jsou jeho práce věnované Praze, v níž prožil podstatnou část svého života. Zachycuje v nich historii města, významných církevních institucí, stejně jako stav a vzhled pražských kostelů a jiných významných budov. Jeho dobové popisy jsou dnes neocenitelnou pomůckou.\n\n\n\n\n\n\n\n"}
{"id": "528971", "url": "https://cs.wikipedia.org/wiki?curid=528971", "title": "Chvalčovice", "text": "Chvalčovice\n\nChvalčovice ( \"\") jsou malá vesnice, část obce Bílá v okrese Liberec. Nachází se asi 2,5 km na jih od Bílé.\n\nObec v roce 1884 zasáhl požár, kterému padlo za oběť pět největších hospodářství a živností. Požár měl značně zbrzdit rozvoj obce. V roce 1910 zde stálo 52 domů a žilo 257 obyvatel. Podle sčítání obyvatel z roku 1921 měla obec 254 obyvatel žijících v 55 domech. Obec v té době patřila do politického okresu Český Dub a měla místní části Dehtáry a Klamorna.\n\nPo roce 1950 patřila obec do okresu Turnov. V roce 1960 došlo rozhodnutím rady ONV Turnov ke sloučení Chvalčovic s obcí Hradčany, čímž skončila samostatnost obce. Zároveň v důsledku územně správních změn připadla obec k okresu Liberec. Ani rozšířená obec Hradčany však neměla dlouhé samostatné trvání. V dubnu 1976 schválilo plenární zasedání ONV Liberec sloučení obcí Hradčany, Petrašovice a Bílá od jediného celku řízeného z Místního národního výboru Bílá.\n\nV současnosti je zde evidováno 23 adres. Trvale zde žije 30 obyvatel.\n\nChvalčovice je také název katastrálního území o rozloze 3,67 km. V katastrálním území Chvalčovice leží i Dehtáry a Klamorna.\n\n"}
{"id": "528972", "url": "https://cs.wikipedia.org/wiki?curid=528972", "title": "Klamorna (Bílá)", "text": "Klamorna (Bílá)\n\nKlamorna je malá vesnice, část obce Bílá v okrese Liberec. Nachází se asi 4 km na jih od Bílé, rozložena podél pravého břehu říčky Mohelky. Je zde evidováno 6 adres. Trvale zde žijí dva obyvatelé.\n\nKlamorna leží v katastrálním území Chvalčovice o výměře 3,67 km. Statisticky je Klamorna vedena jako 2. díl základní sídelní jednotky Dehtáry.\n\n"}
{"id": "528973", "url": "https://cs.wikipedia.org/wiki?curid=528973", "title": "Kostel Nanebevzetí Panny Marie (Targoviště)", "text": "Kostel Nanebevzetí Panny Marie (Targoviště)\n\nKostel Nanebevzetí Panny Marie ( / \"Tsŭrkva Sveto Uspenie Bogorodično\") je pravoslavná církevní stavba v Tărgovište. Je to jeden z nejlepších příkladů střední a pozdní církevní architektury bulharského národního obrození.\n\nBudova se nachází ve čtvrti Varoša - staré město v Tărgovište.\nKostel byl postaven v letech 1847-1851 Ustou Dimitarem z trjavnanské školy. Zvonicí byla původně dřevěná konstrukce vedle budovy. Kamenný kostel o třech lodích se rozkládá na ploše 510 m². Výbavení interiéru včetně ikonostasu bylo zhotoveno v roce 1860 taktéž uměleci trjavnanské školy. Na začátku 20. století byla Gencho Novakovem dostavěna elegantní zvonice, kterou navrhl italský autor Paul Forlani .\n\n\n"}
{"id": "528974", "url": "https://cs.wikipedia.org/wiki?curid=528974", "title": "Kocourov (Bílá)", "text": "Kocourov (Bílá)\n\nKocourov je malá vesnice, část obce Bílá v okrese Liberec. Nachází se asi 3 km na jihovýchod od Bílé. Je zde evidováno 6 adres. Trvale zde žije 5 obyvatel.\n\nKocourov leží v katastrálním území Petrašovice o výměře 8,11 km. Část Koucourov je vedena jako 2. díl základní sídelní jednotky Vesec.\n\n"}
{"id": "528975", "url": "https://cs.wikipedia.org/wiki?curid=528975", "title": "Kohoutovice (Bílá)", "text": "Kohoutovice (Bílá)\n\nKohoutovice je malá vesnice, část obce Bílá v okrese Liberec. Nachází se při potoce Oharka asi 1,5 km na jihovýchod od Bílé. Je zde evidováno 21 adres. Trvale zde žije 26 obyvatel.\n\nKohoutovice leží v katastrálním území Petrašovice o výměře 8,11 km.\n\nPrvní písemná zmínka o obci pochází z roku 1547.\n\n\n"}
{"id": "528976", "url": "https://cs.wikipedia.org/wiki?curid=528976", "title": "Petrašovice", "text": "Petrašovice\n\nPetrašovice ( \"\") jsou malá vesnice, část obce Bílá v okrese Liberec. Nachází se asi 1,5 km na východ od Bílé. Je zde evidováno 48 adres. Trvale zde žije 116 obyvatel.\n\nPetrašovice je také název katastrálního území o rozloze 8,11 km. V katastrálním území Petrašovice leží i Bohdánkov, Kocourov, Kohoutovice a Vesec.\n\nPrvní písemná zmínka o obci pochází z roku 1538.\n\nPodle Kudrnáče [1903] jde \"o \"starobylou osadu založenou na soutoku tří potoků (Bysterka, Žďárský a Záskalský), které se od soutoku nazývají Oharka. Obec je ohraničena vyvýšeninami Chlomkem a Skotovinou. Na jaře jsou tu časté šedé mlhy zvané \"větrné\", které škodí osení. Obecní rytmistr Antonín Jíra vystavěl v obci kapli, která se nedočkala vysvěcení a byla rozbořena. Následně byl dům rytmistra prodán a utržené peníze vloženy do fondu pro stavbu nové kaple.\"\"\n\nV roce 1903 žilo v obci 492 obyvatel, kteří žili ve 114 domech. Starostou byl Jan Jíra z Kohoutovic. Fungovala zde hospoda nebo Brusírna skleněných kroužků. Ze spolků byla činná Národní jednota Severočeská a Sbor dobrovolných hasičů. Mezi významné petrašovické rodáky patřil profesor na pražské Umělecko průmyslové škole Václav Dědek nebo architekt Bohumil Dědek působící ve službách Schwarzenberků na zámku Hluboká.\n\nV roce 1930 tvořilo obec šest místních částí, a to Bohdánkov (89 obyvatel), Kocourov (22), Kohoutovice (74), Petrašovice (177), Vesec (66) a Žďárek 2. díl (39 obyvatel). Ve 117 zdejších domech žilo celkem 467 lidí a obec zabírala území velké 903 ha. Až do roku 1938 patřily Petrašovice k politickému okresu Turnov. Po Mnichovském diktátu a odstoupení pohraničí zůstaly Petrašovice, proti všem původním předpokladům, na území připojeném k Německu.\n\nOd osvobození až do srpna 1945 přešla oblast Českodubska pod správu Okresní správní komise Liberec. Poté byla včleněna do politického okresu Turnov \"(rozhodnutím ZNV v Praze ze dne 23. 8. 1945).\" Pod něj správně spadalo Českodubsko až do roku 1960. Podle nového územně správního uspořádání a zrušení okresu Turnov, došlo k přičlenění obcí v okolí Českého Dubu k okresu Liberec.\n\nO svou samostatnost přišly Petrašovice v roce 1976. Správu převzal „Společný místní národní výbor pro obce Bílá, Hradčany, Petrašovice se sídlem v Bílé okres Liberec\"“\". Celý proces integrace byl završen v roce 1980, kdy došlo ke sloučení obcí tvořících od roku 1976 společný MNV, tedy obcí Bílá, Hradčany a Petrašovice. Vznikla nová územně administrativní jednotka Bílá, v níž byly ponechány části obce s názvy: Bílá, Bohdánkov, Dehtáry, Hradčany, Chvalčovice, Klamorná, Kocourov, Kohoutovice, Letařovice, Petrašovice, Trávníček, Vesec, Vlčetín.\n\nPetrašovice navštěvoval český básník Fráňa Šrámek, který se ucházel o dceru zdejšího řídícího učitele Miloslavu Hrdličkovou (1884-1958), se kterou se nakonec oženil.\n\n\n"}
{"id": "528977", "url": "https://cs.wikipedia.org/wiki?curid=528977", "title": "Vesec (Bílá)", "text": "Vesec (Bílá)\n\nVesec ( \"\") je malá vesnice, část obce Bílá v okrese Liberec. Nachází se asi 2 km na jihovýchod od Bílé; vesnicí protéká potok Oharka. Je zde evidováno 14 adres. Trvale zde žije 17 obyvatel.\n\nVesec leží v katastrálním území Petrašovice o výměře 8,11 km.\n\nČást Koucourov je vedena jako 2. díl základní sídelní jednotky Vesec.\n\n"}
{"id": "528978", "url": "https://cs.wikipedia.org/wiki?curid=528978", "title": "Vlčetín (Bílá)", "text": "Vlčetín (Bílá)\n\nVlčetín ( \"\") je vesnice, část obce Bílá v okrese Liberec. Nachází se asi 2,5 km na severozápad od Bílé. Prochází zde silnice II/278. Je zde evidováno 67 adres. Trvale zde žije 162 obyvatel.\n\nVlčetín leží v katastrálním území Vlčetín u Bílé o rozloze 4,15 km. V katastrálním území Vlčetín u Bílé leží i Domaslavice a Luhov.\n\nPrvní písemná zmínka o obci pochází z roku 1547.\n\n"}
{"id": "528979", "url": "https://cs.wikipedia.org/wiki?curid=528979", "title": "Panenská Hůrka", "text": "Panenská Hůrka\n\nPanenská Hůrka je malá vesnice, část obce Bílý Kostel nad Nisou v okrese Liberec. Nachází se asi 2 km na jih od Bílého Kostela nad Nisou. Je zde evidováno 49 adres. Trvale zde žije 8 obyvatel.\n\nPanenská Hůrka je také název katastrálního území o rozloze 4,49 km.\n\nDo roku 1946 nesla obec název \"Frauenberg\".\n\n\n"}
{"id": "528980", "url": "https://cs.wikipedia.org/wiki?curid=528980", "title": "Pekařka", "text": "Pekařka\n\nPekařka () je malá vesnice, část obce Bílý Kostel nad Nisou v okrese Liberec. Nachází se asi 1 km na sever od Bílého Kostela nad Nisou. Je zde evidováno 14 adres. Trvale zde žije 21 obyvatel.\n\nPekařka leží v katastrálním území Bílý Kostel nad Nisou o výměře 21,24 km.\n\nDo roku 1946 nesla obec název \"Bäckenhain\".\n\n"}
{"id": "528983", "url": "https://cs.wikipedia.org/wiki?curid=528983", "title": "Bora", "text": "Bora\n\nBora nebo bóra může být:\n\n"}
{"id": "528984", "url": "https://cs.wikipedia.org/wiki?curid=528984", "title": "Arnoltice (Bulovka)", "text": "Arnoltice (Bulovka)\n\nArnoltice (německy ) je vesnice, část obce Bulovka v okrese Liberec. Nachází se asi 2 km na západ od Bulovky, při soutoku Bulovakého a Arnoltického potoka. Prochází zde silnice I/13. Je zde evidováno 99 adres. Trvale zde žije 320 obyvatel.\n\nArnoltice leží v katastrálním území Arnoltice u Bulovky o rozloze 6,1 km.\n\nU vesnice se v někdejším teletníku nacházela nelegální skládka odpadu, který sem byl dovezen z Německa. Během listopadu roku 2012 tato skládka v rozmezí čtrnácti dnů dvakrát vzplála. V roce 2015 získal Liberecký kraj od ministerstva životního prostředí dotaci ve výši pěti milionů korun na likvidaci této skládky.\n\nNázev obce značí, že ves původně patřila Arnoltovi. Její pojmenování přechází od Arnsdorff (jež je zaznamenáno roku 1404), přes Arnsdorf (1454), Arnnstorff či Arnstorff (1481), Arinßdorf nebo Aryßdorff či dokonce Arnsdorff (1482), Arnstorf (1525), Arnßdorff (1593), Armbßdorff (1654), až po Arnsdorf (1790).\n\nArnoltice byly již roku 1442 lénem rodu Tschirnhausů, po nich převzali obec Kyawové, za kterých byla tato ves rozdělena na Horní a Dolní Arnoltice. V 17. století došlo k několikerému střídání lenních pánů a k naprostému zruinování zdejšího majetku v důsledku války. Kvůli reformaci emigrovala z obce značná část obyvatel. Obec pak roku 1664 připojil ke svému panství hrabě Gallas. Na konci 18. století stálo v obci 53 domů a v roce 1833 dosáhl počet obyvatel 600. Ve vsi byla v té době škola, poplužní dvůr, ovčárna a mlýn. Měla čistě zemědělský charakter. Jedinými dvěma průmyslovými objekty v obci na konci druhé světové války byla parní cihelna a kostní mlýn. Cihelna ukončila svou činnost až roku 1982.\n\nObcí ve směru od severu k jihu prochází silnice I/13. Ta byla vyměřena roku 1826 a mezi roky 1830 až 1834 ji vystavěla firma „J. Pollack und Salomon Hahn“. Na západní straně silnice (jižně od mostku, jímž překračuje Bulovský potok) stojí klasicistní objekt čp. 90, v němž fungoval zájezdní hostinec.\n\n\n"}
{"id": "528985", "url": "https://cs.wikipedia.org/wiki?curid=528985", "title": "Dolní Oldřiš", "text": "Dolní Oldřiš\n\nDolní Oldřiš (německy ) je malá vesnice, část obce Bulovka v okrese Liberec. Nachází se asi 5 km na severovýchod od Bulovky. Je zde evidováno 26 adres. Trvale zde žije 24 obyvatel.\n\nDolní Oldřiš je také název katastrálního území o rozloze 7,74 km.\n\nPrvní písemná zmínka přímo o obci pochází z roku 1417, ačkoli již roku 1346 je v záznamech míšeňského biskupství doložena existence kostela v obci \"Dolní Oldříš\". Byla lenním statkem spravovaným z dnes zaniklé věžovité tvrze. Tvrz byla patrně opuštěna na sklonku 15. století. Nová správní budova vznikla o několik desítek metrů východněji a jejími majiteli se stala zámožná zhořelecká rodina Eberhardtů, která se zde udržela až do 17. století. Roku 1689 ves koupili Gallasové z Frýdlantu. Na zdi kostela sv. Martina se nacházejí náhrobky Anny z Eberhardtu († 1592), Abrahama z Eberhardtu a dalších dvou příslušníku rodu. Roku 1845 žilo v obci 550 obyvatel v 90 domech, roku 1935 221 obyvatel (v obou případech z drtivé většiny německé národnosti). Po válce přišlo vysídlení původních německých obyvatel, ves se zcela vylidnila a roku 2001 zde žilo pouhých 26 lidí v 9 domech. Obec se stala součástí Bulovky 22. 7. 1950.\n\n\n\n"}
{"id": "528986", "url": "https://cs.wikipedia.org/wiki?curid=528986", "title": "Dehtáry (Cetenov)", "text": "Dehtáry (Cetenov)\n\nDehtáry () je malá vesnice, část obce Cetenov v okrese Liberec. Nachází se asi 1 km na sever od Cetenova. Je zde evidováno 15 adres. Trvale zde žije 13 obyvatel.\n\nDehtáry leží v katastrálním území Cetenov o výměře 4,06 km.\n\nPrvní písemná zmínka o obci pochází z roku 1419.\n\n"}
{"id": "528987", "url": "https://cs.wikipedia.org/wiki?curid=528987", "title": "Dolánky (Cetenov)", "text": "Dolánky (Cetenov)\n\nDolánky () je malá vesnice, část obce Cetenov v okrese Liberec. Nachází se asi 1,5 km na sever od Cetenova. Je zde evidováno 8 adres. Trvale zde žijí dva obyvatelé.\n\nDolánky leží v katastrálním území Cetenov o výměře 4,06 km.\n\nPrvní písemná zmínka o obci pochází z roku 1550.\n\n\nKříž z roku 1843 se nachází u silnice procházející obcí. Drobnou památku, s pietními reliéfy sv. Antonína z Padovy  (běžně též Antonín Paduánský) a svaté rodiny, na hlavici se 2 andílky a uprostřed s beránkem na rozeklané, nechal na dříku podstavce uvedeném roce zhotovit v té době zdejší mlynář Anton Schwarz a jeho manželka Mariana. Jedná se o významný doklad lidového klasicistního sochařství charakteristického pro region. K mlynáři se váže i mlýn, který v Dolánkách stával. Více o tomto již bohužel zaniklém mlýnu se můžete dozvědět zde vodnimlyny.cz.\n\n"}
{"id": "528988", "url": "https://cs.wikipedia.org/wiki?curid=528988", "title": "Hrubý Lesnov", "text": "Hrubý Lesnov\n\nHrubý Lesnov () je malá vesnice, část obce Cetenov v okrese Liberec. Nachází se asi 1 km na severovýchod od Cetenova. Je zde evidováno 37 adres. Trvale zde žije 55 obyvatel.\n\nHrubý Lesnov je také název katastrálního území o rozloze 1,99 km.\n\nPrvní písemná zmínka o obci pochází z roku 1547.\n\n\n"}
{"id": "528989", "url": "https://cs.wikipedia.org/wiki?curid=528989", "title": "Těšnov (Cetenov)", "text": "Těšnov (Cetenov)\n\nTěšnov () je malá vesnice, část obce Cetenov v okrese Liberec. Nachází se asi 1 km na severozápad od Cetenova. Je zde evidováno 16 adres. Trvale zde žije 12 obyvatel.\n\nTěšnov leží v katastrálním území Cetenov o výměře 4,06 km.\n\n\nMalá boží muka, to je to, co také zdobí Těšnov. Podobná „svatyně“ se nachází i dále po cestě na Náhlov a dále a jedná se tak pravděpodobně o bývalou poutní cestu.\n\n\nPískovcový sloup s křížkem na Těšnově.\n\n"}
{"id": "528990", "url": "https://cs.wikipedia.org/wiki?curid=528990", "title": "Vystrkov (Cetenov)", "text": "Vystrkov (Cetenov)\n\nVystrkov () je malá vesnice, část obce Cetenov v okrese Liberec. Nachází se asi 0,5 km na východ od Cetenova. Je zde evidováno 8 adres. Trvale zde žije 22 obyvatel.\n\nVystrkov leží v katastrálním území Cetenov o výměře 4,06 km.\n\n"}
{"id": "528991", "url": "https://cs.wikipedia.org/wiki?curid=528991", "title": "Zápas na Letních olympijských hrách 1984 – muži, řecko-římský do 48 kg", "text": "Zápas na Letních olympijských hrách 1984 – muži, řecko-římský do 48 kg\n\nZápas řecko-římský ve váhové kategorii 48 kg probíhal na Letních olympijských hrách 1984 v Anaheimském Convention Center. O medaile se utkalo celkem 12 zápasníků.\nZápasníci jsou rozděleni do dvou skupin. Je aplikován systém na dvě porážky.\n\n\n\n"}
{"id": "528993", "url": "https://cs.wikipedia.org/wiki?curid=528993", "title": "Boleslav (Černousy)", "text": "Boleslav (Černousy)\n\nBoleslav je osada, část obce Černousy v okrese Liberec. Nachází se asi 1,5 km na západ od Černous. Je zde evidováno 24 adres. Trvale zde žije 71 obyvatel.\n\nBoleslav je také název katastrálního území o rozloze 1,82 km.\n\nDo roku 1946 nesla obec název \"Bunzendorf\".\n\n\n"}
{"id": "528994", "url": "https://cs.wikipedia.org/wiki?curid=528994", "title": "Ves (Černousy)", "text": "Ves (Černousy)\n\nVes je osada, část obce Černousy v okrese Liberec. Nachází se asi 2 km na severozápad od Černous. Je zde evidováno 41 adres. Trvale zde žije 81 obyvatel.\n\nVes je také název katastrálního území o rozloze 2,49 km.\n\nVes je nejsevernější osadou libereckého okresu. V letech 1815-1945 se u ní nacházelo trojmezí Čech, Pruska a Saska. Do roku 1959 však k obci patřil i nezastavěný výběžek území, nacházející se v současnosti v Polských gminám Sulików a vesnické gmině Zhořelci. Jde o původně slovanskou obec znovuosídlenou podle německého práva a zvanou „Wiese“ (louka). Osada leží v údolí Smědé.\n\n\n"}
{"id": "528995", "url": "https://cs.wikipedia.org/wiki?curid=528995", "title": "Bohumileč (Český Dub)", "text": "Bohumileč (Český Dub)\n\nBohumileč ( \"\") je malá vesnice, část města Český Dub v okrese Liberec. Nachází se asi 2,5 km na jihozápad od Českého Dubu. Prochází zde silnice II/277. Je zde evidováno 28 adres. Trvale zde žije 35 obyvatel.\n\nBohumileč leží v katastrálním území Libíč o výměře 3,59 km.\n\n"}
{"id": "528999", "url": "https://cs.wikipedia.org/wiki?curid=528999", "title": "Český Dub I", "text": "Český Dub I\n\nČeský Dub I je část města Český Dub v okrese Liberec. Je zde evidováno 53 adres. Trvale zde žije 201 obyvatel.\n\nČeský Dub I leží v katastrálním území Český Dub o výměře 9,04 km.\n\n"}
{"id": "529001", "url": "https://cs.wikipedia.org/wiki?curid=529001", "title": "Maroš Šefčovič", "text": "Maroš Šefčovič\n\nMaroš Šefčovič (* 24. července 1966, Bratislava, Československo) je slovenský diplomat a evropský politik, od listopadu 2014 místopředseda Evropské komise a komisař pro energetickou unii v Evropské komisi vedené Jean-Claude Junckerem. V roce 2019 se účastní prezidentských voleb jako nestraník nominovaný stranou SMER.\n\nV roce 1984 začal studovat na Ekonomické univerzitě v Bratislavě. Během studia však dostal nabídku studovat diplomacii na MGIMO v Moskvě, zde studoval mezi lety 1985 a 1990. V létě 1989 byl přijat do Komunistické strany Československa, ale členská legitimace mu nikdy nebyla doručena, jelikož v témže roce proběhla sametová revoluce.\n\nV roce 2000 ukončil postgraduální doktorandské studium mezinárodního a evropského práva na Univerzitě Komenského v Bratislavě.\n\nOd roku 1989 působil na ministerstvu zahraničních věcí v Praze. Nejprve jako stážista, od roku 1990 jako poradce státního tajemníka ministra zahraničí ČSFR. V letech 1991–1992 byl 3. tajemník a konzul na velvyslanectví v Harare (Zimbabwe), v roce 1992 byl 2. tajemníkem a zástupcem velvyslance v Ottawě (Kanada).\n\nOd roku 1993 je pracovníkem Ministerstva zahraničních věcí Slovenské republiky. Od roku 1995 pracoval na oboru zemí EU a NATO nejprve jako referent a od roku 1996 jako zástupce ředitele odboru. V roce 1997 se stal zástupcem ředitele a v roce 1998 ředitelem Kanceláře ministerstva zahraničních věcí SR.\n\nOd roku 1998 působil jako zástupce vedoucího mise a rádce v misích Slovenska při Evropských společenstvích v Bruselu. Roku 1999 působil jako slovenský velvyslanec v Izraeli.\n\nPo návratu na Slovensko v roce 2002 byl generálním ředitelem sekce bilaterální spolupráce Ministerstva zahraničních věcí SR a v roce 2003 generálním ředitelem sekce pro evropské záležitosti. V letech 2004 až 2009 byl velvyslancem Slovenska při Evropské unii.\n\nPoté od října 2009 do února 2010 působil jako komisař pro vzdělání, kulturu a mládež v komisi vedení José Barrosem. Od 8. února 2010 do 1. listopadu 2014 zastával funkci komisaře pro institucionální vztahy a administrativu a stal se také místopředsedou Evropské komise za vedení předsedy José Manuela Barrosa. Místopředsedou zůstal i po listopadu 2014, kdy v nové komisi Jeana Clauda Junckera převzal agendu energetické unie. Tu původně měla vést Slovinka Alenka Bratušeková, která ale neuspěla při pohovorech před europoslanci.\n\nV září 2018 oznámil, že se chce ucházet o post lídra kandidátky evropských socialistů pro volby do Evropského parlamentu 2019.\n\nV lednu 2019 oznámil, že se účastní prezidentských voleb 2019 jako kandidát strany SMER – sociálna demokracia. Vládní strana dlouho nemohla najít svého kandidáta a oznámení několikrát odložila i kvůli tomu, že nedokázala přesvědčit ministra zahraničních věcí Miroslava Lajčáka. Připomenul, že není členem strany SMER, ale že se bude spoléhat i na pomoc strany při financování kampaně. V prvním kole voleb skončil na druhém místě za Zuzanou Čaputovou a postoupil do druhého kola voleb.\n\n"}
{"id": "529002", "url": "https://cs.wikipedia.org/wiki?curid=529002", "title": "Markus Scherer", "text": "Markus Scherer\n\nMarkus Scherer (* 20. června 1962 Ludwigshafen, Západní Německo) je německý zápasník, reprezentant v zápase řecko-římském. V roce 1984 vybojoval na olympijských hrách v Los Angeles stříbrnou medaili ve váhové kategorii do 48 kg, na hrách v Soulu o čtyři roky později skončil ve stejné kategorii na 6. místě. Je držitelem stříbrné medaile z mistrovství světa z roku 1983 a zlaté z mistrovství Evropy z roku 1989.\n\n"}
{"id": "529006", "url": "https://cs.wikipedia.org/wiki?curid=529006", "title": "Oleksandr Turčynov", "text": "Oleksandr Turčynov\n\nOleksandr Valentynovyč Turčynov (ukrajinsky Олександр Валентинович Турчинов; * 31. března 1964 v Dněpropetrovsku) je ukrajinský politik. V březnu 2010 byl krátce prozatímním předsedou vlády. Stal se jím z pozice 1. místopředsedy vlády poté, co parlament vyslovil nedůvěru dosavadní premiérce Julii Tymošenkové a ta podala 3. března 2010 demisi. Jeho nástupcem v této funkci se již 11. března 2010 stal někdejší ministr financí a dvojnásobný prozatímní premiér Ukrajiny Mykola Azarov.\n\nPo svržení Viktora Janukoviče z funkce hlavy státu dne 22. února 2014 byl Turčynov ustanoven předsedou parlamentu (\"Verchovna rada\") a zároveň určen prozatímním prezidentem Ukrajiny. Tento úřad zastával do 7. června 2014. Vystřídal jej zvolený prezident země Petro Porošenko. Předsedou parlamentu zůstal Turčynov do 27. listopadu 2014. Poté se stal tajemníkem Rady národní bezpečnosti a obrany Ukrajiny.\n\nNarodil se roku 1964 ve městě Dněpropetrovsk, Dněpropetrovská oblast v rámci tehdejší USSR. V roce 1986 dostudoval Dněpropetrovský hutní institut na Ukrajinské národní báňské univerzitě. Následně pracoval v ukrajinském ocelářském gigantu Kryvorizhstal.\n\nMezi lety 1987 a 1990 vedl Turčynov agitační a propagační výbor Komunistického svazu mládeže (Komsomol) v Dněpropetrovské oblasti; prvním tajemníkem tamního Komsomolu byl tehdy Serhij Tihipko. Tihipko i Turčynov se stali politickými poradci Leonida Kučmy, který v Dněpropetrovsku řídil továrnu na výrobu raket a dopravních prostředků. Poté, co byl Kučma v roce 1992 jmenován premiérem Ukrajiny, se celý jeho tým, včetně Turčynova, přesídlil do Kyjeva. V roce 1993 se stal oficiálním Kučmovým ekonomickým poradcem.\n\nV roce 1993 byl zvolen viceprezidentem Ukrajinského svazu průmyslníků a podnikatelů. V roce 1994 on a Pavlo Lazarenko založili politickou stranu Hromada. Oba pojily obchodní vazby s Julijí Tymošenkovou, která také pocházela z Dněpropetrovsku. Mezi lety 1994 a 1998 byl ředitelem Institutu ekonomických reforem a hlavou Ukrajinské národní akademie Laboratoře věd ve výzkumu šedé ekonomiky.\n\nV roce 1998 byl za stranu Hromada zvolen do ukrajinského parlamentu, ale již roku 1999 v souvislosti s Lazarenkoým skandálem, stranu i parlamentní frakci opustil. S podporou Julije Tymošenkové byl ve volbách v letech 2002 a 2006 znovuzvolen za Blok Julije Tymošenkové.\n\nV únoru 2005 byl zvolen prvním civilním ředitelem Služby bezpečnosti Ukrajiny (SBU). V roce 2006 byl obviněn, že nechal zničit spisy na Semjona Mogileviče, který je považován za šéfa ruské mafie. Obvinění bylo po čtyřech měsících zamítnuto. Dokumenty odhalené WikiLeaks zmiňovaly, že Turčynov nechal zničit i spisy prokazující napojení Tymošenkové na Mogileviče.\n\nNa jaře roku 2008 byl společným kandidátem Bloku Julije Tymošenkové a strany Naše Ukrajina — Národní sebeobrana do voleb o post starosty Kyjeva. Skončil druhý se ziskem 218 600 hlasů (19,12 %); volby vyhrál Leonid Černovetskyj.\n\nBěhem prezidentských voleb v roce 2010 nařkl kandidáty Viktora Janukovyče i Viktora Juščenka ze společného koordinovaného postupu k destabilizaci druhé vlády Julije Tymošenkové. V březnu 2010, po rezignaci Julije Tymošenkové na post předsedkyně vlády, převzal její povinnosti a na jeden týden se stal prozatímním premiérem Ukrajiny.\n\nV roce 2012 byl znovuzvolen do parlamentu; opět za Všeukrajinský svaz.\n\nPo událostech na Euromajdanu a následné politické krizi byl dne 22. února 2014 zvolen předsedou parlamentu (speaker). Poté, co parlament zbavil Viktora Janukovyče jeho funkce prezidenta, byl prozatímním prezidentem zvolen právě Turčynov coby předseda parlamentu.\n\nOdmítá homosexuální svazky a tvrdí, že nejde o konzervativní pohled, ale o odmítnutí perverze.\n\nČasto kritizoval politickou korupci v zemi. Toto téma mu v roce 2005 posloužilo i k sepsání psychologického thrilleru \"Iluze strachu\" (\"Illuzija stracha\"). Napsal také scénář ke stejnojmennému filmu. Ten byl natočen v roce 2008; režie se chopil Alexandr Kirienko. Ukrajinský výbor ho nominoval na ucházení se o Oscar za nejlepší cizojazyčný film.\n\nJe věřícím baptistou; tím patří k jednomu procentu Ukrajinců, kteří se hlásí k protestantismu. Prohlašuje, že nekouří ani nepije alkohol.\n\n"}
{"id": "529007", "url": "https://cs.wikipedia.org/wiki?curid=529007", "title": "Trjavna", "text": "Trjavna\n\nTrjavna (bulharsky Трявна) je město na centrálním severu Bulharska. Žije tu 9 831 obyvatel. Je sídlem stejnojmenné obštiny.\n"}
{"id": "529014", "url": "https://cs.wikipedia.org/wiki?curid=529014", "title": "Gáda Šuáová", "text": "Gáda Šuáová\n\nGhada Shouaa ( ; narozena 10. září 1972 Maharda, Sýrie) je syrská atletka, vícebojařka. Třikrát startovala na olympijských hrách v sedmiboji. V roce 1992 na hrách v Barceloně skončila 25, v roce 1996 na hrách v Atlantě vybojovala zlatou medaili a o čtyři roky později na hrách v Sydney závod nedokončila. V roce 1995 vybojovala zlatou medaili na mistrovství světa v Göteborgu a v roce 1999 bronz v Seville. Zlato vybojovala také v roce 1993 v Manile na mistrovství Asie, na kterém již o dva roky dříve v Kuala Lumpuru vybojovala také stříbro.\n\nS atletikou začínala jako basketbalistka v 18 letech pod vedením bývalých sovětských trenérů Viktora Lopatinceva a Borise Vojtase. Po odchodu svých trenérů do Egypta v roce 1993 se připravovala individuálně na Kypru pod vedením Kima Buchancova.\n\n"}
{"id": "529019", "url": "https://cs.wikipedia.org/wiki?curid=529019", "title": "Český Dub II", "text": "Český Dub II\n\nČeský Dub II, Horní Předměstí, je část města Český Dub v okrese Liberec. Nachází se na severu Českého Dubu. Je zde evidováno 83 adres. Trvale zde žije 328 obyvatel.\n\nČeský Dub II leží v katastrálním území Český Dub o výměře 9,04 km.\n\nGalerie\n\n"}
{"id": "529022", "url": "https://cs.wikipedia.org/wiki?curid=529022", "title": "Großebersdorf", "text": "Großebersdorf\n\nGroßebersdorf je obec v okrese Mistelbach v Dolních Rakousích. Žije zde obyvatel.\nGroßebersdorf leží asi 15 km severně od Vídně v území přecházející v Moravské pole v pahorkovité krajině Weinviertelu. Katastrální území se rozkládá kolem silnice B7 \"(Brněnská silnice)\", nyní hlavní silnice spojující Vídeň s Moravou.\n\nPlocha katastrálního území činí 18,02 kilometrů čtverečních a 7,72 % plochy je zalesněna.\nObec sestává z katastrálních území „Eibesbrunn“, Großebersdorf, „Manhartsbrunn“ a Putzing.\n\nDějiny místa jsou stejně proměnlivé jako dějiny celého Rakouska.\nV roce 1971 zde žilo 1 491 obyvatel, 1981 1 514, 1991 měla obec 1 984 obyvatel, při sčítání lidu v roce 2001 měla 2 159 obyvatel a ke dni 1. dubna 2009 žije v obci 2 254 obyvatel.\n\nStarostou obce je Dr. Josef Krist, vedoucím kanceláře Franz Hangelmann.\n\nV obecním zastupitelství je 21 křesel, po volbách dne 6. března 2005 jsou mandáty rozděleny takto: (ÖVP) 15, (SPÖ) 5 a (FPÖ) 1.\n\nNezemědělských pracovišť bylo v obci v roce 2001 99, zemědělských a lesních pracovišť v roce 1999 bylo 108. Počet výdělečně činných osob v roce 2001 v místě bydliště byl 1 028, to představuje 49,23 % z počtu obyvatel.\n\n"}
{"id": "529032", "url": "https://cs.wikipedia.org/wiki?curid=529032", "title": "Joseph Atiyeh", "text": "Joseph Atiyeh\n\nJoseph Atiyeh (* 19. května 1957) je syrský zápasník, specializující se na volný styl. V roce 1984 na olympijských hrách v Los Angeles vybojoval stříbrnou medaili v kategorii do 100 kg a vybojoval tak historicky první olympijskou medaili pro Sýrii.\n\n"}
{"id": "529038", "url": "https://cs.wikipedia.org/wiki?curid=529038", "title": "Tändzin Wangjal rinpočhe", "text": "Tändzin Wangjal rinpočhe\n\nTändzin Wangjal rinpočhe (* 1961) je tibetský láma, jeden z mála mistrů bön buddhismu a nauk dzogčhenu této tradice žijících na Západě. Narodil se tibetským rodičům v indickém Amritsaru několik let poté, co v roce 1959 uprchli z Tibetu. V deseti letech byl ordinován na mnicha v klášteře Menri v indickém Dolanží. Zde byl hlavním učitelem kláštera Lopon Sangye Tenzin Rinpočhem rozpoznán jako inkarnace slavného mistra meditace Khyung Tul Rinpočheho, který zemřel v polovině 20.století. Jedním z hlavních učitelů a vychovatel Tenzina Wangyala Rinpočheho byl Lopon Tenzin Namdak Rinpočhe, který je v současnosti považován za hlavního učitele bönu a za jednoho z nejrespektovanějších mistrů této tradice. V roce 1986 Tenzin Wangyal Rinpočhe ukončil jedenáctiletý studijní program klášterní univerzity v Menri a získal titul geše. Poté odešel na Západ a zde jako stipendista různých univerzit prohluboval své znalosti bön buddhismu v kontextu západní filozofie a věd o náboženství. V roce 1993 založil ve Virginii ve Spojených státech amerických Ligmincha Institute, jehož cílem je uchovat a dále rozvíjet učení bönu na Západě. Tenzin Wangyal Rinpočhe je autorem několika knih přeložených do mnoha jazyků. Žije se svou rodinou ve Spojených státech amerických a vyučuje meditačním technikám bön buddhismu ve Spojených státech, Evropě i v Jižní Americe. Velké komunity jeho studentů se kromě Spojených států nacházejí i v Mexiku, Polsku nebo Německu.\n\n\n"}
{"id": "529042", "url": "https://cs.wikipedia.org/wiki?curid=529042", "title": "Malcolm I.", "text": "Malcolm I.\n\nMalcolm I. (před rokem 900 – 954) byl králem Alby, jak se v té době označovalo království na území Skotska. Panovníkem se stal poté, co byl jeho strýc Konstantin II. přinucen roku 943 abdikovat. Byl synem krále Donalda II.\n\nRoku 945 Edmund I., král Wessexu, vyhnal Amlaíba Cuarana z Northumbrie, vyplenil Cumbrii a nechal oslepit dva syny krále Strathclyde. Poté přenechal Strathclyde Malcolmovi za jeho spojenectví.\n\nZdá se, že Malcolm dodržel spojenectví s anglickým králem, které bylo zřejmě obnoveno poté, co byl roku 946 Edmund zabit a na anglický trůn nastoupil Edred. Erik Haraldsson obsadil roku 948 York, odkud byl Edredem vyhnán. Když Amlaíb Cuaran znovu ovládl York v letech 949 až 950 vpadl Malcolm do Northumbrie a dorazil až k řece Tees.\n\nUlsterská kronika uvádí, že roku 952 došlo k bitvě mezi muži z Alby, ze Strathclyde a Angličany proti cizincům (zřejmě Vikingům). Tato bitva ale není zmiňována v Anglosaské kronice a tak není jisté, jestli se vztahuje k vyhnání Amlaíba Cuarana z Yorku nebo k návratu Erika Haraldssona.\n\nUlsterská kronika uvádí, že Malcolm byl roku 954 zabit a byl pohřben na Ioně, malém ostrově souostroví Vnitřní Hebridy. Jeho synové Dubh a Kenneth se později stali králi.\n"}
{"id": "529043", "url": "https://cs.wikipedia.org/wiki?curid=529043", "title": "Iva Knapová", "text": "Iva Knapová\n\nIva Knapová, \"dříve Kalibánová\", \"rozená Kusynová\" (* 2. července 1960 Pardubice) je bývalá československá reprezentantka v orientačním běhu. Je nejúspěšnější pardubickou závodnicí na mezinárodním poli. V roce 1983 získala na mistrovství světa v závodě štafet stříbro a o dva roky později také bronz. Českou republiku reprezentovala také na MS v lyžařském OB 1984 v Itálii.\n\nJe několikanásobnou mistryní ČSSR i ČR. Skvělých výsledků dosahuje i ve veteránských kategoriích, např. v roce 1998 byla na veteránském MS bronzová. Dlouhodobě patří k domácí špičce, v letech 2008 a 2009 vyhrála Český pohár veteránů. Závodí za klub \"OK Lokomotiva Pardubice\".\nJejí dcera Jana Knapová je rovněž oporou české reprezentace v orientačním běhu.\n"}
{"id": "529044", "url": "https://cs.wikipedia.org/wiki?curid=529044", "title": "Indulf", "text": "Indulf\n\nIndulf (? – 962) byl králem Alby, jak se v té době označovalo království na území Skotska, od roku 954. Byl synem Konstantina II.\n\nJohn Fordun, středověký skotský kronikář, předpokládal, že byl v době vlády svého předchůdce panovníkem Strathclyde. Tento názor vychází ze skutečnosti, že království Strathclyde bylo součástí království Alba od roku 940. Tento názor ale v současnosti není přijímán.\n\nKronika králů Alby uvádí, že v té době byl Edinburgh Skoty opuštěn, což by naznačovalo, že byl Indulfem ovládnut. Nicméně zdá se, že se spíše jednalo o postupný proces než o jednorázovou akci.\n\nIndulf podle \"Chronicon Scotorum\" zemřel roku 962 a Kronika králů Alby uvádí, že byl zabit v boji s Vikingy nedaleko Cullenu. \"Prophecy of Berchán\" ale uvádí, že zemřel ve stejném domu jako jeho otec, tedy v klášteře v St. Andrews. Pohřben byl na Ioně, malém ostrově souostroví Vnitřní Hebridy.\n\nJeho nástupcem se stal Dubh, syn jeho předchůdce. Jeho synové Cuilén a Amlaib se později stali králi. Jeho třetí syn Eochaid byl zabit roku 971 v boji na Strathclyde.\n"}
{"id": "529045", "url": "https://cs.wikipedia.org/wiki?curid=529045", "title": "Zápas na Letních olympijských hrách 1988 – muži, řecko-římský do 100 kg", "text": "Zápas na Letních olympijských hrách 1988 – muži, řecko-římský do 100 kg\n\nZápas řecko-římský ve váhové kategorii do 100 kg probíhal na Letních olympijských hrách 1988 v Seongnamském Sangmu Gymnasium. O medaile se utkalo celkem 18 zápasníků.\n\nZápasníci jsou rozděleni do dvou skupin. Je aplikován systém na dvě porážky.\n\n\n\n"}
{"id": "529046", "url": "https://cs.wikipedia.org/wiki?curid=529046", "title": "OK Lokomotiva Pardubice", "text": "OK Lokomotiva Pardubice\n\nOK Lokomotiva Pardubice je český klub orientačního běhu.\n\nSamostatný oddíl orientačního běhu TJ Lokomotiva Pardubice vznikl v roce 1969 (v Pardubicích v různých časových obdobích působily nebo působí i další oddíly – Slávie VŠCHT Pardubice, VTJ Dukla Racek, OB RH Pardubice – v současnosti KOB Pardubice, VTJ Pardubice, Pardubice Bikers). V roce 2002 došlo v Lokomotivě k oddělení od Tělovýchovné jednoty a vzniklo samostatné občanské sdružení OK Lokomotiva Pardubice. Od začátku působení orientačního běhu v Pardubicích prošlo oddíly a kluby přes tisícovku závodníků.\n\nK závodníkům klubu patří Iva Knapová, Jana Knapová, Marta Fenclová, Marta Štěrbová, Martina Dočkalová, Vladimír Lučan a Iveta Šístková a David Procházka.\n\nOK Lokomotiva Pardubice největším klubem v České republice, který se věnuje orientačnímu běhu. Základna má kolem 400 členů. Trenéři se soustředí na sportovní přípravu všech věkových kategorií včetně mládeže, vedou i zájmové kroužky věnující se orientačnímu běhu. Ve své hlavní disciplíně – pěším orientačním běhu – se klub zúčastňuje všech domácích (a občas i některých zahraničních) závodů a je také aktivním pořadatelem - od závodů Východočeského poháru až po mistrovství České republiky.\n\nNejlepšími závodníky klubu jsou v současnosti Jana Knapová a Tomáš Kubelka. V dorosteneckých kategoriích pak především Jana Peterová, Jan Rusin a Martin Roudný.\n\n\n\n\n\n\n"}
{"id": "529047", "url": "https://cs.wikipedia.org/wiki?curid=529047", "title": "Dubh", "text": "Dubh\n\nDubh (? – 967), byl králem Alby, jak se v té době označovalo království na území Skotska. Byl synem Malcolma I. a na trůn nastoupil poté, co byl roku 962 jeho předchůdce Indulf zabit.\n\nAčkoli středověký kronikář John Fordun uvádí mnoho podrobností o životě tohoto krále, jsou tyto informace v současnosti považovány za nespolehlivé. Jediným zdrojem informací je tak Kronika králů Alby a jeden odstavec v Ulsterské kronice.\n\nKronika králů z Alby uvádí, že v době jeho vlády zemřel biskup Fothach. Zřejmě se jednalo o biskupa ze St. Andrews nebo Dunkeldu. Ostatní informace se vztahují k bitvě mezi Dubhem a Cuilénem, synem Indulfa. Dubh v bitvě u řeky Crup zvítězil.\n\nInformace o následných událostech se liší podle zdroje. Kronika Alby uvádí, že Dubh byl vyhnán z království. Latinská \"Orygynale Cronykl\", ale obsahuje informaci o tom, že byl 20. července 966 zabit u Forres. Ulsterská kronika uvádí pouze to, že Dubh byl zabit samotnými Skoty.\n\nPředpokládá se, že \"Suenův kámen\" poblíž Forresu, je Dubhův památník, vztyčený jeho bratrem Kennethem na jeho počest. Zdá se pravděpodobné, že Dubh byl zabit nebo vyhnán ze země svým následníkem Cuilénem.\n"}
{"id": "529052", "url": "https://cs.wikipedia.org/wiki?curid=529052", "title": "Ladendorf", "text": "Ladendorf\n\nLadendorf je městys v okrese Mistelbach v Dolních Rakousích. Žije zde obyvatel.\n\nLadendorf leží ve Weinviertelu \"(Vinné čtvrti)\" v Dolních Rakousích. Plocha městyse je 16,92 kilometrů čtverečních a 16,92 % plochy je zalesněno.\n\nMěstys sestává z katastrálních území \"Eggersdorf, Garmanns, Grafensulz, Herrnleis, Ladendorf, Neubau und Pürstendorf\".\n\nV roce 1971 zde žilo 2118 obyvatel, 1981 1876, 1991 měl městys 1936, při sčítání lidu v roce 2001 měl 2110 a ke dni 1. dubna 2009 zde žilo 2246 obyvatel.\n\nStarostou městyse je Othmar Matzinger, vedoucím kanceláře je Anita Strasser.\n\nV obecním zastupitelství je 21 křesel. Při posledních volbách dne 6. března 2001 došlo k rozdělení mandátů takto: (ÖVP) 14, (SPÖ) 5, (FPÖ) 1, (Zelení) 1.\n\n\nV obci je významné lipové stromořadí.\n\nV roce 2001 bylo v obci 54 nezemědělských pracovišť a v roce 1999 bylo 100 zemědělských a lesních pracovišť. Podle sčítání lidu v roce 2001 bylo v místě bydliště zaměstnáno 930 osob, to činilo 45,21 %. Ladendorf leží přímo na rychlostní železniční trati „S-Bahn“ a je tedy ideálně propojen s regionem.\n\nLadendorf je sídlem římskokatolického děkanství Ernstbrunn.\n\nJe tu jedna mateřská škola a obecná škola.\n\n"}
{"id": "529055", "url": "https://cs.wikipedia.org/wiki?curid=529055", "title": "Andrej Andrejev", "text": "Andrej Andrejev\n\nAndrej Andrejevič Andrejev (rusky \"Андрей Андреевич Андреев\", 30. října 1895, Kuzněcovo, Ruské impérium — 5. prosince 1971, Moskva, SSSR) byl sovětský politik a v letech 1946—1953 místopředseda Rady ministrů SSSR.\n\nAndrej Andrejev se narodil v rodině Rolníka ze Smolenska. Po dva roky navštěvoval školu. V letech 1905 až 1911 pracoval v restauraci v Moskvě jako umývač nádobí. Poté měl různá zaměstnání.\n\nRoku 1914 přistoupil Andrejev k bolševikům a pracoval v Putilovské železárně. Když v dubnu roku 1917 přijel Lenin z Finska na nádraží do Petrohradu, stál Andrejev v davu a podal si s Leninem ruku.\n\nV letech 1917—1919 organizoval Andrejev odborářské práce v Uralu a na Ukrajině. Roku 1920 se stal tajemníkem všesvazové ústřední rady odborů. V letech 1922 až 1928 byl Andrejev předsedou odborové organizace železničářů.\n\nAndrejev byl původně přívrženec Lva Trockého, v boji o moc po Leninově smrti se však přidal na Stalinovu stranu.\n\nV letech 1924 - 1925 byl prvním tajemníkem v ústředním výboru strany. Později byl tajemník severokavkazské stranické organizace a předseda centrály kontrolní komise strany.\nRoku 1931 se Andrejev stal členem národního komisariátu. Nikita Chruščov později o Andrejevovi řekl:\n\"„Andrej Andrejevič byl sice muž velkých kvalit, ale bezohledný kariérista. Během velkého teroru se nezachoval správně. Choval se jako Stalinův poslušný sluha, aby nevyšlo najevo jeho přátelství s Trockým.“\"\n\nNa konci roku 1938 se Andrejev stal předsedou komise Politbyra pro vyšetřování činnosti NKVD. V letech 1946—1953 byl místopředseda Rady ministrů SSSR.\n\nKe konci čtyřicátých let se Andrejev stal jedním z nejupřednostňovanějších sovětských politiků. Roku 1949 se Stalin zamiloval do Andrejevovy neteře Natalije. Když ji ale později nachytal při nevěře s vojenským důstojníkem, nechal Nataliji i důstojníka popravit. Andrejeva samotného nepostihl žádný trest.\n\nRoku 1952 byl Andrejev propuštěn z politbyra. Následujícího roku 1953 byl Andrejev sesazen z postu místopředsedy Rady ministrů SSSR proto, že nesouhlasil s politikou destalinizace (přestože Andrejev se za stalinistu nepovažoval). Od roku 1957 byl předsedou společnosti sovětsko-čínského přátelství. V roce 1962 odešel do penze, a již nikdy žádnou roli v politice nesehrál.\n\nAndrej Andrejev zemřel 5. prosince 1971. Je pohřben na Novoděvičím hřbitově v Moskvě.\n\n"}
{"id": "529056", "url": "https://cs.wikipedia.org/wiki?curid=529056", "title": "Nonsens", "text": "Nonsens\n\nNonsens (angl. \"nonsense\", z lat. \"non\" – „ne“ a \"sensus\" – „smysl“) je vyjádření, eventuálně i děj, postrádající zcela nebo zčásti smysl, nebo obsahující zdánlivě nesmyslné prvky. Má velmi blízko k absurditě. V literatuře se nonsens prosadil jako svého druhu samostatný – vesměs humorný – žánr (tzv. nonsensová literatura) s vlastní estetikou, využívající mj. i paradoxů a groteskna. Někteří autoři na nonsensové poetice vystavěli celé texty, jako např. Lewis Carroll svou prózu \"Alenka v říši divů\". Mezi další významné representanty nonsensu patří především Angličan Edward Lear se svými limeriky, Němec Christian Morgenstern se svou poesií, či ruský spisovatel Daniil Charms se svými povídkami; u nás pak zejména Emanuel Frynta ve svých básničkách pro děti či Ivan Vyskočil ve svých prózách i divadelních hrách. Prvky nonsensu lze však pozorovat i v některých lidových písních či říkadlech (např. \"Ententýky dva špalíky, čert vyletěl z elektriky…\"). Dalším příkladem nonsensové literatury jsou grafické básně, kde se dává úpravě textu přednost před obsahem.\n\nMezi známe spisovatele nonsensové literatury patří například:\n\n\n\n"}
{"id": "529059", "url": "https://cs.wikipedia.org/wiki?curid=529059", "title": "Oliver Bierhoff", "text": "Oliver Bierhoff\n\nOliver Bierhoff (* 1. května 1968 Karlsruhe) je bývalý německý fotbalový útočník, který v historii mezinárodního fotbalu střelil první zlatý gól. Bylo to ve finále Eura 1996 za Německo proti Česku.\n\nV letech 1985 až 2003 hrál postupně za KFC Uerdingen, Hamburg, Borussia Mönchengladbach, Salzburg, Ascoli, Udinese, AC Milán, AS Monaco a Chievo Verona. Celkem nastřílel 103 gólů v Serie A, čímž se stal jedním z nejlepších neitalských útočníků v lize. V sezóně 1997-98 byl nejlepším střelcem Serie A s 27 góly.\n\nV dresu reprezentace střelil 37 gólů v 70 zápasech, hrál na Mistrovství Evropy 1996 a 2000 a na Mistrovství světa 1998 a 2002.\n\n\n\n\n"}
{"id": "529061", "url": "https://cs.wikipedia.org/wiki?curid=529061", "title": "Mamba úzkohlavá", "text": "Mamba úzkohlavá\n\nMamba úzkohlavá (\"Dendroaspis angusticeps\") je středně dlouhý, štíhlý a vysoce jedovatý stromový had z čeledi korálovcovitých, který žije ve východní Africe a v Jihoafrické republice.\nMamba úzkohlavá je na hřbetu a bocích leskle smaragdově zelená s bledězelenějším odstínem na břišní straně. Obvykle se udává, že jde o nejmenšího zástupce rodu mamba (\"Dendroaspis\"), i přesto jde o hada dosahujícího značných rozměrů. Průměrná délka se pohybuje kolem 1,8 m, avšak někteří jedinci mohou dosáhnout délky okolo 2,8 m. Samci bývají obvykle trochu větší než samičky.Tento druh má v přední části tlamy v každé čelisti dva zvětšené jedové zuby pevně spojené s kostí. Šupiny jsou velmi hladké, výrazná hlava je podlouhlá a ocas dlouhý a tenký. Oči jsou středně velké, s kulatými zornicemi, hřbetní šupiny jsou zkosené, hladké a rovné.\n\nVylíhlá mláďata mamby úzkohlavé mají nažloutle zelené zbarvení.\n\nToxicita jedu vyjádřená smrtnou dávkou LD50 měřená v laboratorních podmínkách dosahuje 0,85 mg/kg (v průměru o něco méně než má například zmije obecná či mamba černá). Mamba zelená disponuje v jedových váčcích asi 60 až 95 mg suchého jedu, což je cca šestkrát víc než je průměr zmije obecné, ale mnohem méně, než má mamba černá. \n\nTento druh je původní v oblasti podél východního pobřeží jižní části Afriky a vyskytuje se od jihovýchodní Keni přes Tanzanii, Malawi, Zimbabwe a Mosambik až po východní část Jihoafrické republiky.\n\nMamba úzkohlavá žije převážně na stromech, na zem slézá, pouze má-li žízeň nebo při lovu. Ráda se zde též vyhřívá na slunci. Na rozdíl od své mnohem větší příbuzné mamby černé je velmi plachá a obvykle není agresivní. Před přímou konfrontací s člověkem dává přednost útěku případně se snaží splynout nenápadně s okolím.\n\nJedná se o denního živočicha, který loví převážně dospělé ptáky či jejich mláďata, netopýry, žáby, ještěrky, hlodavce a další malé savce. Mladí jedinci příležitostně loví i ostatní plazy, například chameleony. Mamby mají v oblibě i ptačí vejce.\n\nMamby úzkohlavé žijí osamoceně. V době páření však samci vyhledávají samice tím, že sledují jejich pachovou stopu. Samci pak o samice svádějí na zemi rituální souboje, při nichž se snaží jeden druhého strhnout k zemi. Tyto boje mohou trvat i několik hodin a hadi při nich nepoužívají zuby.\n\nVlastní námluvy a páření již probíhají na stromech. Poté samice naklade mezi 6 až 17 vejci (obvykle jich bývá 10 – 15). Nejčastěji do tlející vegetace v dutinách stromů. Za o něco déle než tři měsíce se z nich líhnou asi 35 až 45 cm dlouhá mláďata, jež jsou již od narození jedovatá. Tento hadí druh se na svobodě dožívá 15 až 25 let a 14 let, je-li chován v zajetí.\n\n\n"}
{"id": "529064", "url": "https://cs.wikipedia.org/wiki?curid=529064", "title": "Zlonín", "text": "Zlonín\n\nObec Zlonín se nachází v okrese Praha-východ, kraj Středočeský. Rozkládá se asi sedmnáct kilometrů severovýchodně od centra Prahy (přibližně 3 km od hranice Prahy) a třináct kilometrů západně od města Brandýs nad Labem-Stará Boleslav. Žije zde obyvatel.\n\nPrvní písemná zmínka o obci pochází z roku 1367.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nVe vsi Zlonín \"(369 obyvatel)\" byly v roce 1932 evidovány tyto živnosti a obchody: hostinec, kolář, kovář, krejčí, 2 obuvníci, pekař, stáčírna lahvového piva, 12 rolníků, 2 řezníci, 2 obchody se smíšeným zbožím, trafika a 3 truhláři.\n\nKatastrofální sucho mělo za příčinu uhynutí vysázených lesních kultur na obecních Skalech. Obecní zastupitelstvo jmenovalo pana prezidenta T. G. Masaryka čestným občanem zlonínským. Obec rezervovala 50 tis. kč na stavbu nové školy v Líbeznicích.\n\nDopravní síť\n\nVeřejná doprava 2011\n\n\nVeřejná doprava 2018\n\n\n"}
{"id": "529071", "url": "https://cs.wikipedia.org/wiki?curid=529071", "title": "Otevřená zadní zaokrouhlená samohláska", "text": "Otevřená zadní zaokrouhlená samohláska\n\nOtevřená zadní zaokrouhlená samohláska je samohláska, označovaná v IPA číslem 313 a symbolem ɒ.\nVyskytuje se v některých dialektech afrikánštiny (zapisováno jako \"aa\", např. \"daar\"), angličtiny (např. ve slově \"hot\" v Received Pronunciation či ve slově \"caught\" v některých dialektech z východu USA), asámštině, maďarštině (zapisováno \"a\", např. \"magyar\"), norštině (\"å\", např. \"kål\"), většině dialektů okcitánštiny (např. \"país\") a perštině.\n"}
{"id": "529072", "url": "https://cs.wikipedia.org/wiki?curid=529072", "title": "Otevřená přední zaokrouhlená samohláska", "text": "Otevřená přední zaokrouhlená samohláska\n\nOtevřená přední zaokrouhlená samohláska je samohláska, označovaná v IPA číslem 312 a symbolem ɶ.\nOtevřená přední zaokrouhlená samohláska není doložena jako foném v žádném spisovném jazyce, pouze v některých dialektech němčiny (Amstetten), francouzštiny (Kanada), dánštiny a švédštiny, většinou ale jde spíše o zaokrouhlený ekvivalent æ než ɶ, které je zaokrouhleným ekvivalentem a. V těchto jazycích by tedy bývalo bylo přesnější použít symboly <nowiki>[œ̞] nebo [ɶ̝]</nowiki>.\n"}
{"id": "529073", "url": "https://cs.wikipedia.org/wiki?curid=529073", "title": "Téměř otevřená střední samohláska", "text": "Téměř otevřená střední samohláska\n\nTéměř otevřená střední samohláska je samohláska, označovaná v IPA číslem 324 a symbolem ɐ.\nVyskytuje se například v dánštině (\"er\", např. \"spiser\"), angličtině (\"nut\" při Received Pronunciation) a vietnamštině (např. \"ăn\"). V určitých pozicích dále v němčině a ruštině.\n"}
{"id": "529074", "url": "https://cs.wikipedia.org/wiki?curid=529074", "title": "Polootevřená zadní nezaokrouhlená samohláska", "text": "Polootevřená zadní nezaokrouhlená samohláska\n\nPolootevřená zadní nezaokrouhlená samohláska je samohláska, označovaná v IPA číslem 314 a symbolem ʌ.\nVyskytuje se v korejštině (např. \"벌\"), vietnamštině (\"ân\" - tato hláska je rovněž popisována jako ɜ), některých dialektech irštiny a angličtiny (např. v newfoundlandském dialektu \"plus\"). V dřívější anglické Recieved Pronunciation (přibližně před druhou světovou válkou) se takto vyslovovala hláska, která se dnes výslovností blíží spíše <nowiki>[ɐ]</nowiki>. Výslovnost se ale změnila a dnes se původní výslovnost dochovala v některých amerických dialektech.\n"}
{"id": "529075", "url": "https://cs.wikipedia.org/wiki?curid=529075", "title": "Polootevřená střední nezaokrouhlená samohláska", "text": "Polootevřená střední nezaokrouhlená samohláska\n\nPolootevřená střední nezaokrouhlená samohláska je samohláska, označovaná v IPA číslem 326 a symbolem ɜ, který je odvozeno od řeckého písmene epsilon.\nTato samohláska se vyskytuje v angličtině (\"bird\" v Recieved Pronunciation, \"bust\" v dialektu státu Ohio), němčině (švábské dialekty), vietnamštině (např. \"xuân\").\n"}
{"id": "529076", "url": "https://cs.wikipedia.org/wiki?curid=529076", "title": "Polozavřená zadní nezaokrouhlená samohláska", "text": "Polozavřená zadní nezaokrouhlená samohláska\n\nPolozavřená zadní nezaokrouhlená samohláska je samohláska, označovaná v IPA číslem 315 a symbolem ɤ, který je odvozeno od řeckého písmene epsilon.\nVyskytuje se z evropských jazyků např. v estonštině (např. \"kõrv\"), irštině (např. \"U\" ve slově \"Uladh\"), skotské gaelštině (např. \"doirbh\"). V neevropských jazycích se vyskytuje např. v mandarínské čínštině (např ve slově 喝, tj. hē – pít), thajštině (např. เธอ) či vietnamštině (např. \"tơ\").\n"}
{"id": "529077", "url": "https://cs.wikipedia.org/wiki?curid=529077", "title": "Seznam prací Sørena Kierkegaarda", "text": "Seznam prací Sørena Kierkegaarda\n\nSøren Kierkegaard psal pod různými pseudonymy, šlo o vědomou hru na skrývání, v rámci níž chtěl své čtěnáře přiblížit subjektivně zakoušené pravdě. Níže uvedená jména jsou tedy pseudonymy, přičemž všechna díla pocházejí z pera Sørena Kierkegaarda.\n\n"}
{"id": "529079", "url": "https://cs.wikipedia.org/wiki?curid=529079", "title": "Český Dub III", "text": "Český Dub III\n\nČeský Dub III, Dolní Předměstí, je část města Český Dub v okrese Liberec. Je zde evidováno 117 adres. Trvale zde žije 291 obyvatel.\n\nČeský Dub III leží v katastrálním území Český Dub o výměře 9,04 km.\n\n"}
{"id": "529080", "url": "https://cs.wikipedia.org/wiki?curid=529080", "title": "Český Dub IV", "text": "Český Dub IV\n\nČeský Dub IV, Zámecký okres, je část města Český Dub v okrese Liberec. Nachází se na západě Českého Dubu. Je zde evidováno 181 adres. Trvale zde žije 1217 obyvatel.\n\nČeský Dub IV leží v katastrálním území Český Dub o výměře 9,04 km.\n\nGalerie\n\n"}
{"id": "529081", "url": "https://cs.wikipedia.org/wiki?curid=529081", "title": "Hoření Starý Dub", "text": "Hoření Starý Dub\n\nHoření Starý Dub ( \"\") je malá vesnice, část města Český Dub v okrese Liberec. Nachází se asi 2,5 km na sever od Českého Dubu. Prochází zde silnice II/278. Je zde evidováno 15 adres. Trvale zde žije 65 obyvatel.\n\nHoření Starý Dub leží v katastrálním území Modlibohov o výměře 2,65 km.\n\n\n"}
{"id": "529082", "url": "https://cs.wikipedia.org/wiki?curid=529082", "title": "Kněžičky (Český Dub)", "text": "Kněžičky (Český Dub)\n\nKněžičky je vesnice, část města Český Dub v okrese Liberec. Nachází se asi 1,5 km na západ od Českého Dubu. Je zde evidováno 56 adres. Trvale zde žije 113 obyvatel.\n\nKněžičky leží v katastrálním území Český Dub o výměře 9,04 km.\n\n"}
{"id": "529083", "url": "https://cs.wikipedia.org/wiki?curid=529083", "title": "Libíč", "text": "Libíč\n\nLibíč je malá vesnice, část města Český Dub v okrese Liberec. Nachází se asi 3,5 km na jih od Českého Dubu. Prochází zde silnice II/277. Je zde evidováno 25 adres. Trvale zde žije 32 obyvatel.\n\nLibíč je také název katastrálního území o rozloze 3,59 km. V katastrálním území Libíč leží i Bohumileč.\n\n"}
{"id": "529084", "url": "https://cs.wikipedia.org/wiki?curid=529084", "title": "Loukovičky", "text": "Loukovičky\n\nLoukovičky je malá vesnice, část města Český Dub v okrese Liberec. Nachází se asi 1,5 km na jih od Českého Dubu. Vesnicí protéká potok Ještědka a probíhá jí silnice II/277. Je zde evidováno 35 adres. Trvale zde žije 39 obyvatel.\n\nLoukovičky je také název katastrálního území o rozloze 1,11 km.\n\n"}
{"id": "529085", "url": "https://cs.wikipedia.org/wiki?curid=529085", "title": "Malý Dub", "text": "Malý Dub\n\nMalý Dub je malá vesnice, část města Český Dub v okrese Liberec. Nachází se asi 1,5 km na severozápad od Českého Dubu. Je zde evidováno 24 adres. Trvale zde žije 47 obyvatel.\n\nMalý Dub leží v katastrálním území Český Dub o výměře 9,04 km.\n\n"}
{"id": "529086", "url": "https://cs.wikipedia.org/wiki?curid=529086", "title": "Modlibohov", "text": "Modlibohov\n\nModlibohov je malá vesnice, část města Český Dub v okrese Liberec. Nachází se asi 3 km na sever od Českého Dubu. Je zde evidováno 34 adres. Trvale zde žije 66 obyvatel.\n\nModlibohov je také název katastrálního území o rozloze 2,65 km. V katastrálním území Modlibohov leží i Hoření Starý Dub.\n\n"}
{"id": "529087", "url": "https://cs.wikipedia.org/wiki?curid=529087", "title": "Smržov (Český Dub)", "text": "Smržov (Český Dub)\n\nSmržov ( \"\") je vesnice, část města Český Dub v okrese Liberec. Nachází se asi 3,5 km na západ od Českého Dubu. Je zde evidováno 60 adres. Trvale zde žije 95 obyvatel.\n\nSmržov leží v katastrálním území Smržov u Českého Dubu o rozloze 2,8 km.\n\n\n"}
{"id": "529088", "url": "https://cs.wikipedia.org/wiki?curid=529088", "title": "Sobákov", "text": "Sobákov\n\nSobákov ( \"\") je malá vesnice, část města Český Dub v okrese Liberec. Nachází se asi 3,5 km na severozápad od Českého Dubu. Je zde evidováno 17 adres. Trvale zde žije 37 obyvatel.\n\nSobákov je také název katastrálního území o rozloze 1,25 km.\n\n"}
{"id": "529089", "url": "https://cs.wikipedia.org/wiki?curid=529089", "title": "Sobotice", "text": "Sobotice\n\nSobotice ( \"\") je vesnice, část města Český Dub v okrese Liberec. Nachází se asi 1 km na severovýchod od Českého Dubu. Je zde evidováno 62 adres. Trvale zde žije 160 obyvatel.\n\nSobotice leží v katastrálním území Český Dub o výměře 9,04 km.\n"}
{"id": "529090", "url": "https://cs.wikipedia.org/wiki?curid=529090", "title": "Starý Dub", "text": "Starý Dub\n\nStarý Dub ( \"\") je vesnice, část města Český Dub v okrese Liberec. Nachází se asi 2 km na sever od Českého Dubu. Prochází zde silnice II/278. Je zde evidováno 68 adres. Trvale zde žije 121 obyvatel.\n\nStarý Dub je také název katastrálního území o rozloze 2,12 km.\n\n"}
{"id": "529091", "url": "https://cs.wikipedia.org/wiki?curid=529091", "title": "Doubí (Čtveřín)", "text": "Doubí (Čtveřín)\n\nDoubí ( \"\") je vesnice, část obce Čtveřín v okrese Liberec. Nachází se asi 1 km na sever od Čtveřína. Je zde evidováno 102 adres. Trvale zde žije 434 obyvatel.\n\nDoubí leží v katastrálním území Čtveřín o výměře 4,95 km.\n\n"}
{"id": "529092", "url": "https://cs.wikipedia.org/wiki?curid=529092", "title": "Albrechtice u Frýdlantu", "text": "Albrechtice u Frýdlantu\n\nAlbrechtice u Frýdlantu (německy ) je vesnice, část města Frýdlant v okrese Liberec. Nachází se 7 km na jih od Frýdlantu. Prochází zde silnice I/13. Je zde evidováno 120 adres a trvale zde žije 60 obyvatel.\n\nAlbrechtice u Frýdlantu je také název katastrálního území o rozloze 6,26 km. K Albrechticím náleží také osada Filipov (německy ).\n\nSídlo bylo založeno v době kolonizace jako lánová ves a jméno Olbersdorf pravděpodobně získalo podle svého lokátora.\n\nPrvní písemná zmínka i vsi pochází z roku 1381. V letech 1869–1950 byla samostatnou obcí, v letech 1950–1985 příslušela k obci Dětřichov, od 1. ledna 1986 patří jako místní část k Frýdlantu.\n\nNa Albrechtickém kopci se rozkládají tak zvané chřástalové louky, tedy oblasti, na nichž žijí chřástalové polní (\"Crex crex\"), což je zvlášť chráněný druh ptáka.\n\n\nBarokní kaple svatého Jana Nepomuckého pocházející z roku 1729 se nachází v severní části obce. Má čtvercový půdorys se zaoblenými nárožími a na její střeše je umístěna zvonička. Okna i obdélníkový vchod umístěný v průčelí stavby jsou sklenuty segmentovanými oblouky. Vnitřek kaple je sklenut plackou, na níž se po stranách niky nacházejí čtyři lunety. Na závěrové stěně kaple je zbudován plochý oltářní výklenek.\n\n"}
{"id": "529093", "url": "https://cs.wikipedia.org/wiki?curid=529093", "title": "Větrov (Frýdlant)", "text": "Větrov (Frýdlant)\n\nVětrov (do roku 1947 užíván název \"\") je vesnice, část města Frýdlant v okrese Liberec. Nachází se 2 km na jih od Frýdlantu podél Větrovského potoka. Je zde evidováno 232 adres a trvale zde žije  obyvatel.\n\nVětrov leží v katastrálním území Frýdlant o výměře 25,36 km. K Větrovu náleží i osady Hág, označovaná též jako Háj (německy nebo ), Větrov-Zátiší, někdy také zvaná Nichtovy Domky (německy ), a samotu Polní Domky (německy ).\n\nJižně od Větrova se nacházejí návrší Nad Zátiším (dříve \"Hofmanns Berg\"; 427 m n. m.) a Podlesí (446 m n. m.).\n\n\n"}
{"id": "529095", "url": "https://cs.wikipedia.org/wiki?curid=529095", "title": "Háj (Habartice)", "text": "Háj (Habartice)\n\nHáj je osada, část obce Habartice v okrese Liberec. Nachází se asi 2 km na jihovýchod od Habartic. Je zde evidováno 24 adres. Trvale zde žije 27 obyvatel.\n\nHáj leží v katastrálním území Háj u Habartic o rozloze 2,51 km.\n\nStával zde vodní mlýn, o němž se však nedochovaly žádné písemné zmínky a ani jeho budova již neexistuje.\n\n"}
{"id": "529096", "url": "https://cs.wikipedia.org/wiki?curid=529096", "title": "Doleček", "text": "Doleček\n\nDoleček ( \"\") je osada, část obce Hlavice v okrese Liberec. Nachází se asi 2 km na východ od Hlavice. Je zde evidováno 8 adres. Trvale zde žije 6 obyvatel.\n\nDoleček leží v katastrálním území Hlavice o výměře 4 km.\n\n"}
{"id": "529097", "url": "https://cs.wikipedia.org/wiki?curid=529097", "title": "Lesnovek", "text": "Lesnovek\n\nLesnovek je osada, část obce Hlavice v okrese Liberec. Nachází se asi 1,5 km na severovýchod od Hlavic. Je zde evidováno 24 adres. Trvale zde žije 33 obyvatel.\n\nLesnovek leží v katastrálním území Hlavice o výměře 4 km.\n\nPrvní písemná zmínka o obci pochází z roku 1547.\n\n\n"}
{"id": "529098", "url": "https://cs.wikipedia.org/wiki?curid=529098", "title": "Vápno (Hlavice)", "text": "Vápno (Hlavice)\n\nVápno je osada, část obce Hlavice v okrese Liberec. Nachází se asi 1 km na jihozápad od Hlavice. Je zde evidováno 63 adres. Trvale zde žije 65 obyvatel.\n\nVápno je také název katastrálního území o rozloze 4,27 km.\n\n"}
{"id": "529099", "url": "https://cs.wikipedia.org/wiki?curid=529099", "title": "Košťany (rozcestník)", "text": "Košťany (rozcestník)\n\nKošťany mohou být:\n\n\n"}
{"id": "529100", "url": "https://cs.wikipedia.org/wiki?curid=529100", "title": "Jílové (Hodkovice nad Mohelkou)", "text": "Jílové (Hodkovice nad Mohelkou)\n\nJílové ( \"\") je vesnice, část města Hodkovice nad Mohelkou v okrese Liberec. Nachází se asi 2 km na jihovýchod od Hodkovic nad Mohelkou. Je zde evidováno 58 adres. Trvale zde žije 128 obyvatel.\n\nJílové leží v katastrálním území Jílové u Hodkovic nad Mohelkou o rozloze 1,5 km.\n\n\n"}
{"id": "529102", "url": "https://cs.wikipedia.org/wiki?curid=529102", "title": "Radoňovice", "text": "Radoňovice\n\nRadoňovice ( \"\") je malá vesnice, část města Hodkovice nad Mohelkou v okrese Liberec. Nachází se asi 2 km na východ od Hodkovic nad Mohelkou. Je zde evidováno 20 adres. Trvale zde žije 16 obyvatel.\n\nRadoňovice je také název katastrálního území o rozloze 0,51 km.\n\n"}
{"id": "529103", "url": "https://cs.wikipedia.org/wiki?curid=529103", "title": "Žďárek (Hodkovice nad Mohelkou)", "text": "Žďárek (Hodkovice nad Mohelkou)\n\nŽďárek ( \"\") je malá vesnice, část města Hodkovice nad Mohelkou v okrese Liberec. Nachází se asi 3 km na severozápad od Hodkovic nad Mohelkou (a asi 6 km severozápadně od stejnojmenné samostatné obce Žďárek). Je zde evidováno 19 adres. Trvale zde žije 12 obyvatel.\n\nŽďárek leží v katastrálním území Záskalí o výměře 3,88 km.\n\n\n"}
{"id": "529104", "url": "https://cs.wikipedia.org/wiki?curid=529104", "title": "Dolní Sedlo", "text": "Dolní Sedlo\n\nDolní Sedlo (něm. \"Spittelgrund\") je vesnice, část města Hrádek nad Nisou v okrese Liberec. Nachází se asi 2,5 km na jih od Hrádku nad Nisou na úpatí Lužických hor nad údolím potoka Sedlec. Na západ se zvedá Sedlecký Špičák (544 m n. m.), jihozápadně od Popovy skály (565 m n. m.) a skály Podkova (518 m n. m.). Je zde evidováno 68 adres. Trvale zde žije 167 obyvatel.\n\nDolní Sedlo je také název katastrálního území o rozloze 9,44 km. V katastrálním území Dolní Sedlo leží i Horní Sedlo.\n\n\n"}
{"id": "529105", "url": "https://cs.wikipedia.org/wiki?curid=529105", "title": "Dolní Suchá (Hrádek nad Nisou)", "text": "Dolní Suchá (Hrádek nad Nisou)\n\nDolní Suchá (\"německy Nieder Berzdorf)\" je vesnice, část města Hrádek nad Nisou v okrese Liberec. Nachází se asi 4,5 km na jih od Hrádku nad Nisou. Je zde evidováno 123 adres. Trvale zde žije 263 obyvatel.\n\nDolní Suchá leží v katastrálním území Dolní Suchá u Chotyně o rozloze 4,48 km.\n"}
{"id": "529107", "url": "https://cs.wikipedia.org/wiki?curid=529107", "title": "Donín (Hrádek nad Nisou)", "text": "Donín (Hrádek nad Nisou)\n\nDonín (německy , zastarale \"Döhnis\") je část města Hrádek nad Nisou v okrese Liberec. Nachází se na jihu Hrádku nad Nisou. Je zde evidováno 327 adres. Trvale zde žije 1009 obyvatel.\n\nDonín leží v katastrálním území Donín u Hrádku nad Nisou o rozloze 3,21 km.\n\nNázev obce nemá nic společného s rodem purkrabích z Donína, tedy saské Dohny, kteří byli prvními známými držiteli okolního panství Grabštejn. Jméno je téměř jistě odvozeno od jména vesnického lokátora, zřejmě jakéhosi Denise. Protože jméno předpokládaného lokátora, Denis, je čistě německé, má se obecně za to, že založení obce by mohlo spadat ještě do doby velké německé kolonizace 13. století a vlády Přemysla Otakara II., takže by Donín patřil k nejstarším vsím na Liberecku. To však nic nemění na tom, že nejstarší písemná zmínka o Donínu pochází teprve z 6. února 1454, kdy je Donín uváděn na listině spolu s dalšími sídly grabštejnského panství. Obec od svého založení až do zavedení okresů v l. 1849-1850 podléhala přímo grabštejnským pánům a nikdy nebyla udělena někomu v léno. Z hlediska církevní správy patřila pod farnost v Hrádku n. Nisou. V roce 1654 nebyl v obci podle Berní ruly ani jeden statek, jen 10 chalupníků a 2 \"zahradníci\", tedy hospodáři bez polností. K tomu noví osídlenci. Žádný grunt ale nebyl po Třicetileté válce zpustošen. V roce 1834 již bylo v obci 98 domů a 608 obyvatel.\n\n\n"}
{"id": "529108", "url": "https://cs.wikipedia.org/wiki?curid=529108", "title": "Horní Sedlo", "text": "Horní Sedlo\n\nHorní Sedlo (německy \"Paß\") je malá vesnice, část města Hrádek nad Nisou v okrese Liberec. Nachází se asi 4 km na jih od Hrádku nad Nisou. Je zde evidováno 27 adres. Trvale zde žije 28 obyvatel.\n\nHorní Sedlo leží v katastrálním území Dolní Sedlo o výměře 9,44 km.\n\nHorní Sedlo se poprvé připomíná v roce 1628. Původní český název vísky byl pouze \"Sedlo\". Dnešní Dolní Sedlo se totiž až do roku 1947 nazývalo \"Spittelgrund\" či česky \"Špitální Grunt\". Teprve v roce 1947 byl Spittelgrund přejmenován, což se dotklo i Sedla.\n\n\n"}
{"id": "529109", "url": "https://cs.wikipedia.org/wiki?curid=529109", "title": "Diskografie King Crimson", "text": "Diskografie King Crimson\n\nToto je diskografie britské rockové skupiny King Crimson.\n\n\n\n"}
{"id": "529110", "url": "https://cs.wikipedia.org/wiki?curid=529110", "title": "Loučná (Hrádek nad Nisou)", "text": "Loučná (Hrádek nad Nisou)\n\nLoučná (dříve \"Gerštorf\", německy \"Görsdorf\") je část města Hrádek nad Nisou v okrese Liberec. Nachází se na jihozápadě Hrádku nad Nisou. Je zde evidováno 278 adres. Trvale zde žije 1016 obyvatel.\n\nLoučná je také název katastrálního území o rozloze 4,68 km.\n\nPůvodní německý název vsi, Görsdorf, je zřejmě odvozen od jména zakladatele vesnice, tzv. lokátora, takřka jistě jakéhosi Gerharda. Se šlechtickým rodem Gersdorfů, který měl své lenní vsi také na okolním grabštejnském panství, nemá název vesnice nic společného. Protože jméno předpokládaného lokátora, Gerhard, je čistě německé, má se obecně za to, že původ vsi spadá již do období velké německé kolonizace 13. století a vlády Přemysla Otakara II. Loučná by tak patřila k nejstarším obcím Liberecka. To však nic nemění na tom, že první zmínka o obci stojí teprve na listině z 6. února 1454, kdy se Loučná uvádí mezi dalšími sídly grabštejnského panství.\n\n"}
{"id": "529111", "url": "https://cs.wikipedia.org/wiki?curid=529111", "title": "Oldřichov na Hranicích", "text": "Oldřichov na Hranicích\n\nOldřichov na Hranicích (\"německy Böhmisch Ullersdorf)\" je polovina historické vesnice \"Ullersdorf\", která je dnes částí města Hrádek nad Nisou v okrese Liberec. Nachází se asi 2,5 km na severovýchod od Hrádku nad Nisou. Oldřichov na Hranicích je také název katastrálního území o rozloze 5,55 km.\n\nNyní leží na česko-polském pomezí a od druhé části obce, dnes polského Kopaczówa ji odděluje pouze Oldřichovský potok (polsky Lubota), z části hranici tvoří střed zdejší silnice, které se říká \"neutrálka\". V polské části zůstal původně renesanční kostel sv. Josefa z počátku 16. století, barokně přestavěný v 18. století, s dřevěným stropem a barokním oltářem.\n\nV Oldřichově je evidováno 91 adres. Trvale zde žije 241 obyvatel.\n\nLiberecký jazykovědec Erich Gierach publikoval v roce 1931 stať, podle které údajně zjistil, že nejstarší podoba jména Oldřichov je latinská. Pochází z roku 1287 a zní \"Vlrici villa\". Dále se používaly zkomolené podoby německé od \"Vlrichsdorf\" z roku 1381, přes \"Ulyrsdorff\" z roku 1454, až k \"Ullersdorf\" z 16. století.\n\nNázev obce \"Oldřichov na Hranicích\" pochází z roku 1923, kdy došlo k českému označení všech významnějších sídel a krajinných celků pojmenovaných v oblasti Sudet pouze německy. Většina původních německých jmen byla doslovně přeložena, ta nepřeložitelná byla počeštěna a oficiálně se používaly obě podoby. Úředníci pro české pojmenování využili německý název, dochovaný v jakémsi urbáři z roku 1381, který zněl \"Ulrichsdorf\", tedy \"Oldřichova ves\". Dodatek \"na Hranicích\" měl obec odlišit od \"Horního Oldřichova\" (dnes Kopaczów), tak od nedalekého Oldřichova v Hájích. Po skončení druhé světové války se jméno Oldřichov na Hranicích stalo jediným oficiálním pojmenováním.\n\nExistence vesnice je doložena už roku 1287. K administrativnímu rozdělení původního Ullersdorfu na Český Oldřichov (\"Böhmisch Ullersdorf\") a Horní Oldřichov (\"Ober Ullersdorf\") došlo již v 16. století, kdy severní část připadla k panství Frýdlant, jižní k panství Grabštejn (obě panství však zůstaly součástí zemí Koruny české). Pro místní obyvatele významnou změnu přinesla třicetiletá válka, kdy v roce 1635 uzavřel rakouský císař Ferdinand II. Štýrský se Saskem mír a daroval mu za to Horní a Dolní Lužici. Až do roku 1849, kdy zde byla stanovena moderní státní hranice, měla státní hranice velice komplikovaný průběh, přičemž součástí Saska byl celý severovýchod Oldřichova, jakož i střed zástavby (v tomto středu zástavby se nacházejí čísla popisná 43, 44, 46, 50, 51, 52, 129, 133, 157, 158, 159). Celou situaci značně znepřehledňovalo celkem osm exkláv Čech, z nichž sedm se nacházelo na území moderního Polska a dále dva výběžky, rovněž na území moderního Polska, přičemž v těchto někdejších českých výběžcích a několika exklávách už tehdy stála část zástavby dnešního polského Kopaczówa.\n\nPo komunistickém puči v roce 1948 se poměry přiostřily – na hranici byly vztyčeny sloupy se čtrnácti řadami ostnatých drátů, okolí hranice bylo rozoráno.\n\nO půlnoci na 21. prosince 2007 došlo k zapojení České republiky, Polska a dalších zemí do rozšířeného Schengenského prostoru. Hlavní oslavy se odehrály na česko–německo–polském trojmezí mezi nedalekými městy Hrádek nad Nisou, Porajów a Žitava, kde německá kancléřka Angela Merkelová, polský premiér Donald Tusk, český premiér Mirek Topolánek a předseda Evropské komise José Barroso symbolicky přeřízli dřevěnou maketu hraniční závory.\n\nMístní politici – starosta Hrádku Martin Půta a starosta polské Bogatyně Andrzej Grzmielewicz otevřeli v minulosti přísně střeženou hranici, přeřízli a odstranili železné zátarasy z mostku přes hraniční Oldřichovský potok, které dělily Oldřichov na Hranicích od Kopaczowa.\n\nMimo zastavěné území obce probíhá těžba štěrkopísku.\n\n"}
{"id": "529112", "url": "https://cs.wikipedia.org/wiki?curid=529112", "title": "Uhelná (Hrádek nad Nisou)", "text": "Uhelná (Hrádek nad Nisou)\n\nUhelná (něm. \"Kohlige\") je malá vesnice, část města Hrádek nad Nisou v okrese Liberec. Uhelná se nachází na kopci Vřesový vrch (Heidelberg, 341 m n. m.) přímo na hranicích s Polskem, asi 4 km na východ od Hrádku nad Nisou. Jihozápadně od obce je velký pískový lom. Je zde evidováno 22 adres. Trvale zde žije 33 obyvatel.\n\nUhelná leží v katastrálním území Václavice u Hrádku nad Nisou o výměře 15,68 km.\n\nUhelná byla založena roku 1711 jako tábor pro uhlíře, kteří vyrábí dřevěné uhlí. V roce 1830 měla obec 30 domů a žilo v ní 170 obyvatel. Kvalita zdejšího uhlí byla v té době velmi známa. Uhlí se také dodávalo do významných saských lázní v obci Oppelsdorf. Na hranicích byla od roku 1788 také celnice. Roku 1850 byla výroba uhlí z politického nařízení obecního úřadu ve Wetzwalde (Václavice), okresního hejtmanství Reichenberg (Liberec) a okresního soudu v Kratzau (Chrastavě) zastavena.\n\nBěhem války Pruska s Rakouskem začali v obci na hranicích večer, dne 22. června 1866 pruští vojáci provokovat a střílet na rakouské husary z pluku „Radecký“. O týden později německé vojsko překročilo hranici a vytvořilo dva tábory v Uhelné, kde v 34 staveních bydlelo 450 důstojníků, 3892 vojáků a 366 koní. Další tábor byl zřízen v horní části obce Václavice.\n\nV roce 1869 žilo v Uhelné celkem 193 lidí v roce 1900, to bylo už 185 obyvatel. Počet obyvatel se stále snižoval. V roce 1930 měla obec pouze 169 obyvatel. Po mnichovské dohodě 1938, kdy pohraničí připadlo německé říši až do roku 1945 a byla přidělena k okresu Liberec.\n\nPo druhé světové válce připadla vesnice zpět Československu a němečtí obyvatelé byli na základě Benešových dekretů vyhnáni v roce 1946. Obec byla z Kohlige přejmenována na Uhelnou. Hraniční přechod, který vedl do Polska, byl uzavřen. 1950 bylo v obci 83 obyvatel, v roce 1970 to bylo 53. Spolu s Václavicemi byla Uhelná v roce 1980 přidělena k Hrádku nad Nisou. V roce 2001 obec sestávala z 13 bytových domů a 33 obyvatel.\n\n"}
{"id": "529113", "url": "https://cs.wikipedia.org/wiki?curid=529113", "title": "Tankred Sicilský", "text": "Tankred Sicilský\n\nTankred Sicilský ( \"Tancredi di Sicilia\" nebo \"Tancredi d'Altavilla\", \"Tancredi di Lecci\", 1138, Lecce – 20. února 1194, Palermo) byl král neapolský a sicilský v letech 1189 až 1194. Byl levobočkem Rogera III., vévody z Apulie, nejstaršího syna krále Rogera II. a dcery hraběte Acharda II. z Lecce. Po dědečkovi zdědil titul \"hrabě z Lecce\" a proto je také často zmiňován jako Tankred z Lecce. Současníky byl označován za \"malého ošklivého bastarda\", který vypadal jako \"opice s korunou na hlavě\". Tankred byl vynikající voják, i když jeho štíhlá postava tomu nenasvědčovala. Vysloužil si proto v kronice Petra z Eboli přezdívku \"\"Tancredulus\"\".\n\n9. března 1161 se Tankred spojil se svým strýcem Simonem Tarantským, zaútočili na královský palác a uvěznili krále Viléma I., jeho ženu Markétu, jejich dva syny a vyzvali k masakru muslimů. Původně se měl stát nástupcem krále Viléma I. starší z těchto synů Roger. Brzy však lid podporoval nástupnictví samotného Simona. Dříve než však mohl Simon oficielně vystoupit jako kandidát, bylo povstání potlačeno. Povstalci byli nuceni propustit zajatce a vrátit se na své hrady. Všem byla udělena milost za podmínky, že odejdou do exilu. Většina vzbouřenců, včetně Tankreda tuto podmínku přijala.\n\nJakmile však král Vilém roku 1189 zemřel, Tankred se vrátil, převzal kontrolu nad ostrovem a roku 1190 byl korunován králem sicilským. Státní převrat byl podporován kancléřem Matěj z Ajella a úřednickou vrstvou, zatímco většina šlechty zůstala věrna legitimním následníkům Konstancii, a jejímu manželu Jindřichu VI.\n\nNavzdory široké podpoře Tankredova vláda čelila od samého počátku znepokojivým výzvám. Již v roce 1190 přistál u břehů Sicílie Richard I. Lví srdce se svými křižáky při cestě za osvobozením Svaté země. Richard okamžitě požadoval osvobození své sestry Johany, vdovy po králi Vilémovi II., která byla uvězněna a oloupena o svůj vdovský podíl a Tankred se nechystal ani vyplnit odkaz zemřelého pro Jindřicha II., který měl připadnout po otcově smrti Richardovi. Jednalo se o obrovský zlatý stůl, hedvábný stan a sto galér s výstrojí a proviantem zřejmě pro nadcházející kruciátu. Richard rovněž požadoval, aby Tankred splnil závazky na financování křížové výpravy přijaté jeho předchůdcem. Když Tankred váhal, Richard zabavil klášter a hrad La Bagnara.\n\nRichard se na Sicílii spojil s francouzskou křížovou výpravou vedenou králem Filipem II. Přítomnost dvou cizích armád na ostrově vyvolala značný neklid mezi místními obyvateli. V říjnu vypukly v Messině nepokoje. Richard odpověděl útokem na město, které dobyl 4. října 1190. Poté, co Messina byla vypleněna a vypálena, se Richard rozhodl, že zde vybuduje svou základnu a přečká zimu. Zůstal v Messině až do března 1191, kdy konečně Tankred souhlasil s dohodou. Johana byla osvobozena a obdržela zpět dědictví ve výši věna, které její otec dal zemřelému králi Vilémovi. Naopak oba králové, Richard a Filip, uznali Tankreda jako legitimního vládce Sicílie a vyhlásili závazek míru mezi všemi třemi královstvími. Richard oficiálně prohlásil svého synovce Artura za svého následníka a Tankred slíbil, že některá z jeho dcer se za Artura provdá, jakmile dosáhne vhodného věku (v té době byly Arturovi 4 roky). Po podpisu dohody Richard a Filip konečně opustili Sicílii. Vypráví se, že na rozloučenou Richard věnoval Tankredovi meč, o kterém tvrdil, že jde o Excalibur, meč krále Artuše.\n\nJakmile Tankred urovnal vztahy s Richardem a Filipem, čelil dalšímu nebezpečí ze severu. V dubnu 1191 byli papežem Celestýn III. v Římě korunováni Jindřich Štaufský a Konstancie Sicilská císařem Svaté říše římské. Konstancie byla pohrobkem sicilského krále Rogera II. a měla tudíž legitimní nárok na sicilský trůn. Jindřich vyrazil v čele značné armády, aby získal ztracené dědictví. Severní města království otevřela Jindřichovi své brány včetně dřívějších držav Capua a Aversa. Salerno, Rogerovo hlavní město na pevnině, poslalo zprávu, že Jindřich bude vítán, a pozvalo Konstancii, aby obývala otcův starý palác za letních veder. Neapol byla prvním městem, kde se Jindřich setkal s odporem. V letních vedrech však velká část armády podlehla malárii a dalším nemocem, takže císař byl nucen na čas tažení přerušit. Kromě toho v Německu vypukla další revolta Jindřicha Lva. Konstancie však zůstala s malou posádkou v Salernu jako příslib, že se císař brzy vrátí.\n\nJakmile Jindřich s větší částí armády odtáhl, města, která doposud dobyl, se přihlásila zpět k Tankredovi obávajíce se jeho pomsty. Obyvatelé Salerna využili příležitosti zavděčit se Tankredovi, Konstanci zajali a dopravili ji k němu do Messiny. Tankred doufal, že pokud navrátí Konstanci Jindřichovi, papež ho legitimizuje jako sicilského krále. Naopak papež doufal, že zajistí-li Konstanci bezpečnou cestu do Říma, bude Jindřich vstřícnější. Stále doufal, že se mu podaří zabránit sjednocení Říše a Království. Císařským vojákům se však podařilo Konstancii osvobodit dříve, než se dostala do Říma a dopravit ji bezpečně přes Alpy. Papež, ani Tankred tak ze zajetí Konstancie nezískali žádnou výhodu.\n\nJindřich zanechal svá vojska u hranic království. Tankred se snažil získat na svou stranu města poskytováním rozsáhlých privilegií. Rovněž se snažil posílit podporu papeže tím, že se vzdal titulu papežského legáta, který byl dle zvykového práva na Sicílii spojen s královskou funkcí. V letech 1192 a 1193 vedl úspěšná tažení proto baronům v Apulii.\n\nAvšak jeho smrt 20. února 1194 otevřela cestu k vládě na Sicílii rodu Štaufů.\nTankredova manželka Sibyla z Acerry se stala regentkou nezletilého syna Viléma Císař se však do Itálie vrátil ještě téhož roku, Neapol se vzdala téměř bez boje a zbytek království brzy následoval. Sybila a loajální Margaritus chystali obranu Palerma, ale obyvatelé města přivítali Jindřicha s nadšením. Tankredova rodina padla do rukou císaře. Viléma s matkou a sestrami nechal Jindřich odvézt na hrad Hohenems, kde byl chlapec pravděpodobně zavražděn. Podle některých byl nejdříve oslepen a vykastrován. Zemřel patrně v Německu v roce 1198 jako poslední normanský král Sicílie.\n\n\n"}
{"id": "529114", "url": "https://cs.wikipedia.org/wiki?curid=529114", "title": "Václavice (Hrádek nad Nisou)", "text": "Václavice (Hrádek nad Nisou)\n\nVáclavice (německy \"Wetzwalde\") je vesnice, která je součástí města Hrádek nad Nisou v okrese Liberec. Je dlouhá více než 5 km podél klikaté cesty, kterou lemuje Václavický potok.\n\nObec leží v malebné krajině s horizontem Ještědského hřebenu, Lužických hor a hradu Oybin na saské straně. Hlavní cesta do obce vede z Chrastavy na Chotyň a dále na Hrádek nad Nisou. Další cesta vede přes Bílý Kostel nad Nisou na Pekařku, kde je pár chalup na malém kopci mezi lesem a lány polí končící křižovatkou uprostřed Václavic. Václavice jsou asi 5 km na východ od Hrádku nad Nisou a cca 18 km od krajského města Liberec. Je zde evidováno 178 adres v roce 2001 zde trvale žilo 399 obyvatel.\n\nVáclavice leží v katastrálním území Václavice u Hrádku nad Nisou o rozloze 15,68 km. V katastrálním území Václavice u Hrádku nad Nisou leží i Uhelná.\n\nPrvní zmínka o obci s názvem \"Wezillwalde\" je k roku 1326, patřila tehdy ke grabštejnskému panství. V dochovaných archivech jsou pouze písemnosti, které se vztahují k místnímu kostelu svatého Jakuba apoštola, který je znám již od roku 1326. O životě místních lidí v samotných Václavicích, jejich jména, či zajímavé události, které se týkají této doby, se nedochovaly.\n\nRoku 1630 však ve vsi samotné byly dva dvory drobné lenní šlechty. Celé Václavice byly kdysi pomyslně rozděleny na tři části. Vrchní díl při silnici na Chrastavu se nazýval Horní Ves (\"Oberdorf\"), oblast okolo kostela a silnice na Pekařku, pak Střední Ves (\"Mitteldorf\"), a konečně zbytek při silnici ke Grabštejnu pak Dolní Ves (\"Niederdorf\"). První dvůr se nacházel v horní části vsi, z dnešních popisných čísel 47 až 50 a sídlil zde Hans von Nostitz. V dolní vsi byl tzv. Černý nebo též Malý dvůr (dnešní č. p. 99). Na obzvláště těchto panských statcích velmi tvrdě pracovala většina obyvatel této vesnice.\n\nTřicetiletou válku zde údajně připomíná starý smírčí kříž nedaleko brány ke zbořenému kostelu – dle pověsti zde odpočívá švédský generál. Zabíjení, potopy a různé epidemie se obci v této přetěžké době nevyhnuly. V prvé polovině 17. století byla ještě většina zdejších obyvatel protestanty. Po porážce českých stavů na Bílé hoře nařídila grabštejnská šlechta všem obyvatelům obce a také svých držav, aby přijali katolictví a nebo prodej svého majetku a odchod ze země. Spousta obyvatel Václavic zůstala u své víry a odešla za hranice. Prvním, kdo takto učinil, byl luteránský učitel Gabriel Schütz. V letech 1651–1696 následovalo učitele do exilu dalších 100 lidí. Bylo ale mnoho těch, kteří chtěli ve své rodné obci zůstat, proto se usadili hned za hranicemi v Reichenau, ve spřízněném Sasku (dnes Bogatynia v Polsku). Pověst praví, že odcházející protestanti na protest odnesli i velký václavický zvon z věže kostela, který prý poté dlouhá léta visel v kostelní věži jejich nového domova v Sasku.\n\nPrvním rychtářem je v 17. století pan Christoph Worm. Rychtářský úřad byl pak dlouhá léta až do svého zániku roku 1850 prakticky jen v držení rodů Wormů, Thielů a Pietschů. Roku 1866 za prusko-rakouské války Václavičtí zažili velký hlad a utrpení, jelikož bylo v obci zrekvírováno velké množství potravin pro frontu. V této a další následné době zažili Václavičtí vpád pruského vojska s desítkami kanónů, koňmi a tisíci vojáků, kteří pochodovali na Chrastavu, kteří po své cestě plenili a rabovali.\n\nVáclavické muže, kteří padli na bojištích první světové války, připomíná dodnes velký pomník v zadní části hřbitova. Václavičtí muži bojovali i ve druhé světové válce, v řadách wehrmachtu v Rusku. Nikdo z nich se domů nevrátil. Po válce pak došlo k odsunu všech václavických Němců za hranice země. Tzv. „budovatelé pohraničí“ poté napsali: „\"Celkem jsme rozbourali asi 180 čísel popisných. Jedno číslo popisné někdy představovalo i několik budov: obytné stavení, maštal, stodolu a kůlny. Také jsme rozbourali jeden dům ještě nedostavěný.\"“\n\nKostel byl zbourán v sedmdesátých letech 20. století, fara má nájemce, z bývalé školy je výrobna nití a staré václavické statky mnohdy vypadají opuštěně a zchátrale, nebo byly změněny do moderního stylu. Nezměněny zůstaly lány luk, panorama okolních kopců a hor a tajemno spojené s historií této obce. Možná posledním žijícím svědkem minulosti je místní udržovaný hřbitov, kde krom prázdného travnatého obdélníku po zbořeném kostele může pozorný návštěvník najít třeba v roce 2010 přibyvší nápis na rodinné hrobce, ale i v roce 2012 instalovaný dřevěný kříž u jednoho původního, špatně čitelného náhrobku.\n\n\n"}
{"id": "529115", "url": "https://cs.wikipedia.org/wiki?curid=529115", "title": "Grabštejn (Chotyně)", "text": "Grabštejn (Chotyně)\n\nGrabštejn (německy ) je malá vesnice, část obce Chotyně v okrese Liberec. Nachází se asi 1,5 km na severovýchod od Chotyně. Prochází zde silnice I/35. Je zde evidováno 34 adres. Trvale zde žije 127 obyvatel.\n\nGrabštejn je také název katastrálního území o rozloze 3,37 km.\n\nPrvní písemná zmínka o hradu Grabštejn pochází z roku 1286, o obci v podhradí, tehdy německy zvané \"Grafenthal\", pak existuje první zpráva až z roku 1514. Poslední zmínka o Grafenthalu je z roku 1606. Grafenthal je v pramenech uváděn překvapivě jako městečko s vlastním trhem. Předpokládá se proto, že takto bylo obcházeno mílové právo královského města Žitavy, v jehož dosahu ležel blízký Hrádek nad Nisou. Hrádečtí proto pořádali svoje trhy v blízkém a nejspíše velmi malém Grafenthalu, který ležel již za hranicí žitavských výsostných práv. Když městečko Hrádek získalo v roce 1581 vlastní trhové právo, přivodilo to nejspíše také úpadek pro Grafenthal. Obec zanikla patrně za třicetileté války, kdy byl sousední hrad Grabštejn v letech 1645–1648 obsazen švédskými vojsky. Bývalé městečko Grafenthal již není uváděno ani v tzv. berní rule z roku 1654, je tedy jasné, že již bylo zcela vylidněné a pusté. Nynější ves Grabštejn datuje svůj vznik teprve do doby kolem roku 1700. Za sedmileté války, když Prusové ustupovali z Čech po prohrané bitvě u Kolína, využili v červenci 1757 barokní sýpku v areálu hospodářského dvora jako lazaret pro své raněné vojáky, později okolí sýpky posloužilo jako hromadný hrob pro 700 raněných z habsburského vojska, jejichž lazaret se nacházel v hradě samotném. Zřejmě v roce 1764 vznikla v obci první škola, která po vzniku domovních čísel v roce 1770 obdržela č. p. 15.\n\nRevoluce roku 1848 přivodila zánik tzv. patrimoniální správy, kdy zanikla panství jednotlivých vrchností jako nejnižší správní jednotky a byla nahrazena okresy, reprezentujícími jak státní správu, tak samosprávu. Od roku 1850 připadal Grabštejn pod politický okres Liberec a soudní okres Chrastava. V letech 1850–1880 byl Grabštejn místní částí obce Oldřichov, v dalších letech fungoval jako samostatná obec. Protože stará škola v obci již nevyhovovala zdravotním ani bezpečnostním limitům, byla opravena a ponechána jako obydlí úředních kočí a namísto ní postavena v letech 1899–1900 na náklad majitele bývalého panství, hraběte Františka Clam-Gallase, nová budova, č. p. 32, dodnes stojící. Ve škole se však učilo jen do školního roku 1927/28, pak byla uzavřena. Následkem pozemkové reformy byl v letech 1921–1927 postupně zkonfiskován celý tzv. velkostatek Grabštejn, zbytek původního grabštejnského panství. Hraběnce Marii Podstatzké-Liechtenstein, rozené Clam-Gallas, zbyl v katastru obce jen vlastní hrad a s ním budovy v podhradí se zámkem a okolním parkem, tedy areál dnešní vojenské výcvikové základny psovodů. Její neprovdané sestře Klotyldě, paní na Frýdlantě, zůstal ještě malý pivovar se sousedním hostincem na břehu dnešního Grabštejnského rybníka, německy poeticky nazývaném \"Gondelteich, \"doslova \"gondolový rybník\", po kterém opravdu jezdily veřejné lodičky, a který tvořil spolu s hradem a hostincem oblíbený výletní cíl pro turisty z obou stran hranice. Konec druhé světové války a následný násilný odsun německého obyvatelstva způsobil v životě obce dodnes nezahojený šrám.\n\n\n\n\n"}
{"id": "529116", "url": "https://cs.wikipedia.org/wiki?curid=529116", "title": "Andělská Hora (Chrastava)", "text": "Andělská Hora (Chrastava)\n\nAndělská Hora () je vesnice, část města Chrastava v okrese Liberec. Nachází se asi 2 km na jihozápad od Chrastavy. Je zde evidováno 102 adres. Trvale zde žije 267 obyvatel.\n\nAndělská Hora leží v katastrálním území Andělská Hora u Chrastavy o rozloze 3,62 km².\n\nAndělská Hora byla založena roku 1547 jako svobodné horní město (\"frey bergstadt Engelsbergk\") pány z Donína, když začali na začátku 16. stol. na grabštejnském panství dolovat stříbro. Roku 1549 bylo připomínáno jako nové město (\"newe feye Bergstat\"), od roku 1566 již jen jako městečko, které po třicetileté válce pokleslo na ves. Od roku 1868 se již jedná pouze o osadu města Chrastavy. Ve 20. století Andělská Hora zažila úpadek, po roce 1945 spojený i s demolicemi.\n\n\nAndělskou Horou prochází silnice II/592 a také železniční trať 089 z Liberce přes německou Žitavu do Rybniště. Nachází se zde i železniční zastávka.\n\nPřes Lužickou Nisu je mezi Andělskou Horou a libereckou částí Machnín místo mostu, zničeného při povodni v roce 2010, zprovozněn unikátní transbordér.\n\n"}
{"id": "529117", "url": "https://cs.wikipedia.org/wiki?curid=529117", "title": "Dolní Chrastava", "text": "Dolní Chrastava\n\nDolní Chrastava je část města Chrastava v okrese Liberec. Nachází se na západě Chrastavy. Prochází zde silnice I/13 a leží zde chrastavské nádraží. Je zde evidováno 239 adres. Trvale zde žije 1015 obyvatel.\n\nMístní část je vymezena katastrálním územím Dolní Chrastava o rozloze 3,02 km.\n\nDolní Chrastava se statisticky člení na základní sídelní jednotky:\n\n"}
{"id": "529119", "url": "https://cs.wikipedia.org/wiki?curid=529119", "title": "Dolní Vítkov", "text": "Dolní Vítkov\n\nDolní Vítkov (německy ) je vesnice, část města Chrastava v okrese Liberec. Nachází se asi 3,5 km na sever od Chrastavy. Je zde evidováno 88 adres. Trvale zde žije 257 obyvatel.\n\nDolní Vítkov je také název katastrálního území o rozloze 4,85 km.\n\n"}
{"id": "529120", "url": "https://cs.wikipedia.org/wiki?curid=529120", "title": "Horní Chrastava", "text": "Horní Chrastava\n\nHorní Chrastava je část města Chrastava v okrese Liberec. Nachází se na severovýchodě Chrastavy, od centra proti proudu říčky Jeřice. Prochází zde silnice II/592. Je zde evidováno 130 adres. Trvale zde žije 388 obyvatel.\n\nHorní Chrastava je také název katastrálního území o rozloze 5,29 km. V katastrálním území Horní Chrastava leží i Víska a Vysoká.\n\nPrvní písemná zmínka o obci typu krátké lánové vsi je z roku 1454.\n"}
{"id": "529121", "url": "https://cs.wikipedia.org/wiki?curid=529121", "title": "Horní Vítkov", "text": "Horní Vítkov\n\nHorní Vítkov (německy ) je vesnice, část města Chrastava v okrese Liberec. Nachází se asi 4,5 km na sever od Chrastavy. Je zde evidováno 61 adres. Trvale zde žije 112 obyvatel.\n\nHorní Vítkov je také název katastrálního území o rozloze 6,74 km.\n\nDříve byl Horní Vítkov samostatná obec, kde žilo přes 1200 obyvatel z drtivé většiny německé národnosti. Po druhé světové válce byla většina obyvatel nuceně vysídlena a do obce se nastěhovali Češi z vnitrozemí. Mnozí nově příchozí však jen vybydleli domy a odstěhovali se pryč. 110 chátrajících domů muselo jít k zemi, obec po odsunu upadla a byla připojena k sousední Chrastavě. Dnes zde žije asi jen desetina předválečného počtu obyvatel.\n\n\n"}
{"id": "529123", "url": "https://cs.wikipedia.org/wiki?curid=529123", "title": "Víska (Chrastava)", "text": "Víska (Chrastava)\n\nVíska je malá vesnice, část města Chrastava v okrese Liberec. Nachází se asi 2,5 km na východ od Chrastavy. Je zde evidováno 16 adres. Trvale zde žijí čtyři obyvatelé.\n\nVíska leží v katastrálním území Horní Chrastava o výměře 5,29 km.\n\n"}
{"id": "529124", "url": "https://cs.wikipedia.org/wiki?curid=529124", "title": "Vysoká (Chrastava)", "text": "Vysoká (Chrastava)\n\nVysoká je osada, část města Chrastava v okrese Liberec. Nachází se 2 km na severovýchod od Chrastavy. Je zde evidováno 18 adres a trvale zde žije 22 obyvatel.\n\nVysoká leží v katastrálním území Horní Chrastava o výměře 5,29 km.\n\n"}
{"id": "529126", "url": "https://cs.wikipedia.org/wiki?curid=529126", "title": "Yavin 4", "text": "Yavin 4\n\nYavin 4 (též Yavin IV) je fiktivní měsíc ve světě Star Wars. Byl jedním ze tří obytných měsíců obíhajících kolem rudého plynného obra Yavin, na němž nikdy nikdo nebyl schopen přistát kvůli vysokým rychlostem větrných bouří. Yavin 4 byl pokryt převážně džunglí a deštnými pralesy, a přestože je vzdálený od civilizace, hrál důležitou roli v galaktické historii, když posloužil jako základna Aliance Nové republiky během bitvy o Yavin a jako bojiště v dalších bitvách Galaktické občanské války.\n\nYavin 4 je složena z roztaveného kovového jádra a silikátové kůry. Povrch je tvořen ze čtyř kontinentů, které obsazují šedesát sedm procent měsíčního povrchu. Tyto kontinenty byly převážně porostlé rozlehlými tropickými džunglemi s vysokými markýzy, ačkoli tam bylo také několik horských hřebenů jako Yunteh hory. Dominují tam i sopky jako např. Nicolo a Borundi Peaks.\n\nYavin 4 také má šest vzájemně propojených oceánů, které zabírají zbývajících třiatřicet procent povrchu měsíce, z nichž jeden byl vnitrozemským mořem. Jako poměrně mladý svět je měsíc geotermálně aktivní a ve velkých řekách tekla láva od sopečných hor přes džungle.\n\nPlanetu Yavin 4 využil Darth Revan, jako svou základnu při válečných operacích proti Republice i Impériu.\n\nRebelové po opuštění základny na Dantooine zřídili základnu v bujné džungli ve starověkých ruinách chrámu Massassiů na odlehlém Yavinu 4. Galaktické impérium se snažilo využít své nové kosmické stanice a superzbraně - Hvězdy smrti, k potlačení povstání a zastrašení celých hvězdných soustav. Po zničení Alderaanu sledovala posádka Hvězdy smrti loď Millennium Falcon, kterou se povedlo uprchnout ze stanice princezně Leie Organě. Velkomoff Tarkin chtěl zničit celý měsíc a tím rozdrtit povstání jednou pro vždy. \n\nDo útoku proti stanici bylo vysláno dvacet dva rebelských X-Wingů a osm Y-Wingů. Malé stíhačky unikaly palbě velkých laserových děl, takže byly proti nim vyslány útočné imperiální stíhačky TIE a sám Darth Vader nakonec usedl do stíhačky TIE Advanced. Všechny rebelské stíhačky kromě tří byly zničeny v útoku, jediným přeživším byl Luke Skywalker, Wedge Antilles (ten se stáhl před koncem útoku s poškozenou stíhačkou) a nejmenovaná posádka Y-Wingu. V momentě, kdy Darth Vader zaměřil Luka Skywalkera k sestřelení, se objevil Han Solo se svým Millennium Falconem, zničil další dva doprovodné nepřátelské stíhače a vyřadil Vadera. Luke mohl vystřelit dvě energetická torpéda do malé tepelné výfukové šachty vedoucí až do jádra Hvězdy smrti a tím zapříčinil její výbuch. Po bitvě se konalo slavnostní předání medailí cti princeznou Leiou hrdinům bitvy Lukovi Skywalkerovi a Hanu Solovi.\n\n25 let po bitvě o Yavin a zničení Hvězdy smrti se rozhodlo o ustanovení nového kalendáře. Rok 0 byla bitva o Yavin, před bitvou jsou roky označovány BBY (Before a battle of Yavin) a po ní jako ABY (After a battle of Yavin). \n\nVe byly scény scenérie na Yavinu 4 natáčeny v ruinách Tikali a v Guatemale.\n"}
{"id": "529130", "url": "https://cs.wikipedia.org/wiki?curid=529130", "title": "Jevno Azef", "text": "Jevno Azef\n\nJevno Fišelevič Azef (rusky \"Евно Фишелевич Азеф\", 1869, Lyskovo, Ruské impérium – 24. dubna 1918, Berlín, Německé císařství) byl ruský revolucionář, člen strany socialistů-revolucionářů, avšak zároveň i agent Ochranky (tajné policie) a politický terorista. \n\nJevno Azef se narodil do chudé židovské rodiny v Lyskovu. Vychodil jen základní školu. Později pracoval jako novinář a obchodní cestující. V roce 1892 odešel Azef do Německa, nejprve do Karlsruhe a potom do Darmstadtu. Tam dostudoval a stal se elektrotechnikem. Setkal se zde s agentem Ochranky Sergejem Zubatovem, od něhož se nechal najmout jako policejní informátor. \n\nV Německu se Azef setkal se skupinou exilových členů Ruské sociálně demokratické dělnické strany a cestoval po celé Evropě, kde se setkával s dalšími revolucionáři. \n\nV roce 1899 se Azef vrátil do Ruska a připojil se ke straně socialistů-revolucionářů. V roce 1903 zásoboval Ochranku informacemi, které vedly k zatčení Grigorije Geršuniho, předního socialistického revolucionáře. \n\nV té době začal organizovat politické atentáty. Jeho nejvěrnější následovatelé byly např. Boris Savinkov a Ivan Kaljajev. Azef byl odpovědný za vraždy ministra vnitra Vjačeslava von Pleveho v roce 1904 a carova strýce Sergeje v roce 1905. \n\nRoku 1908 odhalil socialista a přeběhlík od policie Vladimir Burcev Azefovy kontakty s Ochrankou. Azef po tomto odhalení opět uprchl do Německa. V Německu se Azef živil jako prodavač korzetů a spekulant na burze. Během první světové války podporoval centrální mocnosti. \n\nJevno Azef zemřel v Berlíně 24. dubna 1918 na selhání ledvin. Je pohřben v neoznačeném hrobě na Wilmersdorfském hřbitově.\n\n\n"}
{"id": "529139", "url": "https://cs.wikipedia.org/wiki?curid=529139", "title": "Kněžice (Jablonné v Podještědí)", "text": "Kněžice (Jablonné v Podještědí)\n\nKněžice (německy \"Groß Herrndorf\") je vesnice, část města Jablonné v Podještědí v okrese Liberec. Nachází se asi 3 km na sever od Jablonného v Podještědí. Prochází zde silnice II/270. Je zde evidováno 57 adres. Trvale zde žije 127 obyvatel.\n\nKněžice leží v katastrálním území Kněžice v Lužických horách o rozloze 5,62 km.\n\nPrvní písemná zmínka o vsi je z roku 1391. V rámci integrace obcí v roce 1980 byly Kněžice připojeny k městečku Jablonné v Podještědí. Spolu s ním byly z okresu České Lípa k 1. lednu 2007 přesunuty do dopravně bližšího okresu Liberec.\n\n\n"}
{"id": "529140", "url": "https://cs.wikipedia.org/wiki?curid=529140", "title": "Lada v Podještědí", "text": "Lada v Podještědí\n\nLada v Podještědí (do roku 1946 a německy \"Laden\") je malá vesnice, část města Jablonné v Podještědí v okrese Liberec. Nachází se asi 2 km na severozápad od Jablonného v Podještědí. Je zde evidováno 22 adres. Trvale zde žije 17 obyvatel.\n\nLada v Podještědí leží v katastrálním území Markvartice v Podještědí o výměře 6,54 km.\n\nNachází se zde ukrajinský hřbitov. Ten byl obnoven roku 2008, a to díky podpoře Ministerstva obrany České republiky. Nachází se zde hroby válečných zajatců z první světové války, protože byl tento hřbitov původně založen jako pravoslavný. Kolem roku 1915 se zde mělo nacházet až 12 tisíc pochovaných válečných zajatců. Posléze na hřbitově našli své poslední odpočinutí také příslušníci Ukrajinské brigády, jenž se na území Československa dostali až roku 1919 během jejich ústupu před polskou armádou.\nDalší památkou je pozoruhodná, leč chátrající a zarostlá zvonička nad stavením čp. 26 a několik staveb regionální lidové architektury (např. čp. 27).\n\nDo roku 1946 nesla obec název \"Laden\".\n\n"}
{"id": "529141", "url": "https://cs.wikipedia.org/wiki?curid=529141", "title": "Lvová", "text": "Lvová\n\nLvová (do roku 1950 Lemberk,<ref name=\"13/1951\">Vyhláška ministra vnitra č. 13/1951 Sb., o změnách úředních názvů míst v roce 1950. Dostupné online.</ref> ) je vesnice, část města Jablonné v Podještědí v okrese Liberec. Nachází se asi 3 km na severovýchod od Jablonného v Podještědí. Je zde evidováno 95 adres. Trvale zde žije 118 obyvatel. V katastru obce stojí zámek Lemberk.\n\nLvová je také název katastrálního území o rozloze 5,73 km².\n\nSoučástí Lvové jsou následující osady:\n\nCelou obec protíná od západu na východ silnice I/13, součást evropské silnice E442. Z této silnice je v obci krátká odbočka na záchytné parkoviště pod Lemberkem. Parkoviště je zbudováno u obvodových zdí někdejšího historického hospodářského dvora. V obci zastavují spoje autobusových dopravců ČSAD Liberec, ČSAD Česká Lípa a BusLine.\n\nZčásti souběžně se silnicí vede železniční trať 086 z Liberce do České Lípy. Ve Lvové je malá, neobsluhovaná železniční zastávka, od Lemberku ji zčásti oddělují Dvorní a Pivovarský rybník.\n\nDo obce vede zelená turistická trasa od Jablonného přes Markvart a Lemberk.\n\nNa katastru obce je na kopečku zámek Lemberk a v jeho sousedství Bredovský letohrádek a navazující státem chráněná lipová alej. Památkově chráněno je i především hospodářské zázemí Lemberka (torzo zámeckého hospodářského dvora čp. 21, bývalá pivovarská restaurace če. 9, sýpka na parcele st. 18, někdejší kovárna čp. 4, šatlava če. 1, škola če. 3 a 4) a několik zděných i hrázděných lidových staveb v osadě při Lemberku (pozoruhodné hrázděné domy če. 7 a 8, chalupa če. 5, bývalý restaurant čp. 5), v Židovicích (dům čp. 47) a Kněžičkách (chalupy če. 11 a čp. 12). Celá řada dalších podobných chalup ve Lvové a jejích osadách oficiální památkovou ochranu nemá. V Židovicích a Kněžičkách jsou nadto chráněna pískovcová boží muka.\n\nBěhem integrace obcí v roce 1980 byla Lvová začleněna administrativně do městečka Jablonné v Podještědí a spolu s ním byla přesunuta k 1. lednu 2007 z okresu Česká Lípa do dopravně bližšího okresu Liberec.\n\n\n"}
{"id": "529142", "url": "https://cs.wikipedia.org/wiki?curid=529142", "title": "Markvartice (Jablonné v Podještědí)", "text": "Markvartice (Jablonné v Podještědí)\n\nMarkvartice je část města Jablonné v Podještědí v okrese Liberec. Nachází se ve východní části Jablonného. Je zde evidováno 266 adres. Trvale zde žije 1117 obyvatel.\n\nMarkvartice leží v katastrálním území Markvartice v Podještědí s rozlohou 6,54 km. V katastrálním území Markvartice v Podještědí leží i Lada v Podještědí.\n\nPo roce 1940 byly Markvartice připojeny k Jablonnému a spolu s ním k 1. lednu 2007 byly administrativně přesunuty z okresu Česká Lípa do okresu Liberec.\nV obci se nachází barokní usedlost Palmeho dvůr z doby po roce 1777.\n\n"}
{"id": "529143", "url": "https://cs.wikipedia.org/wiki?curid=529143", "title": "Pole (Jablonné v Podještědí)", "text": "Pole (Jablonné v Podještědí)\n\nPole (něm. \"Felden\") je malá vesnice, část města Jablonné v Podještědí v okrese Liberec. Nachází se asi 2,5 km na jih od Jablonného v Podještědí. Je zde evidováno 9 adres. Trvale zde žije 12 obyvatel.\n\nPole leží v katastrálním území Česká Ves v Podještědí o výměře 5,7 km.\n\nVesnička byla připojena k Jablonnému před rokem 1950. K 1. lednu 2007 byla spolu s ním administrativně přeložena z okresu Česká Lípa do dopravně bližšího okresu Liberec.\n\nDo roku 1946 nesla obec název Felden.\n\nVýchodně od osady stával při cestě k silnici č. 270 panský dvůr \"Neuhof\" (tj. Nový Dvůr) (v místě se souřadnicemi 50.7427603N a 14.7641133E), na jehož místě dosud stojí jakési stavení bez čísla popisného.\n\n"}
{"id": "529147", "url": "https://cs.wikipedia.org/wiki?curid=529147", "title": "Valdov (Jablonné v Podještědí)", "text": "Valdov (Jablonné v Podještědí)\n\nValdov je malá vesnice, část města Jablonné v Podještědí v okrese Liberec. Nachází se asi 2 km na jihovýchod od Jablonného v Podještědí. Je zde evidováno 15 adres. Trvale zde žije 12 obyvatel.\n\nValdov leží v katastrálním území Jablonné v Podještědí o výměře 2,95 km.\n\nVesnička splynula s Jablonným před rokem 1950 a spolu s ním byla k 1. lednu 2007 přesunuta administrativně z okresu Česká Lípa do okresu Liberec.\n"}
{"id": "529148", "url": "https://cs.wikipedia.org/wiki?curid=529148", "title": "Zámecká", "text": "Zámecká\n\nZámecká je část města Jablonné v Podještědí v okrese Liberec. Poblíž Zámecké prochází silnice II/270. Je zde evidováno 10 adres. Trvale zde žije 91 obyvatel. \n\nMěstská část Zámecká leží v katastrálním území Česká Ves v Podještědí o výměře 5,7 km na jihozápadním okraji Jablonného v Podještědí. Začíná v areálu zámku Nový Falkenburk a pokračuje západním směrem tvoří celou západní část obce. Na západní straně hraničí s rybníky Malá a Velká Valcha na stejnojmenném potoce. \n\nVesnička splynula administrativně s Jablonným před rokem 1950 a spolu s ním byla k 1. lednu 2007 přesunuta z okresu Česká Lípa do okresu Liberec.\n\nVe východní části Zámecké se nachází Nový Falkenburk, barokní zámek Pachtů z Rájova, dnes zde sídlí dětský domov. V areálu zámeckého parku se nachází přírodní památka Mokřady Jablonné.\n\n"}
{"id": "529149", "url": "https://cs.wikipedia.org/wiki?curid=529149", "title": "Dětřichovec", "text": "Dětřichovec\n\nDětřichovec (německy \"Dittersbächel\") je malá vesnice, část obce Jindřichovice pod Smrkem v okrese Liberec. Nachází se asi 2 km na východ od Jindřichovic pod Smrkem. Je zde evidováno 39 adres. Trvale zde žije 28 obyvatel.\n\nDětřichovec je také název katastrálního území o rozloze 4,54 km.\n\nDo roku 1946 nesla obec název Dittersbächel.\n\nVe vsi se zachovalo několik staveb typické regionální německé lidové architektury, mj. tři chalupy v osadě Na Hranici. V hájku u osady Na Zámečku při silnici mezi Dětřichovcem a Jindřichovicemi pod Smrkem roste památný Hladový buk u Dětřichovce. Jihozápadně od vsi najdeme v lesích Jidřichovického hřebene mezi Andělským vrchem (572 m) a Hřebenáčem (566 m), u rozcestí při silničce z Dětřichovce do Nového Města pod Smrkem druhý památný strom - Oslí buk. Nedaleko něj, v lese na východním úbočí již zmíněného vrchu Hřebenáč, se skrývá Rückertův pomníček, o něco jižněji tři prameny radioaktivní minerální vody, pojmenované Samuel, Michael a Rafael.\n\n"}
{"id": "529150", "url": "https://cs.wikipedia.org/wiki?curid=529150", "title": "Havlovice (Kobyly)", "text": "Havlovice (Kobyly)\n\nHavlovice (německy \"Hawlowitz\") je vesnice, část obce Kobyly v okrese Liberec. Nachází se asi 1,5 km na jihovýchod od Kobyl. Prochází zde silnice II/279. Je zde evidováno 55 adres. Trvale zde žije 113 obyvatel.\n\nHavlovice leží v katastrálním území Kobyly o výměře 7,47 km.\n\nPrvní písemná zmínka o obci pochází z roku 1373.\n\n"}
{"id": "529151", "url": "https://cs.wikipedia.org/wiki?curid=529151", "title": "Janovice (Kobyly)", "text": "Janovice (Kobyly)\n\nJanovice (německy \"Janowitz\") je osada, část obce Kobyly v okrese Liberec. Nachází se asi 2,5 km na severozápad od Kobyl. Prochází zde silnice II/277. Je zde evidováno 5 adres. Trvale zde nežije žádný obyvatel.\n\nJanovice leží v katastrálním území Podhora u Pěnčína o výměře 0,8 km.\n\n"}
{"id": "529152", "url": "https://cs.wikipedia.org/wiki?curid=529152", "title": "Radvanice (Kobyly)", "text": "Radvanice (Kobyly)\n\nRadvanice (německy \"Radwanitz\") je malá vesnice, část obce Kobyly v okrese Liberec. Nachází se asi 1 km na severozápad od Kobyl. Prochází zde silnice II/279. Je zde evidováno 21 adres. Trvale zde žije 16 obyvatel.\n\nRadvanice leží v katastrálním území Kobyly o výměře 7,47 km.\n\n"}
{"id": "529153", "url": "https://cs.wikipedia.org/wiki?curid=529153", "title": "Sedlisko", "text": "Sedlisko\n\nSedlisko (německy \"Sedlisko\") je malá vesnice, část obce Kobyly v okrese Liberec. Nachází se asi 1 km na jihozápad od Kobyl. Je zde evidováno 12 adres. Trvale zde žije 12 obyvatel.\n\nSedlisko leží v katastrálním území Kobyly o výměře 7,47 km.\n"}
{"id": "529154", "url": "https://cs.wikipedia.org/wiki?curid=529154", "title": "Vorklebice", "text": "Vorklebice\n\nVorklebice (německy \"Worklewitz\") je malá vesnice, část obce Kobyly v okrese Liberec. Nachází se asi 1 km na sever od Kobyl. Je zde evidováno 11 adres. Trvale zde žije 14 obyvatel.\n\nVorklebice leží v katastrálním území Kobyly o výměře 7,47 km.\n\n"}
{"id": "529156", "url": "https://cs.wikipedia.org/wiki?curid=529156", "title": "Novina (Kryštofovo Údolí)", "text": "Novina (Kryštofovo Údolí)\n\nNovina je vesnice, část obce Kryštofovo Údolí v okrese Liberec. Nachází se asi 1,5 km na jihovýchod od Kryštofova Údolí. Je zde evidováno 98 adres. Trvale zde žije 32 obyvatel.\n\nNovina leží v katastrálním území Novina u Liberce o rozloze 6,06 km.\n\n\nNa železniční trati 086 se v Novině nachází železniční zastávka. Zastavují zde jen osobní a spěšné vlaky z Liberce do Děčína.\n\nNa Novinu zajíždí autobusová linka 16, kterou v rámci liberecké městské dopravy provozuje Dopravní podnik měst Liberce a Jablonce nad Nisou. Linka jezdí z terminálu Fügnerova, ležícím v centru Liberce, až na Novinu. V letním období pokračuje až na Křižanské Sedlo. Obcí prochází silnice II/592 z Chrastavy přes Křižany do Osečné.\n\n"}
{"id": "529157", "url": "https://cs.wikipedia.org/wiki?curid=529157", "title": "Zdeněk Otava", "text": "Zdeněk Otava\n\nZdeněk Otava (11. března 1902, Vítějeves – 4. prosince 1980, Praha) byl český operní pěvec (baryton), profesor sólového zpěvu na Akademii múzických umění. Jeho manželkou byla zpěvačka Marie Zajíčková.\n\nPocházel z učitelské rodiny, kde získal základy hudební výchovy. Od roku 1911 studoval v Brně na nižším gymnáziu. V době studií byl členem scholy v augustiniánském klášteře pod vedením Leoše Janáčka a M. Koblížka . V letech 1916 až 1920 studoval na učitelském ústavu v Poličce. V období 1920 – 1921 učil na obecné škole v Husinci, další dva roky v Jincích–Čeňkově. Zpěv studoval u J. Masopusta a hru na klavír a housle soukromě u Bohuslava Martinů. Učiteli zpěvu mu byli C. Emerich, Bohumil Benoni, později E. Piccoli v Miláně a R. Stracciari v Římě.\n\nV sezóně 1925/1926 byl sólistou opery Slovenského národního divadla v Bratislavě. V letech 1926 až 1929 získal angažmá ve Státním divadle v Brně. Členem souboru opery pražského Národního divadla byl od května 1929 do prosince 1972, kdy odešel do důchodu.\n\nMezitím V letech 1941 až 1953 učil zpěv na pražské pražské konzervatoři. Od roku 1952 byl externím pedagogem na Hudební akademii múzických umění, od roku 1956 až do roku 1973 zde byl řádným pedagogem, přičemž v roce 1959 zde byl jmenován profesorem . Spolupracoval rovněž s Československým rozhlasem a nahrál řadu gramofonových snímků.\n\nJe pohřben na pražském Vyšehradském hřbitově.\n\n\n\n"}
{"id": "529159", "url": "https://cs.wikipedia.org/wiki?curid=529159", "title": "Ferdinand z Ditrichštejna", "text": "Ferdinand z Ditrichštejna\n\nFerdinand Josef z Ditrichštejna (25. září 1636 Vídeň – 28. listopadu 1698, Vídeň nebo Mikulov) byl šlechtic z rodu Ditrichštejnů, nejvyšší císařský soudce, nejvyšší komorník na Moravě, moravský zemský hejtman a nejvyšší hofmistr císaře Leopolda I., rytíř řádu Zlatého rouna a člen rady říšských knížat, v letech 1655–1698 majitel polensko-přibyslavského panství.\n\nV roce 1652 spravoval panství Polná-Přibyslav za nemocného otce Maxmiliána Ditrichštejna a dovezl z Říma dar papeže Inocence X., ostatky sv. Liguriáše, jenž se stal patronem města a polenské mrkvancové poutě.\n\nV roce 1658 nechal v Polné znovu vybudovat kostel sv. Kateřiny, který vypálila švédská vojska. Roku 1665 na jeho pokyn vznikly městské lázně. V roce 1681 smluvně upravil statut Židů ve městě a roku 1689 dal vzniknout špitálu pro chudé a nemocné. Od roku 1690 se na jeho pokyn zrekonstruoval polenský hrad, který zpustl po nájezdů Švédů. Za jeho panování město rozkvetlo a celé panství se výrazně zvětšilo, když k němu postupně přikupoval ves Bílek u Chotěboře, panství Krucemburk a statek Jirkov. Vlastnil další rozsáhlá panství Mikulov, Budyně, Libochovice, Nepomyšl, Vlachovo Březí. Od císaře Leopolda I. obdržel hrad Trasp ve Švýcarsku.\n\nManželka Marie Alžběta z Eggenbergu mu porodila 17 dětí, z nichž nejstarší Leopold zdědil panství Polná-Přibyslav a v letech 1700–1707 finančně dotoval výstavbu barokního chrámu Nanebevzetí Panny Marie v Polné.\n\nFerdinand Ditrichštejn dosáhl službou u císařského dvora nejvyššího postu a to pozici nejvyššího hofmistra císaře Leopolda I. Jeho postavení se dá srovnat s kariérou jeho praděda Adama Ditrichštejna a prastrýce kardinála Františka Ditrichštejna. Ferdinand převzal rodové majetky v čele s bohatým panstvím Mikulov po smrti svého otce Maxmiliána v roce 1655. Mezi léty 1666–1673 byl hofmistrem mladičké císařovny Markéty Marie Španělské, které je známá především díky svým četným Velasquezovým portrétům. Vrcholem jeho kariéry bylo již výše zmíněné jmenování nejvyšším hofmistrem císaře v roce 1683. Byl považován za nejinformovanějšího muže císařského dvora a jedním z nejbohatších rakouských šlechticů. Podporoval rovněž umění, luxusně přestavěl rodový palác na Herrengasse i mikulovský zámek. Na scénu uvedl věhlasného architekta Johanna Bernarda Fischera z Erlachu, podle jehož plánů se později v Mikulovské Loretě stavělo.\n\nMikulov byl od konce 16. století majorátním sídlem rodu. Díky svému prastrýci kardinálu Ditrichštejnovi byl Mikulov výstavným městem s církevními a vzdělávacími institucemi. Eleganci města podtrhoval manýristický poutní komplex na Svatém Kopečku, první Loreta v českých zemích (1623) a luxusně vybavený zámek. Celé město bylo obehnáno pásem Ditrichštejnských zahrad, letohrádků a obor postavených v italském duchu. Bohatství města pak zajišťoval obchod s několika výročními trhy a významnými privilegii, srovnatelnými s královskými městy a v neposlední řadě vinařství a obchod s vínem.\n\nPověst o zázracích mikulovské loretánské černé madony oslovila zbožného císaře Leopolda I. k návštěvě tohoto výjimečného města. Tuto pouť vykonal se svojí ženou Markétou Marií Španělskou a několika dvořany v létě roku 1672. Leopold nevyjížděl na návštěvy do českých zemí často. Za dlouhou dobu své vlády to bylo pouze pětkrát, z toho jednou do ditrichštejnského Mikulova. V rodinném archivu je zachován popis této vzácné návštěvy. Zajímavý je fakt, že kníže měl dokonalý přehled o svém zámku i přes to, že trvale sídlil ve Vídni od roku 1666. Z tohoto popisu se dovíme o opulentních hostinách i barokním jídelníčku té doby. Účty mluví mj. o štikách z Poysbrunnu a z Kobylí. Účtovali se raci, 50 kapounů, 200 slepic, 200 kuřat, 12 mladých tučných husí, 12 krůt, 30 kohoutů, 20 telátek i 30 jehňat z panského ovčína a další. Jako zvláštní chod se podávali pstruzi v polévce, zavařené (nakládané) želvy, zelné a sladké saláty, španělské vizel, dort se šlehaným sněhem, hovězí s olivami, kýta plněná na anglický způsob, máslové pečivo, španělské kroužky a mnoho dalšího. Program urozených hostí byl stejně pestrý jako jídelníček. Časté byly návštěvy okolních panství, například Lichtenštejnů v Lednici, kde je přijal tamní kníže Karel Eusebius s manželkou Johannou Beatrix, která byla sestrou mikulovského knížete Ferdinanda. Samozřejmostí byl lov na knížecím letohrádku Portz na ostrově Insel uprostřed Nového rybníka nedaleko Mikulova. Poté císařský pár s kavalíry a fraucimorem nasedl do dvou gondol a hodinu se vozili po rybníce. K tomu jim hráli císařští muzikanti. Vyvrcholením celé návštěvy byl velký ohňostroj, pořádaný večer v zámeckém parku. V průběhu třičtvrtě hodiny bylo vypáleno 200 ohnivých koulí a 100 raket. Z 280 světel byla sestavena písmena provolání \" Vivat Leopoldus Margarita\". V dalších dnech se jedlo ve velkém altánu nebo v zámeckém sále, zpívaly se serenády v den císařovniných jmenin. V rajské zahrádce byla připravena tabule ve tvaru půlměsíce.\n\n\n"}
{"id": "529163", "url": "https://cs.wikipedia.org/wiki?curid=529163", "title": "Zápas na Letních olympijských hrách 1988 – muži, řecko-římský do 48 kg", "text": "Zápas na Letních olympijských hrách 1988 – muži, řecko-římský do 48 kg\n\nZápas řecko-římský ve váhové kategorii do 48 kg probíhal na Letních olympijských hrách 1988 v Seongnamském Sangmu Gymnasium. O medaile se utkalo celkem 16 zápasníků.\nZápasníci jsou rozděleni do dvou skupin. Je aplikován systém na dvě porážky.\n\n\n\n"}
{"id": "529164", "url": "https://cs.wikipedia.org/wiki?curid=529164", "title": "Cholecystektomie", "text": "Cholecystektomie\n\nCholecystektomie je chirurgické odstranění žlučníku. Lze provádět buď klasicky otevřením břišní dutiny nebo laparoskopií. Mezi nejnovější metody určené pro ženy patří tzv. N.O.T.E.S., hybridní operace, kdy je přístupovou cestou pochva.\n\n"}
{"id": "529165", "url": "https://cs.wikipedia.org/wiki?curid=529165", "title": "Bitva o Komárno (1919)", "text": "Bitva o Komárno (1919)\n\nBitva o Komárno byla střet maďarsko-československé války z roku 1919. Bitva skončila katastrofální porážkou maďarské rudé armády.\n\n28. října 1918 vznikl samostatný československý stát. Jeho součástí se měly stát doposud maďarské Horní Uhry (Slovensko). Protože se s tímto stavem Maďarsko nehodlalo smířit, došlo k obsazení území československou vojenskou mocí.\n\nObsazování Slovenska probíhalo od 2. listopadu 1918 do 20. ledna 1919. Jedním z obsazovaných měst bylo i Komárno, ležící blízko hranic s Maďarskem. To bylo bez boje 9. ledna obsazeno legionářským 39. střeleckým plukem.\n\nPůvodně měl posádku ve městě tvořit celý pluk, ale nakonec to byl jen neúplný I. prapor, kterému velel major Antonín Basl. Zpočátku byl v městě klid, ale 20. ledna byla zahájena všeobecná týdenní stávka. Šlo o projev nesouhlasu s trvalým obsazením československým vojskem. 3. února začala další, dokonce čtrnáctidenní stávka. V ulicích se objevovaly protičeské letáky. Situace se prudce zhoršovala. Po vzniku Maďarské republiky rad se dle slov majora Basla vyostřila natolik, že přestřelky, přepady, chytání agitátorů, podloudníků a šiřitelů falešných kolků bylo na denním pořádku. Za některými akcemi stála vojenská posádka nedalekého maďarského města Új Szöny. Od poloviny dubna se začalo v městě mluvit o připravovaném maďarském útoku.\n\nTermín útoku byl stanoven na 1. května. K útoku se přihlásilo asi 1 000-2 000 dobrovolníků z řad organizovaného dělnictva, doplněných o přibližně 400 vojáků. Informace o tom, že Maďaři chystají 1. května útok, se dostaly i k plukovníku Maccalusovi, veliteli jednotek v úseku, ale ten jim nevěnoval žádnou pozornost.\n\nV noci na 1. května bombardovalo pod krytem husté mlhy maďarské dělostřelectvo československé pozice. Pod ochranou dělostřelby Maďaři převezli přes Dunaj své jednotky. Následoval přepad hlídky na železničním mostě. Hlídka byla zdrcující přesilou lehce přemožena a Maďaři postupovali dál ke Komárnu. Na nádraží ale narazili odpor československých jednotek. Čechoslováci se bránili výrazné maďarské přesile. Major Basl požádal o pomoc část legionářského 34. střeleckého pluku v Nových Zámcích. Ta přišla v brzkých ranních hodinách.\n\nV 6 hodin zahájil Basl protiútok, kterým zahnal většinu Maďarů na ústup. Část se jich sice pokusila útok zadržet, ale byla poražena. Maďaři byli zahnáni na tzv. válečný ostrov.\n\nÚspěch značně morálně posílil československé jednotky na Slovensku. V maďarském velení naopak prohra vyvolala velké pozdvižení.\n\nVe zprávě vrchního velení maďarské rudé armády bylo napsáno na adresu organizátorů akce: \"„Vykonali akci, která měla za cíl obsazení města. Skončila však úplnou porážkou a velkým krveprolitím. Akce proběhla pod vedením nezodpovědných jednotlivců, bezduchých agitátorů, bez odborné přípravy…, když viděli smutné následky, zbaběle utekli.“\"\n\n"}
{"id": "529168", "url": "https://cs.wikipedia.org/wiki?curid=529168", "title": "Staatz", "text": "Staatz\n\nStaatz (zastarale česky \"Stožec\") je bývalá obec s městskými právy, dnes městys v okrese Mistelbach v Dolních Rakousích. Žije zde obyvatel.\n\nStaatz leží ve Weinviertelu (vinné čtvrti) v Dolních Rakousích. Plocha obce činí 42,63 kilometrů čtverečních a 12,48 % plochy je zalesněna.\n\nObec sestává z katastrálních území: \"Ameis, Enzersdorf bei Staatz, Ernsdorf bei Staatz, Kautendorf, Staatz, Waltersdorf bei Staatz a Wultendorf\".\n\nStarostou obce je Leopold Muck, vedoucí kanceláře Johann Steiner.\n\nPo obecních volbách v roce 2005 je v zastupitelstvu 21 křesel. Mandáty jsou rozděleny následovně: (ÖVP) 14, (SPÖ 7).\n\nHistorie obce je velmi totožná s historií celého Rakouska.\n\nV roce 1971 žilo zde 2 125 obyvatel, 1981 2 059, 1991 měl městys 2 012 obyvatel, při sčítání lidu v roce 2001 zde bylo 2 065 a ke dni 1. dubnu 2009 je podle úřední evidence 2 032 obyvatel.\n\n\nNezemědělských pracovišť bylo v roce 2001 68, zemědělských a lesnických pracovišť v roce 1999 bylo 134. Počet výdělečně činných obyvatel v místě bydliště bylo v roce 2001 921, což je 45,85 %.\n\n"}
{"id": "529169", "url": "https://cs.wikipedia.org/wiki?curid=529169", "title": "Fojtka", "text": "Fojtka\n\nFojtka (německy ) je vesnice, část obce Mníšek v okrese Liberec. Nachází se asi 2 km na jihovýchod od Mníšku. Je zde evidováno 183 adres. Trvale zde žije 198 obyvatel.\n\nFojtka je také název katastrálního území o rozloze 18,35 km.\n\nPrvní písemná zmínka o obci pochází z roku 1559.\n\n\n"}
{"id": "529171", "url": "https://cs.wikipedia.org/wiki?curid=529171", "title": "Růžek (Nová Ves)", "text": "Růžek (Nová Ves)\n\nRůžek je malá vesnice, část obce Nová Ves v okrese Liberec. Nachází se 1 km na severozápad od Nové Vsi. Je zde evidováno 24 adres a trvale zde žije 63 obyvatel.\n\nRůžek leží v katastrálním území Nová Ves u Chrastavy o výměře 11,14 km.\n\nDo roku 1946 nesla obec název \"Hoheneck\".\n\n"}
{"id": "529173", "url": "https://cs.wikipedia.org/wiki?curid=529173", "title": "Mlýnice (Nová Ves)", "text": "Mlýnice (Nová Ves)\n\nMlýnice je malá vesnice, část obce Nová Ves v okrese Liberec. Nachází se asi 3 km na severovýchod od Nové Vsi. Prochází zde silnice I/13. Je zde evidováno 18 adres. Trvale zde žije 28 obyvatel.\n\nMlýnice je také název katastrálního území o rozloze 1,2 km.\n\nPrvní písemná zmínka o obci pochází z roku 1595. Do roku 1946 nesla obec název \"Mühlscheibe\".\n\n\n"}
{"id": "529174", "url": "https://cs.wikipedia.org/wiki?curid=529174", "title": "Nová Víska (Nová Ves)", "text": "Nová Víska (Nová Ves)\n\nNová Víska je osada, část obce Nová Ves v okrese Liberec. Nachází se asi 1 km na východ od Nové Vsi. Je zde evidováno 29 adres. Trvale zde žije 9 obyvatel.\n\nNová Víska leží v katastrálním území Nová Ves u Chrastavy o výměře 11,14 km.\n\n"}
{"id": "529175", "url": "https://cs.wikipedia.org/wiki?curid=529175", "title": "Hajniště", "text": "Hajniště\n\nHajniště (Do roku 1946 \"Hegewald\") je vesnice, část města Nové Město pod Smrkem v okrese Liberec. Na západě navazuje přímo na Nové Město pod Smrkem. Prochází tudy železniční trať Frýdlant v Čechách – Jindřichovice pod Smrkem. Prochází zde silnice II/291. Je zde evidováno 77 adres. Trvale zde žije 212 obyvatel.\n\nHajniště leží v katastrálním území Hajniště pod Smrkem o rozloze 5,25 km.\n\nJe zde místní restaurace, která leží v bezprostřední blízkosti vlakové zastávky. Nedaleko se nachází i zastávka autobusu, konkrétně zastávka \"Hajniště požární zbrojnice\" na trase Frýdlant v Čechách - Nové Město pod Smrkem. Benzinová čerpací stanice firmy Kontakt v katastru Hajniště.\n\nJeště v roce 1945 v obci, na břehu říčky Lomnice, mlel vodní mlýn. Jeho vlastníkem byl Pavel Cerman, syn někdejšího majitele. Mlýn, ani další budovy však nejsou v dobrém stavu. Po panu Cermanovi jej převzal Jaroslav Čech, který zde buduje katr a dřevovýrobu.\nRoku 1828 založil Karel Immanuel Persch v Hajništi kartounku, u níž o 22 let později, roku 1850, začal jeho příbuzný vyrábět porcelán. Nejprve se sice porcelánce příliš nevedlo, nicméně jejím dalším majitelům Adolfu a Robertu Perschovým se začalo podnikání v tomto oboru dařit a své výrobky, tedy užitkový porcelán, prodávali nejenom po celé Evropě, ale i za Atlantským oceánem, v Americe. Svou obživu našlo v továrně až 150 zaměstnanců. Podnik ale zasáhla světová hospodářská krize ve třicátých letech 20. století a přibližně roku 1935 porcelánka zanikla.\n\n\n"}
{"id": "529176", "url": "https://cs.wikipedia.org/wiki?curid=529176", "title": "Ludvíkov pod Smrkem", "text": "Ludvíkov pod Smrkem\n\nLudvíkov pod Smrkem (do roku 1946 , německy ' nebo ') je vesnice ve Frýdlantském výběžku, část města Nové Město pod Smrkem v Libereckém kraji, vzdálená asi dva kilometry jihozápadně od Nového Města pod Smrkem. Nachází se ve stejnojmenném katastrálním území o rozloze 13,7 km a protéká jí Ludvíkovský potok.\n\nPrvní písemná zmínka pochází z roku 1381 (dle jiných zdrojů ale až 1592) a své jméno pravděpodobně dostala po svém lokátorovi a prvním rychtáři. Ještě starší než samotná obec je však místní památkově chráněný kostel svatého Petra a Pavla. Během 15. a 16. století ve vesnici bydleli havíři, kteří v blízkých kopcích dolovali cínovou a měděnou rudu. Po založení Nového Města pod Smrkem se však zázemí horníků přesunulo tam a v Ludvíkově se rozšiřilo zemědělství. Když se ve druhé polovině 19. století rozvíjely v Novém Městě textilky, ovlivnilo to i život v Ludvíkově, kde vznikl dřevozpracující závod, který svými výrobky novoměstské továrny zásoboval. Ke konci století byla v Ludvíkově založena i škola, v níž se učilo až do roku 1968, kdy škola zanikla a její prostory se začaly využívat pro výrobu elektrotechnických součástek. Tou dobou byl již ovšem Ludvíkov součástí Nového Města pod Smrkem (k jeho začlenění došlo roku 1960). Na přelomu 20. a 21. století sídlil ve vesnici hřebčín vychovávající dostihové koně, kteří se účastnili i Velké pardubické.\n\nVe vesnici dochází ke křížení dvou silnic třetí třídy. Ty jsou současně hranicemi vymezující dvě chráněná území, která se v okolí Ludvíkova rozkládají. Jihovýchodním směrem je to chráněná krajinná oblast Jizerské hory a západním přírodní park Peklo.\n\nPojmenování vesnice je odvozeno od jména lokátora obce (tedy prvního osadníka) a současně též jejího prvního rychtáře, jenž se jmenoval Ludwig. Jméno obce ( ) se překládá jako ves Ludvíkova. Název vesnice do současné podoby přecházel od Lodwigissdorff (1381), přes Ludwigsdorf (1463), Lodewigsdorff (1499), Lodwigisdorf (1507), Lodwigiszdorff bei Friedlandt (1512), Ludwigszdorf (1564), Losdorff (1574), Luesdorff (1599), Lusßdorff (1564) po Lusdorf (1790). Pojmenování Lusdorf vydrželo až do začátku 20. století. Následně však bylo roku 1910 vystřídáno Lusdorf u Tafelfichte které se změnilo na Lusdorf pod Smrkem, jež se používalo od roku 1921. Toto pojmenování se vyhláškou československého ministra vnitra Václava Noska v roce 1946 změnilo na současné Ludvíkov pod Smrkem.\n\nPrvní písemná zmínka o obci pochází z roku 1381, kdy je uvedena v urbáři (soupisu usedlostí a jejich obyvatel) frýdlantského panství (dle jiných zdrojů je ale první zmínka datovaná až k roku 1592). Tím se řadí mezi první osídlená místa ve Frýdlantském výběžku. Již k roku 1346 je však zmiňován zdejší kostel svatého Petra a Pavla. Do doby, než bylo roku 1584 Melchiorem z Redernu založeno Nové Město pod Smrkem, zde měli své zázemí horníci, jenž dobývali v Jizerských horách (především na Svinském vrchu) cínovou a měděnou rudu. Do roku 1588 v obci též sídlil perkmistr (úředník, jenž má na starosti hornickou a důlní správu na území státu či oblasti).\nKdyž skončila třicetiletá válka a období protireformace, rozvíjela se zemědělská činnost ludvíkovských obyvatel. Svědčí o tom i stále patrné rozdělení polností na dlouhé úzké pruhy, jehož si lze všimnout především při pohledu z Ludvíkovského vrchu. Každý z pozemků patřil jedné rodině, resp. jednomu statku, a byl obděláván tak zvaným trojpolním hospodářstvím. Zdárně se zde rozvíjelo také ovocnářství a sadařství, neboť má zdejší oblast ve srovnání s ostatními částmi Nového Města pod Smrkem mírnější místní klima. Dařilo se tak jabloním, hrušním, slivoním i třešním. Významné však byly také louky a pastviny, na nichž se pásl skot a jiná hospodářská zvířata.\n\nRoku 1651 se majitelem frýdlantského panství, kam Ludvíkov patřil, stal rod Gallasů a s nimi přišla také rekatolizace obyvatelstva. Někteří však tuto římskokatolickou víru odmítli přijmout a raději volili emigraci do Lužice nebo do Slezska. Když na konci 17. století proti gallasovskému hospodářskému útlaku vzplanulo na Frýdlantsku povstání, do jehož čela se postavil kovář Andreas Stelzig z Dolní Řasnice, přidal se Ludvíkov – na rozdíl například od Nového Města pod Smrkem – na stranu vzbouřenců. Po potlačení povstání musela obec kvůli své účasti na něm uhradit vrchnosti pokutu ve výši 300 zlatých. Rychtář však uhradil jen desetinu pokuty a o zbytku pak jeho dědicové tvrdili, že ho vrchnost odpustila. Nevolnictví bylo nakonec zrušeno výnosem císaře Josefa II. v roce 1781. Toho roku stálo v Ludvíkově na 107 domů a vesnice tak patřila mezi nejlidnatější na Frýdlantsku. Ještě před vydáním dekretu rušícím nevolnictví se budoucí panovník v roce 1779 vydal na inspekční cestu po Liberecku, aby si přímo v kraji prohlédl důsledky válek o rakouské dědictví, a 16. září projížděl také Ludvíkovem.\nBěhem druhé poloviny 19. století se zakládaly v Novém Městě pod Smrkem textilní továrny (především Klingerova společnost). To ovlivnilo i život v Ludvíkově, neboť na zdejších pozemcích vznikl dřevovýrobní a dřevosoustružnický provoz, jenž svými výrobky (například napínacími rámy) zásoboval novoměstskou textilku. Roku 1883 došlo k založení zdejšího sboru dobrovolných hasičů. O tři roky později byla stavitelem Antonem Modelem zbudována silnice do Nového Města pod Smrkem, roku 1891 byla dokončena silnice do Luhu a za následujících pět let i komunikace do Libverdy. V roce 1891 se otevřela místní škola. Na přelomu 19. a 20. století se z Libverdy vyvážela tamní léčivá kyselka až do Prahy a k její dopravě se využívali i ludvíkovští povozníci. Roku 1913 byl v Novém Městě pod Smrkem zřízen samostatný okresní soud, pod jehož správu spadal i Ludvíkov. Po druhé světové válce spravoval novoměstský soud spravován z Frýdlantu, tehdejšího okresního města, a k 1. únoru 1949 zanikl úplně. Po druhé světové válce také došlo k odsunu německého obyvatelstva. Ludvíkovští byli během roku 1946 shromažďováni v táboře v Novém Městě pod Smrkem. V té době ještě mlel i Novákův vodní mlýn (někdy nazývaný Ludvíkovský). Stál na pravém břehu Ludvíkovského potoka směrem k Raspenavě. V jeho okolí se rozkládá zemědělské hospodářství. Roku 1968 zanikla místní škola a její prostory po přestavbě probíhající až do roku 1970 posléze využívala pro výrobu elektrotechnických součástek firma Tesla, jíž po Sametové revoluci vystřídala společnost CiS systems. Samostatnou obcí byl Ludvíkov až do roku 1960, kdy se stal součástí Nového Města pod Smrkem. Roku 1975 došlo k postavení místního domu mládeže a o dvanáct let později byla zbudována také místní prodejna potravin. Na přelomu 20. a 21. století působil ve vesnici hřebčín Radopex vychovávající dostihové koně, kteří se účastnili i Velké pardubické.\n\nPo geologické stránce se v oblasti vesnice nacházejí kvartérní nezpevněné sedimenty. Jižní část je tvořena hlínami a kameny, severní část hlinitými štěrky. Hranici mezi nimi tvoří přibližně silnice do Raspenavy a Lázní Libverdy. Údolí Ludvíkovského potoka je tvořeno nivními sedimenty (hlínou, pískem či štěrky). Jižně od Ludvíkova jsou vrcholky Jizerských hor tvořené zde proterozoikálními metamorfity (fylitem a svorem), které na severních úpatích přecházejí v ortorulu. V těchto jizerskohorských vrcholech se také nacházely doly, v nichž se od konce 16. století těžil kasiterit, ze kterého se následně získával cín. Horníci z Krušnohorska a Tyrolska, které sem tehdejší majitelé panství – Redernové – pozvali, založili v těchto místech desítky jam a štol. Cínu se využívalo při výrobě nádobí (mís i talířů), dále svícnů, nočníků, ale také rakví. Za vlády Gallasů (v 17. století) již ovšem výtěžnost dolů klesala a těžba v nich se nakonec ukončila.\n\nHoropisně náleží oblast do České vysočiny, konkrétně do Krkonošsko-jesenické subprovincie, v níž je součástí Krkonošské oblasti, přesněji jejího celku Frýdlantská pahorkatina. Jihovýchodně od vesnice se nacházejí vrcholy Závorník (697 m n. m.) a Svinský vrch (757 m n. m.), které jsou součástí Jizerských hor. Z pedologického hlediska se v oblasti Ludvíkova pod Smrkem nachází kambizemě a v okolí vodního toku glejové půdy.\n\nOblast se řadí k úmoří Baltského moře. Protéká jí Ludvíkovský potok, který pramení na úpatí Svinského vrchu a severozápadně od vesnice se vlévá do Lomnice. Těsně před tím, než potok podchází silnici III/29015, je na jeho pravém břehu požární nádrž. Klimaticky patří Ludvíkov pod Smrkem dle Quittovy klasifikace do mírně teplé oblasti MT2, vyznačující se průměrnými lednovými teplotami pohybujícími se mezi −3 a −4 °C, dubnovými v rozmezí 6–7 °C, průměrnými červencovými teplotami od 16 do 17 °C a říjnová teplota se v průměru pohybuje v mezích od 6 do 7 °C. Celkem 120 až 130 dní v roce se v oblasti vyskytují srážky s úhrnem alespoň 1 mm a ve vegetačním období je srážkový úhrn ve výši 450 až 500 mm, naopak během zimního období je srážkový úhrn na hodnotách 250 až 300 mm. Sněhová pokrývka zde leží průměrně od 80 do 100 dní.\n\nPotenciální přirozená vegetace je tvořena bikovou bučinou (\"Luzulo-Fagetum\"). Z fytogeografického členění je oblast součástí okrsku Frýdlantská pahorkatina, resp. obvodu Českomoravské Mezofytikum. V biogeografickém členění je součástí hercynské podprovincie, přesněji Žitavského bioregionu.\n\nRostou zde duby zimní (\"Quercus petraea\") i letní (\"Quercus robur\"), lípy srdčité (\"Tilia cordata\") i velkolisté (\"Tilia platyphyllos\"), jilm vaz (\"Ulmus laevis\") či javor klen (\"Acer pseudoplatanus\"). V blízkosti vodních toků je možné nalézt též olši lepkavou (\"Alnus glutinosa\"), vrbu bílou (\"Salix alba\") či bez červený (\"Sambucus racemosa\") nebo černý (\"Sambucus nigra\"). Roste tu ale také podbělice alpská (\"Homogyne alpina\"), čípek objímavý (\"Streptopus amplexifolius\"), měsíčnice vytrvalá (\"Lunaria rediviva\"), mléčivec alpský (\"Cicerbita alpina\"), kokořík přeslenitý (\"Polygonatum verticillatum\") a mnohokvětý (\"Polygonatum multiflorum\"), pryskyřník platanolistý (\"Ranunculus platanifolius\"), hořec tolitovitý (\"Gentiana asclepiadea\"), čarovník alpský (\"Circaea alpina\") nebo lilie zlatohlavá (\"Lilium martagon\").\nMezi zástupce živočichů patří například kuna skalní (\"Martes foina\"), rejsek horský (\"Sorex alpinus\"), výr velký (\"Bubo bubo\"), sýc rousný (\"Aegolius funereus\"), sýček obecný (\"Athene noctua\"), kulíšek nejmenší (\"Glaucidium passerinum\"), včelojed lesní (\"Pernis apivorus\"), holub doupňák (\"Columba oenas\"), lejsek malý (\"Ficedula parva\"), luňák červený (\"Milvus milvus\") a dudek chocholatý (\"Upupa epops\"). Z motýlů se v oblasti vyskytují třeba batolec duhový (\"Apatura iris\") či martináč bukový (\"Aglia tau\").\n\nVesnicí prochází hranice oddělující Chráněnou krajinnou oblast Jizerské hory a přírodní park Peklo. Vedena je od jihovýchodu silnicí III/29015, přičemž západně od komunikace je přírodní park a východně chráněná krajinná oblast. Hranicí je tato komunikace až do křižovatky se silnicí III/29011, odkud hranice chráněné krajinné oblasti dále pokračuje po jižní straně křižující silnice směrem k Novému Městu pod Smrkem, kdežto hranice přírodního parku i nadále po západní straně sleduje komunikaci III/29015 směrem na Hajniště. Do katastru Ludvíkova patří i přírodní památka Pod Smrkem, nacházející se východně od vesnice na úpatí Svinského vrchu.\n\nPřímo ve vesnici je několik památných stromů. Je to jednak 250 let stará lípa malolistá (\"Tilia cordata\") vysoká 26 m s kmenem o obvodu 500 cm (někdy nazývaná též „Horákova lípa“, protože stojí v blízkosti rozvalin Horákova statku) a dále skupina tří památných stromů u domu čp. 28, jejichž stáří se pohybuje mezi 100 až 200 lety. Patří sem buk lesní (\"Fagus sylvatica\") s výškou 25 m a obvodem kmene 375 cm, dále lípa malolistá dosahující výšky 31,5 m a obvodu kmene 450 cm a také jírovec maďal (\"Aesculus hippocastanum\") o výšce 19 m a obvodu kmene 378 cm.\n\nPočet obyvatel od roku 1869 do začátku 20. století klesal. Následně až do začátku první světové války stoupal. Po ní sice poklesl, avšak razantní pokles je zaznamenán až po druhé světové válce (v souvislosti s odsunem německého obyvatelstva). Od té doby se pokles počtu obyvatel ve vesnici nezastavil. Počet domů se od roku 1869 do konce druhé světové války pohyboval v mezích od asi 200 po cca 240. Po válce však nastal propad až na 90 domů na začátku 21. století.\n\nVývoj počtu obyvatel a domů v letech udává tabulka:\nV Ludvíkově je sice římskokatolický kostel svatého Petra a Pavla, leč bohoslužby se v něm nekonají. Věřící tudíž musí do Nového Města pod Smrkem, kde je farní kostel svaté Kateřiny. Celá oblast spadá pod novoměstskou farnost římskokatolické církve. Ani další církve nemají v Ludvíkově svůj sbor či náboženskou obec. Církev českobratrská evangelická má svůj farní sbor v Novém Městě pod Smrkem a církev československá husitská svou náboženskou obec ve Frýdlantě.\n\nVesnice nemá svou školu, ani lékaře. Obojí je v Novém Městě pod Smrkem, kam spádově patří. V Ludvíkově funguje jednotka dobrovolných hasičů vybavená automobily Avia A31 a od roku 2004 také CAS-24 Škoda 706 RTHP, jenž vystřídal do té doby používanou Pragu V3S. Hasiči se vedle hašení požárů pravidelně zúčastňují hasičských závodů v České republice i v zahraničí, v nichž se umisťují na předních místech. Současně pořádají také společenské akce při společenských událostech vesnice (například pálení čarodějnic). Na západním okraji vesnice při silnici III/29011 se nachází objekt zemědělského družstva. Statek čp. 127 patří české herečce Jorze Kotrbové, která v jeho okolí chová koně. Stejná zvířata zde v letech 2002 i 2004 choval rovněž fotbalový trenér Josef Csaplár, jenž zde také bydlel. Jihozápadně od Ludvíkova leží osada Přebytek, která je také jeho součástí. Jižně od Přebytku i od Ludvíkova vede žluté značená turistická trasa. Ta se jihovýchodně od Ludvíkova na rozcestí pojmenovaném „U Zemánků“ setkává s červeně značenou místní trasou vedoucí jižním okolím Nového Města pod Smrkem. Jižně od Ludvíkova je také veden cyklistický Singltrek pod Smrkem a přímo vlastní vesnicí po silnici III/29011 prochází cyklistická trasa číslo 3006. Příznivcům lyžování je východně od vesnice veden okruh Stop pod Smrkem.\n\nV objektu bývalé školy má výrobnu svých elektrotechnických zařízení společnost CiS systems. Dále zde sídlí několik malých řemeslných provozů (například truhlářství Luboše Vrabce v čp. 84). Ubytování nabízí ve svém penzionu \"Smrk\" manželé Poštolkovi (čp. 8) a v objektu čp. 9 nabízí ubytování s možností vyjížděk na koni. Koně mají sice vlastní, nicméně nabízí se i ustájení dalších koní.\n\nVe vesnici se nachází křižovatka dvou silnic třetí třídy – silnice III/29011 spojuje Ludvíkov s Raspenavou na západě a s Novým Městem pod Smrkem na východě. Druhou silnicí třetí třídy, která vesnicí prochází, je komunikace III/29015, jež vytváří spojnici s Hejnicemi a Lázněmi Libverdou na jihu a Hajništěm na severu. Od Lázní Libverdy přijíždělo či tímto směrem odjíždělo podle Celostátního sčítání dopravy provedeného v roce 2010 denně celkem 591 vozidel ve skladbě 490 osobních či dodávkových vozidel, 82 těžkých motorových vozidel a 19 jednostopých. Po komunikaci směřující do Nového Města pod Smrkem jezdilo v tom roce denním úhrnem 830 vozidel se skladbou 713 osobních nebo dodávkových, 85 těžkých a 32 jednostopých motorových vozidel. Intenzity automobilové dopravy na ostatních komunikacích nebyly zjišťovány.\n\nV Hajništi je železniční zastávka na jednokolejné neelektrifikované trati číslo 039 spojující Frýdlant s Jindřichovicemi pod Smrkem. Během druhé světové války se sice objevily úvahy na zdvojkolejnění trati, avšak k jejich realizaci nedošlo. Další stanice je v Novém Městě pod Smrkem. Ludvíkovu se však trať vyhýbá. Autobusové spojení má vesnice vedle krajského města i s Frýdlantem, Raspenavou, Novým Městem pod Smrkem, Krásným Lesem, Horní i Dolní Řasnicí a Jindřichovicemi pod Smrkem. Železniční spojení je v Hajništi přímými vlaky do Frýdlantu a do Liberce.\n\nJedinou kulturní památkou v Ludvíkově je kostel svatého Petra a Pavla, jenž byl založen ve 14. století. Jeho věž však pochází až ze 16. století. K úpravám kostela docházelo v letech 1643 a 1741. V jeho interiéru je dřevěná tříramenná kruchta, pozdně gotická kamenná křtitelnice ze 16. století a v presbytáři je raně gotická křížová klenba bez žeber. V sakristii se nachází pomník obětem první světové války. Chrámová loď, předsíň i sakristie mají ploché stropy. Na věži je ve vrchní části bedněné patro. Okolo kostela je fungující hřbitov, v jehož jihozápadní části stojí hřbitovní kaple, která byla zbudována v letech 1868 až 1869.\n\n"}
{"id": "529178", "url": "https://cs.wikipedia.org/wiki?curid=529178", "title": "Druzcov", "text": "Druzcov\n\nDruzcov (německy ) je vesnice, část města Osečná v okrese Liberec. Nachází se 3 km na sever od Osečné. Západní částí vesnice prochází silnice II/592. Je zde evidováno 103 adres. Trvale zde žije 122 obyvatel.\n\nDruzcov je také název katastrálního území o rozloze 6,22 km.\n\nPrvní písemná zmínka o obci pochází z roku 1544.\n\nPamátník I. Světové války\n\n"}
{"id": "529179", "url": "https://cs.wikipedia.org/wiki?curid=529179", "title": "Chrastná (Osečná)", "text": "Chrastná (Osečná)\n\nChrastná (německy ) je vesnice, část města Osečná v okrese Liberec. Nachází se asi 2 km na západ od Osečné. Prochází zde silnice II/278. Je zde evidováno 65 adres. Trvale zde žije 42 obyvatel.\n\nChrastná je také název katastrálního území o rozloze 4 km.\n\nPrvní písemná zmínka o obci pochází z roku 1544. Již roku 1405 je ovšem uváděn jistý Petr z Chrastné.\n\n\n"}
{"id": "529180", "url": "https://cs.wikipedia.org/wiki?curid=529180", "title": "Kotel (Osečná)", "text": "Kotel (Osečná)\n\nKotel (německy ) je malá vesnice, část města Osečná v okrese Liberec. Nachází se asi 2 km na jihovýchod od Osečné. Prochází zde silnice II/278. Je zde evidováno 38 adres. Trvale zde žije 23 obyvatel.\n\nKotel je také název katastrálního území o rozloze 4,36 km.\n\nV roce 1434 byla obec zničena husitskými vojsky, později zde čelila nájezdu vzbouřených sedláků od Náchoda a Jičína.\n\nV oblasti se nachází ložisko uranu, jehož otevření plánuje státní podnik Diamo. Ministerstvo životního prostředí přes odpor místních obyvatel vyhlásilo chráněného ložiskové území, ačkoli to podle něj neznamená, že se zda uran bude někdy těžit. Odhaduje se, že na území o rozloze 10,5 kilometru čtverečních leží asi 20.tisíc tun uranové rudy. V roce 2015 ministerstvo životního prostředí zamítlo žádost australské společnosti Urania Mining o povolení průzkumné těžby, o které společnost usilovala od roku 2008. \n\nUprostřed vsi je velmi stará lípa, zdánlivě složená ze tří kmenů, uvnitř dutiny jí roste vnitřní kmen. Dřevo je zdravé. V roce 2009 byla lípa zvolena Stromem roku 2009.\n\nJižně od vesnice se nalézá národní přírodní památka Čertova zeď – torzo bizarního a pověstmi opředeného skalního útvaru, vypreparované čedičové žíly.\n\nVýchodně od vsi se rozkládá Kotelský vrch, jenž je severním pokračováním vulkanicky podmíněného hřbetu Čertovy zdi. Na vrch vede stará křížová cesta (resp. jen její pozůstatky) od okraje Kotle, od obnovené \"kaple sv. Anny\". Cesta končí kaplí (\"Božího hrobu\") na vrcholu kopce, jež je v dezolátním stavu. Zastavení křížové cesty tvoří čtrnáct kamenných (dříve dřevěných) kapliček z let 1902 – 1904, zhotovených nákladem rodiny Bienertovy z Osečné. Jejich autorem je kamenosochař Adolf Sitte z dílny v č.p. 118. K opravě kaple Božího hrobu došlo k roku 2015, kdy ji následně litoměřický biskup Jan Baxant požehnal a v pátek 15. června 2018 byla křížová cesta na Kotelském vrchu po opravě znovu požehnána generálním vikářem Martinem Davídkem.\n\n"}
{"id": "529181", "url": "https://cs.wikipedia.org/wiki?curid=529181", "title": "Lázně Kundratice", "text": "Lázně Kundratice\n\nLázně Kundratice () je vesnice, část města Osečná v okrese Liberec. Nachází se asi 1 km na západ od Osečné. Je zde evidováno 171 adres. Trvale zde žije 487 obyvatel.\n\nLázně Kundratice je také název katastrálního území o rozloze 7,89 km².\n\nPrvní písemná zmínka o vesnici pochází z roku 1549.\n\nKundratické lázně jsou v provozu od roku 1881. Využívala se v nich sirno-železitá slatinná voda z blízkých vývěrů a později také výluhy z jehličí. Roku 1976 se novým zdrojem léčivé vody stal vrt, kterým se z cenomanské zvodně v hloubce 119–181 metrů čerpá prostá hydrouhličitano-vápenatá voda s vyšším obsahem radonu.\n\n\n"}
{"id": "529184", "url": "https://cs.wikipedia.org/wiki?curid=529184", "title": "Vlachové (Osečná)", "text": "Vlachové (Osečná)\n\nVlachové ( \"\") je malá vesnice, část města Osečná v okrese Liberec. Nachází se asi 3,5 km na jih od Osečné. Je zde evidováno 25 adres.\n\nVlachové leží v katastrálním území Zábrdí u Osečné o výměře 2,62 km.\n\n"}
{"id": "529185", "url": "https://cs.wikipedia.org/wiki?curid=529185", "title": "Zábrdí (Osečná)", "text": "Zábrdí (Osečná)\n\nZábrdí (původně ) je malá vesnice, část města Osečná v okrese Liberec. Nachází se asi 2,5 km na jih od Osečné, na úpatí Zábrdského kopce (nadmořská výška 494 m). Je zde evidováno 32 adres. Trvale zde žije 12 obyvatel. Vesnicí vede cyklistická trasa č. 3050.\n\nZábrdí leží v katastrálním území Zábrdí u Osečné o rozloze 2,62 km. V katastrálním území Zábrdí u Osečné leží i Vlachové. Na západě Zábrdí pramení říčka Zábrdka a na východ od něj se nachází národní přírodní památka Čertova zeď.\n\n\n"}
{"id": "529186", "url": "https://cs.wikipedia.org/wiki?curid=529186", "title": "Albrechtice (Pěnčín)", "text": "Albrechtice (Pěnčín)\n\nAlbrechtice () je malá vesnice, část obce Pěnčín v okrese Liberec. Nachází se asi 1,5 km na sever od Pěnčína. Je zde evidováno 25 adres. Trvale zde žije 33 obyvatel.\n\nAlbrechtice leží v katastrálním území Kamení o výměře 2,5 km².\n\nPrvní písemná zmínka o vsi, respektive zdejší tvrzi pochází z roku 1405. Tvrz byla centrem drobného rytířského statku, jehož význam začal upadat od třicetileté války. Lamottové z Ftrintropu zde po válce zbudovali malý zámek, panský dům (dnes poněkud přestavěné čp. 2), ale na konci 17. století přesunuli sídlo do Sychrova.\n\nV letech 1869–1950 byla osadou obce Kamení, od roku 1961 jako místní část přísluší k obci Pěnčín.\n\n"}
{"id": "529187", "url": "https://cs.wikipedia.org/wiki?curid=529187", "title": "Červenice", "text": "Červenice\n\nČervenice ( \"\") je malá vesnice, část obce Pěnčín v okrese Liberec. Nachází se asi 3,5 km na sever od Pěnčína. Je zde evidováno 29 adres. Trvale zde žije 34 obyvatel.\n\nČervenice leží v katastrálním území Kamení o výměře 2,5 km.\n\n"}
{"id": "529188", "url": "https://cs.wikipedia.org/wiki?curid=529188", "title": "Kamení", "text": "Kamení\n\nKamení je malá vesnice, část obce Pěnčín v okrese Liberec. Nachází se asi 3 km na sever od Pěnčína. Je zde evidováno 16 adres. Trvale zde žije 14 obyvatel.\n\nKamení je také název katastrálního území o rozloze 2,5 km. V katastrálním území Kamení leží i Albrechtice, Červenice a Zásada.\n\nPrvní písemná zmínka o obci pochází z roku 1677.\n\nV letech 1869–1950 k obci příslušela ves Albrechtice.\n\n\n\n"}
{"id": "529189", "url": "https://cs.wikipedia.org/wiki?curid=529189", "title": "Zásada (Pěnčín)", "text": "Zásada (Pěnčín)\n\nZásada ( \"\") je malá vesnice, část obce Pěnčín v okrese Liberec. Nachází se asi 2,5 km na sever od Pěnčína. Je zde evidováno 18 adres. Trvale zde žije 24 obyvatel.\n\nZásada leží v katastrálním území Kamení o výměře 2,5 km.\n\n"}
{"id": "529190", "url": "https://cs.wikipedia.org/wiki?curid=529190", "title": "Dolní Pertoltice", "text": "Dolní Pertoltice\n\nDolní Pertoltice je vesnice, část obce Pertoltice v okrese Liberec. Nachází se asi 0,5 km na jihozápad od Pertoltic. Je zde evidováno 69 adres. Trvale zde žije 164 obyvatel.\n\nDolní Pertoltice je také název katastrálního území o rozloze 6,8 km.\n\nPrvní písemná zmínka o obci pochází z roku 1388.\n\n\n"}
{"id": "529191", "url": "https://cs.wikipedia.org/wiki?curid=529191", "title": "Horní Pertoltice", "text": "Horní Pertoltice\n\nHorní Pertoltice je vesnice, část obce Pertoltice v okrese Liberec. Nachází se asi 0,5 km na severovýchod od Pertoltic. Je zde evidováno 67 adres. Trvale zde žije 73 obyvatel.\n\nHorní Pertoltice je také název katastrálního území o rozloze 3,35 km.\n\n"}
{"id": "529192", "url": "https://cs.wikipedia.org/wiki?curid=529192", "title": "Domaslavice (Proseč pod Ještědem)", "text": "Domaslavice (Proseč pod Ještědem)\n\nDomaslavice ( \"\") je malá vesnice, část obce Proseč pod Ještědem v okrese Liberec. Nachází se asi 1,5 km na jihozápad od Proseče pod Ještědem. Je zde evidováno 19 adres. Trvale zde žije 57 obyvatel.\n\nDomaslavice leží v katastrálním území Javorník u Českého Dubu o výměře 4,6 km.\n\nPrvní písemná zmínka o obci pochází z roku 1548.\n\n\n"}
{"id": "529193", "url": "https://cs.wikipedia.org/wiki?curid=529193", "title": "Horka (Proseč pod Ještědem)", "text": "Horka (Proseč pod Ještědem)\n\nHorka ( \"\") je malá vesnice, část obce Proseč pod Ještědem v okrese Liberec. Nachází se asi 2 km na západ od Proseče pod Ještědem. Je zde evidováno 8 adres. Trvale zde žije 8 obyvatel.\n\nHorka leží v katastrálním území Javorník u Českého Dubu o výměře 4,6 km.\n\n\n"}
{"id": "529194", "url": "https://cs.wikipedia.org/wiki?curid=529194", "title": "Javorník (Proseč pod Ještědem)", "text": "Javorník (Proseč pod Ještědem)\n\nJavorník ( \"\") je malá vesnice, část obce Proseč pod Ještědem v okrese Liberec. Nachází se asi 2 km na jihozápad od Proseče pod Ještědem. Je zde evidováno 44 adres. Trvale zde žije 43 obyvatel.\n\nJavorník leží v katastrálním území Javorník u Českého Dubu o rozloze 4,6 km. V katastrálním území Javorník u Českého Dubu leží i Domaslavice, Horka a Padouchov.\n\n"}
{"id": "529195", "url": "https://cs.wikipedia.org/wiki?curid=529195", "title": "Padouchov", "text": "Padouchov\n\nPadouchov je malá vesnice, část obce Proseč pod Ještědem v okrese Liberec. Nachází se asi 1 km na severozápad od Proseče pod Ještědem. Je zde evidováno 7 adres. Trvale zde nežije žádný obyvatel.\n\nPadouchov leží v katastrálním území Javorník u Českého Dubu o výměře 4,6 km.\n\nPrvní písemná zmínka o obci pochází z roku 1547.\n\n\n"}
{"id": "529197", "url": "https://cs.wikipedia.org/wiki?curid=529197", "title": "Černá Louže", "text": "Černá Louže\n\nČerná Louže je malá vesnice, část obce Rynoltice v okrese Liberec. Nachází se asi 1 km na sever od Rynoltic. Je zde evidováno 27 adres. Trvale zde žije 9 obyvatel.\n\nČerná Louže leží v katastrálním území Polesí u Rynoltic o výměře 1,96 km. Také Polesí dnes patří k Rynolticím.\n\nObcí prochází silnice z jižně ležících Rynoltic na sever do Hrádku nad Nisou. Silnice je zčásti značena i jako žlutá turistická trasa. Na severním konci Černé Louže je rozcestník s modrou odbočkou k Havranu a Polesí.\n"}
{"id": "529198", "url": "https://cs.wikipedia.org/wiki?curid=529198", "title": "Nová Starost", "text": "Nová Starost\n\nNová Starost je malá vesnice, část obce Rynoltice v okrese Liberec. Nachází se asi 1,5 km na jihovýchod od Rynoltic. Je zde evidováno 23 adres. Trvale zde žije 16 obyvatel.\n\nNová Starost leží v katastrálním území Rynoltice o výměře 7,12 km.\n\n"}
{"id": "529199", "url": "https://cs.wikipedia.org/wiki?curid=529199", "title": "Polesí (Rynoltice)", "text": "Polesí (Rynoltice)\n\nPolesí (do roku 1946 a německy Finkendorf) je vesnice, část obce Rynoltice v okrese Liberec. Nachází se asi 1,5 km na sever od Rynoltic. Je zde evidováno 90 adres. Trvale zde žije 77 obyvatel.\n\nPolesí leží v katastrálním území Polesí u Rynoltic o rozloze 1,96 km. V katastrálním území Polesí u Rynoltic leží i Černá Louže.\n\nDo roku 1946 nesla obec název \"Finkendorf\".\n\n"}
{"id": "529200", "url": "https://cs.wikipedia.org/wiki?curid=529200", "title": "Padařovice", "text": "Padařovice\n\nPadařovice ( \"\") je malá vesnice, část obce Soběslavice v okrese Liberec. Nachází se asi 1,5 km na jihovýchod od Soběslavic. Je zde evidováno 33 adres. Trvale zde žije 30 obyvatel.\n\nPadařovice leží v katastrálním území Soběslavice o výměře 4,05 km.\n\n"}
{"id": "529201", "url": "https://cs.wikipedia.org/wiki?curid=529201", "title": "Svárov (Stráž nad Nisou)", "text": "Svárov (Stráž nad Nisou)\n\nSvárov (dříve německy \"Schwarau\") je malá vesnice, část obce Stráž nad Nisou v okrese Liberec. Nachází se asi 1 km na západ od Stráže nad Nisou. Je zde evidováno 25 adres a trvale zde žije jen asi 50 obyvatel.\n\nSvárov leží v katastrálním území Svárov u Liberce o rozloze 1,25 km.\n\nJako osada Schwarau byl od roku 1869 součástí obce Starý Habendorf (dnes Stráž nad Nisou), po roce 1890 se osamostatnil. Od roku 1961 byl ale opět součástí Stráže nad Nisou, v letech 1976–1990 byl součástí Liberce a nesl název Liberec XXVII-Svárov a od 1. září 1990 je opět součástí samostatné Stráže nad Nisou.\n\nOd roku 2006 se ve Svárově nachází mimoúrovňová silniční křižovatka se dvěma mosty a kruhovým objezdem, na které se kříží silnice I/13, silnice I/35 a silnice III. třídy do Stráže nad Nisou a Machnína. V minulosti se uvažovalo i o propojení svárovské křižovatky s libereckou obchodní a průmyslovou zónou Sever v Růžodole I.\n\nAutobusová zastávka Stráž nad Nisou, Svárov, most je celotýdenně obsluhována linkami 70 a 642 integrovaného dopravního systému IDOL.\n\n"}
{"id": "529202", "url": "https://cs.wikipedia.org/wiki?curid=529202", "title": "Dolení Paseky", "text": "Dolení Paseky\n\nDolení Paseky ( \"\") je vesnice, část obce Světlá pod Ještědem v okrese Liberec. Nachází se asi 2 km na západ od Světlé pod Ještědem. Je zde evidováno 71 adres. Trvale zde žije 106 obyvatel.\n\nDolení Paseky leží v katastrálním území Rozstání pod Ještědem o výměře 5,27 km.\n\n"}
{"id": "529203", "url": "https://cs.wikipedia.org/wiki?curid=529203", "title": "Hodky", "text": "Hodky\n\nHodky ( \"\") je vesnice, část obce Světlá pod Ještědem v okrese Liberec. Nachází se asi 1 km na severozápad od Světlé pod Ještědem. Je zde evidováno 74 adres. Trvale zde žije 124 obyvatel.\n\nHodky leží v katastrálním území Světlá pod Ještědem o výměře 7,92 km.\n\n\n"}
{"id": "529204", "url": "https://cs.wikipedia.org/wiki?curid=529204", "title": "Hoření Paseky", "text": "Hoření Paseky\n\nHoření Paseky ( \"\") je vesnice, část obce Světlá pod Ještědem v okrese Liberec. Nachází se asi 2 km na severozápad od Světlé pod Ještědem. Je zde evidováno 53 adres. Trvale zde žije 53 obyvatel.\n\nHoření Paseky leží v katastrálním území Světlá pod Ještědem o výměře 7,92 km.\n\nPrvní písemná zmínka o obci pochází z roku 1749.\n\n\n"}
{"id": "529205", "url": "https://cs.wikipedia.org/wiki?curid=529205", "title": "Forti", "text": "Forti\n\nForti byl italský automobilový tým, v letech 1970 – 1996 jeho vozy závodily v sériích Formule Ford, Formule 3, Formule 3000 a Formule 1.\n\nTým založili v roce 1970 dva obchodníci Guido Forti a Paolo Guerci v Alessandrii a od té doby se jeho monoposty účastnil evropských závodů Formule Ford a Formule 3, díky dobrému vybavení jejich vozy začaly rychle vítězit. V začátcích mezi významné jezdce patřili Franco Forini, Enrico Bertaggia a Gianni Morbidelli, v 80. letech získali několik titulů v italské F3.\n\nV roce 1987 přešli do Formule 3000 a do roku 1994 se pravidelně účastnili závodů v této sérii. V roce 1990 získal pro tým první vítězství Gianni Morbidelli. Od roku 1992 Guido Forti pomýšlel na postup do královské disciplíny, Formule 1, pokoušel se dokonce založit dámský tým s Giovannou Amatiovou.\n\nV roce 1995 se naskytla příležitost Fortiho sen, vstupu do F1, uskutečnit. Jejich tehdejší pilot, Pedro Diniz se snažil probojovat do Formule 1 za finanční podpory svého otce, který doma v Brazílii vlastnil řetězec supermarketů.\n\nTým koupil monoposty GR02, který v roce Formule 1 v roce 1992 používal již zkrachovalý tým Fondmetal, tento vůz zkonstruoval Sergio Rinland pro sezonu 1992 pro tým Brabham, který však nabídku odmítl kvůli nedostatku finančních prostředků. Auta byla tudíž zastaralá a absolutně nekonkurenceschopná, což nedokázaly změnit ani přestavba v létě 1995. Oba piloti Roberto Moreno a Pedro Diniz se pravidelně umisťovali na chvostu závodního pelotonu. Při Grand Prix Argentiny 1995 špičkoví piloti předjeli oba závodníky o celých devět kol. Do Poháru konstruktéru nezískali žádný bod, k tomuto stál tým nejblíže na 7. pozici v posledním závodě.\n\nNa konci roku od týmu odešel Pedro Diniz a Forti tak ztratilo finanční zázemí. Do sezony 1996 nastoupili se starým vozem, který byl jen mírně obměněn. Pro oba nové jezdce, Andreu Monterminiho a Luku Badoera se stalo pravidlo 107% při kvalifikaci prakticky nepřekonatelné. V průběhu roku tým opustilo několik klíčových zaměstnanců. Přesto při Grand Prix Španělska 1996 Forti prezentovalo nový monopost FG03 a nového sponzora FinFirst, který se stal spoluvlastníkem stáje, avšak své závazky nesplnil. Při Grand Prix Německa 1996 tým nemohl ani vyjet z boxů, neboť mu automobilka Cosworth odmítala dodat pohonné jednotky. Forti Corse už tentokráte nedokázal najít cestu z krize a jeho pouť královskou třídou skončila.\n\ntučně vyznačené závody znamenají zisk pole position, závody vyznačené kurzívou zajetí nejrychlejšího kola v závodě\n"}
{"id": "529206", "url": "https://cs.wikipedia.org/wiki?curid=529206", "title": "Jiříčkov", "text": "Jiříčkov\n\nJiříčkov ( \"\") je malá vesnice, část obce Světlá pod Ještědem v okrese Liberec. Nachází se asi 0,5 km na jihovýchod od Světlé pod Ještědem. Je zde evidováno 45 adres. Trvale zde žije 56 obyvatel.\n\nJiříčkov leží v katastrálním území Světlá pod Ještědem o výměře 7,92 km.\n\nNa vsí se tyčí vrch Mazova horka.\n\n"}
{"id": "529207", "url": "https://cs.wikipedia.org/wiki?curid=529207", "title": "Křižany (Světlá pod Ještědem)", "text": "Křižany (Světlá pod Ještědem)\n\nKřižany je osada, část obce Světlá pod Ještědem v okrese Liberec. Nachází se asi 3,5 km na sever od Světlé pod Ještědem. Jsou zde evidovány čtyři adresy. Trvale zde žije jeden obyvatel.\n\nKřižany leží v katastrálním území Světlá pod Ještědem o výměře 7,92 km.\n"}
{"id": "529208", "url": "https://cs.wikipedia.org/wiki?curid=529208", "title": "Rozstání (Světlá pod Ještědem)", "text": "Rozstání (Světlá pod Ještědem)\n\nRozstání ( \"\") je vesnice, část obce Světlá pod Ještědem v okrese Liberec. Nachází se asi 1 km na západ od Světlé pod Ještědem. Je zde evidováno 166 adres. Trvale zde žije 331 obyvatel.\n\nRozstání leží v katastrálním území Rozstání pod Ještědem o rozloze 5,27 km. V katastrálním území Rozstání pod Ještědem leží i Dolení Paseky.\n\nPrvní písemná zmínka o obci pochází z roku 1547.\n\n\n\n"}
{"id": "529209", "url": "https://cs.wikipedia.org/wiki?curid=529209", "title": "Zápas na Letních olympijských hrách 1988 – muži, řecko-římský do 52 kg", "text": "Zápas na Letních olympijských hrách 1988 – muži, řecko-římský do 52 kg\n\nZápas řecko-římský ve váhové kategorii do 52 kg probíhal na Letních olympijských hrách 1988 v Seongnamském Sangmu Gymnasium. O medaile se utkalo celkem 21 zápasníků.\nZápasníci jsou rozděleni do dvou skupin. Je aplikován systém na dvě porážky.\n\n\n\n"}
{"id": "529210", "url": "https://cs.wikipedia.org/wiki?curid=529210", "title": "Vesec (Světlá pod Ještědem)", "text": "Vesec (Světlá pod Ještědem)\n\nVesec ( \"\") je malá vesnice, část obce Světlá pod Ještědem v okrese Liberec. Nachází se asi 0,5 km na jih od Světlé pod Ještědem. Je zde evidováno 17 adres. Trvale zde žije 22 obyvatel.\n\nVesec leží v katastrálním území Světlá pod Ještědem o výměře 7,92 km.\n\n"}
{"id": "529212", "url": "https://cs.wikipedia.org/wiki?curid=529212", "title": "Jirsko 2. díl", "text": "Jirsko 2. díl\n\nJirsko 2. díl je díl osady Jirsko, část obce Svijanský Újezd v okrese Liberec. Nachází se asi 1,5 km na jihozápad od Svijanského Újezda. Jsou zde evidovány čtyři adresy. Trvale zde žijí dva obyvatelé.\n\nJirsko 2. díl leží v katastrálním území Svijanský Újezd.\n\n"}
{"id": "529213", "url": "https://cs.wikipedia.org/wiki?curid=529213", "title": "Močítka", "text": "Močítka\n\nMočítka je malá vesnice, část obce Svijanský Újezd v okrese Liberec. Nachází se asi 1,5 km na jih od Svijanského Újezda. Je zde evidováno 18 adres. Trvale zde žije 36 obyvatel.\n\nMočítka leží v katastrálním území Svijanský Újezd o výměře 5,3 km.\n\n"}
{"id": "529214", "url": "https://cs.wikipedia.org/wiki?curid=529214", "title": "Radostín (Sychrov)", "text": "Radostín (Sychrov)\n\nRadostín ( \"\") je malá vesnice, část obce Sychrov v okrese Liberec. Nachází se asi 1 km na severozápad od Sychrova. Je zde evidováno 36 adres. Trvale zde žije 25 obyvatel.\n\nRadostín leží v katastrálním území Radostín u Sychrova o rozloze 6,5 km. V katastrálním území Radostín u Sychrova leží i Sedlejovice, Sychrov, Třtí a Vrchovina.\n\n"}
{"id": "529215", "url": "https://cs.wikipedia.org/wiki?curid=529215", "title": "Sedlejovice", "text": "Sedlejovice\n\nSedlejovice ( \"\") je malá vesnice, část obce Sychrov v okrese Liberec. Nachází se asi 1,5 km na sever od Sychrova. Prochází tudy železniční trať Pardubice – Jaroměř – Liberec. Je zde evidováno 41 adres. Trvale zde žije 58 obyvatel.\n\nSedlejovice leží v katastrálním území Radostín u Sychrova o výměře 6,5 km².\n\nPrvní písemná zmínka o obci pochází z roku 1543.\n\n\n"}
{"id": "529216", "url": "https://cs.wikipedia.org/wiki?curid=529216", "title": "Třtí (Sychrov)", "text": "Třtí (Sychrov)\n\nTřtí ( \"\") je malá vesnice, část obce Sychrov v okrese Liberec. Nachází se asi 2 km na severozápad od Sychrova. Je zde evidováno 33 adres. Trvale zde žije 14 obyvatel.\n\nTřtí leží v katastrálním území Radostín u Sychrova o výměře 6,5 km.\n\nPrvní písemná zmínka o obci pochází z roku 1379.\n\n\n"}
{"id": "529217", "url": "https://cs.wikipedia.org/wiki?curid=529217", "title": "Vrchovina (Sychrov)", "text": "Vrchovina (Sychrov)\n\nVrchovina ( \"\") je malá vesnice, část obce Sychrov v okrese Liberec. Nachází se asi 3 km na severozápad od Sychrova. Je zde evidováno 29 adres. Trvale zde žije 37 obyvatel.\n\nVrchovina leží v katastrálním území Radostín u Sychrova o výměře 6,5 km.\n\nPrvní písemná zmínka o obci pochází z roku 1592.\n\n\n"}
{"id": "529218", "url": "https://cs.wikipedia.org/wiki?curid=529218", "title": "Andělka (Višňová)", "text": "Andělka (Višňová)\n\nAndělka (německy ) je vesnice, část obce Višňová v okrese Liberec. Nachází se asi 4,5 km na severozápad od Višňové. Je zde evidováno 88 adres. Trvale zde žije 185 obyvatel.\n\nAndělka je také název katastrálního území o rozloze 9,66 km. V katastrálním území Andělka leží i Filipovka, Loučná a Saň.\n\nPrvní písemná zmínka o vesnici pochází z roku 1340. Sídlo typu lesní lánové vsi vzniklo podél potoka Boreček v době středověké kolonizace tohoto území. Do roku 1946 nesla vesnice název Engelsdorf. Na konci července 2002 probíhala v blízkosti vesnice nepovolená taneční party CzechTek.\n\n\n"}
{"id": "529219", "url": "https://cs.wikipedia.org/wiki?curid=529219", "title": "Filipovka", "text": "Filipovka\n\nFilipovka (německy ) je malá vesnice, část obce Višňová v okrese Liberec. Nachází se asi 2,5 km na sever od Višňové. Prochází tudy železniční trať Liberec–Zawidów. Je zde evidováno 18 adres. Trvale zde žije 32 obyvatel.\n\nFilipovka leží v katastrálním území Andělka o výměře 9,66 km.\n\nPrvní písemná zmínka o obci pochází z roku 1725. Roku 1727 ji založili osadníci na pozemcích, které si odkoupili od tehdejšího majitele zdejšího panství hraběte Filipa Josefa Gallase. Objekty zde postavené nesou prvky hornolužické architektury.\n\n\n\n"}
{"id": "529220", "url": "https://cs.wikipedia.org/wiki?curid=529220", "title": "Loučná (Višňová)", "text": "Loučná (Višňová)\n\nLoučná (něm. ) je malá vesnice, část obce Višňová v okrese Liberec. Nachází se asi 3 km na sever od Višňové. Je zde evidováno 16 adres. Trvale zde žije 17 obyvatel.\n\nLoučná leží v katastrálním území Andělka o výměře 9,66 km.\n\n"}
{"id": "529221", "url": "https://cs.wikipedia.org/wiki?curid=529221", "title": "Minkovice (Višňová)", "text": "Minkovice (Višňová)\n\nMinkovice (něm. ) je malá vesnice, část obce Višňová v okrese Liberec. Nachází se asi 1,5 km na jih od Višňové. Prochází tudy železniční trať Liberec - Zawidów. Je zde evidováno 46 adres. Trvale zde žije 124 obyvatel.\n\nMinkovice leží v katastrálním území Višňová u Frýdlantu o výměře 5,07 km.\n\n\n\n"}
{"id": "529222", "url": "https://cs.wikipedia.org/wiki?curid=529222", "title": "Ashia Hansenová", "text": "Ashia Hansenová\n\nAshia Hansenová (* 5. prosince 1971, Evansville, Indiana, USA) je bývalá britská atletka, mistryně Evropy, dvojnásobná halová mistryně světa a halová mistryně Evropy v trojskoku.\n\nNa mistrovství Evropy v Helsinkách v roce 1994 neprošla kvalifikací. O dva roky později skončila na letních olympijských hrách v Atlantě na pátém místě. Na halovém MS v Paříži 1997 získala za výkon 14,70 m stříbrnou medaili. V témž roce obsadila páté místo na mistrovství světa v Athénách. Zlatou medaili zde tehdy získala Šárka Kašpárková. V roce 1998 se stala ve Valencii halovou mistryní Evropy, když ve finále jako jediná překonala patnáctimetrovou hranici a výkonem 15,16 m vytvořila nový halový světový rekord. O rok později v japonském Maebaši na halovém MS znovu překonala patnáct metrů (15,02 m) a získala zlatou medaili.\n\nNa letních olympijských hrách v Sydney 2000 skončila ve finále na jedenáctém místě (13,44 m). Následné úspěchy zaznamenala v roce 2002, když nejdříve vybojovala stříbrnou medaili na halovém ME ve Vídni. V letní sezóně získala zlato na Hrách Commonwealthu v anglickém Manchesteru a v Mnichově se stala mistryní Evropy, kde ve finále skočila rovných patnáct metrů. Svoji poslední medaili na velkém šampionátu získala v roce 2003 na halovém MS v Birminghamu, kde zvítězila výkonem 15,01 m. Druhá Françoise Mbangová Etoneová z Kamerunu skočila o třináct cm méně. \n\nZa své úspěchy byla v roce 2003 vyznamenána. Je členem (MBE) Řádu britského impéria. Atletickou kariéru ukončila po vleklém zranění kolene v roce 2008. \n\nJe bývalou držitelkou halového světového rekordu. Její výkon 15,16 m z roku 1997 je dodnes druhým nejlepším v celé historii. Dál skočila a současný halový světový rekord drží od roku 2004 hodnotou 15,36 m Ruska Taťána Lebeděvová.\n\n\n"}
{"id": "529223", "url": "https://cs.wikipedia.org/wiki?curid=529223", "title": "Poustka (Višňová)", "text": "Poustka (Višňová)\n\nPoustka (německy ) je vesnice, část obce Višňová v okrese Liberec. Nachází se asi 1 km na jihovýchod od Višňové. Je zde evidováno 64 adres. Trvale zde žije 146 obyvatel.\n\nPoustka leží v katastrálním území Poustka u Frýdlantu o rozloze 6,26 km.\n\nV domě číslo popisném 59 bylo otevřeno Soukromé regionální muzeum obce Višňová.\n\n\n\nMístní vodní mlýn zvaný Velký vznikl pravděpodobně ještě před 17. stoletím. Je totiž zmiňován v \"Soupise poddaných podle víry z roku 1651\" jako objekt se dvěma stroji náležející vrchnosti. K pohonu těchto strojů se využívala voda v řece Smědé. Součástí mlýna byla též pila spolu s hospodářství, které zřejmě bylo dosti velké, jak to dosvědčuje velké hospodářské stavení s obytnou budovou o devatenácti místnostech, která je dosud obydlena. Jeden z posledních majitelů objektu byl německý mlynář Haussmann, jenž byl po druhé světové válce odsunut. Vystřídal ho Josef Kepr, který zde mlel až do roku 1949, kdy došlo ke znárodnění mlýna a jeho vlastníkem se stal státní statek. Ten v něm však pouze šrotoval. Roku 1953 byl již mlýn mimo provoz a během šedesátých let 20. století došlo ke zboření mlýnské budovy. Původní mlýnský náhon využívá k přívodu vody ke své soukromé vodní elektrárně její majitel pan Holeček.\n\n"}
{"id": "529224", "url": "https://cs.wikipedia.org/wiki?curid=529224", "title": "Předlánce", "text": "Předlánce\n\nPředlánce (něm. ) je vesnice, část obce Višňová v okrese Liberec. Nachází se asi 2 km na severovýchod od Višňové, při ústí Bulovského potoka do řeky Smědé. Je zde evidováno 63 adres. Trvale zde žije 148 obyvatel.\n\nPředlánce je také název katastrálního území o rozloze 7,49 km.\n\n\n\nNa soutoku řeky Smědé s Pertoltickým a Buloveckým potokem stával místní Velký mlýn. Jeho náhon naplňovala voda obou potoků. Vznikl pravděpodobně koncem 16. nebo začátkem 17. století. Z jeho historie není mnoho známo. Ví se jen, že k mlýnu patřila ještě pila a že před druhou světovou válkou patřil rodině Neumannových. Po válce jej obýval pan Kment, a to až do let 1955 až 1957. Následně se ve mlýně šrotovalo, než došlo k zastavení jeho provozu a pak i ke stržení celého objektu. Náhon mlýna, ač již nefunkční, je v krajině stále patrný. Obytné budovy však strženy nebyly a slouží i nadále k bydlení. Bývalým majitelům tohoto mlýna údajně navíc patřily také některé mlýny v okolních obcích (v Arnolticích, Heřmanicích a jinde).\n\nVedle Velkého mlýna stával v Předláncích ještě také Menší mlýn. O jeho majitelích se však nedochovaly žádné informace a ví se jen, že po druhé světové válce již nebyl v provozu.\n\n"}
{"id": "529225", "url": "https://cs.wikipedia.org/wiki?curid=529225", "title": "Saň (Višňová)", "text": "Saň (Višňová)\n\nSaň (něm. ) je malá vesnice, část obce Višňová v okrese Liberec u státní hranice s Polskem. Nachází se asi 2,5 km na severozápad od Višňové. Je zde evidováno 15 adres. Trvale zde žijí čtyři obyvatelé.\n\nSaň leží v katastrálním území Andělka o výměře 9,66 km.\n\nPrvní písemná zmínka o obci pochází z roku 1564, podle jiného pramene však již r. 1457, kdy bratři Oldřich (Ulrich) IV. Václav a Bedřich Biberštejnové nabídli majiteli lenního statku v nedaleké Loučné, Jindřichovi (Heinrichovi) von Grießlau, ke koupi saňský mlýn nebo nějakou jinou zdejší hospodářskou budovu. Mlýn, zmiňovaný dále k r. 1603, fungoval v osadě až do r. 1945. Posledními majiteli byli Franz Schwarzbach a následně jeho zeť, kteří při mlýně provozovali vyhlášené pekařství. Po první světové válce proslul i místní hostinec, jejž provozoval jistý Karl Hermann. Tento aktivní hudebník svůj podnik rozšířil o taneční sál a pořádal zde taneční večery, oblíbené mezi mládeží z české i saské strany hranice. Ostatně právě v meziválečném období Saň nabyla charakteru letoviska.\n\nV r. 1832 stálo v Sani 32 domů se 155 německojazyčnými obyvateli. Z hlediska farnosti příslušela k Andělce, kam také chodily místní děti do školy. K téže vsi Saň příslušela v druhé polovině 20. století jako osada a od 1. 7. 1980 se spolu s Andělkou stala součástí obce Višnová. V r. 2011 bylo v osadě 11 domů, z čehož valná většina sloužila k rekreaci. Trvale zde žili pouze 3 obyvatelé.\n\nZ další části Višňové, z Filipovky, sem vede silnice číslo III/0355. Železniční trať Saní nevede. Nejbližší (trať číslo 037 spojující Liberec s polským Zawidówem) vede v cca 1,5 kilometru vzdálené Filipovce, v níž se nachází i železniční zastávka.\n\n\n\n"}
{"id": "529226", "url": "https://cs.wikipedia.org/wiki?curid=529226", "title": "Víska (Višňová)", "text": "Víska (Višňová)\n\nVíska () je vesnice, část obce Višňová v okrese Liberec. Nachází se asi 2,5 km na jih od Višňové. Je zde evidováno 63 adres. Trvale zde žije 141 obyvatel. Víska leží v katastrálním území Víska u Frýdlantu o rozloze 1,8 km.\n\nVesnice byla původně součástí Horní Lužice, s níž připadla Sasku. Součástí Čech se stala roku 1848, kdy došlo k úpravě státních hranic a začlenění osady do katastrálního území Višňová.\n\nNa řece Smědé zde stával vodní mlýn. Podle některých pamětníků stával za budovou dnešního kulturního domu. Mlýn pravděpodobně vznikl v první polovině 17. století, neb v \"Soupise poddaných podle víry z roku 1651\" je zmiňován jako mlýn se dvěma stroji. Jedním z jeho posledních majitelů byl mlynář Grundmann. Voda mlýn poháněla do roku 1922. Toho roku místní mlynář přenechal vodní právo městu Frýdlantu, které vedle víseckého mlýna postavilo malou vodní elektrárnu, která je dosud v provozu. Místní mlynář za to pak mohl bezplatně odebírat elektrický proud, a proto se změnil i pohon mlýna (z vody na elektrickou energii). Po druhé světové válce však již mlýn nebyl v provozu, a tak se část jeho zařízení převezla do mlýna v blízkých Předláncích. K definitivní likvidaci došlo roku 1958, kdy vojáci dostali rozkaz strhnout všechna opuštěná a neobydlená stavení v okolí Višňové. Mezi ně patřil i v té době již polorozbořený mlýn ve Vísce.\n\n\n\n"}
{"id": "529227", "url": "https://cs.wikipedia.org/wiki?curid=529227", "title": "Slavíkov (Vlastibořice)", "text": "Slavíkov (Vlastibořice)\n\nSlavíkov ( \"\") je samota, část obce Vlastibořice v okrese Liberec. Nachází se asi 1,5 km na sever od Vlastibořic. Jsou zde evidovány dvě adresy. Trvale zde žijí 3 obyvatelé.\n\nSlavíkov leží v katastrálním území Vlastibořice o výměře 5,52 km.\n"}
{"id": "529230", "url": "https://cs.wikipedia.org/wiki?curid=529230", "title": "Benešovice (Všelibice)", "text": "Benešovice (Všelibice)\n\nBenešovice ( \"\") je malá vesnice, část obce Všelibice v okrese Liberec. Nachází se asi 4 km na jih od Všelibic. Je zde evidováno 16 adres. Trvale zde žije 7 obyvatel.\n\nBenešovice leží v katastrálním území Benešovice u Všelibic o rozloze 3,85 km. V katastrálním území Benešovice u Všelibic leží i Chlístov a Lísky.\n\nPrvní písemná zmínka o obci pochází z roku 1548.\n\n\n"}
{"id": "529231", "url": "https://cs.wikipedia.org/wiki?curid=529231", "title": "Březová (Všelibice)", "text": "Březová (Všelibice)\n\nBřezová ( \"\") je malá vesnice, část obce Všelibice v okrese Liberec. Nachází se asi 2 km na jihovýchod od Všelibic. Je zde evidováno 35 adres. Trvale zde žije 41 obyvatel.\n\nBřezová leží v katastrálním území Březová u Všelibic o rozloze 2,65 km. V katastrálním území Březová u Všelibic leží i Podjestřábí.\n\n"}
{"id": "529232", "url": "https://cs.wikipedia.org/wiki?curid=529232", "title": "Budíkov (Všelibice)", "text": "Budíkov (Všelibice)\n\nBudíkov () je malá vesnice, část obce Všelibice v okrese Liberec. Nachází se asi 2 km na sever od Všelibic. Je zde evidováno 39 adres. Trvale zde žije 22 obyvatel.\n\nBudíkov leží v katastrálním území Všelibice o výměře 6,03 km.\n\nKe zdejším obyvatelům patří také Ondřej Rybář, do března 2018 šéftrenér biatlonové reprezentace České republiky.\n\n"}
{"id": "529233", "url": "https://cs.wikipedia.org/wiki?curid=529233", "title": "Chlístov (Všelibice)", "text": "Chlístov (Všelibice)\n\nChlístov ( \"\") je malá vesnice, část obce Všelibice v okrese Liberec. Nachází se asi 5,5 km na jih od Všelibic. Je zde evidováno 13 adres. Trvale zde žije 5 obyvatel.\n\nChlístov leží v katastrálním území Benešovice u Všelibic o výměře 3,85 km.\n\n"}
{"id": "529234", "url": "https://cs.wikipedia.org/wiki?curid=529234", "title": "Lísky (Všelibice)", "text": "Lísky (Všelibice)\n\nLísky je malá vesnice, část obce Všelibice v okrese Liberec. Nachází se asi 3 km na jih od Všelibic. Je zde evidováno 21 adres. Trvale zde žijí dva obyvatelé.\n\nLísky leží v katastrálním území Benešovice u Všelibic o výměře 3,85 km.\n"}
{"id": "529235", "url": "https://cs.wikipedia.org/wiki?curid=529235", "title": "Třída Virginia (1972)", "text": "Třída Virginia (1972)\n\nTřída Virginia byla lodní třída raketových křižníků námořnictva Spojených států amerických s jaderným pohonem. Celkem byly postaveny čtyři jednotky této třídy. Jejich hlavním úkolem byl doprovod a protivzdušná obrana svazů letadlových lodí. V operační službě byly v letech 1976–1998. Po jejich vyřazení si americké námořnictvo ponechalo pouze provozně méně nákladné konvenční křižníky třídy \"Ticonderoga\".\n\nAmerická loděnice Newport News Shipbuilding & Dry Dock Company postavila v letech 1972–1980 celkem čtyři křižníky této třídy.\n\nJednotky třídy \"Virginia\":\nKonstrukčně navazovaly na předchozí třídu \"California\". Po dokončení byla výzbroj následující. Hlavňovou výzbroj tvořily dva 127mm kanóny ve věžích na přídi a zádi. Před a za nástavbou byla také umístěna dvojitá odpalovací zařízení Mk 26, ze kterých byly vypouštěny protiletadlové střely Standard SM-1MR či raketová torpéda ASROC. Protiponorkovou výzbroj doplňovaly dva tříhlavňové 324mm torpédomety a palubní protiponorkový vrtulník SH-2 Seasprite systému LAMPS I (\"Light Airborne Multi-Purpose System\").\n\nLodě byly vybaveny podpalubním hangárem – vrtulník přistával na plošině, která byla zároveň výtahem. Plošina poté klesla i s vrtulníkem do podpalubí a nad ní se zavřela vrata. Systém se ovšem v praxi neosvědčil a později již lodě vrtulníky nenesly.\n\nV 80. letech byla výzbroj rozšířena — před nástavbou se objevily dva čtyřnásobné kontejnery protilodních střel Boeing Harpoon, na zádi byly (na přistávací plošině pro vrtulníky) instalovány dva čtyřnásobné kontejnery střel s plochou dráhou letu BGM-109 Tomahawk, lodě dostaly též dva systémy blízké obrany Phalanx CIWS a čtyři 12,7mm kulomety. Používána byla rovněž modernější verze protiletadlových střel Standard SM-2MR.\n\nPohonný systém byl shodný s třídou \"California\". Tvořily ho dva reaktory D2G firmy General Electric a dvě turbíny. Lodní šrouby byly dva. Nejvyšší rychlost dosahovala 30 uzlů.\n\nNa konci 80. let byla zvažována rozsáhlá modernizace všech čtyř lodí, zahrnující například instalací nejmodernějšího zbraňového systému Aegis, radaru SPY-1B a výzbroje soustředěné do vertikálních vypouštěcích sil (VLS). Nákladnost přestavby a provozu lodí s jaderným pohonem však vedla k tomu, že je námořnictvo raději nechalo sešrotovat a ponechalo si pouze modernější a konvenčně poháněné lodě třídy \"Ticonderoga\". Jako poslední byl roku 1998 vyřazen \"Arkansas\". Celá třída přitom nebyla ani v polovině plánované čtyřicetileté životnosti.\n\n"}
{"id": "529236", "url": "https://cs.wikipedia.org/wiki?curid=529236", "title": "Malčice (Všelibice)", "text": "Malčice (Všelibice)\n\nMalčice je malá vesnice, část obce Všelibice v okrese Liberec. Nachází se asi 2 km na jih od Všelibic. Je zde evidováno 26 adres. Trvale zde žije 35 obyvatel.\n\nMalčice leží v katastrálním území Malčice u Všelibic o rozloze 1,04 km.\n\n"}
{"id": "529238", "url": "https://cs.wikipedia.org/wiki?curid=529238", "title": "Nantiškov", "text": "Nantiškov\n\nNantiškov ( \"\") je malá vesnice, část obce Všelibice v okrese Liberec. Nachází se asi 2,5 km na jih od Všelibic. Je zde evidováno 9 adres. Trvale zde žije 6 obyvatel.\n\nNantiškov leží v katastrálním území Přibyslavice o výměře 3,34 km.\n\n"}
{"id": "529239", "url": "https://cs.wikipedia.org/wiki?curid=529239", "title": "Nesvačily (Všelibice)", "text": "Nesvačily (Všelibice)\n\nNesvačily ( \"\") je malá vesnice, část obce Všelibice v okrese Liberec. Nachází se asi 5 km na jih od Všelibic. Je zde evidováno 12 adres. Trvale zde žije 10 obyvatel.\n\nNesvačily leží v katastrálním území Nesvačily u Všelibic o rozloze 1,52 km.\n\n"}
{"id": "529240", "url": "https://cs.wikipedia.org/wiki?curid=529240", "title": "Podjestřábí", "text": "Podjestřábí\n\nPodjestřábí ( \"\") je malá vesnice, část obce Všelibice v okrese Liberec. Nachází se asi 4 km na jihovýchod od Všelibic. Je zde evidováno 13 adres. Trvale zde žijí dva obyvatelé.\n\nPodjestřábí leží v katastrálním území Březová u Všelibic o výměře 2,65 km.\n\n"}
{"id": "529241", "url": "https://cs.wikipedia.org/wiki?curid=529241", "title": "Přibyslavice (Všelibice)", "text": "Přibyslavice (Všelibice)\n\nPřibyslavice ( \"\") je malá vesnice, část obce Všelibice v okrese Liberec. Nachází se asi 4 km na jih od Všelibic. Je zde evidováno 14 adres. Trvale zde žije 9 obyvatel.\n\nPřibyslavice je také název katastrálního území o rozloze 3,34 km. V katastrálním území Přibyslavice leží i Nantiškov a Vrtky.\n\n"}
{"id": "529242", "url": "https://cs.wikipedia.org/wiki?curid=529242", "title": "Roveň (Všelibice)", "text": "Roveň (Všelibice)\n\nRoveň ( \"\") je vesnice, část obce Všelibice v okrese Liberec. Nachází se asi 1,5 km na severovýchod od Všelibic. Je zde evidováno 68 adres. Trvale zde žije 71 obyvatel.\n\nRoveň leží v katastrálním území Všelibice o výměře 6,03 km.\n\n"}
{"id": "529243", "url": "https://cs.wikipedia.org/wiki?curid=529243", "title": "Vrtky", "text": "Vrtky\n\nVrtky ( \"\") je malá vesnice, část obce Všelibice v okrese Liberec. Nachází se asi 3 km na jih od Všelibic. Je zde evidováno 28 adres. Trvale zde žije 59 obyvatel.\n\nVrtky leží v katastrálním území Přibyslavice o výměře 3,34 km.\n\n"}
{"id": "529248", "url": "https://cs.wikipedia.org/wiki?curid=529248", "title": "Soupeři (Star Trek: Stanice Deep Space Nine)", "text": "Soupeři (Star Trek: Stanice Deep Space Nine)\n\n„Soupeři“ (v originále „Rivals“) je v pořadí jedenáctá epizoda druhé sezóny seriálu \"\".\n\nOdo zadrží El-Auriana jménem Martus Mazur a obviní ho z podvodů na palubě Deep Space Nine. Během pobytu v cele získá Martus od umírajícího cizince jménem Cos herní zařízení, které mění zákony pravděpodobnosti. Jelikož se k němu přikloní štěstí, je propuštěn z vězení poté, co je staženo obvinění, kvůli němuž byl zadržen.\n\nOtevře si bar a kasino, kde provozuje větší verze hracího zařízení a přetahuje zákazníky Quarkovi. Zařízení ale brzy obrátí štěstěnu proti němu a on začne prodělávat. Obvinění proti němu je znovu podáno. Když komandér Sisko a poručík Dax vypátrají, že zařízení je zdrojem problémů na stanici, zničí ho.\n\nDruhá dějová linie se věnuje úsilí náčelníka O'Briena dostat se do formy, aby se vyrovnal doktoru Bashirovi v raketballu. Quark je trikem přiměje, aby odehráli veřejný zápas a on tak získal zpět své zákazníky. Když ale O'Brien v zápase najednou hraje lépe než Bashir, je jasné, že se problémy se zákony pravděpodobnosti týkají celé stanice a se souhlasem Bashira zápas ukončí.\n\n"}
{"id": "529250", "url": "https://cs.wikipedia.org/wiki?curid=529250", "title": "Slizniční imunitní systém", "text": "Slizniční imunitní systém\n\nSlizniční imunitní systém (v angl. literatuře MALT–\"mucosa-associated lymphoid tissue\") je souhrnné označení pro prostředky imunitní obrany nacházející se na povrchu sliznic. Ve sliznicích je vytvořena specifická lymfatická tkáň zajišťující obranu před chorodoplodnými zárodky, které přichází do kontaktu s povrchem těla.\n\nCo se týče člověka, sliznice lidského těla mají obrovskou plochu a nachází se například v trávicí, dýchací a vylučovací soustavě, v některých žlázách (prsní žláza), ale v podstatě se to samé týká i kůže či např. spojivky oka. V dýchací soustavě je používáno konkrétnější označení BALT (\"bronchus-assiciated lymphoreticular tissue\"), v trávicí soustavě to je zase GALT (\"gut-associated lymphoreticular tissue\". Někdy je lymfatická tkáň roztroušená, jindy se organizuje do větších celků (včetně tzv. Peyerových plátů a koneckonců i mandlí).\n\nSamotný epitel není dostatečnou obranou před patogeny (bakterie, viry), kteří se snaží proniknout do lidského těla. Je proto potřeba rekrutovat imunitní systém. Přitom musí například ve střevě rozeznat, jaké bakterie jsou neškodné či dokonce prospěšné součásti střevní mikroflóry a jaké naopak je třeba ihned zneškodnit. Zřejmě se jedná o velice prastarou část imunitního systému. Sliznice obsahují tři čtvrtiny všech lymfocytů v těle a dochází v nich k největší produkci protilátek (imunoglobulinů, hlavně IgA). Obsahuje velké množství paměťových T-buněk, plazmatických buněk i aktivovaných T-lymfocytů, ale vyskytují se i makrofágy a dendritické buňky. Stav, kdy je ve sliznicích obrovské množství aktivovaných lymfocytů, připomíná chronickou infekci; není však divu v prostředí, které je neustále vystaveno kontaktu s chorodoplodnými zárodky a jinými antigeny. Zvláštním typem buněk jsou tzv. M-buňky v Peyerových plátech, které ze střeva přenáší různé antigeny a podrobují je podrobnému zkoumání.\n\nI tak na infekce přenášené přes sliznice ročně na světě umírají miliony lidí, respiračními infekcemi a počínaje a TBC či HIV/AIDS konče.\n\n"}
{"id": "529254", "url": "https://cs.wikipedia.org/wiki?curid=529254", "title": "Rub a líc (Star Trek: Stanice Deep Space Nine)", "text": "Rub a líc (Star Trek: Stanice Deep Space Nine)\n\n„Rub a líc“ (v originále „The Alternate“; v původním českém překladu „Druhá možnost“) je v pořadí dvanáctá epizoda druhé sezóny seriálu \"\".\n\nNa stanici přijíždí doktor Mora Pol, bajorský vědec, který studoval Oda po jeho nalezení, a sdělí mu, že na planetě v Gamma kvadrantu nalezl DNA podobnou jako má Odo. Mora, Odo, Jadzia Dax a Morův asistent dr. Weld se vydají na cestu skrz červí díru. Cestou Mora vypráví úsměvné historky o Odovi, který se cítí uražen.\n\nNa planetě objeví drobnou formu života, která může být vzdáleným příbuzným Oda. Mora ji nazve „Odo junior“. Než se stačí vrátit na loď, zemětřesení uvolní vulkanické plyny. Všichni kromě Oda ztratí vědomí, ale on se zdá být imunní, jelikož nemá dýchací systém, a přesune všechny na loď.\n\nZpět na stanici se náčelník O'Brien snaží ve vědecké laboratoři formu života identifikovat, ale bez úspěchu. Zdá se však, že roste, a proto okolo ní vztyčí udržovací pole. Během noci kontaktuje major Kira komandéra Siska, že došlo k vloupání do vědecké laboratoře. Vyšetřování odhalí, že bytost unikla z laboratoře skrze ventilační otvor. O'Brien zjistí, že v okamžiku události došlo k přerušení napájení a nárůstu teploty. Když prohledává vedení, uslyší divný zvuk a po chvíli najde louži slizu. Jde o zbytky oné formy života.\n\nDoktor Bashir studuje ostatky na ošetřovně, když na něj zaútočí podivná bytost. Zažene ji zásahem laserového skalpelu a zjistí, že i zde došlo k přerušení napájení a nárůstu teploty. Dax zjistí, že DNA této bytosti je odlišná, ale Mora říká, ať hledají společné rysy. Dax říká, že počítači bude analýza trvat několik hodin. Mora však DNA pozná a jde Odovi říct, že jde o jeho DNA a snaží se ho přesvědčit, aby s ním odešel.\n\nV Odově kanceláři je zjištěn únik energie, ale když tam dorazí bezpečnost, nenajde nic podezřelého. Po Odově rozčilené reakci na jeho návrhy se Mora rozhodne vysvětlit Siskovi a Kiře, že ona bytost je Odo procházející jakousi přeměnou. Vysvětluje, že poprvé chtěla bytost vysvobodit organismus z laboratoře, podruhé se objevila na ošetřovně, kde on ležel, a potřetí, když vedl s Odem ostrou diskuzi. Pomůže posádce vylákat bytost na Promenádu do připravené pasti tvořené silovým polem. Plán se podaří, bytost je zkrocena a promění se zpět na Oda. Vulkanický plyn z planety, který je za vše odpovědný, se podaří odstranit z Odova těla. Mora se Odovi omlouvá, že mu opět způsobil utrpení a dochází mezi nimi k usmíření.\n\n"}
{"id": "529257", "url": "https://cs.wikipedia.org/wiki?curid=529257", "title": "Quartier de la Muette", "text": "Quartier de la Muette\n\nQuartier de la Muette (\"čtvrť Muette\") je 62. administrativní čtvrť v Paříži, která je součástí 16. městského obvodu. Má rozlohu 203,7 ha a ohraničují ji řeka Seina na východě, ulice \"Rue de l'Assomption\" a \"Rue de Boulainvilliers\" na jihu, Boulogneský lesík a Boulevard périphérique na západě, \"Avenue Georges Mandel\" a \"Avenue Henri Martin\" na severu.\n\nČtvrť byla pojmenována podle starého zámku château de la Muette. Původní středověký hrad byl přestavěn za Karla IX. a později rozšířen Ludvíkem XV. Zámek byl zbořen po 1. světové válce. V letech 1921-1922 si nechal baron Henri de Rothschild postavit stejnojmenný zámek, který je od roku 1948 sídlem Organizace pro hospodářskou spolupráci a rozvoj.\n„\"Muette\"“ sice znamená ve francouzštině němý, ovšem původ jména zámku je nejasný. Může pocházet ze slova „\"meute\"“ (= smečka psů), které se používaly pro lov v Bois de Boulogne. Druhá možnost je ze slova „\"mue\"“ (= shozené parohy), neboť se v loveckém zámečku za Karla IX. ukládalo paroží jelenů.\n"}
{"id": "529258", "url": "https://cs.wikipedia.org/wiki?curid=529258", "title": "Olejotisk", "text": "Olejotisk\n\nOlejotisk (olejový tisk, anglicky \"oil print\", německy \"Öldruck\") patří mezi nejrozšířenější techniku ušlechtilých fotografických tisků ještě společně s gumotiskem, bromolejotiskem, uhlotiskem a carbrem. Název procesu je odvozen od toho, že barvení obrazu se provádělo mastnou tiskařskou černí nebo olejovou barvou. Jinými slovy je to „umělecká fotografie“ založená na užití chromované klihoviny. Vynalezl jej G. E. H. Rawlins v roce 1904 a ve své době nahradil gumotisk.\n\nJe založen na vlastnostech chromované želatiny. V principu je obdobou průmyslového světlotisku, využívá citlivosti dvojchromanových solí ke světlu a utvrzování želatiny produkty fotolytického rozkladu těchto solí. Základem pro tuto techniku byl přenášecí olejotiskový papír se silnou vrstvou želatiny. Papír se musel zcitlivovat sensibilizační lázní potíráním papíru chromovým roztokem speciálně upraveným štětcem po celé ploše stejnoměrně. Pak se papír usušil, napnul v temné komoře do kopírovacího rámu pod negativ a kopírovalo se na denním světle. Po nakopírování se vypral ve studené vodě aby se odstranil chrom, po uschnutí ještě v teplé vodě. Po odstranění přebytečné vody nastalo vlastní vyvolávání obrazu na vlhký papír mastnou tiskařskou černí, která se nanášela lehkými pohyby speciálním šikmo seříznutým štětcem. Vyvýšená místa želatinového reliéfu barvu odpuzovala, vyhloubená místa přijímala. \n\nV dobách olejotisku a bromolejotisku vyvrcholil secesní piktorialismus a fotografický impresionismus.\n\n\n"}
{"id": "529259", "url": "https://cs.wikipedia.org/wiki?curid=529259", "title": "László Andor", "text": "László Andor\n\nLászló Andor (* 3. června 1966, Zalaegerszeg, Maďarsko) je maďarský ekonom a evropský politik, od 8. února 2010 komisař pro zaměstnanost, sociální věci a začlenění v Evropské komisi vedené José Barrosem.\n\n"}
{"id": "529260", "url": "https://cs.wikipedia.org/wiki?curid=529260", "title": "Zápas na Letních olympijských hrách 1988 – muži, řecko-římský do 57 kg", "text": "Zápas na Letních olympijských hrách 1988 – muži, řecko-římský do 57 kg\n\nZápas řecko-římský ve váhové kategorii do 57 kg probíhal na Letních olympijských hrách 1988 v Seongnamském Sangmu Gymnasium. O medaile se utkalo celkem 21 zápasníků.\nZápasníci jsou rozděleni do dvou skupin. Je aplikován systém na dvě porážky.\n\n\n\n"}
{"id": "529261", "url": "https://cs.wikipedia.org/wiki?curid=529261", "title": "Žižkovo náměstí (Tábor)", "text": "Žižkovo náměstí (Tábor)\n\nŽižkovo náměstí je veřejné prostranství ve městě Táboře, tvoří jeho historické centrum. Po jeho obvodu se nachází řada významných historických a památkově chráněných budov, např.: pozdně gotický děkanský kostel Proměnění Páně z roku 1512, stará radnice z konce 15. století, pozdně gotický Ctiborův dům z roku 1597, ve kterém se nachází matrika. Uprostřed náměstí je kašna z roku 1567 a pomník Jana Žižky z Trocnova od Josefa Strachovského z roku 1884. Jediné dva stromy, jírovce rostoucí u děkanského kostela, nesou název František a Alžběta a vysazeny byly v roce 1854.\n\n"}
{"id": "529263", "url": "https://cs.wikipedia.org/wiki?curid=529263", "title": "Michel Barnier", "text": "Michel Barnier\n\nMichel Barnier (* 9. ledna 1951, La Tronche, Francie) je francouzský politik.\n\nVystudoval ESCP Europe a byl zaměstnán v úřadu několika francouzských ministrů. Sám vstoupil do politiky v 27 letech, kdy byl zvolen poslancem za neogaullistické Sdružení pro republiku. Poslancem byl až do roku 1993, kdy se stal členem kabinetu.\n\nByl šéfem kandidatury Albertville na pořádání Zimních olympijských her 1992, po přidělení pořadatelství spolupředsedal organizačnímu výboru spolu s Jean-Claudem Killym.\n\nO rok později se poprvé stal členem vlády, když nastoupil do úřadu ministra životního prostředí. V roce 1995 ho premiér Jacques Chirac jmenoval státním sekretářem pro evropské záležitosti. Zůstal jím do porážky pravice ve volbách v roce 1997. V této době, v letech 1995 až 1999, byl také senátorem za Savojsko.\n\nNásledně poprvé nastoupil do Evropské komise, v letech 1999 až 2004 vykonával funkci komisaře pro regionální politiku.\n\nMezi 31. březnem 2004 a 2. červnem 2005 zastával úřad francouzského ministra zahraničních věcí ve vládě Jeana-Pierra Raffarina. Z úřadu byl odvolán v souvislosti se zamítnutím Evropské ústavy ve francouzském referendu.\n\nOd roku 2006 do roku 2009 byl místopředsedou Evropské lidové strany.\n\nOd roku 2007 byl ministrem zemědělství, v roce 2009 post opustil, aby se mohl opět věnovat funkci evropského komisaře.\n\nV letech 2010–2014 byl komisařem pro vnitřní trh a služby v Evropské komisi vedené José Barrosem. Jmenován byl s cílem regulovat zejména finanční a bankovní trh, symbolizovaný londýnskou finanční čtvrtí City. Během svého působení ve funkci prosadil na čtyři desítky regulačních předpisů týkajících se bankovního a pojišťovacího sektoru a trhu. V roce 2013 prohlásil, že fiskální unie v Evropě musí vést i k užší politické unii pro všech 27 zemí, což vyvolalo odpor zejména ve Spojeném království.\n\nV roce 2014 se ucházel o post kandidáta Evropské lidové strany na předsedu Evropské komise, ale prohrál s Jeanem-Claudem Junckerem.\n\nV červenci 2016 byl jmenován hlavním vyjednavačem Evropské unie pro jednání s britskou vládou o vystoupení Spojeného království z EU. V té souvislosti byl připomínán jeho napjatý vztah k Británii od doby jeho působení ve funkci evropského komisaře pro vnitřní trh, kdy byl také charakterizován jako pragmatický politik, více Evropan než Francouz.\n\nJe členem komise Mezinárodního olympijského výboru pro udržitelnost a dědictví.\n\nJe ženatý a má tři děti.\n\n"}
{"id": "529264", "url": "https://cs.wikipedia.org/wiki?curid=529264", "title": "Vojtěch Mayerhofer", "text": "Vojtěch Mayerhofer\n\nVojtěch Mayerhofer (10. března 1845 Klatovy – mezi 28. červnem a 23. červencem 1899 Hradec Králové) byl český novinář a lexikograf.\nStudoval gymnázium v Hradci Králové a Litomyšli, později absolvoval filozofii. Už během studií si přivydělával jako vychovatel a novinář. V 60. letech obětavě pomáhal v redakci Riegrova \"Slovníku naučného\". Mezi roky 1872 – 79 pracoval jako redaktor aktuálních zpráv a odpovědný redaktor v časopise \"Světozor\", dalších osm let jako korektor pro německé periodikum \"Politik\". Nakonec v redakci \"Ottova slovníku naučného\" upravoval rukopisy pro tisk, sjednocoval styl, prováděl korektury a často i samostatně doplňoval chybějící články. Měl velký smysl pro týmovou spolupráci; klidnou povahou urovnával občasné rozepře mezi kolegy a svými příspěvky několikrát zachraňoval dodržení sjednaných termínů. Celou encyklopedii také opakovaně přečetl.\n\nDlouhodobě trpěl zdravotními potížemi. Po odchodu do důchodu, vynuceném nemocí, se v polovině června 1899 rozhodl navštívit matku ve Vysokém Mýtě. Živý byl naposledy spatřen 28. června. 23. července bylo u Hradce Králové nalezeno jeho tělo v pokročilém stupni rozkladu. Vyšetřování prokázalo, že zemřel následkem nemoci, nikoliv v důsledku sebevraždy nebo cizího zavinění.\n\nMayerhofer byl svými spolupracovníky a zaměstnavateli oceňovaný pro obětavost, s jakou mnohokrát do noci psal a kontroloval texty, aby zajistil včasné vydání encyklopedie, protože na tom závisela odměna celého týmu. Vlastním příspěvkem často napravil liknavost a chyby méně svědomitých kolegů. Korektorskou a redakční prací získal široké všeobecné znalosti, které mu umožnily v případě potřeby doplňovat chybějící encyklopedická hesla. Osobně byl spíše uzavřený a málomluvný, ale snášenlivý a uznalý.\n\n\n"}
{"id": "529266", "url": "https://cs.wikipedia.org/wiki?curid=529266", "title": "Čchuej-wan", "text": "Čchuej-wan\n\nČchuej-wan (čínsky: znaky 捶丸, pinyin chuíwán) byla míčová hra ve staré Číně podobná golfu. \n\nKniha \"Tung-süan lu\" (东轩录), kterou napsal Wej Tchaj (asi 1050–1100) za vlády dynastie Sung, popisuje úředníka dynastie Jižní Tchang (v 10. století), jak učí svou dceru hru, ve které odpaluje míček do jamky v zemi. Hra se stala populární během vlády dynastie Sung, v období následující dynastie Jüan jí byla věnována kniha \"Wan Ťing\" (丸经). Posledními doklady týkajícími se čchuej-wan v Číně jsou obrazy z 15. století. Ling Chung-ling věří, že hra se ve 12. nebo 13. století rozšířila do Evropy pod novým názvem – golf.\n"}
{"id": "529267", "url": "https://cs.wikipedia.org/wiki?curid=529267", "title": "Dacian Cioloș", "text": "Dacian Cioloș\n\nDacian Cioloș (* 27. července 1969, Zalău, Rumunsko) je rumunský a evropský politik, od února 2010 komisař pro zemědělství a rozvoj venkova v Evropské komisi vedené José Barrosem. \n\n"}
{"id": "529269", "url": "https://cs.wikipedia.org/wiki?curid=529269", "title": "Internal Bleeding Strawberry", "text": "Internal Bleeding Strawberry\n\nInternal Bleeding Strawberry je první Oliviino minialbum, vydané 21. února 2003 a znovuvydané Tower Records Japan 12. prosince 2003.\n\n"}
{"id": "529270", "url": "https://cs.wikipedia.org/wiki?curid=529270", "title": "Dynastie Ťin", "text": "Dynastie Ťin\n\nDynastie Ťin může znamenat:\n\n"}
{"id": "529271", "url": "https://cs.wikipedia.org/wiki?curid=529271", "title": "Maria Damanakiová", "text": "Maria Damanakiová\n\nMaria Damanakiová (* 18. října 1952, Agios Nikolaos, Řecko) je řecká a evropská politička, od února 2010 komisařka pro rybolov a námořní záležitosti v Evropské komisi vedené José Barrosem.\n\n"}
{"id": "529272", "url": "https://cs.wikipedia.org/wiki?curid=529272", "title": "John Dalli", "text": "John Dalli\n\nJohn Dalli (* 5. října 1948) je maltský a evropský politik, od února 2010 komisař pro zdravotnictví a politiku spotřebitele v Evropské komisi vedené José Barrosem. \n\n\n"}
{"id": "529273", "url": "https://cs.wikipedia.org/wiki?curid=529273", "title": "Merry&amp;Hell Go Round", "text": "Merry&amp;Hell Go Round\n\nMerry&Hell Go Round je druhé Oliviino minialbum, vydané 27. června 2003 vydavatelstvím Avex Trax Tower Records Japan.\n\n"}
{"id": "529278", "url": "https://cs.wikipedia.org/wiki?curid=529278", "title": "Autonomní region Muslimské Mindanao", "text": "Autonomní region Muslimské Mindanao\n\nAutonomní region Muslimské Mindanao nebo Autonomní region na Muslimském Mindanau \"(anglicky: Autonomous region in Muslim Mindanao)\" zkráceně ARMM je autonomní oblast muslimů nacházející se na Filipínách, ve východní části ostrova Mindanao a na přilehlých ostrovech. Dále je rozdělena do 6 provincií. Region je spravován místními muslimy a Filipínskou vládou. Platí zde také právo šaría, ale pouze pro muslimy.\n\nRegion se rozkládá na dvou hlavních geografických územích - Mindanau a Suluském souostroví. Rozloha území činí 12 288 km².\n\nŽije zde kolem 4 120 790 obyvatel. I když se jedná o převážně muslimskou oblast, nalezneme tu také křesťanskou menšinu (5,8% katolíků a 2,3% protestantů). 2,5% místního obyvatelstva vyznává jiné náboženství nebo jejich vyznání není zjištěno.\n\nOd 15.století zde žijí muslimové, kteří si zde zachovávají svoji kulturu a životní styl. Roku 1457 zde byla na krátkou dobu část Suluského sultanátu. Roku 1565 kolonizovali Mindanao Španělé. Po španělsko-americké válce připadlo toto území USA. V roce 1942 Mindanao obsadili Japonci Mindanao, které bylo znovudobyté roku 1945 Americkými a Filipínskými vojsky. Autonomní region Muslimské Mindanao byl ustanoven v roce 1989.\n\n"}
{"id": "529281", "url": "https://cs.wikipedia.org/wiki?curid=529281", "title": "Karel Plischke", "text": "Karel Plischke\n\nKarel Plischke (23. listopadu 1862 Brandýs nad Labem – 20. února 1899 Praha) byl český etnograf.\n\nChodil na gymnázium v Chrudimi a Plzni. V letech 1881 – 84 vystudoval přírodopis a zeměpis na pražské univerzitě a o rok později získal titul doktora filozofie. Ve studiu pak pokračoval v Německu (Gotha a Štrasburk). Tam se v něm probudil zájem o národopis. Jeho studium spojoval s výzkumem přírody.\n\nPracoval v národopisných muzeích v Nizozemí (Leiden, Amsterdam), v Britském muzeu a dvorním přírodovědeckém muzeu ve Vídni. Soustředil se na Malajce a další obyvatele Zadní Indie. Na plánovanou cestu na Moluky, kde by se setkal s obyvateli přímo, ale nezískal peníze. Vrátil se proto do Prahy a pokračoval ve shromažďování materiálu k dalším studiím – o Nigritech (?), Adamancích (?) a Osetincích. Zveřejňoval články v periodikách \"Internationales Archiv für Ethnografie\", \"Zeměpisný sborník\", \"Athenaeum\", \"Světozor\" a \"Zlatá Praha\". Přispíval i do \"Ottova slovníku naučného\". Roku 1890 se zasazoval o zřízení národopisného muzea, o pět let později se podílel na organizaci Národopisné výstavy jako člen výkonného výboru, propagátor a sběratel. V roce 1896 se stal profesorem Českoslovanské obchodní akademie. Zemřel na vleklé onemocnění plic. V jeho pozůstalosti zbylo množství rozpracovaných studií, které nedokončil, protože v pražské knihovně nenašel potřebné zdroje a na cestu do zahraničí neměl peníze.\n\n\n"}
{"id": "529284", "url": "https://cs.wikipedia.org/wiki?curid=529284", "title": "Volby do Státního shromáždění Republiky Slovinsko 1992", "text": "Volby do Státního shromáždění Republiky Slovinsko 1992\n\nVolby do Státního shromáždění Republiky Slovinsko se konaly 6. prosince 1992. Volební účast byla 85,6 %. Voleno bylo 88 poslanců z 90, zbylí dva byli delegáti národnostních menšin.\n\n"}
{"id": "529286", "url": "https://cs.wikipedia.org/wiki?curid=529286", "title": "Štikohlavec půvabný", "text": "Štikohlavec půvabný\n\nŠtikohlavec půvabný (\"Luciocephalus pulcher\") je labyrintní ryba z čeledi guramovití. Domovem je ve sladkých vodách jihovýchodní Asie. Od většiny labyrintek se výrazně odlišuje štikovitým tvarem těla a vysoce dravým způsobem života.\n\nJihovýchodní Asie: Thajsko, Malajsie, Singapur, Brunej a Indonésie. Obývá silně zarostlé černé vody tropických rašelinných lesů s vysokým obsahem humínových kyselin.\n\nŠtikohlavec půvabný byl dlouho jediným známým zástupcem svého rodu a byl řazen do samostatné čeledi Luciocephalidae a to dokonce zcela mimo podřád Anabantoidei. Dnes je rod štikohlavec řazen do čeledi guramovití (Osphronemidae), v rámci které spolu s rody \"Ctenops\", \"Parasphaerichthys\", \"Sphaerichthys\", \"Trichogaster\" a \"Trichopodus\" tvoří podčeleď Luciocephalinae. Roku 2005 byl popsán nový druh štikohlavce ze Sumatry, \"Luciocephalus aura\".\n"}
{"id": "529291", "url": "https://cs.wikipedia.org/wiki?curid=529291", "title": "Rychlobruslení na Zimních olympijských hrách 2010 – 1500 metrů ženy", "text": "Rychlobruslení na Zimních olympijských hrách 2010 – 1500 metrů ženy\n\nZávod na 1500 metrů žen na Zimních olympijských hrách 2010 se konal v hale Richmond Olympic Oval v Richmondu dne 21. února 2010. Z českých závodnic se jej zúčastnily Karolína Erbanová a Martina Sáblíková.\n\n"}
{"id": "529304", "url": "https://cs.wikipedia.org/wiki?curid=529304", "title": "Bohdan Neureutter", "text": "Bohdan Neureutter\n\nBohdan Neureutter, též \"Theodor Neureutter\" (20. listopadu 1829, Praha – 13. dubna 1899, tamtéž) byl český dětský lékař, profesor české lékařské fakulty.\n\nJeho otec Ondřej Neureutter, známý pražský advokát, přátelil se s Jungmannem, Hněvkovským a dalšími obrozenci. Bohdan vystudoval akademické gymnázium staroměstské a roku 1848 nastoupil na pražskou lékařskou fakultu. Zpočátku měl zálibu v chirurgii, kterou studoval pod vedením profesora Piťhy. Větší vliv na něj měl internista profesor Josef Hamerník, bojovník proti zastaralým a škodlivým léčebným postupům (například pouštění žilou při zápalu plic).\n\n24. května 1854 získal doktorský titul. Praxi absolvoval ve všeobecné nemocnici, krátce také působil jako domácí lékař u hraběte Nostice a Clam-Gallase. V říjnu 1856 přešel do Dětské nemocnice císaře Františka Josefa. V tomto ústavu pracoval třicet let, až do roku 1887. Účastnil se tam i vědeckých prací s profesory Löschnerem, Lamblem a Schindlerem, zejména v oblasti patologické anatomie. Založil patologicko-anatomické muzeum. Vzdělání si rozšiřoval na studijních pobytech ve Vídni, Berlíně, Mnichově a Porýní. V dětské nemocnici se stal postupně primářem a spoluředitelem (kvůli národnostní rovnováze byli ředitelé dva, jeden český a jeden německý). Získané zkušenosti zveřejňoval v českých i německých časopisech. Roku 1884 byl jmenován mimořádným profesorem na české lékařské fakultě., byl tak vůbec prvním českým profesorem dětského lékařství.\n\nPo rozdělení pražské univerzity na českou a německou část přešla roku 1886 dětská nemocnice pod německou lékařskou fakultu. Neureutter byl zbaven ředitelského místa a následujícího roku z tohoto ústavu odešel. Poté vedl ambulantní oddělení na české dětské klinice. V roce 1883 byl jmenován přednostou zamýšlené pediatrické kliniky. Zasloužil se o založení nové dětské nemocnice v Praze na Karlově, která se začala stavět v listopadu 1898. Jejího otevření se však nedočkal, jelikož byla otevřena až v roce 1902.\n\nNeureutter byl známý nejen jako vynikající patologický anatom s velkými zkušenostmi praktického lékaře a klinika, ale i jako lidumil a aktivní účastník humanitárních a vlasteneckých podniků. Chudé léčil zdarma, občas jim i finančně přispěl. Určitou dobu zasedal v pražském městském zastupitelstvu. Působil jako lékař a člen ředitelství v ústavu hluchoněmých. Od roku 1888 byl členem družstva Národního divadla a bezplatným lékařem Národního divadla a ústavu hluchoněmých. Politicky patřil k zastáncům staročechů, mezi nimiž měl řadu přátel. K novým poznatkům se v posledních letech života stavěl poněkud nedůvěřivě, ale nechal se přesvědčit praktickými výsledky. Byl vlastencem, přičemž lásku k vlasti dokazoval činy. Svým lidským přístupem, znalostmi, pedagogickou činností i publikacemi si vysloužil důvěru široké veřejnosti a respekt českých i německých kolegů. Získal zlatý záslužný kříž s korunou a roku 1898 se stal rytířem řádu Františka Josefa.\n\nZemřel ve spánku 13. dubna 1899 v Praze. Jeho pohřeb v kostele na Karlově proběhl za velké účasti.\n\nNeureutter publikoval řadu článků v českých i německých odborných časopisech. Byl jedním z prvních lékařů, kteří psali česky, pomáhal tvořit českou terminologii a položil základ české lékařské literatuře, kterou pak podstatně rozvinul Bohumil Eiselt. Jeho práce, zejména v oblasti dětské infektologie a léčení spalniček, byly citované v německých vědeckých studiích.\n\nV \"Časopise českých lékařů\" zveřejnil mimo jiné tyto články:\nPublikoval i v časopise \"Odborná pathologie a therapie\".\n\n"}
{"id": "529306", "url": "https://cs.wikipedia.org/wiki?curid=529306", "title": "Seznam skladeb Fryderyka Chopina", "text": "Seznam skladeb Fryderyka Chopina\n\nFryderyk Chopin psal díla především pro sólový klavír, kromě nich také skladby s doprovodem klavíru (violoncello), komorní hudbu (tria) a také několik skladeb, kde klavír doprovází orchestr (z toho dva koncerty).\n\nV seznamu tučně vyznačená díla jsou považována za stěžejní.\n\n\n\n\n\n\n\n\n\n\n\n\n\n\n\n\n\n\n\n\n\nValčíky (8?), písně (5?), pochod, polonéza, \"Andante dolente\", variace, écossaise a \"Veni creator\" komponovaný pro Zofii Rosengardt (Chopinovu žačku) s Bohdanem Zaleským (1846)\n\n\"Galop As dur\" (\"Marquis\", 1846?), \"Fuga a moll\" (asi 1827), \"Kánon f moll\", notové zápisy písní polských, francouzských a rumunských, zápis refrénu polské hymny \"Mazurka Dąbrowskiego\" B dur, zápis tanců z okolí Nohantu – \"2 Bourrées\" (G dur, A dur)\n\n"}
{"id": "529307", "url": "https://cs.wikipedia.org/wiki?curid=529307", "title": "Timothy Mack", "text": "Timothy Mack\n\nTimothy Mack (* 15. září 1972, Cleveland, Ohio) je bývalý americký atlet, olympijský vítěz ve skoku o tyči.\n\nV roce 2001 získal zlatou medaili na hrách dobré vůle v australském Brisbane. V témž roce skončil devátý na mistrovství světa v Edmontonu. Na následujícím světovém šampionátu v Paříži 2003 se umístil na děleném šestém místě. Největší úspěch své kariéry zaznamenal na letních olympijských hrách v Athénách v roce 2004. Ve finále překonal 595 cm, čímž vytvořil nový olympijský rekord (na LOH v Pekingu rekord překonal Steven Hooker) a získal zlatou medaili. Triumf z olympiády potvrdil na světovém atletickém finále v Monaku, kde si vylepšil osobní rekord na 601 cm a následně pokoušel překonat světový rekord Sergeje Bubky. Jeho dva pokusy na výšce 616 cm však byly neúspěšné.\n\n\n"}
{"id": "529309", "url": "https://cs.wikipedia.org/wiki?curid=529309", "title": "Přetržení Achillovy šlachy", "text": "Přetržení Achillovy šlachy\n\nPřetržení Achillovy šlachy (latinsky \"ruptura tendinis Achillis\") je závažné zranění, vyžadující dlouhodobou léčbu a rehabilitaci většinou v délce 3 až 12 měsíců.\n\nVe většině případů dochází k přetržení Achillovy šlachy cca 2–6 cm nad patou v místě nejmenšího zásobení šlachy krevními vlásečnicemi. Méně časté je přetržení v lýtkovém svalu nebo utržení úponu šlachy od patní kosti, popřípadě i s částí patní kosti. Vzhledem k tomu, že šlachy nejsou protkány nervovými zakončeními, dochází k přetržení Achillovy šlachy náhle bez předchozích obtíží a není zpravidla doprovázeno větší bolestí. Nejčastěji se toto zranění přihodí u sportů s rychlými změnami směru, zejména u badmintonu, squashe či fotbalu. Nejohroženější skupinou jsou rekreačně sportující lidé mezi 30 a 50 lety.\n\nNejčastější příčinou jsou strukturální patologické změny a mikrotrhliny ve vláknech šlachy způsobené náhlým přetěžováním šlachy například po nedostatečném rozehřátí před sportem. Jako doprovodné symptomy patologických změn Achillovy šlachy jsou uváděny záněty, podráždění a degenerativní změny. Podle studie z roku 2013 nebyla mezi přetrženými šlachami ani jedna se zdravou strukturou, zatímco v kontrolní skupině jich byly dvě třetiny.\n\nPostižený cítí jakoby bolestivý úder do lýtka, často též s typickým prasknutím. Postižený může chodit jen s velkými obtížemi nebo vůbec. V místě přetržení se vytvoří hematom.Někdy jsou příznaky málo intenzivní a postižený může zaměnit přetržení za podvrtnutí kotníku.\n\nPřetržení lze diagnostikovat pohmatem, také bývá na povrchu pouhým okem viditelná deformace. Používá se tzv. Thompsonův test - při testu vyšetřovaný leží v poloze na břiše, nohy svěšené přes okraj lůžka. Při stlačení povrchového svalu na zadní straně lýtka vyšetřujícím dochází ke zkrácení svalu a následnému ohnutí v kotníku. V případě ruptury\nAchillovy šlachy k pohybu nohy nedochází (Thompsonův test je pozitivní). Dalším testem je Matlesův test. Vyšetřovaný leží v poloze na břiše s pokrčením kolena. U zdravého jedince to vede k natažení chodila. Při ruptuře Achillovy šlachy k pohybu nohy nedochází, nebo se noha silou gravitace ohne i opačným směrem.\n\nZranění vyžaduje dlouhodobou léčbu a rehabilitaci většinou v délce 3 až 12 měsíců.\n\nNoha se zafixuje a roztřepené konce šlachy se nechají srůst. Používá se u pacientů, kteří nemohou být operováni, například z důvodu onemocnění srdce a podobně. Při této metodě je riziko nedostatečného obnovení šlachy, proto je preferovanou metodou operace.\n\nPřed výkonem je pacientovi zafixována poraněná dolní končetina, chůze je možná pouze o berlích bez došlapu. Do operace musí být pacient v klidu. Užívají se antikoagulancia (léky na ředění krve) jako prevence embolie, případně též analgetika na bolest.\n\nVýkon se provádí v anestezii. Šlacha je odhalena a sešita cca 5–10 cm velikým otvorem. V případě odtržení šlachy od kosti se šlacha fixuje ke kosti osteosyntetickým materiálem.\n\nPo operaci musí být noha šest až osm týdnů imobilizována. Používá se sádrová fixace nebo plastová ortéza. Podle studie z roku 2007 přináší ortéza zkrácení doby léčby průměrně o dva týdny. Pacient se smí pohybovat pouze o berlích bez došlapování na operovanou končetinu. Po dobu hojení se je třeba užívat antikoagulancia.\n\nMezi možné komplikace operace patří alergické reakce, abscesy, embolie, krvácení, infekce či poranění okolních pohybových struktur.\n\nPo sejmutí fixace nastává rehabilitace s cílem rozcvičit zatuhlý kloub, posílit oslabenou nohu a postupně vrátit pacienta k předchozím aktivitám.\n\nNení narušeno pouzdro šlachy, které šlachu vyživuje a chrání. Při použití této metody existuje riziko nesprávného obnovení anatomie šlachy.\n\nÚspěšná rehabilitace zpravidla zajišťuje obnovení síly v lýtkovém svalu z 90 % a dovoluje neomezený návrat k dosavadním činnostem bez omezení, nicméně riziko reruptury se odhaduje na 2 %.\n\nPodle serveru Peníze.cz pojišťovny často považují přetržení Achillovy šlachy za únavové zranění, a proto ho nehradí z úrazového pojištění.\n"}
{"id": "529311", "url": "https://cs.wikipedia.org/wiki?curid=529311", "title": "Boccia", "text": "Boccia\n\nBoccia [\"bočča\"] je sport podobný francouzské pétanque určený lidem\ns těžkým tělesným postižením, kteří jsou odkázáni na invalidní vozík. Jedná se o modifikaci klasických her (bocce, boules, pétanque, lawn bowling). Původně byla zamýšlena jako hra pro lidi postižené dětskou obrnou, v dnešní době ji však provozují i sportovci s jinými vážnými poruchami hybnosti. \n\nV roce 1984 se Boccia stala paralympijským sportem s jasně danými pravidly. V roce 2008 ji provozovali sportovci s tělesným postižením ve více než 50 státech.\n\nHráči mají k dispozici dobře uchopitelné kožené míčky červené a modré barvy, podle nichž jsou rozděleni v družstvech.\nDůležitou roli hraje bílý míček, tzv. „Jack“, jeho vhozením do pole určený hráč zahajuje hru, ostatní se pak postupně snaží dostat míčky své barvy co nejblíže k Jacku. Vyhrává ten, jehož míčky jsou u Jacka v početní převaze.\nBoccii je možné hrát v tříčlenných družstvech, párech i jednotlivcích.\n\nBoccia je jedním ze tří paralympijských sportů, jež nemají protějšek v programu letních olympijských her.\n\nMezinárodní asociace hráčů boccii nese název CP-ISRA, pro ČR je to pak Česká federace Spastic Handicap, o. s.\n\nMezi občanská sdružení zabývající se integrovanou boccií patří Asociace integrovaných sportů a Sportem proti bariérám – Český Ráj. Dále například Jihočeská liga v iBoccii pořádaná pod záštitou centra Arpida o. s. v Českých Budějovicích.\n\n\n"}
{"id": "529313", "url": "https://cs.wikipedia.org/wiki?curid=529313", "title": "Quartier de la Porte-Dauphine", "text": "Quartier de la Porte-Dauphine\n\nQuartier de la Porte-Dauphine (\"čtvrť Brána Dauphin\") je 63. administrativní čtvrť v Paříži, která je součástí 16. městského obvodu. Má trojúhelníkovitý půdorys a rozlohu 141,4 ha. Její hranice tvoří ulice \"Avenue Georges-Mandel\" a \"Avenue Henri-Martin\" na jihu, Boulogneský lesík a Boulevard périphérique na západě a \"Avenue Raymond-Poincaré\" na východě.\n\nČtvrť byla pojmenována podle jedné z městských bran.\n\n"}
{"id": "529315", "url": "https://cs.wikipedia.org/wiki?curid=529315", "title": "Římsová šablona", "text": "Římsová šablona\n\nŘímsová šablona je čtvercová nebo obdélníková tabulka plechu o tloušťce cca 1 mm, do jejíž jedné strany je vystřižen a pak vypilován přesný profil budoucí římsy - a to zrcadlově obráceně. To znamená, že šablonu je možno přiložit na hotovou římsu. Na novostavbě dodával návrh profilu římsy architekt a do plánů dodával výkres 1:1, dle něhož se šablona zhotovila.\nPři opravě památkového objektu si zedník-štukatér odměří ze zbytku původní římsy přesný profil a dle originálu zhotoví novou šablonu, a s ní římsu novou. Takto se zhotovovaly římsy vnitřní i venkovní, nejvíce v době barokní, až po secesi.\n\nŘímsová šablona se přišroubuje na desku, která je která je na jedné straně zhruba vyřezána do profilu, plech vyčnívá asi 10 mm nad ni. Je to proto, aby byl plech tuhý a neohýbal se. Tato deska se kolmo přišroubuje na dvě příčná dřevěná vodítka, připomínající tvarem vingl, a zhotoví se vozík,lidově léra.\n\nNad římsu a pod římsu se upevní fasádními skobami vodorovně latě v celé délce římsy + přesah. Vozík se vodítkama přiloží na latě a je možno s ním smykem posunovat v celé délce římsy. Římsová šablona směřuje kolmo na zeď. Mezi hrubou cihlovou římsou a budoucím profilem je asi 2 až 3 cm.\n\nNa cihlovou římsu se naomítá hrubá omítka a hned za syrova se vozíkem do ní najede. Římsová šablona díky ostrým hranám přebytečnou maltu odřezává a začíná se objevovat profil římsy. Hrany šablony se brzy otupí a zaoblí, musí se pak zhotovit šablona nová. Chybí- li malta, dohází se další, znovu se projíždí, až je celý profil hotový. Hrubá malta se nechá vyzrát a pak se dodělá maltou jemnou, lidově fajnovou. Vozík se upraví tak, aby se asi 1,5 mm od římsy oddálil, pak se nahází řídká jemná a projíždí se profil už nahotovo. Toto profilování je už rychlejší.\n\nPopsaný způsob náleží mezi zednickou klasiku, a nebýt památek, které se musí stále opravovat dle originálu,skončil by už v muzeu zednictví. Dnes se na novostavby dává hotová profilovaná římsa z polystyrénu. Firmy vyříznou v dílně profil rozžhaveným drátem, na tento polotovar se pak natáhne speciální jemná omítka. Zedníci-štukatéři namítají, že jim takový dům připadá, jakoby ho vyrobili v kulisárně Národního divadla - všechno je jenom \"jako\".\n\n\n\n\n"}
{"id": "529319", "url": "https://cs.wikipedia.org/wiki?curid=529319", "title": "Aleksander Tammert", "text": "Aleksander Tammert\n\nAleksander Tammert (* 2. února 1973, Tartu, Tartumaa) je estonský atlet, jehož specializací je hod diskem.\n\nNa letních olympijských hrách v Athénách v roce 2004 vybojoval bronzovou medaili. Ve finále měřil jeho nejdelší pokus 66,66 m. O dva roky později získal bronz také na mistrovství Evropy v Göteborgu. Mezi jeho úspěchy patří také zlatá medaile, kterou získal na světové letní univerziádě v Pekingu v roce 2001.\n\n"}
{"id": "529320", "url": "https://cs.wikipedia.org/wiki?curid=529320", "title": "Třída California", "text": "Třída California\n\nTřída California byla lodní třída raketových křižníků námořnictva Spojených států amerických s jaderným pohonem. Celkem byly postaveny dvě jednotky této třídy. Jejich hlavním úkolem byl doprovod a protivzdušná obrana svazů letadlových lodí, dále doprovod konvojů či podpora výsadkových operací. V operační službě byly v letech 1974–1998. Byly to první americké hladinové válečné lodě s jaderným pohonem, které byly postaveny v sérii. Původně byly klasifikovány jako fregaty a teprve roku 1975 bylo jejich označení změněno na křižníky.\n\nV letech 1970–1975 byly loděnicí Newport News Shipbuilding & Dry Dock Company v Newport News ve státě Virginia postaveny dva křižníky této třídy.\n\nJednotky třídy \"California\":\n\nPo dokončení byla výzbroj následující. Hlavňovou výzbroj tvořily dva 127mm kanóny ve věžích na přídi a zádi. Před a za nástavbou byla také umístěna jednoduchá odpalovací zařízení Mk 13 pro protiletadlové řízené střely Tartar. Protiponorkovou výzbroj představovalo osminásobné vypouštěcí zařízení raketových torpéd ASROC před nástavbou (neseno bylo celkem 24 rezervních střel) a čtyři jednohlavňové 324mm protiponorkové torpédomety. Vybaveny též byly plošinou pro případné přistání vrtulníku, nenesly však hangár k jeho uskladnění.\n\nPohonný systém tvořily dva reaktory D2G firmy General Electric a dvě turbíny. Lodní šrouby byly dva. Nejvyšší rychlost dosahovala 30 uzlů.\n\nV 80. letech byla výzbroj rozšířena a modernizována — na nástavbě se objevily dva čtyřnásobné kontejnery protilodních střel Boeing Harpoon a lodě dostaly též dva systémy blízké obrany Phalanx CIWS. Používána byla rovněž modernější verze protiletadlových střel — Standard SM-1MR.\n\n"}
{"id": "529322", "url": "https://cs.wikipedia.org/wiki?curid=529322", "title": "Arbel", "text": "Arbel\n\nArbel ( אַרְבֵּל, Arbel) je vesnice typu mošav v Izraeli, v Severním distriktu, v Oblastní radě Dolní Galilea.\n\nLeží v oblasti s intenzivním zemědělstvím, v nadmořské výšce 57 metrů v Dolní Galileji, na náhorní plošině masivu Arbel, cca 3 kilometry od břehů Galilejského jezera.\n\nObec se nachází cca 5 kilometrů severozápadně od centra města Tiberias, cca 105 kilometrů severovýchodně od centra Tel Avivu a cca 45 kilometrů východně od centra Haify. Arbel obývají Židé, přičemž osídlení v tomto regionu je zcela židovské. Výjimkou je vesnice Chamam cca 2 kilometry severním směrem, kterou obývají izraelští Arabové respektive arabští Beduíni.\n\nArbel je na dopravní síť napojen pomocí lokální silnice číslo 7717, jež vede do Tiberiasu.\n\nArbel byl založen v roce 1949. Navazuje na stejnojmenné sídlo Bét-arbél zmiňované v Bibli, Kniha Ozeáš 10,14 Zakladateli osady byla skupina veteránů z Židovské brigády. Ti se v roce 1946 usadili v osadě Bejt Gan (dnes součást Javne'el), ale po čase odešli kvůli nedostatku volné zemědělské půdy. K založení mošavu Arbel došlo 29. srpna 1949. Osada vznikla na pozemcích zaniklé arabské vesnice Hittin, která stávala do války za nezávislost v roce 1948 cca 3 kilometry jihozápadně od dnešního mošavu. Během války za nezávislost roku 1948 byla tato oblast ovládnuta židovskými silami a arabské obyvatelstvo bylo vysídleno.\n\nArbel byl původně mošavem typu mošav šitufi. Roku 1959 se transformoval na mošav ovdim. Každá rodina obdržela 5 dunamů (50 arů) půdy. Během ekonomické krize izraelských mošavů v 80. letech 20. století byla obec postižena dluhy a její rozvoj se zastavil.\n\nEkonomika obce je založena na zemědělství (v roce 2002 zde fungovalo 70 rodinných hospodářství). Plánuje se stavební expanze s projektovanými 85 domy určenými pro nezemědělské obyvatele. Roste význam turistického ruchu. Na západním okraji obce stojí ruiny starověké synagogy.\n\nObyvatelstvo mošavu Arbel je smíšené, tedy sekulární i nábožensky orientované. Podle údajů z roku 2014 tvořili naprostou většinu obyvatel v Arbel Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s rostoucí populací. K 31. prosinci 2014 zde žilo 643 lidí. Během roku 2014 populace vzrostla o 2,7 %.\n\n\n"}
{"id": "529323", "url": "https://cs.wikipedia.org/wiki?curid=529323", "title": "Gunhilda Dánská", "text": "Gunhilda Dánská\n\nGunhilda Dánská (1019/1020 – 18. července 1038) byla římskou královnou ze severské dynastie Jellingů.\n\nBudoucí královna Gunhilda se narodila z druhého manželství Knuta Velikého s vdovou po anglickém králi Ethelredovi II. Emmou, dcerou Richarda Normandského. Roku 1036 byla v Nijmegen provdána za římského krále Jindřicha Černého, svého vrstevníka. O rok později se narodila dcera Beatrix, jež se později stala jeptiškou.\n\nGunhilda zemřela již roku 1038 pravděpodobně na malárii a byla pohřbena v klášteře Limburg.\n\n"}
{"id": "529324", "url": "https://cs.wikipedia.org/wiki?curid=529324", "title": "Kfar Chitim", "text": "Kfar Chitim\n\nKfar Chitim ( כְּפַר חִטִּים, Kfar Hittim, v oficiálním seznamu sídel Kefar Hittim) je vesnice typu mošav v Izraeli, v Severním distriktu, v Oblastní radě Dolní Galilea.\n\nLeží v oblasti s intenzivním zemědělstvím, v nadmořské výšce 27 metrů v Dolní Galileji, na náhorní plošině masivu Arbel, cca 2 kilometry od břehů Galilejského jezera.\n\nObec se nachází cca 3 kilometry severozápadně od centra města Tiberias, cca 105 kilometrů severovýchodně od centra Tel Avivu a cca 48 kilometrů východně od centra Haify. Kfar Chitim obývají Židé, přičemž osídlení v tomto regionu je zcela židovské. Výjimkou je vesnice Chamam cca 3 kilometry severozápadním směrem, kterou obývají izraelští Arabové respektive arabští Beduíni.\n\nKfar Chitim je na dopravní síť napojen pomocí lokální silnice číslo 7717, jež vede do Tiberiasu.\n\nKfar Chitim byl založen v roce 1936. Jménem navazuje na stejnojmenné starověké sídlo zmiňované v Talmudu a Mišně, na které pak ve středověku navázala arabská vesnice Chittin (poblíž se udála r. 1187 bitva u Hattínu), která stávala až do války za nezávislost v roce 1948 cca 4 kilometry západně od dnešního mošavu. Během války za nezávislost roku 1948 byla tato oblast ovládnuta židovskými silami a arabské obyvatelstvo bylo vysídleno.\n\nUž v roce 1905 zakoupil Židovský národní fond některé pozemky v této lokalitě. Celkem šlo o 2000 dunamů (2 kilometry čtvereční). Tato plocha ale nebyla celistvá a rozdělovaly ji jiné parcely, které nadále patřily arabským majitelům. Zdejší půdu obdělávali Židé z nedaleké vesnice Micpa. Kvůli nedostatku vody a špatné bezpečnostní situaci ale byly tyto pozemky opuštěny. Roku 1924 se o jejich obdělávání pokusila skupina Kvucat Achim (קבוצת אחים), ale během arabských nepokojů roku 1929 byli její členové napadeni a roku 1933 pokus vzdala (opět se projevil i fatální nedostatek vody). V roce 1934 se zde o usídlení pokusilo několik židovských rodin z Tiberiasu, ale rovněž zde nevydržely.\n\nNynější mošav vznikl roku 1936. Šlo o opevněnou osadu typu Hradba a věž a šlo o první sídlo tohoto typu. Jejími zakladateli byla skupina židovských přistěhovalců z Bulharska. Po sedmi letech bylo zprovozněno čerpací zařízení, které do osady přivádělo vodu z Galilejského jezera. Následovala výstavba silnice a zavedení elektřiny. Roku 1949 měl Kfar Chitim 246 obyvatel a rozlohu katastrálního území 3677 dunamů (3,677 kilometrů čtverečních).\n\nKfar Chitim byl prvním mošavem podtypu mošav šitufi, kombinujícího některé prvky družstevního mošavu a kolektivního kibucu. Během ekonomické krize izraelských mošavů v 80. letech 20. století byla obec postižena dluhy a její rozvoj se zastavil. Od roku 1991 byla řízena insolvenčním správcem.\n\nEkonomika Kfar Chitim je založena na zemědělství, turistickém ruchu a část obyvatel za prací dojíždí mimo obec. Ve vesnici fungují zařízení předškolní péče o děti. Základní škola je v Giv'at Avni. K dispozici tu je plavecký bazén, sportovní areály, společenské centrum, obchod, knihovna a synagoga. Plánuje se výstavba golfového areálu, který by měl ležet severně od vesnice. Východně od mošavu by měl vyrůst hotel.\n\nObyvatelstvo mošavu Kfar Chitim je sekulární. Podle údajů z roku 2014 tvořili naprostou většinu obyvatel v Kfar Chitim Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě rostoucí populací. K 31. prosinci 2014 zde žilo 642 lidí. Během roku 2014 populace stoupla o 3,0 %.\n\n\n"}
{"id": "529326", "url": "https://cs.wikipedia.org/wiki?curid=529326", "title": "Davis Cup 2010 – zóna Evropy a Afriky", "text": "Davis Cup 2010 – zóna Evropy a Afriky\n\nZóna Evropy a Afriky je jednou ze tří oblastních zón Davis Cupu.\n\n\n\n"}
{"id": "529328", "url": "https://cs.wikipedia.org/wiki?curid=529328", "title": "Rychlobruslení na Zimních olympijských hrách 2010 – stíhací závod družstev ženy", "text": "Rychlobruslení na Zimních olympijských hrách 2010 – stíhací závod družstev ženy\n\nStíhací závod družstev žen na Zimních olympijských hrách 2010 se konal v hale Richmond Olympic Oval v Richmondu ve dnech 26. a 27. února 2010. České závodnice se jej nezúčastnily.\n\nVítězné týmy z každé jízdy postoupily do dvou semifinálových jízd, ostatní družstva postoupila do finálových jízd o páté až osmé místo.\nVítězné týmy obou jízd postoupily do finále o zlatou medaili, poražená družstva postoupila do finále o bronz.\n"}
{"id": "529329", "url": "https://cs.wikipedia.org/wiki?curid=529329", "title": "Glykosurie", "text": "Glykosurie\n\nGlykosurie je přítomnost glukosy v moči. Běžně je způsobená neléčeným diabetem mellitem. Za normálních okolností však moč glukosu neobsahuje, protože nefrony ledvin jsou schopny efektivně čerpat glukosu z primární moče zpět do krve. Časným následkem výraznější glykosurie je dehydratace a ztráta Na, jelikož nadbytek glukosy v luminech proximálních tubulů zvyšuje osmotický tlak, dlouhodobá glykosurie predisponuje k infekcím močových cest.\n\nV krvi, která protéká glumeruly ledvin, je mimo jiné rozpuštěna glukosa, jejíž koncentrace je určena glykemií. Za běžných okolností je glukóza s dalšími složkami krve profiltrována skrz stěnu glomerulu do močového prostoru ledvinového tělíska a vzniká tak primární moč. Ta se posouvá do proximálního tubulu, kde je glukosa zpětně resorbována do krve, která teče v kapilární síti obklopující proximální tubulus. Resorpce glukosy se děje symportem s Na společným přenašečem obsaženým v tubulární membráně, přičemž Na ionty jsou z buněk do lumina proximálního tubulu přečerpávány proti koncentračnímu spádu díky Na-K – ATPáze . Buňky dalších částí nefronu, kterým primární moč prochází, nejsou vůbec schopny zpětné resorpce glukosy (jedná se o Henleovu kličku, distální tubulus a sběrací kanálky). Z výše řečeného plyne, že pokud se glukosa v primární moči dostane až do Henleovy kličky, objeví se následně i v moči. K tomuto dochází jen v případě, když glykemie přesáhne \"resorpční schopnost buněk proximálního tubulu\" neboli \"ledvinový práh pro glukosu\". Hodnota glykemie, při níž tato situace nastane, je vyšší jak 9-10 mmol/l (u každého člověka je tato hodnota individuální). Následkem překročení ledvinového prahu Na-K – ATPáza \"nestíhá\" přečerpávat Na nutné pro symport s glukosou a dochází ke glykosurii, jenž může být detekována Benediktovým činidem, nebo diagnostickými proužky DiaPhan.\n\nje způsobená porušenou funkcí transportního aparátu zabezpečující zpětnou resorpci glukosy z proximálního tubulu do buněk. U této poruchy dochází ke glykosurii i při fyziologických hodnotách glykemie (3,9 – 6,7 mmol/l).\n\nje způsobena požitím jídla s vysokým obsahem sacharidů. Může být indikátorem mírné formy diabetu II. typu.\n\n"}
{"id": "529331", "url": "https://cs.wikipedia.org/wiki?curid=529331", "title": "Freestyle BMX", "text": "Freestyle BMX\n\nFreestyle BMX je disciplína jízdy na bytelném bicyklu s koly o rozměru 20 palců. Jezdec se snaží svou jízdu naplnit různými akrobatickými triky a prvky.\n\nRám kola si každý jezdec vybírá podle sebe tak, jak vyhovuje jeho výšce a stylu jízdy. Geometrie, délka a hmotnost.\nHmotnost kol se v průběhu let velmi snížila. Nyní se pohybuje kolem 11 kg, málokdy však klesá pod 10 kg.\n\nV dnešní době je trend vozit vysoká a široká řídítka, díky čemuž se kolo lépe ovládá.\n\nZnačně se také liší vybavení kol na určité disciplíny, například pegy… Na flatland se používají tlusté a neklouzající, aby se na nich dalo dobře balancovat a vždy bývají 4. Na street se vozí tenčí, odolnější a kluzčí pegy, většinou v páru, záleží na jezdci, který si volí stranu grindu (jízda po pegách na hraně překážky), icepicku, doublepegu, toothpicku atd. Někteří jezdci nevozí pegy žádné. U dirtu zpravidla pegy na BMX chybí.\n\nZpůsob provádění triků se liší podle disciplín: street, dirt jump „dj“,freestyle, flatland, vert.\nVětšinou však lidé kombinují různé styly, nejčastěji dirt a street, jelikož mají spoustu společných prvků.\n\nPády z kola mohou být nebezpečné – typickými úrazy jsou otřes mozku, rozsáhlé odřeniny, spáleniny nebo tržné rány. Proto je důležité za každých okolnosti nasedat na kolo s kvalitní přilbou. Pro sjezdovou cyklistiku v terénu, downhillové nebo cyklokrosové trasy jsou nezbytné chrániče holení, kolen a loktů, ochranné sportovní rukavice nebo krunýř na páteř. Správná volba je i full face přilba. Když přilba praskne, neměla by být znovu používána!\n\n\n"}
{"id": "529334", "url": "https://cs.wikipedia.org/wiki?curid=529334", "title": "Západočeské muzeum v Plzni", "text": "Západočeské muzeum v Plzni\n\nZápadočeské muzeum v Plzni patří rozsahem historických, uměleckoprůmyslových i přírodovědných sbírek k největším muzejním ústavům v České republice. Zároveň je střediskem vědecké práce v řadě vědních oborů. Hlavní budova muzea se nachází v Kopeckého sadech 2 v Plzni. \n\nV současné době muzeum tvoří tyto objekty: Hlavní budova, Národopisné muzeum Plzeňska, Muzeum loutek, Muzeum církevního umění plzeňské diecéze, Muzeum Dr. Bohuslava Horáka v Rokycanech a Vodní hamr Dobřív. \n\nV roce 1888 rozhodlo zastupitelstvo Plzně o stavbě nové budovy pro muzeum. Vypracování návrhu a projektu muzea bylo zadáno architektu Josefu Škorpilovi. V roce 1895 byly dokončeny projektové práce a začala samotná stavba novorenesanční budovy muzea. Hrubá stavba byla dokončena v roce 1898 plzeňskou firmou Eduard Kroh, ostatní stavební práce byly hotovy v roce 1899. Na výzdobě fasády i interiérů budovy se podíleli tehdejší přední umělci. Podle návrhů sochaře Celdy Kloučka byla provedena plastická výzdoba fasády i štuková výzdoba sálů. Lunety v jubilejním sále zhotovil malíř Augustin Němejc a rozsáhlý reliéf \"Dívčí válka\" na hlavním schodišti je od sochaře Vojtěcha Šaffa. V 90. letech 20. století probíhala celková rekonstrukce budovy včetně kompletní výměny krovů, budova muzea byla znovu otevřena veřejnosti v listopadu 1998. \n\n\n\n"}
{"id": "529335", "url": "https://cs.wikipedia.org/wiki?curid=529335", "title": "Kostel svatého Šimona a Judy", "text": "Kostel svatého Šimona a Judy\n\nKostel svatého Šimona a Judy může být:\n\n"}
{"id": "529336", "url": "https://cs.wikipedia.org/wiki?curid=529336", "title": "Animátor (filmařská profese)", "text": "Animátor (filmařská profese)\n\nAnimátor je filmařská profese, zabývající se tvorbou animací. Působnost animátora je nejednoznačně vymezená - od režiséra, scenáristy po výtvarníka či fázaře. Vzhledem k mnoha rozdílným technikám a technologiím animovaného filmu je konkrétní činnost animátora specifická. Při filmové tvorbě často spolupracuje několik animátorů, u celovečerních vysokorozpočtových filmů může jít až o stovky osob.\n\nV oblasti tradiční kreslené nebo loutkové animace se dá říci, že práce animátora je zvláštní druh herectví. Animátor posouvá fázi po fázi předmět hry - loutku, nebo kreslí fáze kreslených postav (předmětů) a vytváří tak charakteristický pohyb a projev v kontextu celého díla. Prvním animátorem v této oblasti byl možná Athanasius Kircher, který ve své Laterna magice rozhýbal v projekci první kreslené fáze - na skla nakreslil figury, umístil je do svého zařízení a pak s nimi pomocí provázků pohyboval. První spojení animace a filmu vzniklo v roce 1906 kdy Thomas Edison nafotografoval sérii kreseb Jamese Stuarta Blacktona - , na které použil kolem 3000 kreseb.\n\nPro animaci nemusí animátor použít loutky a kresby snímané kamerou, například Len Lye, nebo později i Norman McLaren experimentovali s animací přímo na filmový pás nebo pracovali s pixilací. K animaci lze použít i přírodní materiály, jako je písek, hlína, nebo například zvláštní špendlíkové plátno animátora Alexandera Alexeïeffa (\"Noc na Lysé hoře\",1934,\"En Passant\",1943).\n\nV počítačové animaci funkce animátora záleží především na používané technologii. V 3d animaci jsou role ve větších filmových produkcích jasně odděleny od dalších souvisejících činností - modelář vytváří modely, někdo jiný zase kostry loutek, další pak textury a materiály, apod. - funkce animátora pak souvisí jen s pohybem připravených loutek.\n\nHlavní animátor vymýšlí hru postav a jejich povahu i charakter, další animátoři pak jeho představy realizují na přidělených postavách. Animovat se nemusí jen lidské či zvířecí postavy, animátor vytváří i animace různých objektů, textů, přechodů a jeho práce může úzce souviset s tvorbou filmových triků, případně s rotoskopingem.\n\nV případě nezávislých autorských filmů často animátor zastává roli střihače, kameramana, zajišťuje si postprodukci - nástroje na tyto činnosti bývají součástí softwarových balíku na počítačovou animaci.\n\n\n\n"}
{"id": "529337", "url": "https://cs.wikipedia.org/wiki?curid=529337", "title": "Onager (zbraň)", "text": "Onager (zbraň)\n\nOnager je římský obléhací stroj, jehož název je odvozen od charakteristického kopnutí během provozu, podobného kopnutí onagera (osel asijský). Jde o typ katapultu, který pro výstřel používá energii torzní pružiny, obvykle uloženou ve zkrouceném laně. Onager sestává z velkého rámu umístěného na zemi k jehož přední části je připevněn svislý rám z masivního dřeva. Tímto svislým rámem probíhá hřídel, na které je připevněno jediné rameno. Na konci ramene je smyčka (prak) sloužící k vypuštění projektilu. Některé onagery podle antických kreseb používají k vypuštění projektilu místo smyčky nádobu mísovitého tvaru.\n\nPři užití bylo rameno pomocí rumpálu stlačeno dolů proti napětí stočeného lana nebo jiné pružiny a následně prudce uvolněno. Když byla vyvážená smyčka odstředivou silou vymrštěna ven, jeden konec se uvolnil - stejně jako u tyčového praku a projektil byl vržen vpřed. Rameno pak bylo zachyceno vypěchovanou zarážkou nebo lůžkem, odkud mohlo být znovu nataženo.\n\nOnagery Římské říše byly používány zejména k obléhání pevností a osad. Často byly nabíjeny obrovskými kameny nebo balvany, které mohly být pokryty hořlavou látkou a zapáleny.\n\nVe středověku (první záznamy z období kolem roku 1200) byla používána méně výkonná verze onageru vybavená pevnou mísou místo praku. To umožnilo použití množství malých střel místo jedné větší. Tento stroj byl někdy nazýván mangonel, avšak stejným jménem je možno označit nejrůznější obléhací stroje.\n\n"}
{"id": "529340", "url": "https://cs.wikipedia.org/wiki?curid=529340", "title": "Davis Cup 2010 – 1. skupina americké zóny", "text": "Davis Cup 2010 – 1. skupina americké zóny\n\n1. skupina americké zóny Davis Cupu 2010 představovala první výkonnostní skupinu Americké zóny s pěti účastníky.\n\n\n"}
{"id": "529341", "url": "https://cs.wikipedia.org/wiki?curid=529341", "title": "Davis Cup 2010 – zóna Asie a Oceánie", "text": "Davis Cup 2010 – zóna Asie a Oceánie\n\nZóna Asie a Oceánie je jednou ze tří oblastních zón Davis Cupu.\n\n\n\n"}
{"id": "529342", "url": "https://cs.wikipedia.org/wiki?curid=529342", "title": "Děti bohů (Hvězdná brána)", "text": "Děti bohů (Hvězdná brána)\n\nDěti bohů je 1. a 2. epizoda 1. řady sci-fi seriálu Hvězdná brána.\nVe filmu Hvězdná brána, plukovník Jack O'Neill vedl tým Hvězdnou bránou na planetu Abydos. Po zabití Vládce soustavy Ra odesláním jaderné bomby na jeho loď, když opouštěl Abydos, se O'Neill vrátil na Zemi se dvěma přeživšími členy svého týmu. Na Abydosu zanechal Dr. Daniela Jacksona, který zde zůstal se svou láskou Sha're a jejím bratrem Skaaraou. Po misi odešel plukovník Jack O'Neill do výslužby.\n\nRok po této misi, Apophis a jeho Jaffové prochází Hvězdnou bránou. Jaffové zabili několik vojáků střežících bránu a unesli jednu ženu. Brzy poté je Jack O'Neill povolán zpět do Cheyennské hory generálmajorem George S. Hammondem. Hammond se ptá, O'Neilla a dalších členů jeho týmu Ferrettiho a Kawalskyho, na události vedoucí až k jejich návratu na Zemi z Abydosu. Když odmítají odhalit cokoli jiného než co je v jejich hlášeních, generál Hammond se rozhodne poslat jadernou bombu Hvězdnou bránu na Abydos, protože věří, že cizinci mohli přijít pouze z Abydosu. O'Neill přiznává, že lhal o zničení Abydosu jadernou bombou. Připouští, že zatímco Ra byl zničen, lidé na Abydosu jsou ještě naživu a žijí svobodně, s Dr. Danielem Jacksonem, který zůstal s nimi. Po rozhovoru se svými nadřízenými, Hammond povoluje O'Neillovi poslat krabici papírových kapesníků Hvězdnou bránou. Když se krabice vrátí od Daniela s nápisem \"Díky. Pošlete více\", O'Neill je povolán zpět do aktivní služby, znovu získá svou hodnost Plukovník a dostal povolení k tomu, aby vzal tým Hvězdnou bránou na Abydos pátrat po cizích vetřelcích. Tým je složený z plukovníka O'Neilla, Kawalskyho, Ferrettiho a přes O'Neillův odpor, astrofyzičky kapitána doktorky Samanthy Carterové. Když tým projde bránou, najdou skupinu Abydosanů vyzbrojenou pozemskými zbraněmi, kteří na ně čekali. Setkávají se s Danielem, Sha're, a Skaarou. Daniel vede O'Neilla, Kawalskyho, a Carterovou do velké prostorné místnosti která má na stěně nesčetné hieroglyfy. Archeolog odhaluje, že hieroglyfy na kartuši se shodují s různými symboly na Hvězdné bráně. To jej přivádí k domněnce, že zdi jsou ve skutečnosti mapy souřadnic obrovské sítě Hvězdných brán napříč galaxií. Zatímco O'Neill a ostatní odchází, abydoská Hvězdná brána se otevře a tábor je napaden stejnými vetřelci, kteří napadli Zemi. Oči jejich vůdce žhnou, proto ti, co útok přežili uvěřili, že to je Ra. Vetřelci unesou Sha're a Skaaru. Daniel nařídí Abydosanům, aby Hvězdnou bránu po jejich odchodu pohřbili, a řekne Kasufovi, aby bránu znovu vykopali přesně o rok později. Daniel, rozhodnutý chránit svou manželku a švagra, doprovází O'Neilla a jeho tým zpět na Zemi.\n\nKdyž zraněný Ferretti může popsat symboly, které vetřelci použili při opuštění Abydosu, generál Hammond se svolením prezidenta nechá vytvořit devět týmů které budou používat Hvězdnou bránu, aby shromažďovali informace o možných hrozbách pro Zemi. O'Neill se stane velitelem SG-1, se Samanthou Carterovou jako jeho zástupcem velitele a Danielem Jacksonem. Kawalsky se stane velitelem SG-2.\n\nApophis nechává shromáždit ve svém paláci tucet krásných žen, aby mezi nimi našel vhodnou hostitelku pro svou královnu Amaunet. Teal'c, Apophisův první muž, mezi ženami vybírá další vhodnou kandidátku. Vybere ženu z ostrahy brány, kterou Apophis unesl při svém útoku na SGC. Goa'uldské královně se však jako hostitelka nelíbí a je Apophisem zabita. Další ženou, kterou Teal'c vybere je Sha're. Ta se stane hostitelem pro Amonet. Mezitím, oba SG týmy odchází na planetu, kam vetřelci odešli. SG-2 střeží bránu a SG-1 pokračuje v cestě lesem. Setkává se se skupinou mnichů, kteří je doprovází do blízkého města Chulak. Během hostiny vstoupí do místnosti Apophis a Sha're. Když se k ní Daniel rozběhne jsou všichni členové SG-1 zajati. Ve vězení tým objevuje Skaaru. Do vězení vstupují ozbrojené jaffské stráže v čele s Teal’cem. Přijde i několik dalších Goa'uldů a začnou si vybírat z vězňů lidi, kteří se stanou hostiteli Goa'uldů. Skaara je mezi vybranými, a když jej táhnou pryč, křičí zběsile na O'Neilla. Apophis přikazuje, aby zbytek vězňů zabili a odjedou. To způsobí paniku mezi vězni. Když se hadí stráž chystá vykonat Apophisovy příkazy, O'Neill křičí zoufale na Teal'ca, že on může zachránit tyto lidi. Teal'c mu uvěří a obrátí svoji zbraň proti strážím. Ačkoli je Teal'c sám šokován tím, co udělal, rozhodne se jít s SG-1. O'Neill, Carterová, Daniel, a Teal'c odvádí vězně z Chulaku zpět směrem k Hvězdné bráně, s hadí stráží v patách. Během útěku Teal'c vysvětluje O'Neillovi, že má Goa'ulda v břiše, a že je Jaffa, sluha bohů. Larva mu dá dlouhý život a dokonalé zdraví. Blízko brány napadne uprchlíky bojový kluzák. Kawalsky a SG-2 jej sestřelí raketou FIM 92 Stinger. U brány Apophis opouští planetu se svou manželkou a dalšími Goa'uldskými rodinami a Skaara je mezi nimi. O'Neill na něj volá, avšak Skáára je již ovládán Goa'uldem. Lesem se přibližují další Jaffské oddíly. O'Neill, Teal'c, Kawalsky, a zbytek SG-2 na ně střílí. Carterová a Daniel vedou vězně Hvězdnou bránou na Zemi. Těsně předtím než se Kawalsky vrátí bránou, je napaden larvou Goa'ulda, která opustila jednoho z mrtvých Jaffů před bránou. Na Zemi O'Neill představuje Teal'ca generálu Hammondovi a chce jej zařadit do svého týmu. Generála odpovídá, že to není na O'Neillovi. Jakmile všichni opustí prostor brány, Kawalsky sestupuje po rampě a jeho oči zažhnou.\n"}
{"id": "529343", "url": "https://cs.wikipedia.org/wiki?curid=529343", "title": "Carbro", "text": "Carbro\n\nCarbro nebo nepřímý uhlotisk (anglicky \"carbro print\") patří do rodiny ušlechtilých fotografických tisků společně s gumotiskem, olejotiskem, bromolejotiskem a uhlotiskem. Je to vylepšená varianta uhlotisku používaná v období 1919 – 1930, ale někteří fotografové jej používají dodnes. Byl to velmi lehký a laciný proces známý svou dobrou světlostálostí.\n\nNevyužívá k utvrzení chromované želatiny přímého působení světla jako uhlotisk, ale k utvrzení používá bělící lázeň. Obraz se z negativu kopíroval nebo zvětšoval na bromostříbrný papír s neutvrzenou emulzí. Kopie se přitiskla na papír s vrstvou chromované želatiny vybarvené pigmentem a vybělila v oxidační lázni. Tak se utvrdila pigmentová vrstva podle množství stříbra v primárním obrazu. Obraz se pak přenesl na primární podložku a opláchl se vodou, aby se odplavily neutvrzené pigmenty. Výhodou tohoto procesu je nezávislost na denním světle, na rozdíl od ostatních ušlechtilých fotografických tisků. Mohlo se s ním pracovat i pod umělým světlem v temné komoře. \n\n"}
{"id": "529346", "url": "https://cs.wikipedia.org/wiki?curid=529346", "title": "Geografie Newfoundlandu a Labradoru", "text": "Geografie Newfoundlandu a Labradoru\n\nNewfoundland a Labrador je nejvýchodnější provincie Kanady. Jsou odděleny průlivem \"Strait of Belle Isle\". Provincie obsahuje více než 7 000 malých ostrovů. \n\nLabrador je nejvýchodnější částí kanadského štítu. Fauna na něm je stejná jako v podobných oblastech sev. Ameriky. Zatímco na Newfoundlandu žijí podstatně menší savci a žádný nativní obojživelník.\n\nProvinčním městem je St. John, nachází se na Newfoundlandu na poloostrově Avalon. Největší část ekonomiky provincie tvoří ropa, minerály, lesnictví a rybolov.\n\nTvar ostrova Newfoundland připomíná trojúhelník. Jedna jeho strana měří 400 km (250 mil) a rozloha je 108 860 km² (41 700 mil²). Newfoundland a přilehlé ostrovy má celkovou rozlohu 111 390 kilometrů čtverečních. Rozprostírá se mezi (N) 46° 36' a (N) 51° 38'. \n\nLabrador (kde mj. vzniklo i psí plemeno Labradorský retrívr) má nepravidelný tvar. Na západě sousedí s frankofonní provincií Québec. Jeho celková rozloha je 294 330 kilometrů čtverečních. Celá provincie tedy zabírá 4,06% Kanadského území. \n\nNewfoundland je od Labradoru oddělen 125 kilometrů dlouhým a 15-60 kilometrů širokým průlivem Belle Isle. Kromě samotného ostrova Newfoundland je provincie tvořena také 12 většími ostrovy o celkové rozloze 2 505 kilometrů čtverečních (průměrná velikost jednoho ostrova je tedy 208,75 kilometrů čtverečních) a 7 170 menších ostrovů o celkové ploše 3 598 kilometrů čtverečních (tzn. že jeden ostrůvek v průměru měří 0,501 kilometrů čtverečních.\n"}
{"id": "529347", "url": "https://cs.wikipedia.org/wiki?curid=529347", "title": "Horní Žandov", "text": "Horní Žandov\n\nHorní Žandov (německy \"Obersandau\") je malá vesnice, část obce Dolní Žandov v okrese Cheb. Nachází se asi 1,5 km na jihovýchod od Dolního Žandova. Je zde evidováno 33 adres. V roce 2011 zde trvale žilo 48 obyvatel.\n\nHorní Žandov je také název katastrálního území o rozloze 4,79 km.\n\nPrvní písemná zmínka o vesnici pochází z roku 1367.\n\n"}
{"id": "529349", "url": "https://cs.wikipedia.org/wiki?curid=529349", "title": "Podlesí (Dolní Žandov)", "text": "Podlesí (Dolní Žandov)\n\nPodlesí (do roku 1947 Markartov, německy \"Markusgrün\") je malá vesnice, část obce Dolní Žandov v okrese Cheb. Nachází se asi 3 km na severovýchod od Dolního Žandova. Je zde evidováno 36 adres. V roce 2011 zde trvale žilo 43 obyvatel.\n\nPodlesí (Dolní Žandov) leží v katastrálních územích Podlesí u Dolního Žandova o výměře 4,4 km a Úbočí u Dolního Žandova o výměře 12,41 km.\n\nPrvní písemná zmínka o vesnici pochází z roku 1370.\n\n\n"}
{"id": "529350", "url": "https://cs.wikipedia.org/wiki?curid=529350", "title": "Salajna", "text": "Salajna\n\nSalajna (do roku 1948 \"Kunrátov\", německy \"Konradsgrün\") je vesnice, část obce Dolní Žandov v okrese Cheb. Nachází se asi 3 km na severozápad od Dolního Žandova. Prochází tudy železniční trať Plzeň – Cheb. Je zde evidováno 57 adres. V roce 2011 zde trvale žilo 64 obyvatel.\n\nOd roku 2005 je Salajna vesnickou památkovou zónou.\n\nSalajna je také název katastrálního území o rozloze 8,01 km.\n\nPůvodně se vesnice jmenovala Konradsgrün po svém majiteli Konrádovi Paulsdorferovi z Tennesbergu. Po vysídlení německého obyvatelstva po druhé světové válce nesla vesnice až do roku 1948 jméno Kunrátov, následně byla přejmenována na Salajnu. O původu názvu existují dvě verze. Podle první získala jméno z latinského označení potaše, salajky, která se zde vyráběla z dřevěného popela, podle druhé zkomolením přídavného jména zelený, což by odpovídalo původnímu označení Konradsgrün.\n\nVesnice se rozkládá v mělkém údolí podél Šitbořského potoka v geomorfologickém celku Český les, z menší části v geomorfologickém celku Podčeskoleská pahorkatina. Severním směrem se krajina otvírá do mírně zvlněného až rovinatého terénu, naopak jihovýchodním směrem zvolna stoupá. V okolí Salajny vyvěralo v minulosti několik pramenů minerálních vod. V roce 1942 byly analyzovány dva prameny a to tzv. Waldsäuerling (Lesní kyselka) a Gemeindesäuerling (Obecní kyselka). Byly známé tři dochované prameny, první v kamenné jímce nad viaduktem u kraje lesa, druhý mezi čp. 18 a čp. 19 a třetí pod čp. 29, bohužel zavezený při terénních úpravách. Obecní pramen byl obnoven v dubnu 2018. Na místo byl dopraven a umístěn nový dutý kmen a okolí kmene utěsněno jílem. Při obnově byly v původním dutém kmeni nalezeny zbytky keramiky datující využívání pramene minimálně již v 16. a 17. století. Chemickým rozborem byl v roce 2018 zjištěn obsah CO v hodnotě 1480 mg/l. V roce 1956 bylo v tehdy již devastovaném prameni naměřeno 1700 mg/l CO. Došlo k terénní úpravě okolí pramene a k prameni vybudován povalový chodníček. Slabě mineralizovaná kyselka vyhovuje i po mikrobiologické stránce požadavkům na pitnou vodu.\n\nPrvní písemná zmínka o vesnici pochází z roku 1299.\nV daném roce se jako její majitel se uvádí Konrád Paulsdorfer z Tennesbergu, který roku 1305 přenechal zdejší fojtství komendě německých rytířů v Chebu. Později, až do zániku patrimoniální správy roku 1848, se v držení vesnice vystřídaly chebské měšťanské rodiny, poté patřila městu Cheb. Po roce 1945 byla Salajna jako sídlo ležící v německy mluvící oblasti Chebska zasažena poválečnou výměnou obyvatel. Novodobý vývoj vesnice byl ve srovnání s naprostou většinou ostatních sídel na Chebsku relativně příznivý. Salajna byla posouzena jako hodnotný soubor lidové architektury v západních Čechách s potenciálem, stát se památkovou rezervaci. Vesnice nebyla naštěstí postižena výraznější devastací a bezohlednými modernizacemi. Rovněž nedošlo k výraznější novodobé výstavbě. Ta se omezila na menší skupinu rodinných domů při cestě k železniční zastávce a skupinu chat na jižním konci vesnice. Přesto však došlo v období socialismu ke zboření několika architektonicky hodnotných usedlostí.\n\nSalajna je typickým příkladem vrcholně středověké kolonizační vesnice údolního lánového typu. Zástavba rozsáhlých dvorců se rozprostírá v délce asi 2 km v údolí Šitbořského potoka, především nad jeho levým břehem. Zachoval se zde soubor uzavřených čtyřbokých dvorců s vysokým podílem hrázděné architektury. Zastoupeny jsou jak obytné domy, tak i typické rámové kolny a stodoly, patrové sýpky i další stavby. Mnohé ze zachovaných staveb patří k nejcennějším a v některých případech i k nejstarším památkám lidové architektury na Chebsku. Hodnotný je zejména bývalý mlýn Gahmühle, usedlost čp. 9, která patří k nejcennějším památkám lidové architektury v západních Čechách. Rozlehlý areál je situovaný na pravém břehu potoka. Na jihozápadní straně stojí obytné stavení s mlýnicí. Hrázděné patro je zdobené dekorativní řezbou. Hrázděné jsou rovněž oba dekorativně členěné štíty s typickými šachovnicovými vzory. Na předním štítu je umístěn 3,5 m vysoký kříž s dřevěnou skulpturou. Do dvora mlýna vede oblouková brána. Areál mlýna čp. 9 uzavírá velká stodola, zevně obedněná a na jednom ze sloupů datovaná rokem 1764.\nNa jižním konci stojí uzavřená dvorcová venkovská usedlost čp. 12 s dvorem, původně obestavěným ze čtyř stran. Dochovalo se obytné stavení a chlévy. Stavení tvoří částečně roubený a částečně zděný dům s roubeným věncem a hrázděným patrem. Nesymetrické hrázděné patro je nasazeno na trámovém věnci se zachovanými zbytky malované výzdoby. Zanedbanou usedlost koupili v roce 2004 soukromí vlastníci a po několika letech rekonstrukce noví majitelé usedlost přebudovali a v hlavní hrázděné budově otevřeli v dubnu 2014 penzion. Součástí statku jsou tři budovy, které tvoří téměř uzavřený dvůr. V obnovené kolně je umístěna expozice starého řemeslného a domácího nářadí.\nPři silnici v jižní části vesnice stojí zachovaná uzavřená usedlost čp. 13. Dům má přízemí v celém rozsahu přezděné, s jednoduchými fasádami. Z původní stavby asi z přelomu 18. a 19. století se zachovalo hrázděné patro, na roubeném věnci s obnovenou malovanou výzdobou květinových medailonů. Zadní štítové průčelí přechází do dekorativně členěného hrázděného štítu s typickým šikmým šachováním. Obdobný hrázděný štít má i navazující rámová kolna s obedněnými stěnami.\n\n\n"}
{"id": "529351", "url": "https://cs.wikipedia.org/wiki?curid=529351", "title": "Molekulární mimikry", "text": "Molekulární mimikry\n\nMolekulární mimikry či také antigenní mimikry je napodobování jedné molekuly molekulou jinou. To se může stát náhodou, ale mnohdy dochází k tomuto jevu u molekul některých parazitů, kteří tak napodobují molekuly svého hostitele a unikají tím jeho imunitní obraně.\n\nMolekulárních mimikry je ze známých parazitů schopno \"Plasmodium\" (původce malárie), \"Trypanosoma\" (původce např. spavé nemoci) a schistozomy (motolice působící schistozomózu). Obvykle napodobují cukerné zbytky či bílkoviny hostitele. V lidském těle však zřejmě může dojít kvůli takové infekci ke vzniku autoimunitních onemocnění – při silné infekci parazitem, který nese na svém povrchu antigen podobný nějaké molekule hostitele, je vyprovokován adaptivní imunitní systém a aktivují se i autoreaktivní naivní či anergní lymfocyty, které by jinak do imunitní obrany vůbec nezasáhly. To je případ revmatické horečky, která může následovat po infekci \"Streptococcus pyogenes\", nebo lymské artritidy, která může následovat po infekci \"Borrelia burgdorferi\".\n"}
{"id": "529352", "url": "https://cs.wikipedia.org/wiki?curid=529352", "title": "Quartier de Chaillot", "text": "Quartier de Chaillot\n\nQuartier de Chaillot (\"čtvrť Chaillot\") je 64. administrativní čtvrť v Paříži, která je součástí 16. městského obvodu. Má nepravidelný půdorys a rozlohu 142,4 ha. Jejími hranicemi jsou řeka Seina jihovýchodě, Palais de Chaillot na jihozápadě, \"Avenue Raymond-Poincaré\" na západě, \"Avenue de la Grande Armée\" na severu a \"Avenue Marceau\" na východě.\n\nČtvrť byla pojmenována podle pařížského předměstí Chaillot, které bylo v roce 1860 připojeno k Paříži.\n\n"}
{"id": "529357", "url": "https://cs.wikipedia.org/wiki?curid=529357", "title": "Úbočí (Dolní Žandov)", "text": "Úbočí (Dolní Žandov)\n\nÚbočí (něm. \"Amonsgrün\") je vesnice, část obce Dolní Žandov v okrese Cheb. Nachází se asi 2 km na severovýchod od Dolního Žandova. Je zde evidováno 56 adres. V roce 2011 zde trvale žilo 61 obyvatel.\n\nÚbočí leží v katastrálním území Úbočí u Dolního Žandova o rozloze 12,41 km. V katastrálním území Úbočí u Dolního Žandova leží i Podlesí.\n\nPrvní písemná zmínka o vesnici pochází z roku 1373.\n\n\n"}
