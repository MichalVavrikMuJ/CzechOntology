{"id": "435089", "url": "https://cs.wikipedia.org/wiki?curid=435089", "title": "Milá (přírodní rezervace)", "text": "Milá (přírodní rezervace)\n\nPřírodní rezervace Milá je chráněné území v okrese Most v Ústeckém kraji. Rozkládá se v I. zóně CHKO České středohoří na ploše 19,56 ha (ochranné pásmo měří 4,42 ha) na stejnojmenném vrchu Milá na katastru vesnice Milá (Bečov). Území je vzdáleno asi 12,5 km jihovýchodně vzdušnou čarou od centra města Mostu. Rezervací prochází modře značená turistická stezka vedoucí z Mostu do Loun s odbočkou na vrchol.\n\nPřírodní rezervací byla Milá vyhlášena 25. února 1958. Důvodem ochrany je výskyt teplomilných rostlinných společenstev, která porůstají zejména jihozápadně exponované svahy kopce a vyznačují se řadou chráněných druhů rostlin. Mezi významné a zvláště chráněné druhy rostlin patří hlaváček jarní (\"Adonis vernalis\"), divizna brunátná (\"Verbascum phoeniceum\"), bělozářka liliovitá (\"Anthericum liliago\"), koniklec luční český (\"Pulsatilla pratensis subsp. bohemica\"), kavyl Ivanův (\"Stipa joannis\"). Druhy jako violka obojetná (\"Viola ambigua\") a česnek tuhý (\"Allium strictum\") zde mají nejzápadnější stanoviště v Evropě.\n\nPředmětem ochrany je také klimaxové stadium lesa, který pokrývá zejména severně exponované svahy. Klimaxový les je konečným přirozeným rostlinným společenstvem, které zde za současného klimatu může vzniknout. Jedinečnost lesa na Milé spočívá především v tom, že se uprostřed agrárně využívané krajiny dochoval, neboť ostatní lesy v této části středohoří musely ustoupit intenzivní pastvě. Zdejší oblast je člověkem využívána od období neolitu. Druhová bohatost rostlin a živočichů je na Milé dána zejména pestrým sledem biotopů – od štěrbinové vegetace skal, přes travinné a keřové formace stepního a lesostepního charakteru, až po listnatý les. Z živočišné říše je zde nejvýznamnější třída hmyzu. Saranče \"Stenobothrus eurasius bohemicus\" je endemitem Českého středohoří a jeho výskyt byl důvodem zařazení Milé do seznamu evropsky významných lokalit Natury 2000.\n\nNa vrchol Milé vede modře značená turistická stezka.\n\nPřírodní rezervace byla vyhlášena Ministerstvem školství a kultury dne 25. února 1958 a v roce 1987 bylo rozšířeno ochranné pásmo. Záznamy o přítomnosti člověka a jeho zemědělské činnosti pochází již z doby neolitu. Oblast je zemědělsky využívána dodnes.\n\nMilá leží v Ústeckém kraji, v okrese Most asi 9,5 km severně od Loun a 12,5 km jihovýchodně od Mostu. Na úbočí stojí vesnice Milá, která je částí obce Bečov. Přírodní rezervace je pod správou CHKO České středohoří se sídlem v Litoměřicích.\n\nČeské středohoří je jedním z pěti geomorfologických celků Podkrušnohorské oblasti. Vnitřně se člení na podcelek Verneřický a Milešovský. Milá se nachází v podcelku Milešovské středohoří, přesněji v okrsku Bečovské středohoří (nověji Ranské středohoří). Tato oblast je plochou vrchovinou na svrchnoturonských až coniackých slínovcích a vápnitých jílovcích a převážně podpovrchových tělesech třetihorních čedičových hornin.\n\nVe třetihorách zde probíhala mohutná neovulkanická činnost. Bazické magma prorazilo křídové sedimenty, ty postupem času podlehly denudaci, čímž byly vyvřelé horniny vypreparovány. Tvar reliéfu byl domodelován exogenními silami, zejména kryogenními procesy. Z poměrně rovinaté krajiny tak vystupují vulkanická tělesa tvaru kužele, kupy, homole, hřbetu.\n\nKupa Milé dosahuje výšky 510 m n. m. a je tvořena z nefelinického čediče, který má černou až šedočernou barvu. Nefelinický čedič má sloupcovitou odlučnost, která se utvářela při stejnoměrném chladnutí vulkanického tělesa. Sloupcovitá odlučnost je dobře patrná na jihozápadních a jihovýchodních svazích kopce, kde skály místy vystupují z travnatého porostu. Pukliny, které se v čediči tvoří, jsou způsobeny převážně mrazem. Vrch vyniká rozmanitostí geomorfologických forem. Na severozápadní straně kopce lze spatřit výchozy vápnitých slínů, které jsou zbytkem dříve mohutných denudovaných křídových sedimentů. V nižších partiích svahů jsou suťová pole, největší část y nich je pleistocenního stáří.\n\nPřírodní rezervace leží v zemědělsky využívané oblasti. V okolní krajině jsou pole, kde se pěstují zejména obiloviny. Z fytogeografického hlediska patří České středohoří do teplé oblasti pannonské květeny. Teplomilné rostliny sem byly rozšiřovány v poledových dobách z jihovýchodní Evropy. Vhodné podmínky umožnily vznik stepních forem, které se tvořily na suchých a teplých rovinách a na svazích s mělkou půdou.\n\nSoučasná vegetace je výsledkem dlouhodobého vývoje, kdy hlavním činitelem bylo podnebí, které se druhotně podílelo i na geologických procesech jako zvětrávání, denudace, vznik půdního typu. Na složení vegetace měla vliv i činnost člověka. Společenstva, která se nejvíce blíží původnímu složení, se dnes nacházejí jen na kultivaci odolných místech – na kopcích, skalách. Část chráněné krajinné oblasti, ve které se Milá nachází, patří do klimatické oblasti mírně suché až suché, s mírnou zimou a nízkým ročním úhrnem srážek. Specifické lokální podmínky (geologické, srážkové, mikroklimatické a jiné) způsobují, že se vegetace na Milé liší od jiných středohorských lokalit.\n\nRostlinná společenstva lze na Milé rozčlenit takto: lada pod vrchem, která se využívala k pastvě; lesostep s porostem dřevin na jižní straně vrchu; skalní step na exponovaných skalách; společenstva sutí; stepní společenstva ve vrcholových partiích; lesní formace na severní polovině kopce. Jednotlivé biotopy se vzhledem k velikosti území a geomorfologické pestrosti, navzájem prolínají a ovlivňují. Opomenout nelze ani ochranné pásmo rezervace, kam pronikají rostliny z polí. Složení vegetace bylo silně ovlivněno pastvou dobytka. K pomalému opouštění od pastvy a k přechodu na intenzivnější zemědělskou činnost došlo zhruba v polovině 19. století. \n\nPastvu snášejí zejména druhy trnité jako: pupava bezlodyžná (\"Carlina acaulis\"), bodláky a pcháče, máčka ladní(\"Eryngium campestre\"), hadinec obecný (\"Echium vulgare\"), užanka lékařská (\"Cynoglossum officinale\"), pipla osmahlá (\"Nonea pulla\"), pryšec chvojka (\"Euphorbia cyparissias\"). Další nápadnou rostlinou je jetel horský (\"Trifolium montanum\"), mochna bílá (\"Potentilla alba\"), svízel syřišťový (\"Galium verum\"), černýš rolní (\"Melampyrum arvense\"), vítod chocholatý (\"Polygala comosa\"), křivatec luční (\"Gagea pratensis\").\n\nNa severozápadním úpatí, na vápencových slínech roste jehlice trnitá (\"Ononis spinosa\"), kozinec cizrnový (\"Astragalus cicer\").\nNa nejsušších jižně exponovaných místech kolem úpatí se nachází len rakouský (\"Linum austriacum\"), hlaváček jarní (\"Adonis vernalis\"), žluťucha menší (\"Thalictrum minus\"), na severním úpatí trličník brvitý (\"Gentianopsis ciliata\"). Zajímavostí je, že tyto výrazně teplomilné rostliny pronikají i do méně příznivějších biotopů v severních částech kopce. Na jižní straně ve vlhčích místech a v úžlabinách mezi skalami rostou dřeviny - jasany (\"Fraxinus\"), hlohy (\"Crataegus\"), lísky (\"Corylus\") a některé druhy růží. Ojediněle zde nalezneme i brsleny (\"Euonymus\") a zimolez (\"Lonicera\"). Na těchto mírně vlhkých a světlých hájových místech rostou lilie zlatohlavá (\"Lilium martagon\"), violka vonná (\"Viola odorata\"), česnáček lékařský (\"Alliaria officinalis\"), bažanka vytrvalá (\"Mercurialis perennis\") a vzácně také bělozářka větevnatá (\"Anthericum ramosum\").\n\nMesofilní háje s výškou přechází v xerofilní s porosty trnky obecné (\"Prunus\"), kaliny (\"Viburnum\"), ptačího zobu obecného (\"Ligustrum vulgare\"). Z bylin zde nalezneme např. kokořík vonný (\"Polygonatum odoratum\"), tolitu lékařskou (\"Vincetoxicum hirundinaria\"), violku srstnatou (\"Viola hirta\"), úročník bolhoj (\"Anthyllis vulneraria\"), chřest lékařský (\"Asparagus officinalis\"), ojediněle diviznu brunátnou (\"Verbascum phoeniceum\") a hrachor panonský (\"Lathyrus pannonicus\").\n\nV jemnějších sutích s půdou rostou druhy jako kakost krvavý (\"Geranium sanguineum\"), modřenec chocholatý (\"Muscari comosum\"), svízel sivý (\"Galium glaucum\"), čistec přímý (\"Stachys recta\"), mochna písečná (\"Potentilla arenaria\"). Hrubé sutě jsou na vegetaci chudé, kromě mechů zde nalezneme rozchodník velký (\"Hylotelephium maximum\"), rozchodník bílý (\"Sedum album\"), rozchodník ostrý (\"Sedum acre\"), druhy trav jako Kostřava žlábkatá (\"Festuca rupicola\"), smělek štíhlý (\"Koeleria macrantha\"), strdivka sedmihradská (\"Melica transsilvanica\"), sveřep vzpřímený (\"Bromus erectus\"), válečka prapořitá (\"Brachypodium pinnatum\").\n\nSkalní biotopy jsou velmi rozmanité stanovištními podmínkami. Nachází se zde místa extrémně suchá i místa s dostatkem vody ve skalních štěrbinách. Skalní rostliny na Milé nerostou jen na větších skalách, ale i na malých skalkách, které vystupují po celém jižním svahu. Nejnápadnější rostlinou , která se nikdy nevyskytuje mimo skály a která svými zářivě žlutými květy kontrastuje na tmavém skalním povrchu je tařice skalní (\"Aurinia saxatilis\"). Dalšími nápadnými druhy jsou koniklec luční (\"Pulsatilla pratensis\"), bělozářka liliovitá (\"Anthericum liliago\"), trýzel škardolistý (\"Erysimum crepidifolium\"). Ve skalních štěrbinách rostou kapradiny jako sleziník červený (\"Asplenium trichomanes\"), sleziník severní (\"Asplenium septentrionale\"). Běžně v blízkosti skal sesel fenyklový (\"Seseli hippomarathrum\"), lněnka lnolistá (\"Thesium linophyllon\"), česnek šerý horský (\"Allium senecens subsp. montanum\"). Na sušších místech v úžlabinách můžeme nalézt vikev ptačí (\"Vicia cracca\"), smolničku obecnou (\"Viscaria vulgaris\"), z trav je významná kostřava sivá (\"Festuca pallensa\"). Nejvýznamnější petrofytem na Milé je violka obojetná (\"Viola ambigua\"), která roste kolem skalek jižního svahu a česnek tuhý (\"Allium strictum\") ve štěrbinách skal. Oba druhy zde mají nejzápadnější stanoviště areálu rozšíření v Evropě. Z dřevin v blízkosti skal roste jeřáb muk (\"Sorbus aria\").\n\nNejzajímavější partií je svah pod temenem kopce na jižní a jihozápadní straně, kde se vyskytují nejteplomilnější xerotermní a stepní společenstva s typický porostem kavylu (\"Stipa\"). Njelépe tato místa vystihuje označení květnatá kavylová step. Nejvýznamnějšími druhy jsou kavyly, kavyl vláskovitý (\"Stipa capillata\"), kavyl Ivanův (\"Stipa pennata\"), kavyl tenkolistý (\"Stipa tirsa\"), kavyl sličný (\"Stipa pulcherrima\"). Dále kostřava walliská (\"Festuca valesiaca\"), kozinec bezlodyžný (\"Astragalus exscapus\"), pelyněk pontický (\"Artemisia pontica\"), řebříček sličný (\"Achillea nobilis\"), jetel alpínský (\"Trifolium alpestre\"). Na temeni kopce se vyskytují opět vlhkomilnější druhy, je zde pestrá luční step s úročníkem bolhojem (\"Anthyllis vulneraria\"), šalvějí luční (\"Salvia pratensis\"), tužebníkem jilmovým (\"Filipendula ulmaria\") a travami ostřicí nízkou (\"Carex humilis\"), kostřavami (\"Festuca\"). Tam, kde se temeno začíná sklánět k severu, se v rozmezí několika metrů objevují vlhkomilné hájové porosty přecházející v lesostep. Zde rostou druhy jako prvosenka jarní (\"Primula veris\"), lilie zlatohlavá (\"Lilium martagon\"), orsej jarní (\"Ficaria verna\"). Zajímavou rostlinou jsou zde nezelené cizopasné zárazy (\"Orobanche\") z nichž kriticky ohroženou a velmi vzácnou je záraza namodralá (\"Orobanche coerulescens\").\n\nLesostep přechází v les. Dominujícími dřevinami jsou lípy (\"Tilia\"), jasany (\"Fraxinus\"), jilm habrolistý (\"Ulmus minor\"), javor babyka (\"Acer campestre\"), méně častým je topol osika (\"Populus tremula\"), duby (\"Quercus\") téměř úplně chybějí. Nepůvodní dřevinou je zde trnovník akát (\"Robinia pseudoacacia\"), který vylučuje jedovaté látky a nepříznivě tak ovlivňuje složení porostu. Akáty se proto odstraňují. Z bylin zde nalezneme krabilici mámivou (\"Chaerophyllum temulentum\"), kerblík lesní (\"Anthriscus sylvestris\"), pstroček dvoulistý (\"Maianthemum bifolium\"), sasanka pryskyřníkovitá (\"Anemone ranunculoides\"), violka vonná (\"Viola odorata\"), dymnivka dutá (\"Corydalis cava\"),kakost smrdutý (\"Geranium robertianum\"), bažanka vytrvalá (\"Mercurialis perennis\"), silenka hajní (\"Silene nemoralis\"), pryskyřník zlatožlutý (\"Ranunculus auricomus\" agg.).\n\nDalšími druhy, které se na Milé vyskytují, jsou starček celolistý (\"Tephroseris integrifolia\"), dub pýřitý (\"Quercus pubescens\"), dřín obecný (\"Cornus mas\") a chrpa chlumní (\"Centaurea triumfettii\"). Vedle nich se zde vyskytují také zárazy (\"Orobanche\"), z nichž je nejvzácnější záraza namodralá (\"Orobanche coerulescens\").\n\nV roce 2008 byl z tohoto území popsán nový druh stromu: jeřáb milský (\"Sorbus milensis\").\n\nPro zachování vysoké rostlinné diverzity plán péče doporučuje návrat k pastvě ovcí a koz.\n\nZ drobných savců na Milé žije rejsek obecný (\"Sorex araneus\"), myšice lesní (\"Apodemus flavicolis\"), hraboš polní (\"Microtus arvalis\"), myšice křovinná (\"Apodemus sylvaticus\"), bělozubka šedá (\"Crocidura suaveolens\"). Na dříve hojného sysla obecného (\"Spermophilus citellus\") je dnes vypracován záchranný program. Z větších savců můžeme narazit na stádo muflonů, jehož výskyt zde není přirozený. Dále prase divoké (\"Sus scrofa\").\n\nMezi dominantní zástupce ptáků patří linduška lesní (\"Anthus trivialis\"), strnad obecný (\"Emberiza citrinella\"). Méně častým je ťuhýk obecný (\"Lanius collurio\"), strnad zahradní (\"Emberiza hortulana\"), strnad luční (\"Emberiza calandra\"). Zalétá sem také rehek zahradní (\"Phoenicurus phoenicurus\"), rehek domácí (\"Phoenicurus ochrlos\"). V lesostepním porostu hnízdí žluna zelená (\"Picus viridis\"). Dutiny ve starých lípách osidlují špačci obecní (\"Sturnus vulgarit\"), početné populace lejsků černohlavých (\"Ficedula hypoleuca\"). Korunové patro lesa osidluje žluva hajní (\"Oriolus oriolus\"), budníček větší (\"Phylloscopus trochilus\"). Dále např. pěnice černohlavá (\"Sylvia atricapilla\"), hrdlička divoká (\"Streptopelia turtur\"), holub hřivnáč (\"Columba palumbus\"). Nepříliš hojná je sojka obecná (\"Garrulus glandarius\"), dlask tlustozobý (\"Coccothraustes coccothraustes\"). Při okraji lesa lze pozorovat pěnkavu obecnou (\"Fringilla coelebs\"), červenku obecnou (\"Cuculus canorus\"). Z dravců zde hnízdí káně lesní (\"Buteo buteo\") a poštolka obecná (\"Falco tinnunculus\"). Pozorován byl ostříž lesní (\"Falco subbuteo\"), krahujec obecný (\"Accipiter nisus\").\n\nNa ladách pod vrchem byl pozorován skřivan polní (\"Alauda arvensis\"), bramboříček hnědý (\"Saxicola rubetra\"), stehlík obecný (\"Carduelis carduelis\"), sýkora babka (\"Parus palustris\"), pěnice pokřovní (\"Sylvia curruca\"). Hojné jsou straky obecné (\"Pica pica\"). Za potravou zaletují vlaštovky obecné (\"Hirundo rustica\").\n\nZ herpetofauny se zde nachází ještěrka obecná (\"Lacerta agilis\") a užovka hladká (\"Coronella austriaca\"), slepýš křehký (\"Anguis fragilis\"). Velkou diverzitu vykazují bezobratlí živočichové. O charakteru jednotlivých biotopů a o přírodní historii lokality mnoho napoví výskyt měkkýšů. Tyto druhy se velmi pomalu šíří, mají specifické ekologické nároky a jejich schránky se často zachovávají v sedimentech. Ve sledu pestrých biotopů se druhy vzájemně prolínají. Pro jižní úpatí je typickým druhem suchomilka obecná (\"Helicella candicans\"), páskovka žíhaná (\"Cepaea vindobonensis\"). Na skalách se stepním společenstvem je dominantní zrnovka dvouzubá (\"pupilla bigranata\"), drobnička válcovitá (\"Truncatellina cylindrica\"), vrkoč malinký (\"Vertigo pygmea\"), údolníček drobný (\"Vallonia pulchella\"). V sutích byly zjištěny druhy sudovka skalní (\"Orcula dolium\"), vřetenatka hladká (\"Cochlodina laminata\"), skelnatka hladká (\"Oxychilus glaber\").\n\nZ hmyzu se zde nacházejí zejména brouci střevlíkovití (\"Carabidae\"), prskavci (\"Brachinini\"), drabčíkovití (\"Staphylinidae\"), nosatcovití (\"Curculionidae\"), mandelinkovití (\"Chrysomelidae\"), mrchožroutovití (\"Silphidae\"). Na nejsušších místech můžeme nalézt potemníka písečného (\"Opatrum sabulosum\"). Dalšími pozorovanými rody jsou kvapníci (\"Harpalus\"), hnojník (\"Aphodius\"), chroust (\"Melolontha\").\n\nZ motýlů se zde nachází např. otakárek fenyklový (\"Papilio machaon\"), otakárek ovocný (\"Iphiclides podalirius\"), okáč metlicový (\"Hipparchia semele\"), okáč skalní (\"Chazara briseis\") je kriticky ohrožený, babočka admirál (\"Vanessa atalanta\").\n\nPřírodní rezervace Milá je vzhledem ke své lokalitě pravděpodobně nejvíce ohrožena znečištěním ovzduší. Přímé sousedství elektrárny Počerady a dalších elektráren v okolí v minulosti (80. a 90. léta 20. století) znamenalo expozici k vysokým koncentracím oxidů síry v ovzduší a následným kyselým depozicím. Dnes se kvalita ovzduší výrazně zlepšila, nicméně oblast je spalováním fosilních paliv stále zatížena. Dále je oblast zatížena vyšší prašností z nedaleké povrchové těžby uhlí.\n\nJelikož je území kolem rezervace zemědělsky využíváno, musela Milá před rokem 1990 čelit trendu leteckého hnojení. Dnes je snaha o extenzivní zemědělství a o návrat k původnímu hospodaření – k pastvě ovcí, na svazích a loukách kolem Milé. Ohrožení může nastat také při přemnožení nepůvodně se vyskytujícího muflona. Stav zvěře by měl být kontrolován.\nPřes přírodní rezervaci Milá vede modrá turistická trasa Louny-Most. Trasa z Loun, dlouhá 12,5 km, vede přes další zajímavý vrch Českého středohoří, jímž je Raná se stejnojmennou národní přírodní rezervací. Na rozcestí silnice do osady Milá, modrá stezka odbočuje a lze po ní dojít k archeologicky velmi významnému místu, k Písečnému vrchu. Při cestě směrem od Mostu, je vhodné přijet vlakem do obce Bělušice a odtud se po modré vydat na vrchol. Vrchol nabízí výhled do krajiny Lounského středohoří: lze spatřit město Louny, Most, masív Krušných hor, kopce Oblík, Raná nebo elektrárnu Počerady, která leží v těsné blízkosti. Milá je unikátním místem, a proto je nutné držet se vyznačených cest.\n\n\n"}
{"id": "435090", "url": "https://cs.wikipedia.org/wiki?curid=435090", "title": "Svitava (Cvikov)", "text": "Svitava (Cvikov)\n\nSvitava u Cvikova (německy \"Zwitte\") je malá vesnička v podhůří Lužických hor připojená k Cvikovu v okrese Česká Lípa. Obcí protéká stejnojmenný potok, níže nazývaný říčkou Svitávka.\n\nPrvní zprávy dosvědčující existenci vesničky pochází z roku 1525. V 16.století byla součástí sloupského panství a v péči rychtáře. Stával zde hamr na železnou rudu, přestavěný později na mlýn.\n\nRoku 1725 byla na spodní části postavena kaplička Nanebevzetí Panny Marie, k níž byly organizovány každoročně církevní slavnosti. Zchátralá stavba byla roku 1923 odstraněna, opodál byla postavena nová.\n\nV roce 1756 (či 1767) zde nechal hrabě Maxmilián Kinský stranou obce postavit brusírnu zrcadel. Patřila zprvu ke statku ve Svitavě, avšak v roce 1842 byla administrativně připojena k obci Lindava. Během sedmileté války v lese u Svitavy tábořila pruská vojska, došlo k první epidemii cholery. Druhá byla o 6 let později, následována epidemii neštovic. Pohromu znamenaly také časté povodně obcí protékající Svitávky. V roce 1899 byly na tomto území velké císařské vojenské manévry za účasti císaře Františka Josefa I.\n\nV roce 1945 bylo v obci napočítáno 35 obytných stavení se 150 lidmi, dále pila, kovárna a řada řemeslných živností, 13 zemědělských usedlostí, obchod a hostinec. Po odsunu Němců se vesnice vylidnila. Roku 1960 byla administrativně přičleněna k Lindavě a v roce 1981 k městečku Cvikov. Začátkem 21. století zde zůstalo 19 domů a 30 stálých obyvatel.\n\n\n"}
{"id": "435091", "url": "https://cs.wikipedia.org/wiki?curid=435091", "title": "Volby do Evropského parlamentu v Irsku 2009", "text": "Volby do Evropského parlamentu v Irsku 2009\n\nVolby do Evropského parlamentu v Irsku proběhly v pátek 5. června 2009 souběžně s volbami do místních zastupitelstev. Počet mandátů v Evropském parlamentu přidělený Irům se oproti roku 2004 zmenšil ze 13 na 12 mandátů. \n\n\n"}
{"id": "435093", "url": "https://cs.wikipedia.org/wiki?curid=435093", "title": "Volby do Evropského parlamentu na Kypru 2009", "text": "Volby do Evropského parlamentu na Kypru 2009\n\nV pořadí druhé volby do Evropského parlamentu na Kypru proběhnly v sobotu 6. června 2009. Na základě výsledků voleb zasedlo 6 kyperských zástupců v Evropském parlamentu s mandátem do roku 2014 .\n\n\n"}
{"id": "435095", "url": "https://cs.wikipedia.org/wiki?curid=435095", "title": "Amrí", "text": "Amrí\n\nAmrí bylo jedno z prvních raných center harappské kultury. Rozkvět tohoto starověkého města spadá zcela přibližně do let 3600 až 3300 př. n. l. V době svého rozkvětu bylo pod kulturním vlivem Balúčistánu.\n\nAmrí je v současné době archeologickou lokalitou a nachází se v pákistánské provincii Sindh. Leží na levém břehu řeky Indus, něco přes 100 kilometrů jižně od Mohendžodara, jednoho z hlavních center protoindické kultury.\n\n\n"}
{"id": "435096", "url": "https://cs.wikipedia.org/wiki?curid=435096", "title": "Amarylka", "text": "Amarylka\n\nAmarylka (\"Amaryllis\"), česky též amarylis nebo zornice (starším názvem i zovnice), je rod rostlin z čeledi amarylkovité. Zahrnuje pouze dva druhy, které jsou oba endemity Jihoafrické republiky. Jsou to vytrvalé, sezónně zatahující cibuloviny s nápadnými květy na dlouhém stvolu. Plodem je tobolka. Rostliny obsahují účinné alkaloidy a jsou jedovaté.\n\nAmarylka \"Amaryllis belladonna\" je pěstována v různých kultivarech jako okrasná cibulovina. Mnohem častěji se ovšem pod názvem \"Amaryllis\" nabízejí různé okrasné kultivary podobného amerického rodu hvězdník (\"Hippeastrum\").\n\nAmarylky jsou vytrvalé, vzrůstné, sezónně zatahující cibuloviny. Listy jsou řemenovité, se střední žilkou, uspořádané v přízemní růžici, která je v době květu zaschlá. Cibule jsou robustní. Květy jsou dvoustranně souměrné, oboupohlavné, uspořádané v nepravém okolíku. Květenství spočívá na tuhém, vzpřímeném, za plodu se prodlužujícím stvolu a je podepřené 2 brzy opadávajícími listeny. Okvětí je rozestálé, složené ze 6 volných plátků ve dvou kruzích, bez okvětní trubky. Tyčinek je 6, na bázi jsou velmi krátce srostlé a shloučené nad spodním okvětním lístkem. Čnělka je dlouhá, prohnutá, zakončená trojlaločnou bliznou. Semeník je srostlý ze 3 plodolistů. V každé komůrce je 4 až 8 vajíček. Plodem je tenkostěnná, papírovitá tobolka pukající 3 chlopněmi a obsahující zploštěle kulovitá, bílá nebo růžová, dužnatá, asi 15 mm dlouhá semena.\n\nAčkoliv byl rozdíl mezi rody \"Amaryllis\" a \"Hippeastrum\" definitivně potvrzen již v 80. letech 20. století, název \"Amaryllis\" se i v komerční sféře dále zatvrzele používá k označení různých kulturních hybridů rodu \"Hippeastrum\" zejména holandského původu.\nJe proto vhodné jmenovitě uvést základní rozdíly mezi oběma rody. Květy různých kultivarů amarylek se pohybují v barevné škále od téměř bílé po různé odstíny růžové, mohou však být i žíhané. Stvol květenství je plný, cibule spočívá těsně pod povrchem. Semena jsou bílá nebo růžová, kulovitá a dužnatá, zhruba o velikosti hrachu. Naproti tomu květy hvězdníků mají barevnou škálu podstatně širší, mohou být i oranžové, žluté, zelenavé, sytě červené ap. Stvol je dutý, cibule většinou částečně vyčnívá z půdy. Semena jsou černá nebo hnědá a plochá, papírovitá. Další rozdíly se týkají kvetení. Amarylky kvetou v pozdně letním až podzimním období v neolistěném stavu, naproti tomu hvězdníky kvetou v zimě nebo v předjaří a často mají v té době už i listy.\n\nRod amarylka zahrnuje pouze 2 druhy, které jsou oba endemity jihoafrického Kapska. Druh \"Amaryllis belladonna\" je přirozeně rozšířen v provincii Západní Kapsko, vlivem pěstování však zdomácněl i v dalších klimaticky příhodných částech světa, jako je Austrálie, Nový Zéland, Kalifornie, Mexiko nebo jihozápadní Evropa.\nVe své domovině roste v biotopech známých jako fynbos a strandveld. Jedná se o oblasti s horkým, suchým létem a zimními dešti. Kvete v závěru horkého léta, připadajícím zde na únor až březen. Biotopy jsou ovlivňovány periodickými požáry vegetace.\nDruh \"Amaryllis paradisicola\" byl objeven v roce 1997 v suché, téměř pouštní oblasti Richtersverd na severozápadě provincie Severní Kapsko a popsán byl o rok později. Tento druh kvete až po silných podzimních deštích.\n\nSilně vonné květy \"Amaryllis belladonna\" jsou opylovány převážně můrami, zejména lišaji. Květy nejvíce voní ve večerních hodinách. Přes den je někdy navštěvují drvodělky, případně i jiné druhy včel. Těžká semena jsou z tobolek, umístěných na dlouhém stvolu, vytřásána větrem do okolí rostliny. Tímto způsobem se v přírodě přirozeně vytvářejí husté skupiny rostlin.\nListy amarylek se živí housenky některých druhů můr, v Americe např. \"Xanthopastis timais\", v Asii \"Polytela gloriosae\", \"Brithys crini\" a \"Spodoptera picta\", ve východní Africe \"Diaphone lampra\".\n\nV listech, cibulích i stvolech \"A. belladonna\" byly zjištěny různé fenanthridinové alkaloidy, mezi jinými lykorin, belarmin, ambellin a undulatin. Podobné alkaloidy obsahují i jiní zástupci čeledi amarylkovité, zejména narcisy. Otravy amarylkou jsou spíše výjimečné. Projevují se zvracením, zvýšeným sliněním, bolestmi břicha, průjmem a ztíženým dýcháním. Po požití velkého množství se může dostavit sklíčenost, poruchy koordinace svalů (ataxie), křeče a snížení krevního tlaku. Otravy mají fatální průběh jen zcela výjimečně a lze je léčit symptomaticky. K symptomům podráždění trávicího traktu může přispět také obsah rafidů šťavelanu vápenatého.\n\nRod \"Amaryllis\" popsal Carl Linné. Ve svém základním díle Species plantarum z roku 1753 jej pojal velmi široce a zařadil do něj celkem 9 druhů. Tyto druhy jsou v současné taxonomii rozřazeny každý do jiného rodu čeledi amarylkovitých: \"Amaryllis belladonna\", \"Ammocharis longifolia\", \"Brunsvigia orientalis\", \"Crinum zeylanicum\", \"Crossyne guttata\", \"Nerine sarniensis\", \"Sprekelia formosissima\", \"Sternbergia lutea\" a \"Zephyranthes atamasco\". Na počátku 19. století již rod \"Amaryllis\" zahrnoval asi 50 druhů. Reorganizaci do tohoto systému přinesl William Herbert, který v roce 1821 přeřadil všechny druhy s výjimkou \"Amaryllis belladonna\" do jiných rodů. Od té doby rod \"Amaryllis\" zahrnoval jediný druh, a to až do roku 1998, kdy byl překvapivě objeven další druh v Severním Kapsku.\n\nSituace ohledně identity Linéem popsaného druhu \"Amaryllis belladonna\" se zkomplikovala tím, že v díle \"Species Plantarum\" uvedl autor u popisu druhu několik synonym, která se všechna vztahují k americké rostlině, nyní známé pod názvem \"Hippeastrum equestre\". Po dlouhý čas tak nebylo jasné, ke kterému z obou druhů (potažmo rodů) se originální Linnéovo jméno doopravdy vztahuje. Přesvědčivé důkazy o tom, že se popis týká afrického druhu, byly přineseny ve studii z roku 1939.\n\nRod \"Amaryllis\" je v rámci čeledi \"Amaryllidaceae\" řazen do podčeledi \"Amaryllidoideae\" a tribu \"Amaryllideae\". Podle výsledků fylogenetických studií představuje bazální větev daného tribu.\nMezi blízce příbuzné rody náleží pantropický rod \"Crinum\" a některé africké rody (\"Ammocharis\", \"Strumaria\", \"Brunsvigia\", \"Nerine\" aj.). Naproti tomu americký rod \"Hippeastrum\" je řazen do jiného tribu a není bezprostředně příbuzný.\n\nAmarylka \"Amaryllis belladonna\" je tradičně pěstována jako okrasná cibulovina, i když v podstatně menší míře než podobný hvězdník. V Itálii byl pěstován již v roce 1633. Bylo vyšlechtěno množství různobarevných kultivarů. Zkřížením \"Amaryllis belladonna\" s rodem \"Brunsvigia\" byl vypěstován také mezirodový hybrid, známý pod jménem ×\"Amarygia\". Je znám také kříženec s rodem křín (\"Crinum\") po názvem ×\"Amacrinum\".\n\nAmarylka vyžaduje plné slunce a propustnou, humózní půdu. Když rostlina začne na léto zatahovat, je zapotřebí výrazně omezit zálivku, a to až do doby, kdy vyrazí květenství.\nRostlinu lze snadno množit ze semen, která však musejí být čerstvá (nemají dormanci) a je zapotřebí je po dozrání brzy vysít.\n\n"}
{"id": "435098", "url": "https://cs.wikipedia.org/wiki?curid=435098", "title": "Volby do Evropského parlamentu v Lotyšsku 2009", "text": "Volby do Evropského parlamentu v Lotyšsku 2009\n\nVolby do Evropského parlamentu 2009 v Lotyšsku proběhnou v sobotu 6. června. Jedná se o druhé eurovolby v Lotyšsku, první proběhly v roce 2004. Voleb se účastní 17 stran, hnutí či koalic.\n\nNa základě výsledků voleb zasedne v Evropském parlamentu 8 lotyšských europoslanců (o jednoho méně oproti volbám 2004) s mandátem do roku 2014.\n\n\n"}
{"id": "435100", "url": "https://cs.wikipedia.org/wiki?curid=435100", "title": "Bespin", "text": "Bespin\n\nBespin je plynný obr ve fiktivním světě Star Wars. Na jeho oběžné dráze, krom mnoha těžebních stanic na tibannový plyn, se nachází i Oblačné město, jemuž velí baron administrátor (Lando Calrissian). Bespin se poprvé objevil v epizodě V, objevuje se i v literatuře se Star Wars tematikou.\n\nObrovská plynná planeta se nachází v Bespinském systému, 49 100 světelných let od galaktického jádra. Kolem planety se pohybuje mnoho měsíců, mezi důležité se řadí dva. Populace čítá 6 milionů, složená z lidí a Ugnaughtů.\n\n\"Období Galaktické republiky\" - Planetu poprvé objevili průzkumníci z Hyperprostorové navigátorské gildy v období před Mandalorianskými válkami. Malou těžební stanici si zde zřídila říše Empress Teta, stanice však byla zničena během Mandalorianských válek. Mandaloriané tak chtěli přerušit dodávky tibannového plynu pro Galaktickou republiku. První kolonizaci Bespin zažil roku 1989 PBY a časem získal dokonce jediskou enklávu. Během Nových sithských válek Bespin obsadilo Bratrstvo temnoty. Roku 400 PBY vydal lord Ecclessis Figg společnosti Incom Corporation povolení ke stavbě Oblačného města.\n\n\"Období vzestupu Impéria\" - Roku 22 PBY planeta sloužila jako útočiště pro děti, které osiřely v průběhu Klonových válek. Během krize Dark Reaper Bespin obsadila Kofederace nezávislých systémů, později se u planety odehrálo několik menších bitev mezi Republikou a Konfederací, než Republika nakonec získala planetu zpět. Když Galen Marek hledal potenciální vůdce povstalecké Aliance, našel na Bespinu bývalého Jedie Rahm Kotu, který se ukrýval na jedné z mnoha stavebních plošin. Z rukou kriminálníků také zachránil senátora Garm Bel Iblise.\n\n\"Yuuzhanvongská válka\" - Yuuzhanvongská invaze se Bespinu vyhnula, jelikož plynný obr bez povrchu vhodného pro vongformaci nebyl pro Yuuzhan Vongy zajímavý.\n\n\"Krize Temného Hnízda\" - Roku 36PBY byli na Bespin vysláni Jediové Jaina Solo a Zekk, aby prošetřili množící se krádeže tibannového plynu. Zjistili, že ukradený plyn byl využíván při stavbě hnízdních lodí Killiků, konstruovaných u hvězdy Tusken's Eye.\n\nHlavním ekonomickým odvětvím Bespinu byla těžba tibannového plynu, který byl důležitou součástí energetických zbraní, zvláště těch blasterových, a jako takový byl velmi důležitou komoditou pro Impérium i povstaleckou Alianci. Převážná část zařízení na Bespinu byla určena právě k těžbě plynu. Většina z nich byla provozována společností Figg & Asociates, ale působili zde i nezávistlí prospektoři. Kromě těžby se na Bespinu dařilo i luxusním letoviskům a hazardním hrám. Během Galaktické občanské války Impérium na planetě skladovalo zásoby bacty.\n\nNejvýznamnějším tvorem na Bespinu byl beldon - obrovský létající tvor, který produkoval tibannový plyn. Mezi další tvory žijící v atmosféře Bespinu patřili velker, rawwk, tibannucka a další barevné a exotické druhy, které nikdy ani nebyly řádně popsány. Na Bespin byly převezeny také thranty, které tak přežily zničení svého domovského prostředí na Alderaanu. Oblaka plynného obra byla plná řas a planktonu. Růžové řasy byly dokonce tak hojné, že zbarvily nebe nad Oblačným městem.\n"}
{"id": "435105", "url": "https://cs.wikipedia.org/wiki?curid=435105", "title": "Volby do Evropského parlamentu na Maltě 2009", "text": "Volby do Evropského parlamentu na Maltě 2009\n\nVolby do Evropského parlamentu 2009 na Maltě proběhly v sobotu 6. června 2009. Na základě jejich výsledků bylo zvoleno pět maltských zástupců v Evropském parlamentu s mandátem do roku 2014.\n\n\n"}
{"id": "435108", "url": "https://cs.wikipedia.org/wiki?curid=435108", "title": "EVP", "text": "EVP\n\nElectronic Voice Phenomena (zkráceně EVP) nebo také česky Fenomén elektronického hlasu jsou zvuky zachycené nahrávacími zařízeními, které připomínají hlas údajně patřící duchům. Zájem různých lidí o EVP vychází z tvrzení, že jde o způsob komunikace mrtvých, usilujících o kontakt s naším světem. Jde o \"hlasy\" zachycené na různých nahrávacích médiích, které nepatří žádné rozhlasové stanici, ani staré nahrávce. Bývají často útržkovité, náhodně se objevující.\n\nZ vědeckého hlediska existuje několik teorií přirozeného vzniku EVP, mezi něž patří vrozená tendence lidského tvora hledat v náhodných datech vzory a smysluplné významy (tzv. Apofenie), nebo akustická Pareidolie, případně artefakty tvořené samotnými nahrávacími přístroji a nebo smyšlené \"poplašné\" zprávy (tzv. hoaxy).\n\nMezi prvními, kdo se pokusil zaznamenat hlasy mrtvých, byl roku 1941 fotograf Attila von Szalay. Pořádal několik sezení na objednávku, které zaznamenával přístrojem skládajícím se z mikrofonu a nahrávajícího zařízení. Szalay ohlásil objevení mnoha zvuků, které nebyly slyšet během rozhovoru. Některé byly natočeny za nepřítomnosti osob a věřil že tyto zvuky patří duchům. Von Szalay spolupracoval s Raymondem Baylessem a jejich společná práce byla zveřejněna v roce 1959 časopisem \"The American Society\". Bayless později vydal knihu \"Phone Calls From the Dead\".\nV roce 1959 zaslechl švédský malíř Friedrich Jüngerson, který si s oblibou nahrával na pásku ptačí zpěv, uprostřed skladby hlasy svého zesnulého otce a manželky volající jeho jméno. Jürgenson pokračoval v nahrávání a později se mu podařilo také nahrát zprávu od své matky.\nJeden z nejznámějších psychologů proslavených v oblasti EVP byl Konstantin Raudive z Lotyšska, který vyučoval spolu z Jürgensonem na švédské univerzitě v Uppsale. Raudive zhotovil přes 100 000 nahrávek, které popsal jako spojení s lidmi bez těla. Po přezkoumání v laboratoři bylo potvrzeno, že některé z těchto nahrávek obsahují identifikovatelná a zřetelná slova. Při pokusu potvrdit obsah této sbírky si Raudive pozval posluchače, kterým tyto nahrávky interpretoval. Věřil, že srozumitelnost nahraných hlasů naznačuje, že nemohly být vytvořeny obyčejnými prostředky. Výzkum Konstantina Raudiva byl formálně zveřejněn v jeho první knize „\"Breakthrough – An Amazing experiment in Electronic Communication with the death\"“ vydané v roce 1968. \nRoku 1980 William O’neil zkonstruoval elektronické zvukové zařízení nazvané „The Spiricom“. O’neil prohlašoval, že zařízení sestrojil následně po duševním spojení s Georgem Muellerem, vědcem který zemřel před šesti lety. Na tiskové konferenci 6. dubna 1982 ve Washingtonu O’neil uvedl, že byl schopen udržet vzájemnou konverzaci s duchy pomocí Spiricomu a poskytl tím výzkumníkům spoustu poznatků. Nicméně, nikdo kromě O’neila přístroj nedokázal obsluhovat.\n\nV roce 1982 Sarah Estep založila v Marylandu nevýdělečně činnou organizaci \"The American Association of Electronic Voice Phenomena\" (AA-EVP) za účelem rostoucího zájmu o EVP a začala vyučovat standardní metody nahrávání. Estep zkoumala od roku 1976 stovky nahrávek se zprávami od zesnulých přátel, příbuzných a dalších lidí, včetně Konstantina Raudiveho, Beethovena, lidí z 18. století z Filadelfie, Pensylvánie a mimozemskými bytostmi, o kterých tvrdila, že jsou z jiné planety nebo dimenze.\n\nV roce 1990 na jedné ruské univerzitě pracovalo pět psychologů na projektu s názvem Kontakty s druhým světem. Pod vedením prof. Suslova se 37 dobrovolníků, kteří trpěli nevyléčitelnou nemocí, naučilo speciálně vyvinutému počítačovému jazyku. Po své smrti se měli ozvat z onoho světa. Každý z nich obdržel osobní šifru, kterou se měl identifikovat. Od srpna 1990 se na obrazovkách nahrávacích počítačů skutečně objevily první vzkazy! Mrtvý muž se identifikoval svou šifrou, která byla známa pouze Suslovovi. Podle ní bylo jasné, že se jedná o muže, který zemřel ve třiceti devíti letech na rakovinu. Sděloval, že smrt je podivný zážitek, který vede ke stavu, v němž není bolest, strach, smutek ani jiný podobný pocit. Že je teď naplněný světlem, teplem a všeobjímající láskou.\n\nV roce 1997 zkoumal Imants Barušs z Oddělení Univerzity Psychologie z Ontaria experimenty Konstantina Raudiveho. Rádio bylo naladěno na prázdnou frekvenci přes 81 sezení a bylo vytvořeno celkem 60 hodin a 11 minut nahrávek. Během nahrávání osoba buď mlčky seděla a nebo se pokoušela o slovní kontakt s potenciálním zdrojem. Barušs uvedl, že udělal záznam několika událostí, které zněly jako hlasy, ale byly příliš slabé, náhodné a nedaly se definitivně určit jako EVP. Jeho závěr zněl: „Žádný z důkazů nacházejících se na magnetofonových páskách nebyl neobvyklý a přesvědčivě nepoukazoval na komunikaci s duchy. Z těchto důkazů předpokládáme, že EVP není objektivní a při studii selhalo“. Jeho nálezy byly zveřejněny v časopise \"Scientific Exploration\" v roce 2001. Barušsův názor vyvrátil o čtyři roky později v časopise \"The society for Psychical Research\" Alexandra MacRae. Ten použil při pokusu sedm lidí, s jejichž pomocí dospěl k názoru, že nahrávky byly paranormálního původu.\n\nPřenosné digitální nahrávače zvuku jsou aktuální technologií pro současné EVP vyšetřovatele. Tato zařízení jsou velmi náchylná na vysokofrekvenční rušení (RF), někteří nadšenci zkoušejí zaznamenávat EVP v RF a zvukově neprostupných místnostech, ale většinou bez výsledku, protože při nahrávání EVP musí být v okolí šum. Z tohoto důvodu se používají dva záznamníky, které se liší zvukovou kvalitou a spíše se spoléhá na přístroj menší kvality. Nadšenci EVP charakterizují slovo EVP jako schopnost učení se nového jazyka. \n"}
{"id": "435109", "url": "https://cs.wikipedia.org/wiki?curid=435109", "title": "Svinčice", "text": "Svinčice\n\nSvinčice () jsou místní část obce Lužice v okrese Most v Ústeckém kraji. Nachází se v nadmořské výšce 285 metrů, asi 8 km východně od města Mostu. Osadou prochází silnice III. třídy č. 25314 z Liběšic na Sedlec a Korozluky.\n\nPrvní písemná zmínka o Svinčicích pochází z roku 1207, kdy byla majetkem cisterciáckého kláštera v Oseku. Pouze v letech 1420-1463 byla ves v majetku šlechty, ale pak opět patřila klášteru. Součástí vsi byl poplužní dvůr, který mniši prodali roku 1577 Hynkovi Rausendorfovi ze Špremberka. U tohoto dvorce vznikla tvrz. Zboží později držel rod Štampachů a po nich Tomáš Tyzl z Doltic, kterému byl v roce 1623 poplužní dvůr a tvrz konfiskovány za účast na stavovském povstání. Také tento majetek nakonec získal osecký klášter a připojil ji ke svému panství, kde ves zůstala do zrušení poddanství v roce 1848.\n\nOd roku 1850 ležela v okrese Teplice, v letech 1896-1935 v okrese Duchcov a v letech 1935-1960 v okrese Bílina. Od roku 1960 je součástí okresu Most. Po celou dobu byla osadou obce Lužice.\n\nV současnosti je známá chovem koní, stáje byly dány do provoze v roce 1963. Nachází se zde rovněž hotel.\n\nJako přírodní zajímavost je lokalita přírodně vypálených hornin, tzv. porcelanitů, která se nachází zhruba 200 m severně od Svinčic. V ložisku probíhala příležitostná těžba, dnes je pozvolna zaváženo odpadem.\n\n"}
{"id": "435110", "url": "https://cs.wikipedia.org/wiki?curid=435110", "title": "Janovice (Olbramice)", "text": "Janovice (Olbramice)\n\nJanovice je místní část obce Olbramice v okrese Ostrava-město v Moravskoslezském kraji. Nacházejí se zhruba 4,5 km jihovýchodně od Olbramic. Je zde evidováno 15 adres. V části obce není evidována žádná ulice. Všechny adresy v části obce mají PSČ 742 83.\n"}
{"id": "435112", "url": "https://cs.wikipedia.org/wiki?curid=435112", "title": "Frosinone", "text": "Frosinone\n\nFrosinone je italské město v Laziu, hlavní město stejnojmenné provincie a kraje Ciociaria. V roce 2012 zde žilo 47 814 obyvatel.\n\nFrosinone bylo městem již v době Volsků a jmenovalo se \"Frusna\". Po konečné porážce Volsků se město stalo roku 338 př. n. l. součástí římské říše. Roku 306 př. n. l. se město vzbouřilo proti Římu a tato vzpoura skončila vypleněním města a popravou vůdců v Římě. V období pozdní antiky se ve městě narodili dva pozdější papežové, kteří jsou patrony města. V období stěhování národů a během středověku bylo město několikrát zničeno a jako důležitá pevnost u silnice Via Latina znovu zbudováno. Poslední vyplenění města se stalo roku 1556.\n\nAlatri, Arnara, Ceccano, Ferentino, Patrica, Supino, Torrice, Veroli\n\nCapo Barile Nicolia, Cavoni, Centro Storico, Colle Cannuccio, Colle Cottorino, Giardino, Impratessa, La Cervona, La Pescara, Le Pignatelle, Le Rase, Madonna della Neve, Maniano, Pratillo, San Liberatore, Selva dei Muli, Stazione, Valle Contessa, Vetiche I.\n\n\n\n"}
{"id": "435114", "url": "https://cs.wikipedia.org/wiki?curid=435114", "title": "Vřesovcotvaré", "text": "Vřesovcotvaré\n\nVřesovcotvaré (\"Ericales\") je řád vyšších dvouděložných rostlin.\n\nŘád je velmi různorodý, zahrnuje byliny, keře, liány i stromy. Nalezneme zde masožravé rostliny (čeledi špirlicovité (\"Sarraceniaceae\") a \"Roridulaceae\") i nezelené rostliny s redukovanými listy a heterotrofní výživou (např. hnilák (\"Monotropa\")). Převládá pětičetná koruna, korunní lístky jsou často srostlé.\n\nMykorhiza je symbióza často oprávněně spojovaná s vřesovcotvarými (\"Ericales\"). Symbióza s kořenovými houbami hub je poměrně častá u zástupců řádu, a existují dokonce tři druhy mykorhizy, které je možné nalézt pouze u vřesovcotvarých (jmenovitě erikoidní, arbutoidní a monotropoidní mykorrhiza). Vřesovcotvaré, ale i další rostliny z jiných řádů, mají význam pro své mimořádné schopnosti hromadit hliník (Jansen et al., 2004).\n\nVřesovcotvaré jsou kosmopolitní řád. Některé čeledi jsou omezeny na tropy, jiné se vyskytují především v arktických nebo mírných oblastech. Celý řád obsahuje více než 8000 druhů, z nichž vřesovcovité (\"Ericaceae\") čítají 2000-4000 druhů (podle různých odhadů).\n\nV původním Cronquistově systému byl tento řád umístěn ve skupině \"Dilleniidae\" a bylo v něm zahrnuto méně čeledí\n(\"Ericaceae\", \"Cyrillaceae\", \"Clethraceae\", \"Grubbiaceae\", \"Empetraceae\", \"Epacridaceae\", \"Pyrolaceae\", \"Monotropaceae\").\n\nNejvětší hospodářský význam má čaj (\"Camellia sinensis\") z čeledi čajovníkovité (\"Theaceae\"). K řádu patří i některé rostliny s jedlými plody, například kiwi (\"Actinidia deliciosa\"), tomel (rod \"Diospyros\"), borůvka a například klikva. Řád zahrnuje také rostlinu \"Vitellaria paradoxa\", která je hlavním zdrojem tuků pro miliony sub-saharských Afričanů. Mnoho druhů z vřesovcotvarých se pěstuje pro jejich nápadné květy: dobře známým příkladem jsou azalka, rododendron, kamélie, prvosenka, brambořík, plamenka.\n\n\n"}
{"id": "435115", "url": "https://cs.wikipedia.org/wiki?curid=435115", "title": "Reiner Gottstein", "text": "Reiner Gottstein\n\nReiner Gottstein (10. srpna, 1910 – 13. února 1945) byl důstojník SD, SS a později i vrchní státní rada a policejní důstojník za druhé světové války. Mimo jiné byl i držitelem rytířského kříže železného kříže.\n\nNarodil se 10. srpna roku 1910 v rakousko-uherském Liberci jako syn lékaře Josefa Franze Gottsteina. V roce 1916 nastoupil na měšťánskou školu, ze které přestoupil v roce 1920 na reálné gymnázium v Berlíně. Na gymnáziu maturoval v roce 1929 a poté studoval práva na univerzitách v Berlíně a v Göttingenu, které úspěšně dokončil kolem roku 1933.\n\nRoku 1933 mu bylo uděleno německé státní občanství a v listopadu téhož roku vstoupil do SS. K 1. květnu roku 1937 vstoupil i do NSDAP.\n\nBěhem druhé světové války byl dosazen na hlavní říšský bezpečnostní úřad, kde řídil referát II. D od III. úřadu a zabýval se technickými záležitostmi jako je rozhlas, film nebo fotografie.\n\nPozději byl převelen do Budapešti, kde byl přidělen k vrchnímu veliteli bezpečnostní policie a bezpečnostní služby SS-Oberführerovi Hansi-Ulrichu Geschkemu. Poté, co byl Geschke zabit v boji, převzal jeho velitelskou funkci.\n\nPoté, co byla jeho funkce zrušena, mu byla přidělena bojová skupina, se kterou se snažil probít z města; za jeden takový pokus mu byl udělen 6. února 1945 Rytířský kříž. Při dalším takovém průlomu však byl zabit v boji.\n\n\n"}
{"id": "435122", "url": "https://cs.wikipedia.org/wiki?curid=435122", "title": "Notepad2", "text": "Notepad2\n\nNotepad2 je freewarový textový editor, alternativa k Poznámkového bloku v Microsoft Windows. Uvolněn pod BSD licenci. Založen na principu Microsoft Notepad : malý, rychlý a použitelný. Vývojově vychází z komponentů editoru Scintilla. Na rozdíl od Poznámkového bloku je více zaměřen na programátory a proto nabízí například zvýraznění syntaxe HTML, XML, PHP, ASP (JS, VBS), CSS, javascript, C/C++, C#, Makefiles, Java, Visual_Basic, Pascal, Assembly, SQL, Perl, Python i další jazyky. Lze v něm ale samozřejmě editovat jakýkoliv prostý text. Má podporu Unicode, UTF-8, Unix a Mac značek u textových souborů. Automatické odsazení závorky. Program je i ve verzi pro procesory s x64 systémem.\n"}
{"id": "435125", "url": "https://cs.wikipedia.org/wiki?curid=435125", "title": "Carinodens", "text": "Carinodens\n\nCarinodens je vyhynulým rodem svrchnokřídového mořského plaza z čeledi Mosasauridae. S celkovou délkou asi 3,5 metru byl jedním z nejmenších známých mosasaurů. Dnes je považován za sesterský taxon známějšího rodu \"Globidens\". Vykazuje také okrouhlé, tupě zakončené zuby, vhodné k drcení schránek mořských mlžů (tzv. durofágie).\nDnes rozeznáváme dva druhy tohoto rodu, typový \"C. fraasi\" (Dollo, 1913) a dále \"C. belgicus\" (Woodword, 1891). Fosilie tohoto rodu byly objeveny také ve vrstvách nejsvrchnější křídy na útesu Stevns Klint v Dánsku.\n\n"}
{"id": "435127", "url": "https://cs.wikipedia.org/wiki?curid=435127", "title": "Josef Vratislav Monse", "text": "Josef Vratislav Monse\n\nJosef Vratislav Monse (15. června 1733 Nové Město na Moravě – 6. února 1793 Olomouc) byl moravský osvícenec a obrozenec, právník, zakladatel moderního moravského dějepisectví, profesor a rektor olomoucké univerzity.\n\nJosef \"Vít\" Monse se narodil jako osmé z devíti dětí Jana Karla Monseho a Anny Monse (rozené Moudrá). Rodina žila v domě číslo osm na rynku v Novém Městě na Moravě. Monse také chodil do školy v Novém Městě. Jeho otec zemřel, když měl čtrnáct let, načež jej strýc, jménem taktéž Josef Monse, poslal na studium do jezuitského gymnázia v Telči. Po čtyřech letech pak odešel do Prahy, kde studoval na Filosofické fakultě Univerzity Karlovy. Zde byl promován mistrem svobodných umění. Tou dobou se již začíná rozvíjet Monseho vlastenecké nadšení a prohlubuje se jeho zájem o historii a právo českých zemí.\n\nPo ukončení studií v Praze se Monse vydal do Vídně, kde studoval na Právnické fakultě Vídeňské univerzity. V roce 1762 obhájil svou disertaci a stal se doktorem obojího práva. Ve Vídni Monse publikoval svou disertační práci (latinsky), oženil se, a také se naučil italsky.\n\nV roce 1764 se Monse přestěhoval do Olomouce, kde se stal advokátem při městském, konsistorním i manském soudu. V roce 1768 pak přijal místo profesora veřejného, přirozeného a lenního práva na olomoucké univerzitě s platem 900 zlatých ročně; pokračoval však také ve své advokátní praxi.\n\nPo smrti profesora Josefa Antonína Sommera v roce 1774 po něm také na nějakou dobu převzal přednášky římského a kanonického práva. Téhož roku si také změnil jméno z \"Vít\" na \"Vratislav\", symbolicky tak vyjadřuje své životní heslo \"\"Vraťte starou slávu otčině!\"\" \n\nDříve prováděli výuku kanonického práva jezuité odděleně na Teologické fakultě. Od roku 1771 byla však svěřena světským profesorům. Ti měli v běžných hodinách práva přibližně 50 studentů, přičemž na hodiny kanonického práva se k nim přidávalo na 300 studentů teologie. Tou dobou se již z Monseho stal zavilý stoupenec osvícenských myšlenek a ve svých přednáškách horlivě obhajoval Josefiánské reformy. To samozřejmě vyvolávalo odpor teologů, který se dále vystupňoval v důsledku Monseho publikační činnosti. Klér proti Monsemu poštvával chudinu, šíře pomluvy, že Monsemu při přijímání vypadla hostie z úst a že jako boží trest za jeho učení vyhořela v okolí Olomouce vesnice.\n\nZloba teologů nabrala na vrcholu poté, co Monse publikoval dílo anonymního francouzského autora z přelomu 13./14. století \"\"Rozmluva mezi klerikem a vojákem o důstojnosti papežské a královské\"\" (latinsky: \"Dialogus inter clericum et militem supra dignitate papali et regia\"). Tento spis Monsemu poslal jeho bývalý student, premonstrát louckého kláštera ve Znojmě, který jej našel v knihovně. Monse spis přeložil, přidal k němu předmluvu a komentář a vědom si choulostivosti tématu i přes pětsetleté stáří spisu, na konci dodal: \"\"Prospěti chci. Ne drážditi.\"\" Tento dodatek příliš nepomohl. Spis vyvolal vlnu tvrdé nenávistné kritiky kléru nejen z Olomouce, ale také z Prahy a Vídně. Současně však Monseho myšlenky nahrazení církevních institucí sekulárními institucemi státními byly vřele přijaty u panovnického dvora, díky čemuž se Monse udržel na místě právnického profesora, nemohl však již dál vyučovat právo kanonické.\n\nI přes rozpuštění Jezuitského řádu v roce 1773 si církev, k značné nelibosti panovníka, udržela silný vliv na olomouckou univerzitu. Panovník pak v roce 1778 využil nedostatky v řízení univerzity kancléřem baronem Františkem Šubířem z Chobyně jakožto důvod k přesunu univerzity z dosahu církevních institucí, do Brna. Současně s přesunutím došlo k ustavení \"Právnického direktoria\" (doposud na Univerzitě byla \"Profesura práva\"), jehož ředitelem se stal Monse. Monse se také v důsledku přesunu musel vzdát advokátní činnosti. V Brně začal Monse publikovat práce o historii Moravy, nyní již německy.\n\nV roce 1780 byl Monse jmenován rektorem Univerzity; ve své inaugurační řeči se věnoval historii Moravy. V prosinci téhož roku byl také povýšen do šlechtického stavu, s titulem \"Josef Vratislav, šlechtic z Monse\". I přes tyto úspěchy, nebo možná spíše v jejich důsledku, zůstal Monse hlavním terčem katolické reakce. V roce 1780 Monse začal přednášky o historii Moravy podle \"Knihy Tovačovské\" autora Ctibora Tovaškovského z Cimburka (1438-1494). Historii Moravy začal také sám sepisovat, avšak v této práci se dostal pouze k roku 1306.\n\nMonse se stal členem učených společností v Hesse-Homburgu (1780), Burghausenu (1782) a v Praze (1785). Byl také v častém kontaktu s dalšími osobnostmi osvícenství a národního obrození, jako například s Rieggerem, F. M. Pelclem, G. Dobnerem, a zejména s Josefem Dobrovským.\n\nV roce 1782 první olomoucký arcibiskup Antonín Theodor Colloredo-Waldsee prosadil navrácení univerzity zpátky do Olomouce. Současně však panovník Josef II. rozhodl, že univerzity budou pouze v Praze, Vídni a Lvově, v důsledku čehož byla olomoucká univerzita degradována na lyceum (podobně jako například univerzity v Innsbrucku nebo Štýrském Hradci). Zpátky v Olomouci začíná Monse publikovat v českém (moravském) jazyce. Současně také dochází k založení stolice vlasteneckého (=moravského) práva a moravských právních dějin; tato stolice však byla zrušena o čtyři roky později. Mezitím se v roce 1784 z Direktoria stala Právnická fakulta.\n\nMonseho zdraví se postupně zhoršovalo, v roce 1792 přestal vyučovat.\n\nPřetrvávající problémy s katolickou reakcí stejně jako zdravotní problémy vedly také k postupnému útlumu publikační činnost. Monse zemřel 6. března 1793 v Olomouci, s jeho smrtí byly ukončeny také přednášky o moravském právu a historii.\n\nMonse patřil ke kruhu moravských osvícenců (Josef Valentin Zlobický, František Josef Schwoy, A. Pilař). Měl živé styky s pražskými osvícenci a buditeli, s F. M. Pelclem, G. Dobnerem a zejména s Josefem Dobrovským, který působil také v Olomouci. Dobrovský napsal úvod ke druhému dílu Monseho největšího spisu „Stručné politické dějiny markrabství Moravského“ a nekrolog na Monseho. Podle vzoru pražské Učené společnosti vydával Monse literární měsíčník \"Mährisches Magazin\" („Moravský magazin“, 1789-93) a vydal řadu spisů latinsky a německy, zejména o dějinách Moravy, městského práva a školství. Do češtiny přeložil knížku o hygieně po povodních a knihu proti pověrám a čarodějnictví.\n\nMonse je zakladatelem moderní vědy moravských právních dějin, jeho nejdůležitějším dílem kromě přehledu moravských církevních vzdělanců jsou dvousvazkové \"Politické dějiny země moravské.\" Byť publikoval převážně v němčině, předešel Monse svou činností hlavní okruh moravských obrozenců.\n\nSvým zájmem o moravský humanismus a benediktínskou historiografii Monse spojil dřívější olomouckou učenou společnost Societas eruditorum incognitorum in terris Austriacis s brněnskou Société patriotique. Ze záznamů jeho přednášek je vidět, jak se snažil spojit dřívější osvícenské nároky vycházející z přirozeného práva a hodnoty historického práva moravského, a obojí kriticky dějinně zhodnotit v souladu s právní teorií renomovaného Josepha von Sonnenfelse. Monse si byl také vědom potřeby sjednotit novou buržoazii se zájmem osvícenské inteligence v umění a vědě. Základ pro to našel v kritické historiografii, přičemž nakonec vytvořil platformu moravského patriotismu, obohacenou o historický renesanční humanismus.\n\n\n\n\n"}
{"id": "435131", "url": "https://cs.wikipedia.org/wiki?curid=435131", "title": "Limonáda", "text": "Limonáda\n\nLimonáda je nápoj vyrobený z ovocné šťávy nasycený oxidem uhličitým. Citronová limonáda byla poprvé připravena 20. srpna 1630 v Paříži. Limonáda jako nealkoholický nápoj může mít v ČR dle vyhlášky 335/1997 Sb. nejvýše 0,5 % objemových ethanolu při teplotě 20 °C. Vyrábí se z vody (či sodové vody), ovocných šťáv, sladidel a umělých příchutí a barviv.\n\nAčkoliv slovo „limonáda“ je zjevně odvozeno od citrónu, v Čechách se jím běžně označují sycené nealkoholické nápoje s jakoukoliv ovocnou i jinou příchutí. Ve slovenštině se podobně univerzálním způsobem používá slovo „malinovka“. Na Moravě se pro ochucené ovocné sycené nápoje univerzálně používá slovo \"sodovka\", zatímco \"sodová voda\" se moravsky nazývá \"sifon\".\n\nV angličtině je nejoficiálnějším označením pro takové nápoje spojení „soft drink“, ale regionálně se používá i řada jiných názvů, jako „carbonated drink“, „cool drink“, „cold drink“, „fizzy drink“, „fizzy juice“, „lolly water“, „pop“, „seltzer“, „soda“, „coke“, „soda pop“, „tonic“, „lemonade“ nebo „mineral“. \n\nV řadě jazyků speciální souhrnný název pro ovocné sycené nápoje nemají, resp. označují je pouze jako „nealkoholické nápoje“.\n\nMezi velké výrobce limonád patří například:\n\nsvět:\n\nČesko:\n\nVětšinou se jedná o slazený nápoj, protože obsahuje i cukr či glukózo-fruktózový sirup. Používá se i náhradní sladidlo, ale jeho použití nevede ke snížení tělesné váhy konzumenta, ani ke snížení zvýšené pravděpodobnosti předčasného úmrtí. Většina umělých sladidel je navíc předmětem sporu ohledně zdravotní nezávadnosti. Ovšem zavedení spotřební daně na slazené nápoje není tak efektivní, jako kdyby se zavedla spotřební daň na dorty či cukrovinky.\n\nSvětoví výrobci limonád skrze sponzorování zdravotnických organizací ovlivňují spotřebu a tak i zdraví obyvatel. Konzumace slazených nápojů zvyšuje riziko úmrtnosti již od malých dávek úměrně zkonzumovanému počtu nápojů. Přispívají také ke vzniku obezity, vysokého krevního tlaku, cukrovky 2. typu a zubních kazů.\n\n\n"}
{"id": "435142", "url": "https://cs.wikipedia.org/wiki?curid=435142", "title": "Itánagar", "text": "Itánagar\n\nItánagar (hindsky ईटानगर) je hlavní město indického státu Arunáčalpradéš. Leží v jeho jihozápadní části v podhůří Himálaje. Dle výsledků sčítání lidu z roku 2001 má město 34 970 obyvatel.\n"}
{"id": "435143", "url": "https://cs.wikipedia.org/wiki?curid=435143", "title": "Woodruffovo pero", "text": "Woodruffovo pero\n\nWoodruffovo pero (neboli \"úsečové pero\") je strojní součástka která se používá, podobně jako pero, k realizaci spojení hřídele s nábojem.\nSpojení je tvarové a slouží k přenosu kroutícího momentu mezi nábojem a hřídelem (např. mezi hřídelem a ozubeným kolem).\nTento typ pera byl vyvinut W.N Woodruffem z Connecticutu, který byl v roce 1888 Franklinovým institutem oceněn medailí Johna Scotta za vynalézavost.\n\nWoodruffovo pero je kovová, nejčastěji ocelová, strojní součástka, která má tvar kruhové úseče. Vkládá se do hřídele, ve kterém je pro tento účel vyfrézována drážka o tvaru kruhové úseče, rozměrově odpovídající příslušnému Woodruffovu peru. K frézování se používají speciální stopkové frézy. \nPříslušný náboj je opatřen průchozí drážkou odpovídajícího tvaru a je v axiálním směru nasunut na hřídel s perem. Pero lícuje svými boky s boky drážky v náboji i v hřídeli volně. Pero tedy přenáší svým tvarem kroutící moment z hřídele na náboj (v případě, že hřídel je hnacím elementem a náboj hnaným) nebo naopak z náboje na hřídel (náboj je hnací element a hřídel hnaný). V axiálním směru musí být náboj na hřídeli zajištěn, a to obvykle maticí s pojistnou podložkou nebo závlačkou.\n\nWoodruffovo pero se používá zejména na letmých kuželových čepech přenášejících nižší kroutící momenty při vyšších otáčkách. Na kuželových čepech nejsou pera tak namáhána, protože kroutící moment je přenášen třením v kuželové ploše. Pero není vhodné pro střídavé nebo rázové namáhání, protože je uloženo volně. Z téhož důvodu je vhodné, aby čep byl pevnější (tvrdší) než pero.\n\nVelikost pera se určuje následovně:\n\nČSN 30 1385\nDIN 6888\n\n\n\n\nSpojení hřídele s nábojem\nPero (strojní součástka)\n"}
{"id": "435146", "url": "https://cs.wikipedia.org/wiki?curid=435146", "title": "Babka (nástroj)", "text": "Babka (nástroj)\n\nBabka je ocelová podložka (v podstatě miniaturní kovadlina) sloužící k naklepání ostří kosy před samotným sečením pomocí kladívka. Na spodní straně tohoto nástroje je bodec, kterým je babka upevněna např. v dřevěném špalku. Ten může být součástí sedátka tzv. „kozlíku“ a v něm zachycena tak, aby co nejvíce usnadnila práci při naklepávání. Babka je buď široká (plochá), u které se používá kladívko s úzkou hranou (nosem) nebo úzká (ostrá), u které se používá kladívko s širokou plochou. Úzká babka se musí občas přebrousit, aby se na ni nevytvářela ploška. Úzkou babku si musí každý ustavit na kozlíku podle svojí fyziognomie (levák – pravák). Plochá babka je univerzální. Plochá babka má také tu výhodu, že její opotřebení je minimální a prakticky se nemusí nijak opravovat. \n"}
{"id": "435148", "url": "https://cs.wikipedia.org/wiki?curid=435148", "title": "Lubomír Dvořák", "text": "Lubomír Dvořák\n\nLubomír Dvořák (* 10. července 1940 Rokytnice) je český badatel v oboru experimentální fyziky.\n\nV letech 1997–2000 a 2006–2010 byl rektorem Univerzity Palackého v Olomouci, v letech 1993–1997 a 2003–2006 byl děkanem Přírodovědecké fakulty UP. Od r. 2010 je prorektorem olomoucké univerzity.\n\n"}
{"id": "435151", "url": "https://cs.wikipedia.org/wiki?curid=435151", "title": "Slavín (Neustupov)", "text": "Slavín (Neustupov)\n\nSlavín je samota v okrese Benešov, součást obce Neustupov. Leží v katastrálním území Broumovice. Nachází se cca 2 km východně od Neustupova. Jsou zde evidovány pouze 2 adresy.\n\nPrvní písemná zmínka o vesnici pochází z roku 1386.\n"}
{"id": "435157", "url": "https://cs.wikipedia.org/wiki?curid=435157", "title": "Keith Devlin", "text": "Keith Devlin\n\nKeith J. Devlin (* 16. května 1947 v Hull, Anglie) je anglický matematik a popularizátor vědy. Devlin je profesorem na Stanfordově univerzitě, kde taktéž spoluzakládal několik výzkumných institutů. Působí také jako komentátor v rádiu.\n\nK roku 2011 byl autorem 31 knih. Několik jeho knih týkajících se matematiky je určeno veřejnému neodbornému publiku a bylo přeloženo i do češtiny. Jeho kniha \"Problémy pro třetí tisíciletí\" se např. laickému čtenáři snaží vysvětlit, čeho se týkají důležité matematické problémy, za jejichž řešení je vypsaná vysoká finanční odměna – tzv. Millenium Prize Problems (problémy tisíciletí).\n\nDevlin je též držitelem několika ocenění za popularizaci vědy – např. Carl Sagan Prize.\n\n\n\n"}
{"id": "435161", "url": "https://cs.wikipedia.org/wiki?curid=435161", "title": "French Open 2009 – ženská čtyřhra", "text": "French Open 2009 – ženská čtyřhra\n\nV závorce je kolo, ve kterém hráčky vypadly.\n\nPavouk\n"}
{"id": "435162", "url": "https://cs.wikipedia.org/wiki?curid=435162", "title": "French Open 2009 – mužská čtyřhra", "text": "French Open 2009 – mužská čtyřhra\n\nV závorce je kolo, ve kterém hráči vypadli.\n\nPavouk\n"}
{"id": "435164", "url": "https://cs.wikipedia.org/wiki?curid=435164", "title": "Egyptská kniha mrtvých", "text": "Egyptská kniha mrtvých\n\nEgyptská kniha mrtvých je mimořádně důležité a nejznámější dílo egyptské duchovní literatury.\nUmělý název \"Egyptská kniha mrtvých\" zavedl J. F. Champollion (v návaznosti na arabský název \"Kniha mrtvého muže\"), který ji poprvé přeložil do moderního jazyka. Překlad se však ztratil, neboť jeho žák se zmocnil všech jeho rukopisů a chtěl je vydávat za svá díla. Bratru Champolliona se podařilo získat větší část z nich zpět a vydat je pod jménem skutečného autora. Díky tomu se zachoval slovník a gramatika rozluštitele egyptštiny. Sami starověcí Egypťané ji však označovali názvem \"Kapitoly o vycházení z hmotného světa do Bezbřehé záře\".\n\nV dnešní podobě je rozdělena do 190 kapitol. Nemusely to být nutně texty pro přípravu na posmrtný život, ale současně popis božského světa. Ten souvisí s životem pozemským. (viz například přinášení obětin zemřelým) A toto myšlení se odráží v celé Knize mrtvých. \n\n\n"}
{"id": "435165", "url": "https://cs.wikipedia.org/wiki?curid=435165", "title": "Turistická značená trasa 0001", "text": "Turistická značená trasa 0001\n\nÚsek z Berouna přes Svatý Jan pod Skalou na Karlštejn, vyznačený poprvé roku 1889, je nejstarší dochovanou a historicky druhou nejstarší značenou turistickou trasou KČT na území České republiky (první byla již zaniklá stezka u Svatojánských proudů) a nese název Cesta Vojty Náprstka po zakladateli Klubu českých turistů. Část úseku podél řeky Sázavy je označena jako Posázavská stezka. V úseku z Karlštejna na Zbraslav je po červené trase 0001 vedena evropská dálková trasa E10 a v úseku Praha-Zbraslav – Kalinova Ves je ve hrotech směrovek číslem I24 značena česká větev Svatojakubské cesty. \n\nÚsek od Zvíkovce do Nižboru byl před rokem 2018 oddělen jako turistická trasa 0058, úsek z Nižboru do Berouna byl bez náhrady zrušen.\n\n\n"}
{"id": "435170", "url": "https://cs.wikipedia.org/wiki?curid=435170", "title": "Kakovice (Předslavice)", "text": "Kakovice (Předslavice)\n\nKakovice jsou místní částí obce Předslavice, nacházejí se v její nejsevernější části 6 km východoseverovýchodně od Volyně, 3 km severovýchodně od Předslavic. V roce 2011 zde trvale žilo 32 obyvatel. Na návsi stojí kaple sv. Anny rekonstruovaná v roce 1995. Na stodole stavení č. 1 \"U Kopenců\" se nacházejí čtyři malby (představují Horymíra a Šemíka, Karlštejn, Křivoklát a výjev z třicetileté války), vznikly však až ve 20. století.\n\nPrvní písemná zmínka o vesnici pochází z roku 1400.\n\n"}
{"id": "435171", "url": "https://cs.wikipedia.org/wiki?curid=435171", "title": "Dombóvár", "text": "Dombóvár\n\nDombóvár je město v župě Tolna v jižním Maďarsku, asi 40 km severně od Pécse. Má rozlohu 7 848 ha a žije zde 19 703 obyvatel (2011).\n\n\n\n\n"}
{"id": "435173", "url": "https://cs.wikipedia.org/wiki?curid=435173", "title": "Marčovice", "text": "Marčovice\n\nMarčovice (dříve též Marcovice) jsou místní částí obce Předslavice v okrese Strakonice. Nacházejí se 1 km severovýchodně od Předslavic. V roce 2011 zde trvale žilo dvacet obyvatel. Ve vsi se nachází rodný domek kněze, vlastence, archiváře a regionálního historika Františka Teplého (1867–1945).\n\nNázev byl odvozen od zakladatele Marka (Marek → Markovice → Marčovice), probošta. První písemná zmínka o vesnici pochází z roku 1400.\n\nMístní rodák František Teplý uvádí ve svých \"Dějinách města Volyně a okolí\" (str. 11–12) tuto pověst O mezníkáři: „\"Nade vsí Marcovicemi každý den o půnoci se valí s vrchu Kakovníka ohnivý muž či ohnivec (někdo řekne i ohnivý sud) a žbluňk do Provodovic rybníčka nad lukami. To prej je sedlák, meznikář, kerej sousedům přesazoval za živa mezníky a tejď mu tu kameny na prsou hoří a von je v tej vodě hasí…\"“\n\n\n"}
{"id": "435174", "url": "https://cs.wikipedia.org/wiki?curid=435174", "title": "Úlehle (Předslavice)", "text": "Úlehle (Předslavice)\n\nÚlehle je místní částí obce Předslavice, nachází se v nadmořské výšce 549 až 555 m, jeden kilometr jihozápadně od Předslavic. V roce 2011 zde trvale žilo 66 obyvatel.\n\nNa návsi stojí kaple z roku 1888. Název (lze se setkat i s variantou Oulehle) je původem staročeské slovo, jímž se označovalo ladem ležící pole. Asi kilometr severozápadně od vsi se nachází osada Kalce (lidově Skalce), přibližně dva kilometry na jihozápad leží osada Beneda, která však svou větší částí spadá pod obec Bušanovice a okres Prachatice. Západně od obce se nachází les Bukovec s mohylovými pohřebišti.\n\nPrvní písemná zmínka o vesnici pochází z roku 1315.\n"}
{"id": "435175", "url": "https://cs.wikipedia.org/wiki?curid=435175", "title": "Všechlapy (Předslavice)", "text": "Všechlapy (Předslavice)\n\nVšechlapy jsou místní částí obce Předslavice v okrese Strakonice. Nacházejí se asi dva kilometry východoseverovýchodně od Předslavic, patří k nim osada Kamenná. V roce 2011 zde trvale žilo 36 obyvatel.\n\nPrvní písemná zmínka o vesnici pochází z roku 1315.\n"}
{"id": "435181", "url": "https://cs.wikipedia.org/wiki?curid=435181", "title": "Pollert", "text": "Pollert\n\nPollert je příjmení více významných osob:\n\n\n"}
{"id": "435183", "url": "https://cs.wikipedia.org/wiki?curid=435183", "title": "Bolanský průsmyk", "text": "Bolanský průsmyk\n\nBolanský průsmyk je horský průsmyk v západním Pákistánu, asi 120 kilometrů od hranic s Afghánistánem. Díky své strategické pozici bývá využíván nomády, obchodníky i dalšími, kteří cestují do Jižní Asie.\n\nNedaleko průsmyku se nachází Kvéta, hlavní město Balúčistánu. Díky své strategické poloze průsmyk sehrál důležitou úlohu během Velké hry.\n"}
{"id": "435186", "url": "https://cs.wikipedia.org/wiki?curid=435186", "title": "Rechit", "text": "Rechit\n\nRechit je staroegyptský symbol v podobě ptáka – čejky nebo kulíka s výraznou hlavou a chocholem – vyjadřující představu velkého množství lidu a často využívaný v mocenské královské ikongrafii jako výzdobný prvek např. trůnů či podstavců soch. \n\nPůvodně byl spojován s cizími národy porobenými triumfujícím panovníkem, které představolali váleční zajatci; snad tomu tak bylo proto, že pták se svázanými křídly připomínal znázornění zajatce jako člověka s rukama přivázanýma za zády (často i k nohám). Poprvé se motiv ptáků \"rechit\" v tomto kontextu objevuje už na palici krále Štíra z doby 0. dynastie, kde možná představují poražené obyvatele severního Egypta v době před sjednocením země. \n\nPatrně nejznámějším příkladem je vyobrazení z počátku 3. dynastie na podstavci sochy Necerchta Džosera ze serdabu jeho pyramidového komplexu, na němž jsou znázorněni vedle nepřátel v podobě tzv. Devíti luků, které Džoser drtí svými chodidly. Od této doby mohou ptáci \"rechit\" vedle svého původního významu vyjadřovat také představu věrných poddaných krále; často se pak objevují v pozici „vzdávání chvály“.\n\n"}
{"id": "435194", "url": "https://cs.wikipedia.org/wiki?curid=435194", "title": "Sto roků samoty", "text": "Sto roků samoty\n\nSto roků samoty (španělsky \"Cien años de soledad\") je nejznámější román kolumbijského spisovatele Gabriela Garcíi Márqueze, držitele Nobelovy ceny za literaturu. Vypráví o několika generacích rozvětvené rodiny Buendíů a osudech jihoamerické vesničky Macondo v průběhu století. V rodině Buendíů se neustále vyskytují podobné povahové rysy, především sklon k osamělosti a nedostatku citu. Román byl poprvé vydán roku 1967 v Buenos Aires. V češtině vyšel poprvé roku 1971, prozatím naposledy roku 2016. Všechna česká vydání jsou v překladu Vladimíra Medka. Román patří ke stěžejním dílům magického realismu.\n\nKniha se zabývá osudy šesti generací rodu Buendíů, obývajícího jihoamerické městečko Macondo (smyšlené městečko, do kterého Márquez zasadil většinu svých románů. Bývá ztotožňováno s Aracatacou, kde autor trávil část svého dětství u prarodičů). Děj není přesně datován, nicméně podle vývoje událostí lze soudit, že se odehrává přibližně od poloviny 19. století až do 60. let století dvacátého. Je obrazem latinskoamerických dějin od koloniálních dob (retrospektivy až do časů Sira Francise Drakea) přes období občanských válek (plukovník Aureliáno Buendía) až po pronikání amerického kapitálu (banánová společnost) a z toho plynoucí sociální rozpory (velký banánový masakr).\n\nV knize se proplétají reálné prvky s magičnem, nadpřirozené jevy (např. létající koberce) jsou popisovány zcela samozřejmě, zatímco například led je zobrazen jako naprostý zázrak. Záležitosti každodenního života se proplétají s dějinami jihoamerického kontinentu, mnohé postavy se dožívají nepřirozeně vysokého věku, žijí po smrti, vyprávění se často vrací nazpět, časové roviny se proplétají, je vyvolána iluze věčného opakování, návratu. Historie rodu i obce je předem popsána na pergamenech cikánského kouzelníka Melquíadese, který předčasnému vyzrazení osudu Maconda zabránil tím, že své proroctví zapsal ve svém rodném sanskrtu, zašifroval a sestavil tak, že významné události proložil jevy každodenního života.\n\nZa osudy hrdinů románu se skrývá rodové prokletí, jímž je chronická samota všech jeho příslušníků, kteří, ač obklopeni lidmi, nejsou schopni překonat své osamělé vášně. Např. zakladatel Maconda José Arcadio Buendía je uzavřen ve světě své bezbřehé fantazie, snadno se pro něco nadchne, ale nic nedotáhne do konce, jeho osamocenost vrcholí šílenstvím a posledních padesát let života stráví venku na dvoře přivázaný ke stromu. Jeho žena Úrsula roz. Iguaránová je pro změnu zcela pohlcena pozemskými starostmi a vyděláváním peněz. Jejich syn, plukovník Aureliano Buendía, neměl nikdy nikoho rád, vedl zbytečné války, plodil děti se ženami, které nemiloval, a propadal se stále více do své pýchy a samoty. Všechny postavy jsou něčím zvláštní a všichni až na Krásnou Remedios, která byla zaživa vzata na nebesa, trpí nějakou vášní nebo obsesí.\n\nJe to velké podobenství o lidské samotě, o lásce, o válce, o stárnutí a o smrti.\n\n\n\n"}
{"id": "435197", "url": "https://cs.wikipedia.org/wiki?curid=435197", "title": "Románská architektura v Česku", "text": "Románská architektura v Česku\n\nRománská architektura v Česku tvoří první fázi vývoje architektury na českém území s dochovanými stavbami. Z předchozí, velkomoravské fáze, se dochovaly pouze archeologické nálezy. V období románského slohu vznikají v Česku první kamenné stavby, a to především kostely a budovy klášterů, ke konci období také první hrady a městské stavby (opevnění, domy). Stavby románské architektury vznikaly na českém území od sklonku 9. století do poloviny 13. století, kdy se začal zvolna prosazovat sloh gotický.\n\nNa sklonku 9. století a v 10. století byly u nás budovány první kamenné stavby, z nichž se až na několik výjimek dochovaly jen zbytky, často ukryté pod pozdějšími přestavbami.\n\nPo pokřtění přemyslovského knížete Bořivoje (†889) na Moravě budovali Přemyslovci na svých sídlech první kamenné kostely. Rozvíjeli přitom nadále architektonickou tradici velkomoravských staveb – běžnou formou tak byla rotunda s apsidou. Nejstarší kamennou stavbou v Čechách byl kostel sv. Klimenta na Levém Hradci, po přenesení sídla Přemyslovců na Pražský hrad pak kostel Panny Marie. Na Pražském hradě pak vznikly ještě další dvě stavby kostelů.\n\nPrvní byla bazilika sv. Jiří, dokončená v roce 921, první větší kamenná stavba na hradě. Za Václava pak byla vybudována rotunda sv. Víta se čtyřmi apsidami na půdorysu kříže.\n\nMimo Pražský hrad pak vznikly první kostely na hradištích na Vyšehradě (nedochované - rotunda sv. Jana Evangelisty, kostel sv. Klimenta, bazilika sv. Vavřince), ve Starém Plzenci (rotunda sv. Petra, dosud stojící) a Staré Boleslavi (nedochovaný kostel sv. Kosmy a Damiána). Z tohoto období pochází také rotunda sv. Petra a Pavla na hradišti v Budči, nejstarší dochovaná stavba na českém území (s později přistavěnou věží); v blízkosti této rotundy se nachází odkryté základy další stavby z téhož období, kostela Panny Marie.\n\nK významným rodům 10. století patřili i Slavníkovci (do vyvraždění Přemyslovci roku 995). Také na jejich sídle v Libici vznikl první kostel někdy v letech 962–995; na rozdíl od přemyslovských území nepřevzali velkomoravské vlivy, z jejich území není známá žádná rotunda.\n\nV letech 973–976 bylo v Praze založeno biskupství. Prvním biskupem byl Sas Dětmar I., díky němuž přišly do českého prostředí první německé architektonické vlivy. Projevily se při úpravě kostela sv. Víta na Pražském hradě, který byl povýšen na biskupský a také při přestavbě baziliky sv. Jiří, při níž byl zřízen dům benediktinských paní pro neprovdané knížecí dcery.\n\nV průběhu 11. století u nás došlo ke zdomácnění románského slohu. Významným krokem je příchod benediktinů, prvního mnišského řádu na českém území. Vznikají především monumentální stavby (baziliky, kláštery), u nichž se objevují architektonické novinky, jako je krypta, dvouchórová dispozice nebo příčná loď. Koncem 11. století dochází k postupnému rozvoji domácí architektonické tradice, navíc se osamostatňuje nová skupina velmožů, kteří na propůjčených územích budují vlastní kostely.\n\nJiž na sklonku 10. století do českého knížectví přišli zástupci prvního mnišského řádu, benediktini. Ti budovali – často na místech opuštěných slovanských hradišť – nové kláštery, obvykle s monumentálním klášterním kostelem ve formě trojlodní baziliky. Prvním klášterem na českém území je ženský klášter svatého Jiří na Pražském hradě, nejstarší mužský klášter v Břevnově (založen roku 993), z jehož stavby se dochovala románská krypta baziliky (před 1045); jako druhý klášter byl v roce 999 založen Ostrov u Davle (dnes jen pozůstatky základů). V roce 1032 založil Oldřich benediktinský klášter v Sázavě (skupina mnichů usazených od roku 1009 kolem poustevníka, budoucího sv. Prokopa), z jehož první stavby se dochoval půdorys (tetrakoncha, čtvercový se čtyřmi apsidami). Další benediktinské kláštery vznikly v Opatovicích nad Labem (na opatství povýšen v roce 1086) atd.\n\nKláštery benediktinů vznikaly také na Moravě; prvním byl v roce 1048 klášter v Rajhradě, dalšími pak v roce 1078 založený klášter na Hradisku u Olomouce a v roce 1101 založený klášter v Třebíči. Z prvotních jednoduchých klášterních bazilik tohoto období se však nedochovaly žádné zbytky.\nVýznamné, zčásti dosud dochované stavby, vznikly činností Přemyslovců. Na Pražském hradě probíhala za Břetislava I. (1034-1055) přestavba svatovítské rotundy, dokončena roku 1039, rovněž byl hrad opevňován. Nejvýznamnější stavbou však byla novostavba biskupské baziliky sv. Víta, Václava a Vojtěcha (předchůdce dnešní katedrály). Její stavba byla zahájena v roce 1060, svěcena byla za vlády knížete Vratislava II. v roce 1096. Jednalo se o monumentální trojlodní baziliku, opatřenou dvěma chóry (po vzoru německých staveb, jako je bazilika v Augsburgu) a východní příčnou lodí. Na stavbě se poprvé u nás objevily ornamentální motivy severoitalského původu. Současně se stavbou baziliky probíhala přestavba biskupského paláce, jehož části se v sousedství katedrály zachovaly dodnes.\nKníže Vratislav II. přesídlil pro časté neshody s bratrem, biskupem Jaromírem, na Vyšehrad. Díky tomu se zde rozvinula významná stavební činnost – došlo k vybudování opevnění, mostu a přestavbě knížecího paláce. Rovněž byly vystavěny dvě románské baziliky; bazilika sv. Petra a Pavla ustoupila pozdějším přestavbám, z trojlodní baziliky sv. Vavřince (postavené podle alsaských vzorů) se dochovalo malé torzo.\n\nMimo Prahu založil Břetislav I. kapitulu v Boleslavi, při níž byla vystavěna trojlodní bazilika sv. Václava (svěcena roku 1046). Kostel byl později přestavěn, mimo původního půdorysu se zachovala románská krypta (z 11. století je její starší část, sklenutá na čtyři řady čtyř sloupů s krychlovými hlavicemi). Kníže Spytihněv II. (1055-1061) založil v roce 1057 kapitulu v Litoměřicích, kde byla vystavěna bazilika sv. Štěpána (zbořená při barokní přestavbě v 17. století).\n\nK nejstarším památkám na Moravě patří rotunda sv. Kateřiny (původně Zvěstování Panny Marie), vybudovaná na přemyslovském údělném hradě ve Znojmě; pravděpodobně ještě na konci 11. století byla obohacena unikátní malířskou výzdobou.\nOd druhé poloviny 11. století se ze skupiny velmožů kolem knížete začíná formovat jádro budoucí šlechty. Jednotliví velmoži získávají od krále do pronájmu území, na němž budují své dvorce. Mezi jinak většinou dřevěnými stavbami se zde vyjímají nové kamenné kostely. Na některých dvorcích vznikly velké baziliky (Litomyšl, Prosek, Sázava - nedochované), většinou však šlo o drobné stavby, které se nijak výrazně nelišily od starších kostelíků; jediným novým prvkem je výzdoba románských portálů. Již od 11. století se v západní části často objevuje tribuna (dle německých vzorů, ve věži), na níž se účastnila bohoslužeb rodina velmože.\n\nVětšina kostelíků vznikla v té době v okolí Prahy a ve středních Čechách. K příkladům patří rotunda sv. Longina na Rybníčku (dnes Novém Městě), rotunda v Krušině (dnes Pankrác), rotunda v Týnci nad Sázavou (u dochované věže hradu), kostely v Hostivaři, Dobřichově (sakristie dnešního kostela), Čáslavi (kostel sv. Michala, dochován jako sakristie děkanského kostela) atd.\n\nDvanácté století je vrcholným obdobím románského slohu v českých zemích. Vznikají především kostely, jejichž síť dále výrazně houstne (zvláště ve středních Čechách). Dále roste počet velmožů, kteří v závěru 12. století přebírají za knížete Konráda (1092) propůjčené pozemky do vlastnictví – vzniká tak skutečná šlechta. Na jejich dvorcích vyrůstají mnohdy monumentální stavby. Rozmach stavební činnosti nastal za krále Vladislava II. (1140-1172) a jeho současníků, pražského biskupa Daniela a olomouckého biskupa Jindřicha Zdíka. Do českých zemí byly povolány nové mnišské i rytířské řády – premonstráti, johanité a především cisterciáci, jejichž kláštery dále obohatily naši architekturu a rovněž přinesly nové vzory a podněty.\n\nPřestavba Pražského hradu začala za Soběslava (kamenná hradba s věžemi, hradní palác), k největší aktivitě však došlo za krále Vladislava II. Hradní palác byl přestavěn podle vzoru německých falcí, do dnešní podoby byla přestavěna bazilika sv. Jiří. Významné stavby vznikly i mimo Pražský hrad, především první kamenný most v Praze, zvaný dle Vladislavovy manželky Juditin most, s dochovanou Malostranskou mosteckou věží (s monumentálním románským reliéfem).\n\nNa Moravě vznikala v té době výstavná biskupská sídla. V Olomouci vystavěl Jindřich Zdík novou trojlodní baziliku sv. Václava (1100-1131), k níž přenesl sídlo od (dnes zaniklého) kostela sv. Petra. Zdivo baziliky tvoří základ dnešního dómu; do dnešního dne se dochovaly části biskupského paláce s nádherně profilovanými sdruženými okny (porýnský vliv). Podobný dóm na brněnském hradě (dnes Petrov) později zanikl.\n\nNa začátku 12. století pokračuje stavební činnost řádu benediktinů. V roce 1115 zakládá kníže Vladislav I. klášter v Kladrubech; stavba monumentální trojlodní baziliky Panny Marie s příčnou lodí se protáhla až do roku 1233 (dochovala se dodnes v citlivé barokní úpravě J. Santiniho). V Ostrově u Davle probíhá po požáru v roce 1137 stavba klášterní baziliky, dostavěné po roce 1180 (dnes jen základy). Baziliky dalších benediktinských klášterů v Teplicích (ženský, založen 1158), Louňovicích pod Blaníkem (založen 1159), Postoloprtech a ve Vilémově (Havlíčkobrodsko, založen 1120) byly zcela zničeny za husitských válek.\n\nZa vlády Vladislava II. k nám byly povolány nové mnišské řády. V roce 1140 byl na pražském Strahově založen klášter premonstrátů. Byla zde vybudována monumentální trojlodní bazilika s dvouvěžovým průčelím, příčnou lodí na východě a třemi apsidami. Stavba byla vysvěcena v roce 1182, řada prvků se v barokní přestavbě dochovala dodnes. Kostel, stavěný po vzoru německých premonstrátských bazilik, se stal vzorem pro řadu staveb mladších. Ve stejném roce (1140) byl založen klášter premonstrátek v Doksanech. Na stavbě místní trojlodní baziliky se projevily poprvé italské vzory (apsidy po stranách boční lodi, věž nebo kupole nad křížením, slepé arkády jako členění zdi), výrazně se uplatnila architektonická plastika. Doksanská stavební huť měla velký význam v severozápadních Čechách, kde pod jejím vlivem vznikla tzv. #doksanská skupina kostelů (viz dále). V roce 1148 vystřídali premonstráti benediktini (od 1139) v klášteře v Želivi, kde vystavěli velkolepou trojlodní baziliku (dnes gotická stavba, upravená v baroku J. Santinim).\n\nU Juditina mostu byla založena komenda johanitů, u níž byla v letech 1165-1182 vybudována trojlodní bazilika s příčnou lodí a třemi apsidami.\n\nV roce 1142 byl založen cisterciácký klášter v Sedlci u Kutné Hory. Románská bazilika tohoto kláštera byla později zničena (současná stavba je gotická, s barokní přestavbou). V roce 1144 byl založen další cisterciácký klášter v Plasech, kde byla vystavěna trojlodní bazilika v letech 1154-1204 (dnes zachována dispozice a zdivo v barokní přestavbě). Jen zlomky stavby se zachovaly z cisterciáckého kláštera v Nepomuku (1142-1153).\n\nZ moravských klášterních staveb 12. století se žádná nedochovala – šlo o baziliky v Třebíči, Hradisku u Olomouce (od roku 1151 premonstrátské, kostel svěcen 1197), Dolních Kounicích (ženský premonstrátský klášter, založen 1181) a Louce u Znojma (premonstrátský klášter, založen 1190).\n\nVe 12. století výrazně vzrostl počet kostelů; důvodů bylo hned několik. V rámci církevní reformy bylo území království rozděleno do jednotlivých farností, v nichž byly zakládány farní kostely. Rovněž probíhala vnitřní kolonizace země, kdy byla osidlována dosud pustá území, vysazovány nové vesnice, zakládána města. Navíc došlo k ustavení šlechty, která převzala dosud propůjčený majetek do svého vlastnictví. To podnítilo čilou výstavbu na mnoha místech země.\nAč byla většina panských a vesnických kostelů drobných rozměrů, na několika místech vznikly honosné monumentální stavby. Příkladem je dokonale dochovaná románská bazilika Nanebevzetí Panny Marie v Tismicích na Kolínsku z konce 12. století. Jde o trojlodní stavbu s dvouvěžovým průčelím a třemi apsidami na východě, v jejímž interiéru se střídají pilíře a sloupy (byla zřejmě ovlivněna klášterním kostelem v Ostrově u Davle).\n\nMezi drobnými stavbami se objevují dva vyhraněné typy kostelů – centrální stavby (většinou rotundy s apsidou a věží) a jednolodní podélné stavby. Obohacením těchto víceméně starších typů byla architektonická reliéfní dekorace, přejatá z velkých dobových staveb. Zaměřila se především na sloupy pod tribunou, vítězný oblouk mezi lodí a apsidou, vnější reliéfní členění zdí (lizény, obloučkový vlys, slepé arkády), členění oken (větších a často sdružovaných, ve věžích obvykle do dvou řad trojitých oken) a vstupní portály.\n\nNadále jsou budovány pro české země charakteristické rotundy s apsidou, nověji obohacené o západní hranolovou nebo válcovou věž, v níž může být vložená tribuna. Věžička nad rotundou bývá opatřená lucernou. Výskyt rotund na území Čech a Moravy je zvláštností tohoto prostředí, vycházející z nejstarších známých rotund na velkomoravských hradištích; otázkou je, zda se jedná o kontinuitu nebo znak renesance.\n\nK nejznámějším dochovaným stavbám tohoto typu patří kostel sv. Jiří na Řípu (s válcovou věží, svěcen 1126), kostel sv. Maří Magdalény v Přední Kopanině (s hranolovou věží), rotunda sv. Kříže ve Starém Městě v Praze. Další dochované stavby – kostel sv. Martina v Kostelci u Křížků (rotunda s apsidou je presbytářem dnešního kostela), kostel sv. Jiří v Hradešíně (rotunda dnes tvoří západní část lodi) atd. Na Moravě jsou známy rotundy v Podolí u Jemnice (dochována věž), Šebkovicích, Velkém Újezdu (zanikla), Štěpkově, Častohosticích, Plavči, Žďárné u Boskovic.\n\nMimořádnou a unikátní stavbou je kostel sv. Prokopa v Záboří nad Labem. Jde o románskou patrovou kapli, klenutou v obou patrech na čtyři pilíře, s románskou předsíní a unikátním portálem, prozrazujícím francouzské vlivy (dodatečně byl v baroku upraven).\n\nRovněž na Moravě vznikly dvě stavby s netradiční dispozicí. Kostel sv. Petra a Pavla v Řeznovicích (u Ivančic) je vystavěn na půdorysu čtverce se třemi půlkruhovými apsidami a osmibokou vížkou nad lodí, kostel Nanebevzetí Panny Marie v Černvíru byl rovněž vystavěn na půdorysu čtverce, s apsidami na východě a západě.\n\nVšechny podélné románské kostely mají víceméně stejnou dispozici – k pravoúhlé obdélné lodi přiléhá na východě půlkruhová nebo podkovovitá apsida a na západě hranolová věž. Loď je plochostropá, v západní části lodi je umístěna tribuna, podklenutá jedním nebo dvěma poli křížové klenby bez žeber na sloupy nebo pilíře. Přístup na tribunu je buď z věže nebo schodištěm v síle zdi.\n\nK dobře dochovaným příkladům tohoto typu kostela z této doby patří např. kostel Panny Marie v Mohelnici nad Jizerou, kostel sv. Petra v Poříčí nad Sázavou, kostel sv. Jakuba v Jakubu u Kutné Hory (s unikátní reliéfní výzdobou fasády), kostel Zvěstování Panny Marie v Plaňanech (s gotickým presbytářem); dále pak kostel sv. Martina v Praze-Řepích, kostel sv. Havla ve Zbraslavi (věž a přilehlá část lodi). Jen drobné pozůstatky se zachovaly z kostelů ve Vinoři (věž) atd.\n\nNa Moravě jsou dochovány z tohoto typu kostely v Přibyslavicích, Bořitově, Lukovanech, Újezdu u Černé Hory, Červené Lhotě, Jakubově, Přeskačích aj.\n\nJiž začátkem 12. století začínají na českém území vznikat první hrady. Nejstarším našim hradem je Přimda (připomínán v roce 1124), z nějž se zachovala mohutná hranolová věž. K významným podnikům patřila stavba biskupského hradu v Roudnici nad Labem (po roce 1180 podle francouzských vzorů, se 7–8 válcovitými věžicemi po obvodu; později zcela přestavěn).\n\nVe dvanáctém století vznikají u nás první kamenné městské domy. Obvykle mají v přízemí jednu až tři místnosti s klenbou či stropem, případně klenuté čtyřmi poli na střední sloup. Patrové místnosti byly plochostropé, průčelní stěny (do ulice) hladké. Krásné příklady se dochovaly ve Starém Městě v Praze (Andělská kolej čp. 16 a Řetězová 222).\n\nNa sklonku 12. století probíhá v českém království boj o moc, chybí zde silné osobnosti a tím i nové impulsy v architektuře. Praha ztrácí dominantní postavení, těžiště nových stavebních podniků se přesouvá na území šlechty a do okrajových oblastí země. Navíc se během první poloviny 13. století začíná pomalu prosazovat nový, gotický sloh.\n\nJednou z nejcennějších románských památek je bazilika premonstrátského kláštera v Milevsku z let 1184-1187; trojlodí je podobné sesterské stavbě na Strahově, jen uvnitř jsou pilíře nahrazeny sloupy. Přes pozdější přestavby si kostel dochoval románský ráz. Z řady dalších klášterů, založených ke konci 12. století, se zachovalo jen málo pozůstatků (1182 – johanitské komendy v Manětíně a Kadani, před 1184 - cisterciácký klášter v Mnichově Hradišti, před 1188 – křižovníci Božího hrobu v Praze a ve Světci).\n\nNaopak na Moravě vznikaly v tomto období nejvýznamnější klášterní stavby, dodnes do různé míry dochované. V již zmíněném klášteře Louka u Znojma pod bazilikou byla vybudována dvoulodní krypta s tvarově nesourodými hlavicemi sloupů, zčásti se zachovala i apsida kněžiště baziliky. V roce 1205 byl z kláštera v Plasech osídlen cisterciácký klášter na Velehradě, kde v roce 1220 začala stavba kostela. Z monumentální baziliky Panny Marie se dodnes dochovalo zdivo a apsidy v závěru. Při stavbě klášterního kostela se objevily úplné novinky pro české prostředí, především šestidílná žebrová klenba (v presbytáři a ramenech příčné lodi). U pozdních klášterních staveb se ještě výrazněji projevoval dualismus – současné použití románského a gotického stylu (viz dále).\n\nK větším stavbám tohoto období patřil panský kostel sv. Jiljí v Milevsku, z něhož se dosud dochovala věž a severní část lodi; sdružená okna věže vynikají velmi jemnou a plastickou dekorací, obdobnou kapli v chebské falci.\n\nJinak nadále vznikají stavby již dříve uvedených typů, převažují jednolodní tribunové kostely. Románské formy se nyní objevují především v okrajových oblastech země, především pak v severozápadních a jižních Čechách, ve středních Čechách doznívá činnost doksanské huti. Jinde nevynikají ani počtem, ani architektonickým pojetím. K zachovaným příkladům staveb mimo uvedená území patří např. kostel sv. Martina ve zdi v Praze.\n\nJiž od 12. století vznikaly na území středních Čech jednotlivé stavby, vytvořené nebo ovlivněné činností doksanské huti, budující klášter premonstrátek v Doksana kostelíků má ucelený výtvarný ráz, odlišný od jiných staveb. Jednotlivé motivy se však nevyvíjejí, spíše dožívají a zanikají. Architektonicky zajímavým řešením vynikají dochované kostely v Poříčí nad Sázavou (s hranolovými věžemi po stranách vchodu jako u bazilik, podložený kryptou) a v Kondraci (s malými válcovitými věžemi po stranách vchodu, opět po vzoru bazilik) K dalším významným zachovaným stavbám patří kostely v Čečelicích (se zajímavým okenním sloupkem), Cítově (se slepé arkádami a nádherným jižním portálem), Holubicích (rotunda s apsidou), Kostomlatech pod Řípem (podélný s apsidou), Kyjích u Prahy (podélný, s věží v šířce lodi), Čelákovicích (podélný, s portálem), Žabonosech (přední část lodi s tribunou a portálem), Chřenovicích (věž a loď s portálem), Hrusicích (s bohatě zdobeným portálem) aj.\n\nKostelíky severozápadních Čech tvoří početnou, výtvarně ucelenou skupinu. Výrazné je u nich reliéfni členění plochy vnějších stěn a mohutné rozvinutí tribuny. Výtvarně navazují na architekturu Saska, Frank a v té době říšského Chebu. Velký vliv na danou skupinu měla výstavba klášterního kostela v Teplé (založen 1193, kostel svěcen 1232), z nějž se dodnes dochoval východní závěr a dvouvěžové průčelí. U tohoto kostela se u nás poprvé objevila nová dispozice – síňové (halové) trojlodí, které se od dosavadních bazilik liší stejnou výškou hlavní a bočních lodí. V roce 1192 byl založen cisterciácký klášter v Mašťově, který byl pro nevýhodnou polohu přenesen do Oseku; zde vznikla monumentální bazilika s hrotitými arkádami, zachovaná dnes v barokní přestavbě.\n\nZ malých staveb této oblasti jsou nejvýznamnějšími památkami (které patří k nejlépe dochovaným románským památkám vůbec) kostel sv. Mikuláše ve Vinci a kostel sv. Mikuláše v Potvorově. Do dneška se dochovaly v prakticky nezměněné podobě, s bohatě reliéfně zdobeným interiérem, výraznou tribunou a krásným vstupním portálem. K dalším dochovaným stavbám tohoto území patří kostely v Želkovicích (rotunda s lucernou), Kostomlatech pod Milešovkou, Vroutku, Údlicích (se slepou arkádou na apsidě) aj.\n\nJižní Čechy se ve 13. století dostaly do držení rodů rakouských a německých. Na stavbách se zde projevovaly vlivy jak ze severu (Milevsko, Strakonice), tak z jihu, z oblastí držitelů. Velký význam mělo pro oblast založení komendy johanitů ve Strakonicích, kde byl budován komplex budov od roku 1225. Charakteristickým prvkem je zde zdobení portálů a oken prvkem bobulí. Pod vlivem huti vznikla část hradní kaple na hradu Blatná a dále např. kostely ve Volenicích (dochována část zdiva a jižní portál), Chelčicích (jižní portál), Kvášňovicích, Dobrši (část zdiva a západní portál), Újezdci u Bělčic, Radomyšli (západní dvě klenebná pole) aj.\n\nRovněž na Moravě vznikla řada tribunových kostelů, které však nedosáhly úrovně skupiny kostelů ze severozápadních Čech (např. Staré Hvězdlice). Pod rakouským vlivem se vyvinula pozdní varianta, kostely s protáhlým pravoúhlým kněžištěm (již s křížovou žebrovou klenbou), podepřeným nárožními opěrnými pilíři. Tyto stavby jsou nejčastější na jihu Moravy.\n\nRovněž pod rakouským vlivem vznikla specifická moravská stavba karneru. Jednalo se o patrové hřbitovní kaple, převážně kruhového půdorysu se svatyní v horní části, s apsidou na půdorysu půlkruhu, polygonální nebo arkýřovou. K příkladům patří stavby ve Vranově nad Dyjí, Hrádku, Moravských Budějovicích, Bítově, Stonařově, Šatově, Starém Městě u Uherského Hradiště (na půdorysu šestiúhelníka) a jinde.\n\nPředevším ve středních Čechách se začínají budovat hrady různých typů (s obvodovou zdí, kastely, hrady přechodného typu, bergfritová dispozice). K našim hradům s románským základem tak mimo dříve zmíněnou Přimdu a Roudnici patří např. Hlavačov, Angerbach, Křivoklát, Jivno, Týřov, Zbiroh, Krašov, Loket (s rotundou) aj. V jižních Čechách byly budovány hrady Zvíkov (od 1234), Jindřichův Hradec (zmíněn 1220), Landštejn aj. Na Moravě byly budovány hrady Hukvaldy, Lukov, Nový Hrádek u Olomouce, Břeclav, Jemnice, Mikulov, Znojmo (nedochován), Veveří, Zelená Hora u Pustiměře (biskupský, zanikl), hrádky Bukov, Hrádek u Tasova, Brumov aj.\nU pozdních románských staveb se začínají objevovat nové, gotické prvky; přitom celkové vyznění architektury zůstává nadále románské. Tento sloh bývá označován jako románsko-gotický, či přechodní. K typickým novým prvkům patří lomené oblouky, použité v oknech, na portálech či arkádách. Těmito rysy se vyznačují klášterní stavby v Předklášteří u Tišnova (1233-1239), Žďáru nad Sázavou nebo Oslavanech (1225-1228).\n\nNejpozoruhodnějším výtvorem závěru románského období je však klášterní bazilika sv. Prokopa v Třebíči. U této stavby se nejvýrazněji projevuje slohová rozpačitost a tvarová nesourodost. Zastaralý půdorys jihoněmeckého typu s konzervativním presbytářem (s ojedinělými přepážkami mezi poli klenby – francouzský vliv) kontrastují s moderními prvky – sloupková galerie, růžicové okno, sochařská výzdoba. Ve své době architektura kostela ovlivnila řadu menších, většinou nedochovaných staveb, jako mladší části kláštera Velehrad, nejstarší části dominikánského kostela v Jihlavě či kostely v Třebíči, Horním Újezdu, Čáslavicích a Měříně (zde zachováno jádro trojlodí a zdobný portál).\n\n\n"}
{"id": "435199", "url": "https://cs.wikipedia.org/wiki?curid=435199", "title": "Witold Lutosławski", "text": "Witold Lutosławski\n\nWitold Roman Lutosławski (25. ledna 1913, Varšava – 7. února 1994, tamtéž) byl polský hudební skladatel a dirigent. Byl jedním z nejvýznamnějších skladatelů 20. století. \n\nWitold Roman Lutosławski se narodil 25. ledna 1913 ve Varšavě jako nejmladší ze tří bratrů. Lutoslawského rodiče pocházeli z polské venkovské šlechty. Rodina vlastnila majetek v Drozdovu v Podleském vojvodství. Otec, Józef Lutosławski, se politicky angažoval v Polské národní demokratické straně (\"Endecja\"). V roce 1915 uprchli před pruskými vojsky do Moskvy, kde otec organizoval polské legie s cílem osvobodit Polsko. Domníval se, že Rusko by mohlo garantovat bezpečnost nového polského státu. Po bolševické revoluci v roce 1917 nová vláda sjednala s Německem mír a aktivity Józefa Lutosłavského se dostaly do rozporu s bolševickým režimem. Byl zatčen spolu se svým bratrem, uvězněn a v září roku 1918 popraven. \n\nZbytek rodiny se po válce vrátil do nezávislého Polska, ale svůj majetek našli v dezolátním stavu. Po nepříliš neúspěšných pokusech o obnovu hospodářství se Witoldova matka vrátila do Varšavy a pracovala jako lékařka a překládala z angličtiny knihy pro děti. Od šesti let hrál Witold na klavír a ve Varšavě od roku 1924 navštěvoval Gymnázium Štěpána Báthoryho. Od roku 1925 studoval hru na housle na Varšavské hudební škole. V roce 1931 vstoupil na Varšavskou univerzitu, kde studoval matematiku a vedle toho navštěvoval kompoziční oddělení na konzervatoři. Jeho učitelem byl známý polský skladatel Witold Maliszewski, žák Nikolaje Rimského-Korsakova. V roce 1933 zanechal hry na housle, opustil i studium matematiky a zcela se soustředil na klavír a na skladbu. Klavírní třídu absolvoval u profesora Jerzyho Lefelda v roce 1936 a kompoziční oddělení o rok později.\n\nV roce 1939 dokončil své \"Symfonické variace\", které měly premiéru v polském rozhlase. Jeho plány na další studium v Paříži přerušila Druhá světová válka. Lutosławski byl mobilizován a sloužil jako radista v Krakovské armádě. Brzy byl zajat Němci, během pochodu do zajateckého tábora se mu však podařilo uprchnout. Jeho bratr byl zajat sovětskými vojáky a zemřel v pracovním táboře na Sibiři.\n\nVydělával si na živobytí hrou na klavír po varšavských kavárnách. S přítelem, skladatelem Andrzejem Panufnikem, vytvořil klavírní duo. V té době byly koncerty, jako všechna veřejná shromáždění, okupanty zakázány a kavárna byla jediné místo, kde se mohla veřejně provozovat hudba. Uváděli vlastní úpravy skladeb širokého žánrového rozsahu. Mezi jinými to byly později známé \"Variace na Paganiniho téma\". V kavárně Aria se také Lutoslawski setkal se svou budoucí ženou Marií Danutou Bogusławskou, sestrou spisovatele Stanisława Dygata.\n\nLutosławski opustil v červenci 1944 s matkou Varšavu, jen několik dní před vypuknutím Varšavského povstání. Vzal sebou pouze několik partitur a náčrtků. Zbytek jeho hudby byl ztracen během destrukce Varšavy i jejich rodinného sídla v Drozdowu. Do zničené Varšavy se Lutoslawski vrátil až po podepsání \"Dohody o přátelství, vzájemné pomoci a poválečné spolupráci mezi SSSR a Polskem\" v dubnu 1945. \n\nV poválečných letech dokončil svou \"1. symfonii\", jejíž rukopis zachránil při útěku z Varšavy. Poprvé byla provedena v roce 1948. Zkomponoval také hudbu k filmu popisujícímu rekonstrukci Varšavy, která bývá uváděna samostatně jako \"Varšavská suita\", sbírku polských lidových koled a několik klavírních skladeb.\n\nV roce 1945 byl zvolen tajemníkem a pokladníkem nově ustaveného \"Svazu polských skladatelů\" (ZKP — Związek Kompozytorów Polskich). O rok později se oženil s Marií Danutou Bogusławskou. Ta se mu stala celoživotní oporou. Stala se jeho kopistkou a její grafické nadání mu pomohlo řešit problémy spojené s notací svých pozdějších skladeb.\n\nKomunistický režim, který vládl v následujících letech v Polsku, přijal tzv. Ždanovovu doktrínu v kultuře. Skladatelé byly povinni komponovat pouze ve stylu socialistického realismu. Jakékoliv moderní umělecké směry byly potlačovány a zakazovány. Tato doktrína ovládla i Svaz skladatelů a Lutosławski se funkcí ve výboru vzdal. Jeho 1. symfonie byla prohlášena za formalistickou a většina jeho tvorby byla ignorována. Po Stalinově smrti v roce 1953 došlo v Polsku k mírnému uvolnění. Obdržel \"Cenu ministerského předsedy\" za cyklus dětských písní a Varšavská filharmonie s velkým úspěchem uvedla jeho \"Koncert pro orchestr\", za který následujícího roku získal dvě státní ceny.\n\nV roce 1956 vznikl z iniciativy skladatelů Tadeusze Bairda a Kazimierza Serockého Mezinárodní hudební festival soudobé hudby Warszawska Jesień (\"Varšavský podzim\"). První festival soudobé hudby v zemích sovětského bloku. Na tomto festivalu zazněla v roce 1958 jeho \"Musique funèbre\", komponovaná k desátému výročí smrti Bély Bartóka. Tato skladba si získala mezinárodní pozornost. Byla oceněna výroční Cenou Svazu skladatelů a Cenou IRC (\"International Rostrum of Composers\"). Na této skladbě a na \"Pěti písních\" z let (1956–1957) se rozvíjelo autorovo harmonické a kontrapunktické myšlení. Zavedl svůj specifický způsob dvanáctitónového systému a pokusil se o zavedení prvku náhodnosti (aleatorika) do svých skladeb. Tyto prvky se staly charakteristické pro jeho další tvorbu.\n\nVedle skladeb vážné hudby komponoval v letech 1957–1963 pod pseudonymem Derwid i populární a taneční skladby. Byly to jednak dozvuky jeho kavárenského hraní v době 2. světové války a jednak vznikaly i z podnětu známé polské kabaretní zpěvačky Kaliny Jędrusikové, která byla jeho švagrovou.\n\nV roce 1963 uvedl Lutosławski na hudebním festivalu v Záhřebu \"Trois poèmes d'Henri Michaux\" pro sbor a orchestr. Od té doby se datuje nepřetržitá řada zahraničních úspěchů. Jeho skladby uváděla přední světová hudební tělesa a umělci, jako např. skladatelé a dirigenti Benjamin Britten, Pierre Boulez Paul Sacher, zpěvák Peter Pears, violoncellista Mstislav Rostropovič a další. Získal také velké množství státních cen i cen na zahraničních festivalech.\n\nOkolo roku 1980 začalo v Polsku docházet k převratným změnám. V roce 1978 byl zvolen papežem Jan Pavel II., v roce 1980 vzniklo odborové hnutí Solidarita vedené Lechem Wałęsou a v roce 1981 vyhlásil předseda polské vlády generál Wojciech Jaruzelski výjimečný stav, ve snaze zabránit šířícímu se vlivu Solidarity. Lutosławski odmítl jakoukoliv spolupráci s polskou vládou a na podporu Solidarity předal nahrávku prvního provedení své 3. symfonie, aby byla hrána v gdaňském chrámu stávkujícím dělníkům. V roce 1983 byl odměněn Cenou solidarity.\n\nZa své dílo i občanské postoje získal po světě řadu cen, čestných doktorátů apod. Hodně cestoval a uváděl svá díla. V devadesátých letech však onemocněl rakovinou. Na počátku roku 1994 byl operován, ale 7. února téhož roku zemřel ve věku 81 let. Je pochován ve Varšavě, na hřbitově Powązkowskim. Krátce po něm zemřela i jeho žena Danuta.\n\n\n\n\nDále byl členem akademií umění a věd v mnoha státech Evropy a v USA. Jeho jméno nese řada hudebních a vědeckých institucí. 18. září 2013 dala Národní banka polská do oběhu mince s portrétem skladatele v nominálních hodnotách 200 zł, 10 zł a 2 zł. Sejm Polské republiky vyhlásil rok 2013 rokem Witolda Lutosławského.\n\n\n\n\n\n"}
{"id": "435203", "url": "https://cs.wikipedia.org/wiki?curid=435203", "title": "Mosasaurus", "text": "Mosasaurus\n\nMosasaurus („ještěr od řeky Mázy“) je vyhynulým rodem svrchnokřídového mořského plaza z čeledi Mosasauridae. Jedná se o nejznámějšího a také prvně popsaného zástupce této skupiny. První pozůstatky tohoto rodu byly objeveny již kolem roku 1764 na území Nizozemska. Mosasauři žili v mořích pozdní křídy, asi před 70 až 66 miliony let na území dnešní Západní Evropy. Všichni vymřeli spolu s neptačími dinosaury a ptakoještěry na konci druhohor. Tento rod dnes zahrnuje asi 19 druhů, jejich klasifikace však není zcela ujasněná.\n\nStejně jako ostatní zástupci čeledi byl i \"Mosasaurus\" dobře adaptován k životu v moři. Jeho končetiny se přeměnily na ploutve, přední byly mírně delší než zadní. Mosasauři byli poměrně robustní a mohli dosahovat délky až kolem 12 metrů, patřili tedy k největším mořským živočichům své doby. Šlo o dravce, kteří se specializovali na lov mořských obratlovců i bezobratlých. Podle toho byla jejich dlouhá a štíhlá tlama vyzbrojena různými typy zubů, které mohly drtit schránky nebo také řezat kusy masa z těl kořisti. Mohutný a silný ocas sloužil k lepšímu manévrování pod vodou.\n\nPrvní exemplář mosasaura byl objeven již roku 1764 nedaleko nizozemského Maastrichtu. Dnes se tento exemplář nachází v Teylersově muzeu v Haarlemu. Druhý exemplář byl objeven mezi roky 1770 a 1774 na stejném místě (v podzemních křídových lomech u Maastrichtu) a byl vykopán za pomoci vojenského lékaře v penzi Johanna Leonarda Hoffmanna (1710–1782). V roce 1794 však byla tato cenná fosílie odvezena do Paříže jako válečná kořist francouzských revolučních vojsk, která oblehla a obsadila Maastricht. Zkamenělinu lebky mosasaura pak zkoumal věhlasný přírodovědec Georges Cuvier. Teprve roku 1822 pojmenoval tohoto mořského plaza britský paleontolog William D. Conybeare.\n\nMosasaurus jako obří mořský dravý plaz figuroval již v nejednom díle z žánru sci-fi i v dokumentech o pravěkém životě. Mezi nejslavnější zobrazení patří obří jedinec, chovaný jako zábavní atrakce ve filmu \"Jurský svět\" z roku 2015.\n\n\n"}
{"id": "435209", "url": "https://cs.wikipedia.org/wiki?curid=435209", "title": "Nouveau Parti anticapitaliste", "text": "Nouveau Parti anticapitaliste\n\nNová antikapitalistická strana ( Nouveau Parti anticapitaliste, NPA) je francouzská krajně levicová politická strana. Vznikla v únoru 2009 v návaznosti na dobrovolné rozpuštění Revoluční komunistické ligy (LCR). Jejím cílem je sjednotit všechny síly nalevo od Socialistické strany (PS), včetně těch, které odmítaly spolupráci s LCR z důvodu odporu k trockismu.\n\nO vzniku nové strany se začalo uvažovat ihned po prezidentských volbách 2007, ve kterých kandidát LCR Olivier Besancenot obdržel 1 498 581 hlasů a skončil na pátém místě (kandidáti nalevo od PS získali celkem 7 %, ve volbách 2002 dokonce přes 10 %). Utvoření nové strany mělo sjednotit rozličné proudy krajní levice pod společnou vizí antikapitalismu.\n\nLCR předpokládala, že nová strana musí \"revolučně přeměnit společnost\" v rámci sociálních bojů a ve volbách a musí být naprosto nezávislá vůči Socialistické straně. Proces vytváření strany \"zezdola\" probíhal v jednotlivých městech skrze zakládání místních výborů na universitách a pracovištích. Před zakládajícím sjezdem proběhla dvě národní setkání výborů.\n\nZakládající sjezd proběhl 6-8. února 2009 a odsouhlasil název Nová antikapitalistická strana, který byl původně pouze provizorní (dále se uvažovalo o Revoluční antikapitalistické straně, Antikapitalistické straně, Straně antikapitalistické levice atd.). Olivier Besancenot, který byl zvolen mluvčím nové strany, prohlásil, že \"NPA není pouze trockistická. Přebírá všechny revoluční tradice, marxistické, ale také libertářské\".\n\nPři svém vzniku vykazovala strana 9 123 členů, tj. třikrát více než LCR.\n\nZačátkem roku 2009 se strana postavila za generální stávku na Guadeloupu (označila ji za \"příklad k následování\") a podporovala \"Alianci proti prospěchářům\" (Liyannaj Kont Pwofitasyon).\n\nNová antikapitalistická strana se vnímá jako strana sociálních bojů a ekologie.\n\nBěhem procesu zakládání strany vytyčila cíl vytvořit \"levici, která se nevzdává, levici boje, antikapitalistickou, internacionální, antirasistickou, ekologickou, feministickou, vzpouzející se každé diskriminaci\" s vizí \"revoluční přeměny společnosti\" a vytvoření \"socialistické demokracie 21. století\".\n\nNPA odmítá totalitní režimy bývalého sovětského bloku, které hodnotí jako \"byrokratické karikatury\" a prosazuje systém samospráv. Dále se staví za antiproduktivismus.\n\nPro volby do Evropského parlamentu odmítla nabídku Levicové fronty (FG) na společnou kandidátku a rozhodla se postupovat samostatně. Předvolební průzkumy jí přisuzovaly možný zisk až 9 % hlasů, nicméně nakonec získala pouze 840 713 hlasů (tj. 4,88 %) a žádný mandát (FG vyslala do Evropského parlamentu pět svých zástupců).\n\nPro regionální volby 2010 se rozhodla znovu ve většině regionů postupovat samostatně. Velkým mediální zájem vyvolalo zařazení muslimky Ilham Moussaidové, která se prezentovala se zahalenou hlavou. To odsoudila většina politických stran. Poslankyně Svazu pro lidové hnutí Chantal Brunelová prohlásila, že se jedná \"o šokující provokaci a instrumentalizaci náboženských praktik pro potřeby volebního boje.\" Předsedkyně Socialistické strany Martine Aubryová sdělila, že by nikdy nesouhlasila s tím, aby se na kandidátce socialistů objevila zahalená žena, jelikož to odporuje rovnosti pohlaví a republikánským hodnotám. Volební výsledek, který činil pouze 2,85 % hlasů v 1. kole pro patnáct samostatných kandidátek NPA, byl zhodnocen jako \"nedobrý\". Společné kandidátní listy s Levicovou stranou (PG) podané ve třech regionech obdržely mezi 4-5 % hlasů, ve dvou ze třech regionů pak společná kandidátka s Levicovou frontou překročila práh nutný pro postup do druhého kola (8,59 % v Languedoc-Roussillon a 13,13 % v Limousin). V Limousin právě kvůli přítomnosti NPA odmítli socialisté na rozdíl od ostatních regionů s Levicovou frontou \"fúzovat\" (platný způsob utvoření jednotného koaličního listu pro 2. kolo), ta se tudíž prezentovala samostatně a získala 19,1 % hlasů a 6 mandátů, z toho 2 pro NPA.\n\nKandidátem v prezidentských volbách 2012 byl dělnický aktivista Philippe Poutou, který ovšem v průzkumech nedosahoval více než 1%. Nakonec získal 411 160 hlasů, tj. 1,15%. Většina hlasů krajní a radikální levice připadla kandidátovi Levicové fronty Mélenchonovi, který obdržel přes 11% hlasů.\n\n"}
{"id": "435211", "url": "https://cs.wikipedia.org/wiki?curid=435211", "title": "Stroopův test", "text": "Stroopův test\n\nStroopův test je psychologický test, dokládající, že člověk je při vykonávání nějakého úkolu snadno rozptýlen svými automatickými reakcemi a návyky. Dnes bývá hojně využíván pod názvem Stroopova úloha k testování pozornosti, identifikaci specifických poruch učení. Test je pojmenován po americkém psychologovi Johnu Ridley Stroopovi (1897 - 1973), který se tímto fenoménem zabýval. Poprvé byl publikován v r. 1929, ale pravděpodobně byl vynalezen už v 19. století.\n\nPokuste se co nejrychleji jmenovat barvy následujících políček:\n\nNyní se pokuste co nejrychleji jmenovat barvy následujících slov (bez ohledu na význam slov): \n\nTest ukazuje, že pokud jsou slova vytištěna odlišnou barvou, než je jejich význam, člověk má bezděčnou tendenci automaticky číst jejich význam a značně se tím zpomaluje jeho schopnost správně identifikovat barvy.\n\nTest byl později zkoušen v mnoha modifikacích. Například se zjistilo, že reakci na barvu nezpomalují jen slova označující barvy, ale i slova významově spjatá s nějakou barvou (krev – červená, obloha – modrá) a slova pro konkrétního uživatele citově zabarvená (vulgarismy, nepříjemná slova).\nTest se kromě výzkumu pozornosti a zaměřenosti užívá k dalším studiím lidského vědomí – např. při výzkumu bilingvismu, specifických poruch učení a dalších. Ukazuje se také souvislost výsledku testu s některými duševními poruchami, například zvýšenou iritabilitou při depresivních poruchách aj. .\n\n"}
{"id": "435212", "url": "https://cs.wikipedia.org/wiki?curid=435212", "title": "Adam Michnik", "text": "Adam Michnik\n\nAdam Michnik (* 17. října 1946, Varšava) je polský historik, esejista, publicista a politický komentátor, šéfredaktor deníku \"Gazeta Wyborcza\". Jeho polovičním bratrem je stalinistický soudce Stefan Michnik.\n\nAdam Michnik se začal veřejně angažovat v různých neformálních diskusních klubech již na střední škole. V roce 1964 začal studovat historii na Varšavské univerzitě, ale již o rok později byl z politických důvodů podmínečně vyloučen ze studia. V roce 1968 se zúčastnil březnových demonstracích polských studentů a byl zato odsouzen k nepodmíněnému trestu odnětí svobody na tři roky. Roku 1969 byl sice na amnestii propuštěn, ale ve studiu mohl pokračovat až roku 1970 na Univerzitě Adama Mickiewicze v Poznani. Zde studia sice dokončil, ale musel pak dva roky pracovat jako svářeč. Poté žil v letech 1976 až 1977 v Paříži, ale rozhodl se vrátit do vlasti, kde se naplno zapojil do opozičního hnutí proti komunistickému režimu.\n\nByl spoluzakladatelem \"Výboru na ochranu pracujících\" (KOR – Komitet Obrony Robotników) a následně výraznou osobností nezávislého odborového hnutí \"Solidarita\". Až do roku 1989 se podílel na vydávání samizdatových periodik \"Zapis\", \"Krytyka\" a \"Biuletyn Informacyjny\". Poté, co Wojciech Jaruzelski vyhlásil v prosinci 1981 v Polsku výjimečný stav, byl zatčen a internován (na svobodu byl propuštěn až v roce 1984). Za organizování stávky v gdaňských loděnicích byl však v letech 1985–1986 znovu uvězněn. Celkem strávil ve vězení šest let.\n\nOd roku 1988 působil jako poradce Lecha Wałęsy a v roce 1989 se s ním podílel na jednáních u kulatého stolu s představiteli komunistické moci. V prvních postkomunistických svobodných volbách v Polsku byl pak zvolen poslancem a tento mandát vykonával dva roky. Od roku 1989 je šéfredaktorem polského deníku \"Gazeta Wyborcza\", který pomáhal založit (pro své příspěvky zde používal také pseudonymy Andrzej Zagozda a Andrzej Jagodziński).Je autorem mnoha knih (do roku 1989 mohly vycházet jen v cizině), ve kterých se věnuje polským dějinám i dějinám celého středoevropskému prostoru, a to zejména v posledních dvou stoletích. Své články publikuje nejen doma, ale také v mnoha zahraničních časopisech jako je \"Der Spiegel\", \"Le Monde\", \"Libération\", \"Lettre Internationale\", \"The New York Review of Books\", \"The Washington Post\" a v další.Za svou činnost obdržel Adam Michnik celou řadu významných ocenění. Čestný doktorát (dr. h. c.) mu byl udělen na mnoha vysokých školách (například The New School for Social Research v New Yorku, University of Minnesota, Connecticut College, University of Michigan, Pedagogická univerzita v Krakově, Karlova univerzita v Praze), roku 2003 mu byl propůjčen Řád Tomáše Garrigua Masaryka III. třídy a roku 2010 získal nejvyšší polské státní vyznamemání Order Orła Białego (Řád bílé orlice).\n\n\n\n\n"}
{"id": "435213", "url": "https://cs.wikipedia.org/wiki?curid=435213", "title": "Palivové čerpadlo", "text": "Palivové čerpadlo\n\nPalivové čerpadlo nebo palivové dopravní čerpadlo je součástka v palivovém okruhu motoru, která dopravuje palivo z nádrže do dalších částí okruhu. Tou je dnes většinou \"vstřikovací čerpadlo\", ale dřív to byl karburátor nebo přímo vstřikovač u pneumatického vstřikování. \n\nPalivové čerpadlo zaplavuje vstřikovací jednotky čerpadla nebo plovákovou komoru karburátoru. Plnící tlak v celém režimu provozu udržuje přetlakový ventil. Pohon čerpadla je od motoru přes vačkový hřídel ventilového rozvodu nebo vlastním pohonem ve skříni vstřikovacího čerpadla či elektrický. Používají se většinou pístová čerpadla.\n"}
{"id": "435225", "url": "https://cs.wikipedia.org/wiki?curid=435225", "title": "Drak (předmět)", "text": "Drak (předmět)\n\nDrak je létající zařízení těžší než vzduch spojené lanem se zemí, které se ve vzduchu udržuje bez vlastního pohonu, pouze na základě aerodynamických sil.\n\nDrak se drží v povětří díky dynamickému vztlaku – tedy proudění vzduchu podél nakloněné roviny. Vzhledem k tomu, že na rozdíl od např. bezmotorových letadel je drak většinou upoután na jednom místě vůči zemskému povrchu, je k jeho udržení ve vzduchu zapotřebí větru.\n\nJednodušší typy draků dnes slouží především k zábavě, jako hračky – jednoduché letecké modely, vedené lanem (či lanky) nataženým ze země. Vlastnoručně vyrobené draky v poslední době začínají být vytlačovány kupovanými, technicky vyspělejšími typy, které jsou do značné míry řiditelné a s nimiž je možné zvládat i složitější akrobatické kousky. Technické zvládnutí letu a estetické kvality draka jsou dvěma hlavními disciplínami, které se hodnotí v soutěžích, obvykle nazývaných „drakiády“.\n\nÚzce souvisejícím sportem je také tzv. powerkiting, neboli jízda za drakem. Slovo kiting je vlastně anglickým pojmem pro pouštění draka, často se však užívá pro označení zvláštní disciplíny, kdy se člověk nechá drakem (speciálního paraglidingového typu) táhnout na surfu, skateboardu či snowboardu.\n\nV Orientu, především v Číně, byly draky často vypouštěny během náboženských slavností. Většinou byly konstruovány v podobě různých bájných stvoření – draků, hadů a ryb – a jejich vypouštění na oblohu mělo symbolický význam.\n\nV době před rozvojem modernějších typů letadel byly draky využívány v meteorologii a dokonce ve vojenství. Svou zlatou éru zažily v druhé polovině devatenáctého století. Před první světovou válkou se je armáda snažila zdokonalit pro výzvědné účely a speciálně upravené draky dokázaly dokonce nést lidskou posádku. Leutnant Brooke-Smith vystoupal roku 1905 na soustavě draků do výšky 1048 metrů. \nPřed vysláním prvních meteorologických družic se používalo meteorologických draků, které stoupaly do značných výšek. Rekord dosažený jediným drakem byl ustanoven 28. února 1898 v Miltonu (USA), kdy krabicový drak na ocelovém lanku vystoupal do výšky 3200 metrů (3801 m nad mořem). Ještě lepšího výsledku bylo dosaženo 1. srpna 1919 nad německým Lindenbergem, kdy krabicový drak, podporovaný soustavou osmi dalších draků, spojených celkem 15 km drátu, vystoupal do výšky téměř devět a půl kilometru.\n\n\n"}
{"id": "435227", "url": "https://cs.wikipedia.org/wiki?curid=435227", "title": "Ackermannovo sdružení", "text": "Ackermannovo sdružení\n\nAckermann-Gemeinde (\"Oráčova obec\", \"Oráčovo společenství\", \"Ackermannovo sdružení\") je občanské sdružení při německé katolické církvi, které se věnuje usmíření mezi Němci, Čechy, Slezany a Slováky. Své sídlo má v Mnichově. \n\nAckermannova společnost vznikla v lednu 1946 sloučením bývalých členů katolických spolků a ze sdružení vysídlených Němců z Československa. Mezi zakládající osobnosti patřil politik Hans Schütz (předseda 1946–1970) a P. Pavel Sládek (církevní asistent 1946–1980). Po Hansi Schützovi nastoupil Josef Stingl, který byl předsedou až do roku 1991. Název sdružení je odvozen záměrně od středověké básně z roku 1400 \"Oráč z Čech\" (německy \"Ackermann aus Böhmen\") básníka Jana ze Žatce. \n\nOd roku 1991 má svaz pobočku také v Praze, s názvem Sdružení Ackermann-Gemeinde. Spolek sídlí v opatství Emauzského kláštera. Předsedou tohoto sdružení v Česku je od roku 2010 Martin Kastler.\n\nSdružení se snaží o zvýšení povědomí u německého obyvatelstva o Čechách, Moravě, Slezsku a Slovensku a o budování přeshraniční spolupráce. Vystupuje na obranu demokracie a ochranu lidských práv bez ohledu na etnický původ. Sdružení vydává literaturu zabývající se německo-českými dějinami a organizuje společná setkání Němců a Čechů. Poskytuje finanční podporu při obnově zničených nebo poškozených kostelů, hřbitovů, památníků a podporuje žijící zástupce německé menšiny v Česku. \n\nMládežnická organizace Ackermanova sdružení je založenou organizací z roku 1950 pod názvem \"Junge Aktion\" a která je v BDKJ zastoupena organizací Aktion West-Ost. \"Junge Aktion\" zahrnuje od roku 2000 také studentskou organizaci \"Hochschulring Ackermann-Gemeinde\" založenou v roce 1948, která patřila pod Arbeitsgemeinschaft katholischer Studentenverbände (AGV) (Asociaci katolických studentských sdružení) a \"Vereinigung Heimatvertriebener Deutscher Studenten\" / \"VHDS\" (\"Svaz německých vyhnaných studentů\" / \"VHD\"). \n\nČlenové sdružení se setkávají každé tři roky. V roce 2009 to bylo poprvé v České republice, konkrétně v Plzni. Obec také pořádá širší setkání, např. \"XXII. Brněnské symposium 2013 – „Dialog ve středu Evropy“ k tématu „Co Evropa (a my) má (máme) ještě společného?“\", pořádané společně se Společností Bernarda Bolzana a městem Brno.\n\nAckermann-Gemeinde se při své práci opírá o partnerství s českými a slovenskými organizacemi. Mezi ně patří:\n\nAckermannovo sdružení vydalo v roce 1973 u příležitosti 1000 let diecéze v Praze známou knihu středověkého autora Jana ze Žatce (asi 1360 – asi 1414) v edici Insel-Bücherei (Leipzig, Insel-Verlag, 1916)\n\nAckermannovo sdružení je rozděleno v zásadě podle diecézí, přitom na severozápadě, severovýchodě a na jihu východního Německa je několik diecézí pospojováno.\n\n"}
{"id": "435229", "url": "https://cs.wikipedia.org/wiki?curid=435229", "title": "Harappské písmo", "text": "Harappské písmo\n\nJako harappské písmo se označují krátké řetězce jednoduchých symbolů, které byly užívány harappskou kulturou v době někdy mezi 26. až 20. stoletím př. n. l. Navzdory mnohým pokusům zůstává toto písmo dosud nerozluštěno. Není známo, v jakém jazyce jsou jednotlivé nápisy psané, badatelé se ani neshodnou, zda se skutečně jedná o písmo, či zda jde o symbolický systém nejazykové povahy.\n\nV minulosti někteří vědci jako Alexander Cunningham považovali harappské nápisy za archetyp písma bráhmí. S tímto postojem však dnes většina vědců nesouhlasí a bráhmí, v němž jsou psány nápisy krále Ašóky, dnes odvozuje z písma aramejského.\n\nZ dob Harappanů se dochovaly četné nápisy. Zda jde však vůbec o písmo, nebylo dosud prokázáno. Symboly se nacházejí především na malých pečetidlech, jejichž rozměry se pohybují okolo 4×4 cm, 5×5 cm atd. Často jsou jejich plochy rozděleny na horní a dolní část, přičemž dolní část zabírá obrázek zvířete a horní obsahuje znaky. Přes dlouholeté úsilí badatelů interpretovat systém jako písmo zůstávají nálezy nerozluštěny. Různí badatele uvažují o různém počtu samostatných znaků podle toho, co považují za znaky odlišné a co za pouhé varianty. Nejčastěji se uvažuje o přibližně čtyřech stovkách jedinečných symbolů.\n\nPokud o písmo skutečně šlo, analýzy ukazují, že by mohlo být logosylabického charakteru (znak vždy zastupuje slovo). Směr zápisu byl zprava doleva, v občasných případech se na další řádce měnil (bustrofédon).\n\nPráci badatelům ztěžuje fakt, že není vyjasněn původ ani jazyk Harappanů a tím ani jejich přiřazení k některé z jazykových rodin. Dosud bylo publikováno přes 50 odborných studií, jejichž cílem bylo rozluštění harappského symbolického systému. Tyto práce se často opírají o snahu prokázat, že zachycoval nějaký drávidský či indoevropský jazyk. Zejména indičtí nacionálně orientovaní badatelé se snaží doložit souvislost buďto se sanskrtem, nebo s tamilštinou.\n\nObjevily se dokonce pokusy dokázat příbuznost symbolů s egyptskými či mínojskými hieroglyfy, značkami na etruské keramice, symboly nalezenými na Buddhových chodidlech z Malediv či dokonce glyfy ze střední Ameriky. O luštění harappského „písma“ se pokusil i český badatel Bedřich Hrozný, který je znám především coby rozluštitel chetitštiny. Případné dešifrování navíc ztěžuje okolnost, že badatelům schází jakýkoliv dvojjazyčný nápis, a že na pečetidlech by mohly být pouze praktické informace, jako je jméno vlastníka či cílové město, kam se pečetidla dopravovala spolu se zbožím.\n\nV roce 2004 byla americkými vědci uveřejněna teorie, podle které znaky nalezené na pečetidlech a dalších předmětech Harappanů nejsou žádným druhem písma, ale jedná se o symboly náboženského, politického či jiného, společenského charakteru. Tento závěr vyvodili především na základě těchto skutečností:\n\n\n\n"}
{"id": "435235", "url": "https://cs.wikipedia.org/wiki?curid=435235", "title": "AJ-10", "text": "AJ-10\n\nAerojet AJ-10 je raketový motor na kapalné pohonné látky, využívaný na druhém stupni nosných raket Delta II a v minulosti také Thor, Vanguard a Titan III. Motor v současné verzi AJ-10-118K používá aerozin-50 jako palivo a oxid dusičitý (NO) jako okysličovadlo. V minulosti se však používala kyselina dusičná a asymetrický dimethylhydrazin. Chlazení trysky a spalovací komory bylo zpočátku řešeno regenerativním chladicím systémem, kdy palivo prochází soustavou kanálků ve stěnách a slouží tak jako chladicí médium. Pozdější verze používá kombinaci radiačního (tryska) a ablativního (spalovací komora) chlazení. Motor pracuje na principu přetlakového pracovního cyklu, kdy je potřebný tlak pro vstřik paliva do spalovací komory dosažen přetlakem v nádrži. Nejsou tak potřeba žádné složité a těžké systémy turbočerpadel a motor vyniká relativně vysokým poměrem tah/hmotnost. Vývoj motoru byl úzce spjat se stupněm Able, který byl prvně použit na raketě Vanguard a v současnosti nese název Delta K. AJ-10 je jedním z nejpoužívanějších raketových motorů s počtem více než 360 startů během minulých 50 let. V budoucnosti je plánováno použití motoru AJ-10 pro pohon kosmické lodi Orion.\n\nVývoj motoru probíhal od druhé poloviny 50. Let 20. století ve firmě Aerojet. Původní koncepce počítala s vývojem zcela nové spalovací komory vlastní konstrukce, avšak americké námořnictvo jako zadavatel tuto možnost odmítlo a dalo přednost přestavbě spalovací komory motoru AJ-11 používaného sondážními raketami Aerobee. Spalovací komora měla být vyrobena ze slitin hliníku, ale kvůli nedostatku zkušeností rozhodl vedoucí vývoje spalovací komory Ed Elko, že bude paralelně vyvíjena ještě ocelová verze. Obě verze byly téměř shodné, malé rozdíly byly způsobeny různými technickými vlastnostmi materiálů. Ocelová komora byla chráněna vrstvou nitridů titanu a hliníková komora měla ochranný povlak z karbidů wolframu. Vedoucím vývoje byl Harry Meyers, který přešel k Aerojetu od Bell Aircraft Corporation, kde vedl vývoj motoru Bell 8000, použitých na stupni Agena.\n\nHliníková verze měla nižší hmotnost a byla tedy vybrána pro použití v programu Vanguard. Motory první výrobní série, AJ-10-118 a AJ-10-40, byly vybaveny oběma typy, 15 motorů mělo hliníkovou komoru a ocelová komora byla umístěna ve třech motorech. Hliníková komora se však zpočátku neosvědčila a její selhání byla jednou z příčin neúspěchů rakety Vanguard. Mezitím byla ocelová verze vylepšena a dosáhla parametrů hliníkové verze. Tou dobou již byl program Vanguard ukončen a dalšího využití a výzkumu kosmického prostoru se ujala NASA a Americké letectvo.\n\nLetectvo mělo v plánu využít stupeň Able a motor AJ-10 na raketách Thor. Opět byla prosazena hliníková spalovací komora, tentokrát se již povedlo vyladit chod a zdokonalit výrobní postupy a motor tak dosáhl výdrže o 30% vyšší, než bylo požadováno. Motor byl v šedesátých letech vyráběn ve verzi s regenerativním i ablativním chlazením a později už byla vyráběna pouze varianta s ablativním chlazením komory a radiačním chlazením trysky. Ablativně chlazené motory byly zpočátku dodávány NASA a později i USAF.\n\nKromě chlazení a materiálů komory probíhal intenzivní vývoj i na vstřikovacím systému. Vstřikovací systém sestával ze vstřikovacích ventilů umístěných v kruhu o průměru přibližně 140 mm. Ventily byly v poměru 1:1 (palivo:okysličovadlo), okysličovací mířily do středu komory a palivové do prostoru. Později byl přidán ještě jeden menší kruh palivových vstřikovačů a proběhlo mnoho testovacích zážehů různých konfigurací jejich zamíření. Při ladění vstřikovačů se hlavní úsilí soustředilo na co možná nejrovnoměrnější promísení, stabilní spalování a zároveň se musel brát ohled na rovnoměrný ohřev stěn komory. Dobré vyladění vstřikovačů nakonec přispělo i k vyřešení problémů s propalováním hliníkové komory.\n\nKromě stupně Able (Delta) byl motor AJ-10 použit i na stupni Transtage (AJ-10-138) a jako hlavní motor velitelského/servisního modulu Apollo (AJ-10-137). NASA plánuje využít AJ-10 jako hlavní motor nové kosmické lodi Orion a společnost United Launch Alliance má v plánu použít AJ-10-180K na zvažované Deltě IV small. Technologie a postupy vyvinuté pro AJ-10 položily základy pro mnoho podobných pohonných systémů, mezi něž patří i orbitální manévrovací motory raketoplánu Space Shuttle.\n\nZvažovalo se použití tohoto motoru na druhém stupni zrušené rakety Delta IV small.\n\nPrvní sériovou variantou byla AJ-10-37, která byla dodávána americkému námořnictvu pro druhý stupeň rakety Vanguard. Tato verze měla problémy se vstřikovači paliva a také docházelo k propalování spalovací komory. Následníkem byla verze AJ-10-40. Ta už byla úspěšnější a sloužila ve stupni Able na raketách amerického letectva Thor. Další verze AJ-10-101/104/118 byly používány současně na stupních Able, Ablestar a Delta.\n\nPro potřeby programu Apollo byla vyvinuta silnější verze AJ-10-137, která sloužila k pohonu servisního a velitelského modulu Apollo. Motor byl upraven pro spalování Aerozinu 50 a oxidu dusičitého (N2O4) a životnost prodloužena až na 585 sekund s možností několika násobného restartu. Verze AJ-10-118 byla dále zdokonalována a stala se standardním motorem druhého stupně raket Delta, v současnosti je používána verze AJ-10-118K, která používá stejné pohonné látky jako AJ-10-137. Raketový stupeň Transtage, používaný jako třetí stupeň raket Titan III, byl vybaven dvěma motory AJ-10-138 které taktéž používaly pohonné látky jako verze AJ-10-137. Motory AJ-10 jsou jedny z nejdéle používaných raketových motorů v historii a jejich padesátiletá kariéra a více než 360 startů je staví po bok úspěšných motorů jako RL-10, LR-87 a SSME.\n\n"}
{"id": "435236", "url": "https://cs.wikipedia.org/wiki?curid=435236", "title": "Kvéta", "text": "Kvéta\n\nKvéta (: : ) je největší a zároveň hlavní město Balúčistánu v Pákistánu. Podle sčítání lidu z roku 1998 zde žilo 565 137 obyvatel, je však možné, že v důsledku přílivu afghánských emigrantů zde žije přes milion lidí. Město obývají především Paštuni, Hazárové a Balúčové.\n\nJe to starobylé město, které bylo v dávných dobách známo pod paštským názvem Šál Kót (: : ) . Což znamená \"pevnost\". První zmínky o Kvétě pocházejí ze 6. století n.l. kdy byla součástí \"říše Sasánovců\". V 7. století n.l. po vpádu muslimských vojsk do Íránu se stala součástí Umajjovské říše. V 11. století n.l. je zmiňována v kronikách v souvislosti s loupeživými nájezdy Mahmúda z Ghrazny (محمود غزنوی) (1030-999-). V 16. století spadala Kvéta do sféry vlivu Mughalů. V roce 1543 Šér Šáh Súrí (شیر شاہ سوری )( 1539 – 1545) na mughalského sultána Humájúna zaútočil a ve dvou bitvách ho porazil. Sultán Humajún (ہمایوں) byl nucen uprchnout do Íránu právě přes Kvétu. Humajún měl tak naspěch, že v Kvétě nechal svého malého syna Akbara (pozdějšího sultána Džaláluddína Muhammada Akbara - 1542 až 1605).Akbar byl poté nucen zůstat v Kvétě do svých dvou let. Do roku 1556 byla Kvéta součásti říše Mughalů a poté se stala součástí Safíovské říše. V roce 1595 Džaláluddín Muhammad Akbar (جلال الدین محمد اکبر ) dobyl město zpět.\n\nPo roce 1828 byla Kvéta objevena anglickými cestovateli, kteří o městě podali podrobnou zprávu. V roce 1839 probíhala první anglo-afghánská válka. Angličané město obsadili a v roce 1876 ho oficiálně začlenili jako součást Britské Indie a Kvétu proměnili ve velkou vojenskou základnu. V roce 1935 postihlo Kvétu strašlivé zemětřesení, které srovnalo celé město se zemí. Podle tehdejších zpráv zemřelo během několika minut 40 000 lidí. Britové však neměli o obnovu města zájem neboť mezitím přesunuli svou základnu blíž k hranicím Afghánistánu. Postupně se však podařilo město znovu obnovit díky pomoci afghánských a íránských obchodníků. V roce 1947 vznikl islámský stát Pákistán a Kvéta se stala hlavním městem provincie Balúčistán, což poskytlo městu ekonomický růst.\n\nKvéta byla také oblíbeným místem Muhammada Alí Džináha (محمد علی جناح), který si zde zřídil svou rezidenci. V roce 1979 po sovětské invazi do Afghánistánu uprchlo do Kvéty tisíce afghánských uprchlíků, převážně Paštůnů, kteří změnili charakter města. Kvéta je nyní deváté největší město Pákistánu. Nachází se zde letiště, železnice a dálnice, které spojují Kvétu s městy jako jsou Karáčí, Multán aj.\n"}
{"id": "435238", "url": "https://cs.wikipedia.org/wiki?curid=435238", "title": "Dagmar Berková", "text": "Dagmar Berková\n\nDagmar Berková (6. června 1922, Vídeň - 29. května 2002, Praha) byla česká grafička, ilustrátorka a malířka.\n\nVystudovala Umělecko-průmyslovou školu v Praze u prof. Františka Muziky. Věnovala se grafice, převažuje však její tvorba v oblasti dětské knižní ilustrace. Připomeňme zejména její ilustrace ke Carrollově \"Alence v říši divů\" nebo k Andersenovým pohádkám. Její barevné vidění spolu s dramatickým vyjádřením na ploše ilustrace ji nutně přivedlo i ke spolupráci s animovaným filmem.\n\n\n\n\n"}
{"id": "435246", "url": "https://cs.wikipedia.org/wiki?curid=435246", "title": "Centrum proti vyhánění", "text": "Centrum proti vyhánění\n\nCentrum proti vyhánění německy \"Zentrum gegen Vertreibungen\" je nadace se sídlem ve Wiesbadenu, již byla roku 2000 založena Spolkem vyhnaných (BdV). Nadace usiluje o to, aby byl v Berlíně zřízeno dokumentační centrum o vyhnáních ve 20. století v Evropě. Úmysl vyvolalo vlnu kritiky v Německu samotném i v zahraničí, zejména v Polsku a Česku. Jeho koncepce nebyla německou spolkovou vládou převzata. Přesto však má spolková vláda v úmyslu založit v Berlíně instituci („Sichtbares Zeichen“ - „Viditelné znamení”) k uctění památky Němců, kteří byli po druhé světové válce vysídleni z Východní a Střední Evropy.\n\nCentrum proti vyhánění si stanovilo za cíl:\n\nJak v Německu, tak i v jiných zemích, zejména v Polsku a Česku, se zvedla vlna kritiky ohledně umístění projektu v Berlíně. Kritici předhazují spolku proti vyhánění, že takováto instituce v Berlíně by byla nepochopena, že má revizionistický účel, a že si klade za cíl nové vyhánění současného polského a českého obyvatelstva z někdejších německými obyvateli osídlených území.\n\nPodle dosavadní koncepce jsou plánovány výstavy k následujícím tématům:\n\nPředsedajícími nadace jsou Erika Steinbachová (CDU) a Peter Glotz † (SPD), jenž v roce 2001 vysvětlil: \"„Centrum nemá sloužit k pěstování vzpomínek na křivdy, nýbrž má především přispět k tomu, abychom věnovali pozornost vyhánění po celém světě, k naplňování myšlenky přátelství mezi národy a vypořádání se s etno-nacionalismem a systematickým zaváděním myšlenky etnicky homogenního národního státu. Do takové míry bude toto centrum přispívat v boji proti pravicovému radikalismu a populismu.“\"\n\nPutovní výstavu Centra proti vyhánění nazvanou „Cesty z donucení – útěky a vyhnání v Evropě 20. století.” (něm. „Erzwungene Wege – Flucht und Vertreibung im Europa des 20. Jahrhunderts”) je od 18. června 2007 přístupná pro veřejnost ve svatopavelském kostele ve Frankfurtu nad Mohanem. V poněkud pozměněné podobě odpovídá výstavě, jež se konala rok po dobu tří měsíců v paláci korunního prince v Berlíně. Nově byla zahrnuta témata vyhnání Maďarů z někdejšího Československa a také vyhnání Němců z Maďarska a tehdejší Jugoslávie. Kromě toho byla výstava rozšířena o místní část, která ukazuje snímky vyhnanců ve Frankfurtu. Výstava byla politicky dosti sporná. Polská muzea a svazy obětí, jež se na výstavě podílely, stáhly své exponáty.\n\nKritika\n\nProjekt je kritizován také z toho důvodu, že je v něm bez souhlasu a neoprávněně spojován Spolek vyhnaných Němců se zájmy jiných vyhnaných národů resp. národnostních skupin. Účel tohoto spojení má být hlavní příčinou pro vyhnání Němců z východní a střední Evropy, válka za porobení a vyhlazení za Třetí říše, maximálně vyjmout z kontextu pamětní místo vyhnaných Němců.\n\nNaproti zastánci tomu argumentují tím, že Centrum proti vyhánění zahrnuje vyhnané příslušníky všech evropských národů, čímž se má zmírnit soustředění optiky pouze na německé ”odsunuté”. Zástupci dalších vysídlených národnostních skupin by měli být zahrnuti do spoluvytváření podoby centra. Uspokojivé zpracování této tematiky doposud nebylo uskutečněno. Mnoho vyhnanců bere za základní prvek „národnostní smýšlení“, neboť nikoli osobní vina, nýbrž jen etnická příslušnost byla popudem k vyhánění. Z vyhnání 20. století byla jen část těch, která je možno jako akt msty či odplaty. Svou roli sehrály i osobní mocenské boje, případně boj o majetek, (pseudo)historické ideologie, nebo záměr zcela zlikvidovat etnické menšiny.\n\nAlternativní návrhy z Německa i zahraničí (ohledně stranických mezí již léta kontroverzně diskutované) jsou Vratislav, Sarajevo či Priština. Někdejší představitel NDR a spolkový poslanec za SPD Markus Meckel zinicioval protiprojekt evropského Centra proti vyhánění. Meckel chce přenést konkrétní uzpůsobení Centra do mezinárodní komise.\n\nSpolková vláda plánuje založení berlínské instituce, jež by připomínala vyhnání milionů Němců z východní a střední Evropy. Prozatímní název je „Sichtbares Zeichen (Viditelné znamení)“. To bylo v koaličních ujednáních německé CDU/CSU a SPD zachováno. Koncepty instituce jsou nyní zpracovávány kompetencí německého ministra pro kulturu a media Bernda Neumanna. Na půdě Německého historického muzea byla mezitím zřízena nesamostatná výstava Útěky, vyhnání, usmíření (Stiftung Flucht, Vertreibung, Versöhnung), jež má splnit tento úkol.\n\n\n"}
{"id": "435248", "url": "https://cs.wikipedia.org/wiki?curid=435248", "title": "I.R.S. Records", "text": "I.R.S. Records\n\nI.R.S. Records bylo americké hudební vydavatelství, které v roce 1979 založili Miles Copeland spolu s Jay Bobergem a Carlem Grassem. V letech 1983–1987 vydavatelství sponzorovalo televizní show na MTV zvanou \"The Cutting Edge\". Mezi skupiny, které své nahrávky vydávaly v I.R.S. Records, patřily např. R.E.M., Wall Of Voodoo, Black Sabbath atd. Poslední album I.R.S. Records, CD \"All Sets\" od skupiny Buzzcocks, vyšlo v roce 1996. \n"}
{"id": "435252", "url": "https://cs.wikipedia.org/wiki?curid=435252", "title": "Iové", "text": "Iové\n\nIové, dříve pejorativně označováni jako Nosu („lidé černé kosti“), jsou etnická skupina žijící především v Číně. Jejich počet se blíží sedmi či osmi milionům. Malé skupiny žijí i ve Vietnamu a Thajsku. Živí se především zemědělstvím, ale i chovem dobytka či řemeslnictvím.\n\n"}
{"id": "435253", "url": "https://cs.wikipedia.org/wiki?curid=435253", "title": "Ota Janeček", "text": "Ota Janeček\n\nOta Janeček (15. srpna 1919 Pardubičky u Pardubic – 1. července 1996 Praha) byl český malíř, grafik, ilustrátor a sochař. Pracoval na návrzích textilií, keramiky a spolupracoval i s filmem.\n\nV letech 1937–1939 studoval kreslení na Českém vysokém učení technickém v Praze u O. Blažíčka, C. Boudy a K. Pokorného. Po uzavření vysokých škol nacisty pracoval krátce v továrně na výrobu jízdních kol, potom studoval na pražské Umělecko-průmyslové škole (1941–1942), kterou však nedokončil. Byl členem SVU Mánes (1943/4–1949 a 1990–1996) a SČUG Hollar.\n\nJeho první malířská díla byla poznamenána expresivitou typickou pro válečné období. V některých obrazech se objevuje inspirace Amedeem Modiglianim, ale od roku 1943 proniká do jeho děl i vliv kubismu. Již zde začaly krystalizovat okruhy jeho pozdější tvorby, především kresby dívčích aktů. Začíná rovněž poprvé samostatně vystavovat.\n\nPo roce 1948 objevuje postupně svůj osobitý, poetický styl s organickými, dekorativními prvky místy inspirovanými lidovým uměním a vycházejícími z motivů odpozorovaných v přírodě. V letech 50. se ještě dočasně vrací k realistickému pojetí obrazu, ale od následující dekády už jeho díla už přecházela do nefigurativních, florálních tvarů. V této době vzniká i jeho vrcholný malířský cyklus \"Trávy\", což jsou jakási komorně pojatá přírodní zátiší. Později tvoří i další přírodní  cykly – \"Staré stromy\", \"Příměstské krajiny\", \"Zimní krajiny\", \"Krajina Českého středohoří\" či ještě kubisticky laděná \"Města\", posouvá se ale i k abstraktnějším polohám maleb vegetativních symbolů viděných jakoby pod mikroskopem, tak jako v cyklech \"Organismy\", \"Buňky\" a \"Formy\" ze 60. let. Vystavuje např. ve Špálově galerii, tvoří řadu kovových a dřevěných plastik a spolupracuje s režiséry Weissem a Krejčíkem na výtvarné stránce jejich filmů.\n\nK typickým motivům jeho malby v 70. a 80. letech naopak patří jemná, jakoby zasněná stylizace květin, ptáčků, motýlů, stromů, vajec či stébel trávy, připomínající svou křehkostí mistry japonských závěsných obrazů. Vznikají i nové cykly - \"Slunce a Země\" nebo obrazy různých imaginárních a mystických krajin. V kresbě i grafických technikách se hojně věnuje rovněž svým charakteristickým dívčím aktům.\n\nKromě malby tvoří velice významnou část Janečkova díla grafika, především linoryty, litografie a suchá jehla, o níž prohlásil: \"\"Suchou jehlu dělám od samého začátku a oblíbil jsem si ji proto, že nepotřebuju ani \"kuchyň\" ani \"laboratoř\". Stačí mít v kapse desku a jehlu. A pak - je to technika pravdy. Odhalí s naprostou jistotou, jak umíš kreslit.\"\" Vytvořil okolo 1000 grafických listů, které však nijak neevidoval a jen zřídka uváděl vedle podpisu i rok vzniku. Přibližný soupis jeho grafické tvorby provedl až koncem 80. let dr. Ladislav Loubal.\n\nJaneček realizoval za svůj život velkou řadu knižních ilustrací (Hrubín,  Halas,  La Fontaine, Ovidius, Wilde, Seifert či Verlaine, později ilustrace ke staré čínské poezii) a kreslil rovněž portréty. Pro několik generací českých školáků je znám svými ilustracemi \"Slabikáře\" a \"Čítanky.\"\n\nJaneček byl vyznamenán roku 1964 Cenou Marie Majerové a v roce 1969 Cenou ministra kultury. V roce 1963 získal první cenu v Sao Paulu za ilustraci dětské knihy, roku 1970 stříbrného orla na Mezinárodním knižním veletrhu v Nice. V roce 1985 byl jmenován zasloužilým umělcem.\n\nNa výstavě v Londýně roku 1985 byl anglickou kritikou označen \"spolu s Picassem, Braquem, Modiglianim, Schielem a Matissem za největší postavu světové kresby tohoto století\".\n\nJeho celoživotní dílo bylo završeno v roce 1995 velkou retrospektivní výstavou v pražském Mánesu.\n\nOta Janeček je svými díly zastoupen v Národní galerii v Praze, v londýnské Tate Gallery, v Národní knihovně v Paříži, v MC Nay Institute v San Antonio (USA), v japonském Tochigi Prefectural Museum of Fine Arts a v National Gallery of Wales.\n\n"}
{"id": "435259", "url": "https://cs.wikipedia.org/wiki?curid=435259", "title": "Eustachova trubice", "text": "Eustachova trubice\n\nEustachova trubice (: \"tuba pharyngotympanica\") nebo sluchová trubice (\"tuba auditiva\" (eustachii)) je trubice dlouhá asi 3,5 – 4,5 cm, která spojuje nosohltan a dutinu středního ucha a umožňuje tak vyrovnávání tlaku na obou stranách bubínku. Mohou jí, hlavně v dětském věku, pronikat záněty do středního ucha.\n\n"}
{"id": "435262", "url": "https://cs.wikipedia.org/wiki?curid=435262", "title": "Železniční trať Kolín – Havlíčkův Brod", "text": "Železniční trať Kolín – Havlíčkův Brod\n\nŽelezniční trať Kolín – Havlíčkův Brod (v jízdním řádu pro cestující označená číslem 230) je dvojkolejná železniční trať o délce 75,3 km, jeden z úseků celostátní dráhy, spojující středočeský Kolín a Havlíčkův Brod na Vysočině.\n\nSprávcem infrastruktury tratě je Správa železnic. Osobní dopravu v závazku veřejné služby zajišťují České dráhy.\n\nTrať byla postavena společností Rakouská severozápadní dráha a zprovozněna ve dvou etapách v letech 1869 a 1870. Po záboru Sudet byla urychleně zdvojkolejněna beze změny směrového vedení. V roce 1965 došlo k elektrizaci tratě z Kolína do Kutné Hory a dále do Havlíčkova Brodu. Ve stanici Kutná Hora hl. n. vznikl styk trakčních soustav stejnosměrné 3 000 V a střídavé 25 kV / 50 Hz. Právě kvůli tomuto styku musely být lokomotivy (obvykle to byly stroje řad 141 a 230) v žst. Kutná Hora hl. n. přepřahány pomocí lokomotivy nezávislé trakce. Teprve roku 1974 vyjely ze Škody Plzeň lokomotivy řady 350, následovaly další vícesystémové lokomotivy. Dnes (2019) jsou v Kutné Hoře přepřahány pouze některé nákladní vlaky.\n\nÚseků, na kterých bylo možno dosáhnout rychlosti přes 100 km/h, bylo minimum, proto začala trať být rekonstruována. Jako první úsek byl modernizován v roce 2015 úsek mezi Golčovým Jeníkovem a Vlkančem, kde trať prochází několika velmi ostrými oblouky, ale beze změny směrového vedení. V roce 2017 byl rekonstruován úsek Golčův Jeníkov – Čáslav, proběhlo zde zvyšování rychlosti až na 130 km/h pro klasické soupravy a na 140 km/h pro soupravy naklápěcí. V přípravě je úsek mezi Čáslaví a Kutnou Horou i zde je v plánu zvýšení rychlosti, čemuž pomůže i přeložka kolem osady Lochy a navíc dojde ke kompletní rekonstrukci stanice Čáslav (peronizace, podchody).\n\nNa trati probíhá veškerý druh dopravy. Osobní vlaky pohybující se na této trati jsou taženy vícesystémovými lokomotivami řad 362 a posledními kusy řady 363 z DKV Brno. Některé nákladní vlaky jsou v úseku z Kolína do Kutné Hory taženy stejnosměrnými stroji a dále střídavými lokomotivami (řady 230 a 240). Ostatní nákladní vlaky jsou taženy lokomotivami řad 363 a 363.5.\n\nDo počátku 21. století jezdily na trati mezistátní vlaky EuroCity, v současnosti zde dálkovou dopravu zajišťují rychlíky Praha – Havlíčkův Brod – Brno. Poslední mezinárodní vlaky tu jezdily v roce 2007, jen při mimořádné situaci na koridoru zde občas projede odkloněný mezistátní vlak railjet či EuroCity a nebo i RegioJet. Dnes tu jezdí rychlíky linky R9 z Prahy hl. n. do Brna hl. n. a osobní vlaky Kolín – Čáslav – Havlíčkův Brod (- Žďár nad Sázavou/Jihlava).\n\n\n\n\n\n\n\n"}
{"id": "435269", "url": "https://cs.wikipedia.org/wiki?curid=435269", "title": "Chanové", "text": "Chanové\n\nChanové (zjednodušená čínština: 汉族 či 汉人, tradiční čínština: 漢族 či 漢人, pchin-jin: hànzú či hànrén) jsou čínská etnická skupina a daleko nejpočetnější etnická skupina na světě. Počet Chanů přesahuje 1 300 000 000. Chanové žijí převážně na území dnešní Čínské lidové republiky, kde tvoří asi 92 % obyvatelstva, ale i v mnoha dalších částech světa. Na ostrově Tchaj-wan (v Čínské republice) tvoří Chanové 98 % obyvatelstva, v Singapuru 75 % a celosvětově to je asi 19 %.\n\nChany lze do velké míry ztotožnit s Číňany a jejich jedinečnou civilizací, která trvá nepřetržitě 3000 let písemně zaznamenaných dějin a dále zpět do prehistorické a neolitické doby. Chanové se od svých sousedů – Korejců, Mongolů, Mandžuů, Tibeťanů, Ujgurů a národů jihovýchodní Asie – odlišují jak z antropologického, tak z lingvistického a kulturního hlediska.\n\nHistorickým centrem chanského osídlení je povodí Žluté řeky, kde se kolem roku 2500 př. n. l. objevila usedlá vesnická zemědělská společenství. Zdejší nížiny se sprašovou půdou a dostatkem pramenité vody se hodily pro zemědělství a okolní zalesněné kopce byly zdrojem potřebného dřeva.\n\nChanové se po staletí stěhovali na jih a na východ, kde se postupně usazovali v údolích a nížinách, přičemž původní etnické menšiny zatlačovali do vrchovin a hor. Dějiny Chanů jsou vlastně postupnou koloniální expanzí jejich kultury a způsobu života. Charakteristickým rysem rozvoje chanského státu je kontrola vodních toků coby dopravních a zavlažovacích kanálů. Dnes je oblast obývaná Chany soustředěná zejména v povodích Žluté řeky a řeky Jang-c’-ťiang.\nVe 3. století př. n. l. sjednotil Čínu a tedy Chany císař Čchin Š'-chuang-ti a vytvořil silný centralizovaný stát Čchin.\n\nČínský jazyk se též nazývá chan-jü, doslova „jazyk Chanů“ a patří do sinotibetské jazykové rodiny. Čínské znaky jsou jednou z nejstarších podob písma na světě. Pocházejí z doby před více než 4000 lety a jsou původně založeny na piktogramech, později byly kombinovány s ideogramy. Císař Čchin Š’-chuang-ti, který sjednotil Čínu a postavil Velkou čínskou zeď, sjednotil také systém psaní čínských znaků, jež pro tento účel zjednodušil. Čínské písmo se tak stalo významným jednotícím prvkem v čínských dějinách, neboť překonávalo babylon rozličných mluvených jazyků a dialektů.\n\nChanská kultura bývá často spojována s konfucianismem a úřednickou správou, která je pro ně specifická a která se stala převažujícím systémem státu. Do státní správy byli vybíráni úředníci („mandaríni“), kteří museli prokázat své schopnosti složením celé řady zkoušek založených na konfuciánských textech.\n\nChanové museli svoji kulturu často bránit proti nájezdům okolních kmenů a národů, zejména proti vpádům severních kmenů, Mongolů 1271–1368 a Mandžuů 1644–1911. Někdy byli nuceni ustoupit a podvolit se cizí nadvládě. Přežili však díky tomu, že dokázali uzurpátory do značné míry asimilovat do vlastní kultury a politického systému. Výsledkem tohoto složitého procesu je skutečnost, že chanská kultura je vlastně „míchanicí kultur slučující tradice všech příslušníků čínského národa, včetně národností (jako Tibeťané, muslimští Ujguři, Tajové a Čuangové příbuzní národům jihovýchodní Asie atd.)“. Proto jsou mnohé památníky čínské tradice, jako například Zakázané město v Pekingu, symboly multietnické kultury.\n"}
{"id": "435277", "url": "https://cs.wikipedia.org/wiki?curid=435277", "title": "Ivolginskij dacan", "text": "Ivolginskij dacan\n\nIvolginskij dacan ( Иволгинский дацан, burjatsky Эбилгын дасан) je velký buddhistický klášterní komplex a centrum buddhismu v Rusku. Nachází se v Republice Burjatsko, nedaleko hlavního města Ulan-Ude u obce Věrchnaja Ivolga.\n\nVýstavbou Ivolginského dacanu začal složitý proces znovuzrození buddhismu v Rusku v polovině 20. století. Na konci druhé světové války po mnohých prosbách věřících začala stavba chrámů a klášterů. V roce 1945 byla oficiálně povolena výstavba. Díky iniciativě buddhistů proběhla sbírka. 12. prosince 1945 byl klášter oficiálně otevřen.\n\n"}
{"id": "435278", "url": "https://cs.wikipedia.org/wiki?curid=435278", "title": "Mauisaurus", "text": "Mauisaurus\n\nMauisaurus („plaz z Maui“) byl rod velkého plesiosaura (dravého mořského plaza), žijícího v období svrchní křídy (geologický věk kampán, asi před 77 miliony let) v okolí dnešního Nového Zélandu.\n\nPůvodně se někteří vědci domnívali, že se jednalo o vůbec nejdelšího známého plesiosaura, neboť jeho délka mohla dle přehnaných odhadů přesáhnout 20 metrů (až 15 metrů však mohl tvořit dlouhý, ohebný krk). Novější odhady délky se však pohybují spíše kolem hodnoty 8 metrů. Jediným dosud známým druhem tohoto rodu je \"M. haasti\", popsaný v roce 1874. Celkově bylo objeveno několik fosilních jedinců mauisaura, obvykle však nepříliš dobře zachovaných. Na Novém Zélandu je tento pravěký plaz natolik populární, že se v roce 1993 dostal i na místní poštovní známky.\n\n"}
{"id": "435281", "url": "https://cs.wikipedia.org/wiki?curid=435281", "title": "Laurin &amp; Klement O", "text": "Laurin &amp; Klement O\n\nLaurin & Klement O byl automobil vyráběný firmou Laurin & Klement mezi lety 1913 a 1915 a v roce 1919. Vyráběl se jako faéton, limuzína, kupé, landulet a sportovní vůz.\n\nMotor byl řadový čtyřválec SV, stejně jako u ostatních vozů Laurin & Klement byl uložen vpředu a poháněl zadní kola. Výkon byl 22 kW (30 koní), objem byl 2614 cm³, rozvor byl 3150 mm. Přední i zadní kola měly tuhou nápravu na listových perech o rozchodu 1300 mm. Vůz mohl jet 65 – 70 km/h.\n\nCelkem se vyrobilo 100 kusů.\n\nLaurin & Klement O na auta5p.eu\n"}
{"id": "435283", "url": "https://cs.wikipedia.org/wiki?curid=435283", "title": "Britské Malajsko", "text": "Britské Malajsko\n\nBritské Malajsko bylo volné uskupení států na Malajském poloostrově, které od 18. do 20. století kolonizovali Britové. Před založením Malajské unie v roce 1946 nebyly tyto kolonie spravovány jednou administrativou. Britské Malajsko zahrnovalo Průlivové osady (anglicky \"Straits Settlements\"), federaci čtyř malajských států a pět nefederovaných malajských států.\n\nBritské Malajsko bylo největší světový producent cínu a později i kaučuku. Jako surovinová základna se proto v prosinci 1941 stalo cílem japonské invaze. Japonci poté Britské Malajsko okupovali až do konce války. V roce 1946 vznikla Malajská unie, která byla v roce 1948 nahrazena Malajskou federací. Nezávislost získala 31. srpna 1957. Dne 16. září 1963 byla federace, spolu se státy Sabah, Sarawak a Singapur (který ale v roce 1965 z federace vystoupil) spojena do větší federace nazvané Malajsie.\n\n\n\n"}
{"id": "435284", "url": "https://cs.wikipedia.org/wiki?curid=435284", "title": "Vondelpark", "text": "Vondelpark\n\nVondelpark je veřejný městský park v Amsterdamu, v nizozemské provincii Severní Holandsko. Tento urbanistický park se rozkládá v jižní části Amsterdamu, západně od Leidseplein a Museumplein v městské části Oud-Zuid, podél hranice městské části Oud-West. Je pojmenován podle básníka a dramatika Joost van den Vondela v roce 1867, když byla v parku umístěna jeho socha. Vondelpark je komponovaný jako anglický park, kde se střídají louky, lesíky, rybníky i volně stojící stromy s překrásnými výhledy a průhledy. Účelem tohoto architektonického stylu je navození atmosféry volné přírody. Od roku 1996 je tento park zařazen mezi národní monumenty.\n\nSkupina 24 obyvatel Amsterdamu založila pod vedením Christiaana Pietera van Eeghena \"Vereeniging tot Aanleg van een Rij- en Wandelpark\" (česky: Sdružení pro založení parku pro jízdu a procházku), byly zakoupeny pozemky a architekt Jan David Zocher a jeho syn Louis David Zocher byli požádáni, aby vypracovali sadovnický plán. V roce 1865 byl tento park otevřen pro členy sdružení pod názvem \"Het Nieuwe Park\" (česky: Nový park). Architekt Pierre Cuypers staví v ulici Vondelstraat své první domy a na jeho návrh je v parku umístěna bronzová socha Joosta van den Vondela od sochaře Louise Royera.\n\nOtevření hudebního pavilónu vedle současného divadla v přírodě. Zároveň byla zprovozněna Van Eeghen fontána s pitnou vodou. Vchod do parku z ulice Amsteveenseweg je otevřen pro veřejnost. Založení konečné stanice koňské tramvaje včetně stájí u vchodu do parku z ulice Overtoom. Otevření vchodu do parku z ulice Van Baerlestraat, která do té doby u parku končila. Započato s výstavbou pavilónu Vondelpark, ulice Vossiusstraat a vylepšení drenážního systému bažinatých ploch.\n\nPark byl oficiálně přejmenován na Vondelpark. Je započato s rekonstrukcí parku Willemspark a položení základního kamene vily Casa Quisisana v tomto parku. Byla otevřena jezdecká škola v ulici Vondelstraat a otevřen nový vchod do parku z ulice Stadhouderskade. Byl otevřen institut pro slepé a nevidomé děti na přilehlé ulici PC Hooftstraat. U budovy Het Grote Melkhuis byly vybudovány tenisové kurty.\n\n\n"}
{"id": "435286", "url": "https://cs.wikipedia.org/wiki?curid=435286", "title": "VSK Humanita Praha", "text": "VSK Humanita Praha\n\nTento oddíl sportovního šermu je součástí Vysokoškolského sportovního klubu Humanita. Oddíl šermu je jedním ze sedmi, které sdružují zájemce o aktivní sportovní činnost. Členové se zpravidla rekrutují z řad studentů Univerzity Karlovy, ale zároveň v oddíle působí šermíři i z jiných vysokých škol, dokonce i mládež.\n\nČeský šermířský svaz jej označuje za jeden z nejúspěšnějších oddílů v přípravě šermířů pro reprezentaci České republiky.l\n\nOddíl VSK Humanita byl založen na podzim roku 1963 Blankou Malátovou jako vysokoškolský oddíl TJ Slavia HF jeho předchůdcem byly zájmové oddíly šermu vypisované katedrou tělesné výchovy pro studenty Univerzity Karlovy. Zprvu spíše rekreační činnost se záhy stala činností závodní, postupně ve všech třech zbraních. Původní trenérské kvarteto tvořili Jaroslav Krůba, Marie Krůbová, Jiří Střelák a Blanka Malátová, v 70. letech přibyl Václav Perlík, Karel Anderle a Jan Kvíčala.\n\nV 90. letech postupně s výchovou dorostu přišly i závodní výsledky, hlavním trenérem byl již stabilně Karel Anderle. Pod jeho vedením se juniorskému družstvu podařilo v roce 1997 získat zlatou medaili v šavli družstev ve složení: Andere Petr, Dostál Jan, Dlabal Petr.\n\nV roce 1998 oddíl opustil šermírnu v Opletalově 26 a přesunul se do Bruslařské v Hostivaři.\n\nV roce 2007 zemřel dlouholetý trenér Karel Anderle. Po něm převzal štafetu jeho syn Petr Anderle a Jan Dostál. Na jaře 2008 se předsedou oddílu stala Anežka Bíziková a hlavním trenérem Jan Dostál. Pod jeho vedením oddíl začal sklízet úspěchy. Richard Pokorný získal zlato na MČR v kategorii juniorů a bronz v kategorii kadetů. Seniorské družstvo ve složení Dostál Jan, Pokorný Richard, Gianetti Giuliano, Havel Radek, přivezlo z MČR v Liberci stříbrnou medaili. Richard Pokorný spolu s českou kadetskou reprezentací získal na mistrovství Evropy kadetů stříbrnou medaili v kategorii družstev.\n\n\nV období 2010 až 2016 omezil oddíl svou aktivitu ve výchově mládeže a tréninky se zpět přesunuly do SCUK Hostivař. V tomto období se VSK Humanita Praha zaměřovala převážně na zajišťování zápočtové výuky pro studenty Univerzity Karlovy. Richard Pokorný pokračoval ve své sportovní kariéře v seniorské reprezentaci, kde se stal stabilním členem.\n\nV současné době oddíl trénuje v SCUK Hostivař a zaměřuje se na trénink studentů UK.\n\n\n"}
{"id": "435288", "url": "https://cs.wikipedia.org/wiki?curid=435288", "title": "Sondrio", "text": "Sondrio\n\nSondrio je italské město, hlavní město stejnojmenné provincie v Lombardii. Nachází se na soutoku řek Mallero a Adda.\n\nMěsto bylo pravděpodobně založeno Římany poté, co se zmocnili okolního území. Jméno je však lombardského původu, Sondrio znamená \"země obhospodařovaná pánem\".\n\n\n\n\n"}
{"id": "435296", "url": "https://cs.wikipedia.org/wiki?curid=435296", "title": "František Teplý", "text": "František Teplý\n\nFrantišek Teplý (5. února 1867 Marčovice – 11. června 1945 Malenice) byl římskokatolický kněz, archivář v Jindřichově Hradci a regionální historik - amatér.\n\nNarodil se v selské rodině v Marčovicích, kde dodnes stojí jeho rodná chalupa. Studoval v Budějovicích na gymnáziu a poté v klatovském semináři. Roku 1892 byl vysvěcen na kněze. Až do roku 1909 působil jako farář v různých místech jižních Čech, ze zdravotních důvodů tuto činnost ukončil. Přijal místo v jindřichohradeckém archivu, který vedl až do roku 1923. Stáří trávil v Malenicích čp. 102.\n\nVe svém romantickém nadšení se nechal někdy unést, jak se to krajovým historikům stávalo, např. ve svých Dějinách města Volyně vyslovuje odvážnou hypotézu, že hlavní sídlo Marobudovy říše se nacházelo na Věnci u Lčovic.\n\n\n"}
{"id": "435302", "url": "https://cs.wikipedia.org/wiki?curid=435302", "title": "Clement Greenberg", "text": "Clement Greenberg\n\nClement Greenberg (16. ledna 1909, New York - 7. května 1994, New York) byl americký teoretik a kritik umění, který měl zásadní podíl na uznání abstraktního expresionismu ve výtvarném umění.\n\nNarodil se v židovské rodině, jež přišla do Ameriky z Litvy. Vystudoval jazyky a literaturu na Syracuse University. V letech 1940–42 vedl \"Partisan Review,\" v letech 1942–49 byl uměleckým kritikem časopisu \"The Nation\", v letech 1945–57 řídil časopis \"Commentary\". Především v \"The Nation\" prosazoval abstraktní expresionismus a zejména podporoval a vykládal dílo Jacksona Pollocka. Abstrakce podle něj byla nevyhnutelným a jediným možným směrem vývoje moderního umění. Roku 1960 vydal svou klíčovou knihu \"Modernist Painting\". Knižní monografie věnoval též Joan Miróovi či Henri Matissovi.\n\nOd 30. let se Greenberg stal vlivnou postavou americké umělecké scény. Žil a pracoval v New Yorku. Razil termíny \"American-Type Painting\" a \"Colour Field Painting\". Východiskem a ideovým základem byla pro Greenberga meziválečná levicová avantgarda a marxistická ideologie. Své názory na umění koncepčně odvíjel od obecné teorie modernismu. Jeho pojetí se postupem času (a především po uveřejnění jeho eseje \"Avantgarda a kýč\" v časopise Partisan Review v roce 1939) stalo směrodatným a Greenberg svými názory dokázal ovlivnit osudy jednotlivých umělců i celých hnutí.\n\n"}
{"id": "435321", "url": "https://cs.wikipedia.org/wiki?curid=435321", "title": "Pola", "text": "Pola\n\nPola může znamenat:\n\n"}
{"id": "435328", "url": "https://cs.wikipedia.org/wiki?curid=435328", "title": "Azri'el (jméno)", "text": "Azri'el (jméno)\n\nAzri'el (také Azriel, Asriel, Esriel) je mužské rodné jméno. Pochází z hebrejštiny, kde znamená \"Bože, pomoz\", je vytvořené ze slov עָזַר ('azar) \"pomoci\" a אֵל ('el) \"Bůh\". Jméno je zmíněno ve Starém zákoně.\n\n\n\n"}
{"id": "435330", "url": "https://cs.wikipedia.org/wiki?curid=435330", "title": "Pola (řeka)", "text": "Pola (řeka)\n\nPola ( ) je řeka v Novgorodské oblasti v Rusku. Je dlouhá 267 km. Povodí řeky je 7420 km².\n\nPramení na severozápadních svazích Valdajské vysočiny. Ústí do jezera Ilmeň, přičemž vytváří rozsáhlou deltu zároveň s řekou Lovatí.\n\nZdrojem vody jsou převážně sněhové srážky. Průměrný roční průtok vody činí 63 m³/s. Zamrzá v listopadu až v prosinci a rozmrzá v březnu až v dubnu. Nejvyšších vodních stavů dosahuje na jaře a naopak nejnižších v létě a na podzim.\n\nPo řece se plaví dřevo.\n"}
{"id": "435331", "url": "https://cs.wikipedia.org/wiki?curid=435331", "title": "Lýkoveček drobnokališný", "text": "Lýkoveček drobnokališný\n\nLýkoveček drobnokališný (\"Chamaedaphne calyculata\") je druh rostliny z čeledi vřesovcovité (\"Ericaceae\") a jediný druh monotypického rodu lýkoveček (\"Chamaedaphne\"). Vyskytuje se v severní Evropě, Asii a Severní Americe.\n\nLýkoveček drobnokališný je nízký keř, až 1,5 m vysoký, široce rozšířený v celém mírném pásu a subarktických oblastech severní polokoule.\nListy jsou uspořádány střídavě na větvích, jsou eliptického až podlouhlého tvaru, drobné, 1-5 cm dlouhé, s nepatrně světlejším zbarvení na spodní straně a nepravidelně ozubenými okraji. Jsou stálezelené, ale často mění v zimě barvu na červeno-hnědou. Květy jsou malé (5-6 mm dlouhé), bílé a zvonkovité, v latách 4 až 12 cm dlouhých. Plod je kulovitá tobolka.\nDruh lýkoveček je omezen na rašeliniště, kde se přirozeně vegetativně množí a vytváří velké kolonie.\n\nLýkoveček má obtočnový areál. Vyskytuje se v severovýchodní Evropě, Asii (Mongolsko, Sibiř, severní Čína, Ruský Dálný východ, Japonsko) a Severní Americe. Roste zejména na boreálních a subarktických rašeliništích a podél vodních toků v jehličnatých lesích. V Evropě roste ve Finsku, Švédsku, Rusku a Polsku. V USA dosahuje na východním pobřeží až po Jižní Karolínu.\n\nPotřebuje vlhkou kyselou půdu, s vysokým obsahem humusu (rašelinu), stejně jako ostatní členové čeledi.\n\nMnoží se výsevem semene na jaře do rašeliny, někteří doporučují řízkování v červnu až červenci (běžné pro vegetativní množení neopadavé dřeviny), v přírodě se vegetativně množí přirozeně (zakořeňování větví).\n\nZahradnictví - Používá se velice zřídka, je to dřevina určena spíše do sbírky vřesovištních rostlin, \"...někdy se sází do skupin v parcích.\"\n\nDomácí léčitelství - použití pro antipyretické a protizánětlivé účinky jako náhražka čaje.\n\nJméno Chamaedaphne pochází z řečtiny, označuje lýkoveček jako \"pozemní vavřín\".\nPůvodně byl lýkoveček zařazen k rodu Andromeda, \"...liší se ale jednotlivě v paždí listů postavenými květy a na rubu šupinatě rezavými listy...\"\n\n"}
{"id": "435340", "url": "https://cs.wikipedia.org/wiki?curid=435340", "title": "MiniMost", "text": "MiniMost\n\nMiniMost je zamýšlený park miniatur významných budov, které stály ve starém Mostě a byly zbořeny při likvidaci města kvůli těžbě hnědého uhlí.\n\nPark MiniMost bude umístěn do prostoru mezi přesunutý kostel Nanebevzetí Panny Marie a nově vznikající jezero Most, které se napouští od října 2008. Město Most na přípravě projektu spolupracuje se saským městem Oederan, kde se podobný park zaměřený na Krušné hory již nachází.\n\nPark MiniMost bude vystavěn podle plánu města z roku 1953. Budovy budou postaveny v měřítku 1:25. V první fázi se počítá s výstavbou 25-28 modelů. Bude se jednat o nejzajímavější a nejvýznamnější budovy zaniklého města, které budou rozmístěny tak jako ve starém Mostě, takže jednotlivé cesty budou kopírovat tehdejší ulice.\n\nSoučástí areálu budou i napodobeniny důlních strojů a ukázky povrchových lomů. V následné fázi se plánuje instalace maket zajímavých objektů také z jiných regionů Ústeckého kraje, např. hradu Střekov, terezínské pevnosti nebo lanovky na Komáří vížku. První modely se zhotoví v Oederanu, kde s nimi mají zkušenosti, další se budou vyrábět v ČR.\n\nPark MiniMost již v roce 2003 navrhla městská rada jako jeden z dílčích projektů pro revitalizaci území dotčených těžbou hnědouhelných podniků na území měst Mostu a Litvínova. Do Mostu byly z parku v Oederanu zapůjčeny dva modely mosteckého děkanského kostela, které byly v roce 2004 vystaveny právě v děkanském kostele v Mostě a na Krajském úřadě v Ústí nad Labem.\n\nVládní meziresortní komise, která rozhoduje o přijetí projektů, které budou finančně podpořeny z 15 miliard korun určených na zahlazení následků těžební činnosti v severozápadních Čechách, schválila v roce 2006 městu Mostu 8 projektů, mezi nimiž byl i MiniMost. Jedná se o částku 76 745 000 Kč, která bude použita k vybudování spodních staveb v areálu.\n\nO další dotaci na financování parku město požádá Evropskou unii z operačního programu Přeshraniční spolupráce Česká republika - Svobodný stát Sasko. Celkové náklady se vyšplhají zhruba na dva milióny eur. Město se bude na projektu finančně podílet ve výši 15%.\n\nS výstavbou parku se má začít v roce 2010 a zástupci města předpokládají, že by se pro veřejnost mohl park otevřít na přelomu roku 2010 a 2011.\n\n"}
{"id": "435342", "url": "https://cs.wikipedia.org/wiki?curid=435342", "title": "Gymnázium Strakonice", "text": "Gymnázium Strakonice\n\nGymnázium Strakonice je střední škola ve Strakonicích sídlící ve čtyřech pavilonech z roku 1983 (chybí však vlastní tělocvična). Studenti zde studují ve čtyřletém i osmiletém cyklu, otevírají se vždy tři třídy čtyřletého a jedna osmiletého cyklu. Ředitelem je Mgr. Miroslav Hlava, zástupci ředitele jsou PhDr. Miroslav Žitný a RNDr. Milena Pavlíková. Partnerskými školami jsou Gymnázium Johanna Andrease Schmellera v Nabburgu (od 1990) a Gymnázium Roberta Kocha v Deggendorfu (od 1991).\nReálné gymnasium bylo ve Strakonicích založeno městem roku 1920 a sídlilo původně ve dvou místnostech barokní přístavby Strakonického hradu. Prvním ředitelem byl František Kukrál, kromě něj zde působila už jen jedna stálá pedagogická síla, tři výpomocní učitelé z měšťanské školy a učitel náboženství. Roku 1921 přesídlila škola do budovy bývalé radnice na Velkém náměstí. O dva roky později byla škola zestátněna. V letech 1940–1945 byla budova na Velkém náměstí zabrána německou armádou a škola přesídlila do budovy dnešní ZŠ F. L. Čelakovského. Od roku 1957 do roku 1983, kdy se přesunulo do nového komplexu v ulici Máchova, sídlilo gymnázium v budově dnešní ZŠ Dukelská.\n\nVýraznou rekonstrukcí prošla budova školy v roce 2018, kdy byla doplněna o bezbarierový přístup do všech částí budovy.\n\n"}
{"id": "435343", "url": "https://cs.wikipedia.org/wiki?curid=435343", "title": "Castor 120", "text": "Castor 120\n\nCastor 120 je raketový motor na tuhé palivo, vyvinutý společností Thiokol na základě prvního stupně mezikontinentální balistické rakety LGM-118 Peacekeeper. Nový motor měl vyplnit mezeru mezi menšími pomocnými motory jako Castor 4A a velkými segmentovými motory jako jsou Titan UA1200 nebo Space Shuttle Solid Rocket Booster. Konstrukce dovoluje použití jako samostatný první stupeň nebo pomocný stupeň u stávajících raket jako třeba Delta II. To je umožněno celkovou tuhostí konstrukce a posílenou přední a zadní částí a motor tak dokáže snášet aerodynamické síly a namáhání na tah i tlak. Díky dlouholetým zkušenostem firmy Thiokol a novým materiálům, byla cena jednoho motoru relativně nízká. Při uvedení v roce 1989 stál jeden motor přibližně 3,5 milionu dolarů, cena se každý rok zvyšovala, až dosáhla 7,5 milionu v roce 2004.\n\nPlášť motoru je tvořen kompozitem uhlíkových vláken a epoxidové pryskyřice, podobně jako Graphite-Epoxy Motor. Jelikož se jedná o motor na tuhá paliva, není možné po odpálení regulovat jeho tah. Proto je možno upravit konfiguraci motoru a nastavit tak rozdílný tah v daných fázích letu. Hlavní smysl má zvýšení tahu při startu a snížení při dosažení maximálního dynamického tlaku - q. Tryska výstupních plynů je vybavena systémem vektorování tahu a ten tak může být směrován v rozmezí pěti stupňů. Motor používá palivo označené TP-H1246 a jeho složení je 19 % hliník, 12 % HTPB (hydroxylem zakončený polybutadien) a 69 % chloristan amonný.\n\nMotor sloužil jako první stupeň raket MX (LGM-118) a býval označován TU-904 nebo Peacekeeper 1. Po vyřazení raket MX jej využívá firma Orbital Science jako první stupeň rakety Minoutaur III. Castor 120 byl používán na rodině raket Lockheed Martin Athena, která byla pro nedostatečnou poptávku zrušena. Původní výrobce Thiokol prošel od počátku výroby řadou změn a v současnosti je členem skupiny ATK, která má motory Castor 120 ve svém portfoliu.\n"}
{"id": "435350", "url": "https://cs.wikipedia.org/wiki?curid=435350", "title": "Helfenburk u Úštěka", "text": "Helfenburk u Úštěka\n\nHelfenburk u Úštěka (též \"Hrádek\") je zřícenina hradu ze 14. století vzdálená asi 3 km od městečka Úštěk v okrese Litoměřice. Od roku 1964 je chráněn jako kulturní památka ČR. Byl vystavěn na vrcholu pískovcové ostrožny, která vybíhá do zalesněného údolí \"Hrádecký důl\" v nadmořské výšce 310 metrů s převýšením 70 metrů nad dnem údolí.\n\nHrad pravděpodobně vystavěli Páni z Klinštejna, pocházející z Ronovců, v první polovině 14. století. Zakladatelem byl snad Jan z Klinštejna, který se po Helfenburku začal psát, ale v roce 1375 hrad odkoupil pražský arcibiskup Jan Očko z Vlašimi. Arcibiskup si tak vytvořil venkovské zázemí v lesích k pobytu mimo nedalekou Roudnici nad Labem, v níž vykonával svůj úřad. Helfenburk se stal centrem panství, ke kterému patřil také blízký hrad Hřídelík. Pobýval zde krátce i jeho nástupce, třetí pražský arcibiskup Jan z Jenštejna. Za něj byly na Helfenburk dočasně přivezeny klenoty, relikvie a knihy z pražského chrámu sv. Víta. Z roku 1395 pochází záznam roudnického převora Petra Klarifikátora, osobního kronikáře arcibiskupa Jana z Jenštejna o Janově nehodě na můstku vedoucím z nové věže, při níž se málem zřítil. Jan zde pobýval asi až do roku 1400, tedy i v době, kdy už byl zbaven svého úřadu. V roce 1422 jej získal purkrabí Aleš z Malíkovic, pak zde strávil roky ukryt před nepřízní krále biskup Konrád z Vechty (zemřel zde roku 1431).\nV létě roku 1427 se hradu nakrátko zmocnil pan Půta z Častolovic a po něm Jaroslav a Jindřich Berkové z  Dubé, ale zastavili ho Janu Smiřickému. Vdova po něm prodala hrad Jindřichu z Rožmberka za 4 000 kop pražských grošů a ten ho vzápětí postoupil Zdeňkovi Konopišťskému ze Šternberka, který byl významným představitelem odboje proti králi Jiřímu z Poděbrad. Královské vojsko poté Helfenburk i blízkou Roudnici oblehlo a dobylo. Hrad od krále potom dostal Petr Kaplíř ze Sulevic, který však musel vzdorovat loupeživým aktivitám Zdeňka Konopišťského. Byl dokonce zajat a uvězněn v Českých Budějovicích, dokud nepropustil služebníky a neodevzdal cennosti uložené na Helfenburku. Jako poslední je uváděn na hradě pan Vilém z Ilburka, jemuž v té době patřil i nedaleký Ronov. Ten Helfenburk nově vybavil a pak místo obtížně přístupného Ronova užíval. Po vymření jeho rodu roku 1538 na hradě žilo pouze služebnictvo a hrad postupně zpustl. Roku 1622 pak vyhořel poté, co ho vyplenili císařští vojáci pod vedením maršála Buquoye. Po bitvě na Bílé hoře území získali jezuité z Liběšic a připojili jej k úšteckému panství.\nAž v roce 1887 zříceninu hradu koupil a upravil průmyslník, hrabě Josef von Schroll a ta začala být atraktivní pro turisty. V letech 1887–1890 dostavěl rozbořené třetí patro 30 metrů vysoké věže, na kterou vede 143 schodů. Původní středověký přístup do věže nebylo možné využít, neboť směřoval do vnitřní části hradu na skálu se zbytky zdiva jinak nepřístupného paláce, proto nechal prorazit boční vstup. V druhé půli 20. století jej převzaly organizace Českého svazu ochránců přírody a začaly jej za dohledu litoměřického okresního konzervátora Františka Fišera opět opravovat a udržovat. Později zde vzniklo občanské sdružení (dnes spolek) Hrádek, které si objekt pronajalo, udržuje ho a stará se o průvodcovskou službu.\n\nPůvodní hrad na skalní plošině byl převážně dřevěný. Teprve po rozšíření za Jana Očka z Vlašimi byl na skále postaven kamenný palác, kaple a řada menších provozních budov. Byla vyhlubena nová 65 m hluboká studna vybavená šlapacím kolem. Jan z Jenštejna nechal rozšířit palác a především vystavěl nový hradební okruh, jehož hradba se dosud zachovala včetně cimbuří. V čele hradu byla v dominantní poloze postavena obytná věž. Vstupní brány byly chráněny kolébkovými padacími mosty a hlubokým příkopem, který je dnes z většiny zasypaný.\n\nZ Úštěku vede přímo ke zřícenině žlutá turistická značená cesta (přibližně 6 km), která vede přes Lhotu, kolem hájovny a dále Ptačím dolem (cesta je vhodná i pro jízdu na kole a s kočárkem). V blízkosti hradu jsou dvě parkoviště. Nejvyužívanější se nachází nedaleko obce Ostrá, odkud lze k hradu přijít dvěma cestami - po červeném okruhu do Ptačího dolu a dále po žluté (cca 2 km), nebo severní cestou po červeném okruhu (cca 3 km). Méně využívané parkoviště se nachází na kraji obce Rašovice, odkud k hradu vede polní cesta po zelené turistické cestě (1,5 km).\n\nObjekt je zpřístupněn veřejnosti po celý rok, o víkendech je zpřístupněna i věž. Na hradě není technicky možné zajistit občerstvení, jediný zdroj pitné vody se nachází v 0,5 km vzdálené studánce. Z vrcholu třípatrové zachovalé hradní věže je pěkný výhled na okolní lesy. Několik kilometrů odtud východním směrem u obce Blíževedly se nachází malý skalní hrádek Hřídelík a zřícenina hradu Ronov, severozápadním směrem u obce Ostré Kalvárie, která postupně prochází rekonstrukcí.\n\nNejbližší železniční zastávka se nachází přibližně v 5 km vzdáleném Úštěku na trati 087 z Lovosic do České Lípy. Oblast je vyznačená např. na mapách KČT 15 – Máchův kraj a 11 – České středohoří východ.\n\n\n"}
{"id": "435366", "url": "https://cs.wikipedia.org/wiki?curid=435366", "title": "Volby do Evropského parlamentu na Slovensku 2009", "text": "Volby do Evropského parlamentu na Slovensku 2009\n\nVolby do Evropského parlamentu 2009 na Slovensku proběhly v sobotu 6. června. Na základě výsledků voleb zasedne v Evropském parlamentu 13 slovenských poslanců s mandátem do roku 2014. \n\nVolby poznamenala nízká účast, která se pohybovala těsně pod 20 %. Nejvyšší byla v oblastech západu země a v hlavním městě Bratislavě. Výsledek voleb byl odrazem popularity jednotlivých politických stran; zvítězili sociální demokraté SMER-SD, druhými byla SDKÚ.\n\nŠtatistický úrad Slovenskej republiky - Definitívne výsledky\n\n"}
{"id": "435367", "url": "https://cs.wikipedia.org/wiki?curid=435367", "title": "Tol Eressëa", "text": "Tol Eressëa\n\nTol Eressëa (Osamělý ostrov), někdy označovaná pouze jako Eressëa, je ostrov v Tolkienově fiktivním světě. Nachází se nedaleko východních břehů Amanu. Při Velké cestě do Valinoru posloužil ostrov Eldar jako loď. Později Eressëu obývali Teleri a po pádu Morgotha také mnoho uprchlíků z Beleriandu, kteří na ostrově založili město Avallónë. Po pádu Númenoru byla Eressëa spolu s Amanem vyňata z okruhu světa, takže ji přímou cestou mohli dosáhnout již pouze Prvorození.\nKdyž zástupy Eldar vedené Oromëm dorazili na své cestě k západnímu moři, pohlédli v údivu na temný oceán nedaleko ústí řeky Sirion. Oromë si byl vědom, že cestou přes severní pustinu Helcaraxë bezpečně neprojdou a proto se Valar rozhodli dostat elfy do Amanu jiným způsobem. Pán vod Ulmo spolu se svými služebníky vytrhnul z mořského dna velký ostrov, který dotlačil k břehům Středozemě do Balarské zátoky. Vanyar a Noldor na ostrov nastoupili a Ulmo jej odtáhnul přes moře k břehům Blažené říše, kde elfové vystoupili na břeh a byli vřele přivítáni. Východní růžek ostrova uvíznul v mělčině zátoky a při vyplutí se utrhnul. Byl nazván ostrov Balar. Teleri na odplouvající ostrov nestihli nastoupit, někteří navíc stále hledali svého krále Elwëho a Ulmovo volání neslyšeli. Když se dozvěděli o odchodu Vanyar a Noldor spěchali mnozí Teleri vedení Elwëho bratrem Olwëm k pobřeží, kde tesknili po příbuzných. Utěšovali je Ossë a Uinen, od kterých získali mnoho znalostí.\n\nPo uplynutí mnoha let vyslyšel Ulmo prosby krále Noldor Finwëho, který těžce nesl odloučení od Teleri. Ulmo znovu dopravil ostrov do Balarské zátoky. Většina Teleri vedených Olwëm na ostrov nastoupila a odplula na západ. V Beleriandu zůstali ti, kteří si zamilovali zvuk moře a nechali se přesvědčit Ossëm, jenž si je velice oblíbil. Byli nazýváni Falathrim (elfové z Falasu) a jejich pánem byl Círdan. V lesích Beleriandu navíc nadále značná část Teleri hledala Elwëho. Ulmo nepřitlačil ostrov až k Amanským břehům, ale proti přání většiny Valar jej ukotvil v zátoce Eldamaru na dohled pobřeží. Nejvíce rozuměl lásce Teleri k moři a nepřál si, aby Quendi odcházeli do Amanu. Ostrov byl nazván Tol Eressëa (Osamělý ostrov). Díky blaženému světlu, které z Valinoru prosvítalo Calaciryí, vyrostly na západním břehu Osamělého ostrova první květiny na východ od Amanu. Srdce Teleri na ostrově se postupně měnila a touha opět spatřit příbuzné a pohlédnout zblízka na světlo stromů byla nakonec silnější než láska k moři. Tehdy se Ulmo podřídil přání Valar a přikázal nešťastnému Ossëmu, aby Teleri naučil stavět lodě. Poté, co byly postaveny daroval Ossë elfům mnoho labutí, které přes klidné moře přetáhly bílé lodě vezoucí většinu Teleri.\n\nPo Válce hněvu na konci Prvního věku na Tol Eressëu připlouvali mnozí beleriandští elfové, kteří na ostrově založili město Avallónë. Vysoká městská věž je to první, co ze zemí neumírajících uvidí připlouvající lodě. Lid z Tol Eressëji udržoval přátelství a styky s lidmi z Númenoru. Elfové na Númenor přivezli mnohé poklady a léčivé byliny, mimo jiné také sedm Vidoucích kamenů a semenáček Celebornu, Stříbrného stromu. Po zasazení dostal strom název Nimloth. Po zkáze Númenoru byl Osamělý ostrov spolu s Amanem vyňat Ilúvatarem z Ardy. Pouze Quendi se na něj nadále mohou dostat přímou cestou.\n\n"}
{"id": "435368", "url": "https://cs.wikipedia.org/wiki?curid=435368", "title": "Cato Guldberg", "text": "Cato Guldberg\n\nCato Maximilian Guldberg (11. srpna 1836 Christiania – 14. ledna 1902 Christiania) byl norský matematik a chemik. Pracoval na univerzitě v Oslu. Spolu se svým příbuzným Peterem Waagem v letech 1864-1877 objevili a experimentálně potvrdili základní zákon chemické rovnováhy, nazývaný též zákon akce hmoty či Guldbergův-Waageův zákon (zákon účinku hmoty, někdy nevhodně česky překládaný jako \"zákon aktivní hmoty\"). I když jde o jeden z vůbec nejdůležitějších zákonů chemie, tento objev vyvolal malou pozornost až do r. 1877, kdy Jacobus Henricus van 't Hoff dospěl nezávisle k podobnému vztahu a experimentálně potvrdil jeho platnost.\n\n\n"}
{"id": "435371", "url": "https://cs.wikipedia.org/wiki?curid=435371", "title": "Creeper", "text": "Creeper\n\nCreeper byl první počítačový virus, který se objevil v roce 1971 v počítačové síti ARPANET. Šířil se mezi počítači DEC PDP-10 s operačním systémem TENEX. Uživatelům zobrazoval hlášení: \"„I'm the Creeper: Catch me if you can.“\" V překladu do češtiny to znamená: \"„Jsem Creeper, chyť mě, jestli to dokážeš.“\" Jeho autorem byl Bob Thomas z firmy BBN.\n\nK jeho odstranění byl vytvořen program \"Reaper\", který se tak stal prvním antivirem na světě.\n"}
{"id": "435375", "url": "https://cs.wikipedia.org/wiki?curid=435375", "title": "Volby do Evropského parlamentu v Itálii 2009", "text": "Volby do Evropského parlamentu v Itálii 2009\n\nVolby do Evropského parlamentu 2009 v Itálii proběhly v sobotu 6. a v neděli 7. června 2009. Na základě výsledků voleb zasedlo 72 italských zástupců v Evropském parlamentu s mandátem do roku 2014.\n\n\n\n"}
{"id": "435379", "url": "https://cs.wikipedia.org/wiki?curid=435379", "title": "Petr Langer", "text": "Petr Langer\n\nPetr Langer (* 9. července 1977) je český advokát, známý jako neúspěšný čekatel na funkci soudce.\n\nV roce 2001 vystudoval Právnickou fakultu v Olomouci s vyznamenáním, poté na Právnické fakultě Univerzity Karlovy v Praze získal v roce 2002 titul doktora práv a tamtéž v roce 2005 získal titul Ph.D.\n\nVe výběrovém řízení na místa justičních čekatelů v roce 2001 skončil první z celkem 301 uchazečů a po absolvování praxe složil v listopadu 2004 odbornou justiční zkoušku s hodnocením „výtečně způsobilý“. V roce 2005 byl Langer mezi 34 justičními čekateli, které prezident Václav Klaus odmítl jmenovat soudci, a to z důvodu jejich údajně nízkého věku. Langer rozhodnutí prezidenta napadl správní žalobou u Městského soudu v Praze, který mu dal za pravdu a konstatoval, že hlava státu nemůže jmenování bezdůvodně protahovat. Václav Klaus odmítl rozhodnutí soudu akceptovat a s podrobným odůvodněním podal kasační stížnost k Nejvyššímu správnímu soudu, který však prezidentovu stížnost zamítl. Protože ani toto rozhodnutí prezident republiky nerespektoval a o jmenování či nejmenování Petra Langera soudcem nerozhodl, zamířil Langer nakonec do advokacie.\n\nRoku 2007 Langer kandidoval v prvním kole volby děkana Právnické fakulty Univerzity Palackého v Olomouci. Po svém neúspěchu pak ve druhém kole volby nekandidoval. Zvolena a jmenována děkankou byla prof. JUDr. Milana Hrušáková, CSc. Podle \"Olomouckého deníku\" k jejímu jednomyslnému zvolení přispěla rezignace Langera na opětovnou kandidaturu.\n\nOd roku 2008 vykonává advokacii v Ostravě. Přednáší právní předměty na Právnické fakultě Panevropské vysoké školy v Ostravě a na Lékařské fakultě Univerzity Palackého v Olomouci.\n"}
{"id": "435387", "url": "https://cs.wikipedia.org/wiki?curid=435387", "title": "Membránové čerpadlo", "text": "Membránové čerpadlo\n\nMembránové čerpadlo (též vibrační či čerpadlo typu Malyš) je čerpadlo, které obsahuje píst a pryžovou membránu, která je připojena na ruční páku táhlem a třmenem prohýbána nahoru a dolů. Při zdviháni membrány se kapalina nasává do prostoru mezi sací ventil a membránu a při jejím klesání se vytlačuje nad membránu a odtud k výtlačnému hrdlu.\n\nČerpadlo je vhodné pro čerpání znečištěných kapalin.\n\nMembránové čerpadlo\n\nMembránové čerpadlo je zařízení určené k čerpání kapalin a plynů malého objemu, případně na míchání a smíchávání kapalin. Čerpadlo umožňuje čerpání vody, krve, gelů, kalů, past, lepidel, suspenzí a emulzí. Je s ním možné čerpat viskózní, abrazivní či leptavé kapaliny a taktéž kapaliny s obsahem pevných částic. Výhodou je, že čerpadlo je uzavřené a proto nedochází ke kontaktu čerpané látky a okolního prostředí.\n\nPrincip\n\nČerpadlo tvoří uzavřená nádoba oddělená pružnou membránou. Ta je připojená k táhlu spojeného s pohonem. Kmitavý pohyb táhla se přenáší na membránu, které svým pohybem mění objem prostoru uzavřené nádoby. Prostor pod membránou je osazený nasávacím a vypouštěcím ventilem, které se otevírají a zavírají v závislosti na podtlaku respektive přetlaku v prostoru pod membránou. Někdy je pro zvýšení účinnosti a plynulosti čerpání táhlo propojené se dvěma membránami, přičemž současně jedna část čerpadla saje a druhá tlačí. Při nasávání je sací ventil otevřený a výtlačný uzavřený. Kapalina proudí do tělesa čerpadla. Při vypouštění je tomu naopak. Kapalina proudí z tělesa čerpadla.Někdy je uzavřený i prostor nad membránou. Membrána je potom poháněná podtlakem a přetlakem v prostoru nad membránou. Například hydraulicky nebo pneumaticky.\n"}
{"id": "435388", "url": "https://cs.wikipedia.org/wiki?curid=435388", "title": "Sojuz TM-25", "text": "Sojuz TM-25\n\nSojuz TM-25 je označení ruské kosmické lodi, která odstartovala v únoru 1997 k ruské kosmické stanici Mir. Hlavním cílem mise byla výměna části posádky. Byla to 30. expedice k Miru.\n\n\n\n\n"}
{"id": "435389", "url": "https://cs.wikipedia.org/wiki?curid=435389", "title": "Sojuz TM-24", "text": "Sojuz TM-24\n\nSojuz TM-24 je označení ruské kosmické lodi, ve které odstartovala ke ruské kosmické stanici Mir mise, jejímž úkolem byla výměna části posádky. Byla to 27. expedice k Miru. Na palubě byla Claudie André-Deshays, první Francouzka ve vesmíru.\n\n\n\n\n"}
{"id": "435390", "url": "https://cs.wikipedia.org/wiki?curid=435390", "title": "Sojuz TM-23", "text": "Sojuz TM-23\n\nSojuz TM-23 je označení ruské kosmické lodi, ve které odstartovala ke ruské kosmické stanici Mir mise, jejímž úkolem byla výměna části posádky. Byla to 25. expedice k Miru.\n\n\n\n\n"}
{"id": "435391", "url": "https://cs.wikipedia.org/wiki?curid=435391", "title": "Heartbreaker (Led Zeppelin)", "text": "Heartbreaker (Led Zeppelin)\n\nHeartbreaker je píseň od anglické rockové skupiny Led Zeppelin. Poprvé byla obsažena na albu Led Zeppelin II. Píseň je zajímavá svým úvodním rifem, který je spolu se skladbou Whole Lotta Love, jedním z nejznámějších rifů Led Zeppelin.\n"}
{"id": "435392", "url": "https://cs.wikipedia.org/wiki?curid=435392", "title": "Sojuz TM-22", "text": "Sojuz TM-22\n\nSojuz TM-22 je označení ruské kosmické lodi, ve které odstartovala ke ruské kosmické stanici Mir mise. Byla to 23. expedice k Miru.\n\n\n\n"}
{"id": "435398", "url": "https://cs.wikipedia.org/wiki?curid=435398", "title": "HMS Edgar (1890)", "text": "HMS Edgar (1890)\n\nHMS Edgar byl první a vůdčí křižník třídy Edgar. Byl postaven v Devonportu a spuštěn na vodu 24. listopadu 1890. Sloužil v první světové válce v bitvě o Gallipoli spolu se svými sestrami Endymion, Grafton a Theseus. Byl poškozen 4. dubna 1918 ponorkou rakousko-uherského námořnictva \"U 29\" poblíž Itálie. 9. května 1921 byl prodán do šrotu.\n"}
{"id": "435400", "url": "https://cs.wikipedia.org/wiki?curid=435400", "title": "JDiskReport", "text": "JDiskReport\n\nJDiskReport je multiplatformní freewarový program pro analýzu využití kapacity disku.\n\nPomocí JDisku lze analyzovat libovolný adresář či disk. Program ukáže, které položky nebo které přípony zabírají nejvíce místa nebo zobrazí 100 největších adresářů a souborů.\n"}
{"id": "435401", "url": "https://cs.wikipedia.org/wiki?curid=435401", "title": "Varjag", "text": "Varjag\n\nSlovo Varjag označuje vícero věcí:\n"}
{"id": "435402", "url": "https://cs.wikipedia.org/wiki?curid=435402", "title": "Akvaporin", "text": "Akvaporin\n\nAkvaporin je označení pro skupinu proteinů, které regulují tok vody přes membránu. Řadí se mezi integrální membránové proteiny.\n\nAkvaporiny umožňují řízený transport vody v případech, kdy nestačí běžná difuze, jako v kanálcích uvnitř nefronu ledvin, žlázových buňkách či na membránách červených krvinek. U rostlin se akvaporinové kanály uplatňují například ve svěracích buňkách průduchů.\n\nVoda je schopná přestupovat těmito kanály na základě usnadněné osmózy, žádné jiné molekuly nikoliv (dokonce ani vodíkové kationty skrz akvaporiny neprojdou).\n\nPorucha genů pro syntézu akvaporinů může mít za následek vznik vážných lidských onemocnění. Objev akvaporinů je tedy významný milník a byla za to Peterovi Agreovi v roce 2003 udělena Nobelova cena za chemii. (společně s Roderickem MacKinnonem, objevitelem draslíkových kanálů).\n"}
{"id": "435406", "url": "https://cs.wikipedia.org/wiki?curid=435406", "title": "MEPIS", "text": "MEPIS\n\nMEPIS (vyslovuje se ) je sada Linuxových distribucí, distribuovaných jako Live CD, které můžou být instalovány na pevný disk. Nejpoulárnější MEPIS distribuce je SimplyMEPIS, která je založena na stabilním Debianu. MEPIS tvoří Warren Woodford.\n\nMůže se používat buď na pevném disku nebo na Live CD, které slouží jako startovní disk pro opravu jiných operačních systémů. Na Live CD je i KDE.\n\nMEPIS byl navržen jako alternativa k SUSE Linuxu, Red Hat Linuxu a Mandriva Linuxu (dříve Mandrake), která byla podle Warrena Woodforda příliš obtížná pro průměrného uživatele. První oficiální verze MEPISu byla vydána 10. května 2003.\n\nV roce 2006 MEPIS přešel od Debianích balíčků k balíčkům Ubuntu. SimplyMEPIS 6.0, vydaný v červenci 2006, byl první verzí MEPISu, který používal Ubuntu balíčky a repozitáře.\n\nWarren Woodford vydal zdrojový kód pro MEPIS Instalátor a MEPIS System Assistenty pod Apache licencí na podzim roku 2008.\n\nMEPIS Komunita teď má repo tým, který usiluje o zachování aktuálních balíčků mezi vydáními.\n\n\n"}
{"id": "435426", "url": "https://cs.wikipedia.org/wiki?curid=435426", "title": "Robert Thirsk", "text": "Robert Thirsk\n\nRobert Brent Thirsk (* 17. srpna 1953 New Westminster, Britská Kolumbie, Kanada) je původně lékař, od prosince 1983 kanadský astronaut. Poprvé vzlétl do vesmíru v roce 1996 v raketoplánu Columbia a v roce 2009 se stal členem dlouhodobé posádky Mezinárodní vesmírné stanice (Expedice 20 a 21).\n\nPo střední škole Robert Thirsk nastoupil na \"University of Calgary\", hodnost bakaláře v oboru strojírenství (\"mechanical engineering\") získal roku 1976, magistrem ve stejném oboru na Massachusettském technologickém institutu (MIT) se stal roku 1978. O čtyři roky později se stal tentokrát doktorem medicíny na \"McGill University\". Po studiích krátce pracoval v montrealské nemocnici \"Queen Elizabeth Hospital\".\n\nPřihlásil se do prvního kanadského náboru astronautů a od 5. prosince 1983 patřil mezi šestici prvních kanadských astronautů, začleněných pod Národní výzkumnou radu (NRC, \"National Research Council\"). Od roku 1989 oddíl kanadských astronautů funguje v rámci Kanadské kosmické agentury (CSA,\" Canadian Space Agency\"). Od února 1984 se, po jmenování náhradníkem Marca Garneaua pro let STS-41-G (mise proběhla v říjnu 1984), připravoval v Johnsonově vesmírném středisku v Houstonu. \n\nPoprvé odstartoval do vesmíru na palubě raketoplánu Columbia (let STS-78) 20. června 1996 ve funkci specialisty pro užitečné zatížení. Columbia přistála 7. července, v kosmu strávila 16 dní, 21 hodin a 48 minut.\n\nRoku 1998 získal titul MBA na \"Sloan School of Management\" při MIT. \n\nV letech 1998–2000 absolvoval v Houstonu výcvik letového specialisty. Poté sloužil v houstonském středisku řízení letů na postu hlavního operátora (\"CapCom\") pro spojení s posádkou ISS, resp. raketoplánů. V prosinci 2004 byl určen náhradníkem italského astronauta ESA Roberta Vittoriho pro let Sojuz TMA-6 (odstartoval v dubnu 2005), stal se tak prvním Kanaďanem s kvalifikací pro let lodí Sojuz. V srpnu 2006 byl určen do Expedice 16 na ISS, se startem v STS-123 a přistáním v STS-124, ale v únoru 2007 z posádky vypadl. \n\nV srpnu 2007 byl zařazen do posádky Expedice 20. Dne 27. května 2009 odstartoval z kosmodromu Bajkonur v kosmické lodi Sojuz TMA-15. Spolu s ním byli na palubě belgický astronaut Frank De Winne (ESA) a ruský kosmonaut Roman Romaněnko – velitel lodi. Cílem letu byla Mezinárodní vesmírná stanice (ISS) u které Sojuz přistál 29. května 2009. Posádka Sojuzu TMA-15 rozšířila počet kosmonautů ISS na 6, Thirsk v dlouhodobé posádce Expedice 20 zaujal pozici palubního inženýra.. Od 11. října 2009 přešel ve stejné funkci do Expedice 21. Dne 1. prosince 2009 v Sojuzu TMA-15 přistál na Zemi a mise i pro Thirska úspěšně skončila.\n\n"}
{"id": "435427", "url": "https://cs.wikipedia.org/wiki?curid=435427", "title": "Zimozelen", "text": "Zimozelen\n\nZimozelen (\"Chimaphila\") je rod pěti druhů malých, stálezelených, kvetoucích rostlin s výskytem v mírných oblastech severní polokoule. Jsou zařazeny v čeledi vřesovcovitých (\"Ericaceae\"), ale byly původně umístěny v čeledi hruštičkovitých \"Pyrolaceae\".\nLatinský název zimozelenu \"Chimaphila\" pochází z řeckého názvu \"cheima\" (zima) a \"philos\" (milující).\n\nV České republice roste jediný druh, zimozelen okoličnatý, který patří mezi kriticky ohrožené druhy.\n\n\nV homeopatické medicíně.\n\n"}
{"id": "435445", "url": "https://cs.wikipedia.org/wiki?curid=435445", "title": "Rok na vsi", "text": "Rok na vsi\n\nRok na vsi s podtitulem Kronika moravské dědiny je románová kronika Aloise Mrštíka za spoluautorství jeho bratra Viléma ve dvou svazcích, vydaná poprvé v letech 1903–1904.\n\nRok na vsi popisuje události ve fiktivní moravské vesničce Habrůvce pravděpodobně od podzimu do léta jednoho roku v posledním desetiletí 19. století. Autor v díle ukazuje různé zvyky, tradice, obyčeje a zábavy, které se přes rok konají na vsi. Dialogy postav užívají dialektu na pomezí hanáckého a slováckého nářečí. Inspirací byla Aloisovi vesnice Diváky, kde působil jako učitel a správce školy.\n\n"}
{"id": "435467", "url": "https://cs.wikipedia.org/wiki?curid=435467", "title": "Sloup (skalní hrad)", "text": "Sloup (skalní hrad)\n\nSkalní hrad Sloup (v 18. století zmiňovaný jako \"Alt Birgstein/Bürgstein\") je kulturní památka v majetku obce Sloup v Čechách v okrese Česká Lípa (Liberecký kraj).\n\nZ vlastního hradu zůstaly do dnešních dnů zachovány jen zbytky některých prostor a budov, kdysi vytesaných do skály. Převážnou část prohlídkového areálu představují bývalé poustevny, skalní kostel, ambit, kaple, terasy a další objekty, které zde byly uměle vytvořeny v době baroka. Na toto období se odvolávalo i pozdější pojmenování skály Poustevnický kámen (\"Einsiedlerstein\").\n\nVe skalách bylo objeveno při průzkumech mnoho nálezů, dokládajících zdejší pravěké osídlení lidmi z pozdní doby kamenné a později Germány. Samotný hrad postavili asi ve 13. století Ronovci, (zmiňován je roku 1290 Čeněk z Ojvína) a brzy se jej ujala jejich příbuzenská větev pánů Berků z Dubé. Ke konci období husitských válek (uvádí se rok 1427) se na hradě usídlil loupeživý rytíř (lapka) Mikeš (či Mikuláš) Pancíř ze Smojna. Pod ochranou pánů z Vartenberka i odtud podnikal loupeživé výpravy do Lužice. V roce 1444 odvetná výprava vojska z Lužice znamenala obléhání hradu, nicméně dobyt nebyl. O rok později další výprava hrad znovu oblehla, obránce nechala vyhladovět a nakonec jej vypálila. Mikeš sice Lužičanům slíbil, že hrad neobnoví, avšak jakmile vojska odešla, během tří let hrad obnovil a ve svých loupeživých výpravách po okolí pokračoval. Roku 1455 jej předal svým synům. Na počátku roku 1471 jej koupili znovu Berkové z Dubé. Během třicetileté války, roku 1639, byl zničen švédskými vojsky vedenými generálem Johanem Banérem a pak již obnoven nikdy nebyl.\n\nV roce 1679 Sloupské panství včetně skály se zbytky hradu získal hrabě Ferdinand Hroznata z Kokořova a skalní suk věnoval poustevníkům. Postupně se jich tu vystřídalo šest. Prvním byl stavitel Konstantin, který se podílel na návrhu přestavby hradní skály. Dalším poustevníkem byl malíř Václav Rincholín, autor slunečních hodin na skále. Po smrti Ferdinanda Hroznaty roku 1708 byly další stavební práce zastaveny, v té době zde byl poustevníkem Václav. Vnitřní zařízení kaple bylo přeneseno do nového kostela svaté Kateřiny v obci. Novým vlastníkem Sloupu se stal Štěpán Vilém Oldřich, i on pokračoval v úpravách skály, nechal vysekat terasy na jižní a východní straně skály. V roce 1780 panství převzal Filip Josef Kinský. V roce 1785 byla i zdejší poustevna úředně zrušena císařským výnosem Josefa II. v rámci josefinských reforem. Postevníci zde žili 102 roků. Hrabě Kinský ji pak upravil na výletní místo pro své hosty, přenesl hlavní vchod na jihovýchodní stranu a nechal upravit malý parčík. Mezi návštěvníky jsou zaznamenána jména arcivévodů Františka Karla a Štěpána Habsbursko-Lotrinského, saského krále Fridricha Augusta, roku 1847 zde byl i se svými bratry budoucí císař František Josef I.\n\nRod Kinských zde zůstal až do roku 1940, po smrti Augusta Františka Kinského poustevnu i obec převzal šlechtic Vilém Emanuel Preysing. V roce 1945 mu byl majetek zkonfiskován a skála zůstala opuštěná. Roku 1953 byl skalní objekt prohlášen kulturní památkou.\n\nRozloha a uspořádání původního hradu nejsou přesně známy, neboť jeho objekty byly z větší části dřevěné a časem zanikly. Zachován je přístup na skálu, několik místností na vrcholu skály, hladomorna (či zásobnice na obilí nebo cisterna) a některé prostory vytvořené uvnitř skály. Zajímavé jsou poustevnické cely, křížová chodba, podzemní kaple z roku 1693, tři umělé jeskyně (grotty), na ochozu je zdáli viditelná socha poustevníka s dalekohledem v ruce, zdejšího rodáka Samuela Görnera, který dříve obýval nedalekou Samuelovu jeskyni. Jedná se o již druhou repliku původní dřevěné sochy rozstřílenou Prusy v roce 1866. V grottách bývaly plastiky z let 1719-1726, které sem nechal umístit Karel Kinský.\n\nZ horních partií hradu je pěkný výhled na obce Sloup i Janov, město Nový Bor a panorama Lužických hor.\n\nPříjezd ke hradu je možný po silnici č. 268, vedoucí ze Zákup do Nového Boru. Od odbočky ze silnice I/9 u pošty v Pihelu na tuto komunikaci v lokalitě „U 7 trpaslíků“ navazuje místní silnice. Dále kolem hradu vede cyklotrasa i dvě turistické trasy: červená mezinárodní E10 a modrá trasa z České Lípy do Cvikova. Od novoborského náměstí je hrad ve Sloupu pro pěší turisty, jdoucí po červené značce, vzdálen asi 3,5 km, od železniční stanice Nový Bor na trati 080 pak zhruba 4 km. Nejblíže ke hradu je autobusová zastávka \"Nový Bor, Bukovany, 7 trpaslíků\" autobusových linek Česká Lípa – Nový Bor (přes Sloup), Česká Lípa – Cvikov a Nový Bor – Zákupy. Další autobusová zastávka je v centru obce poblíž kostela sv. Kateřiny a zámku. Vstup do hradu je zpoplatněn. Návštěvnická sezóna je od dubna do října, mimo sezónu je vstup možný na základě objednání u správce hradu.\n\nKastelánem a současně i nájemcem objektu je od roku 1998 Ivan Volman, který jako správce na Sloupu působí již od poloviny roku 1977.\n\nNěkolikrát byl hrad využit při natáčení filmů, např. pohádek \"S čerty nejsou žerty\", \"Anička s lískovými oříšky\", hudební pořad Eso, TV dokument \"Po stopách Jakuba Arbese\", či epizoda z cyklu České televize \"Historické minipříběhy a kuriozity\". V létě 2013 zde byl natáčen německý historicko-dobrodružný film \"Die Pilgerin (Poutnice)\". Každoročně se během prázdninových měsíců o sobotních večerech v prostorách hradu konají tradiční \"Koncerty při svíčkách\".\n\nV polovině září 2013 se v důsledku eroze zřítila část ochozu pod sochou poustevníka v jihovýchodním rohu hradní skály. Oprava byla provedena na jaře roku 2014 specializovanou firmou z Chomutova.\n\nRomantické kulisy skalního hradu a pousteven byly využity při natáčení řady filmů. Objevily se například v pohádkách \"Anička s lískovými oříšk\"y (1993) nebo \"S čerty nejsou žerty\" (1984), v níž si hradní dvouramenné barokní schodiště ve skalní průrvě zahrálo roli brány do pekla. Skalnímu hradu Sloup byl věnován též jeden díl z cyklu České televize \"Historické minipříběhy a kuriozity\". V červenci roku 2013 probíhalo na hradě celý týden natáčení některých epizod dvoudílného německého historického-dobrodružného filmu \"Die Pilgerin\" (\"Poutnice\").\n\n\n\n"}
{"id": "435469", "url": "https://cs.wikipedia.org/wiki?curid=435469", "title": "Heike Henkelová", "text": "Heike Henkelová\n\nHeike Henkelová, rozená Heike Redetzkyová (* 5. května 1964 Kiel, Šlesvicko-Holštýnsko) je bývalá německá atletka, olympijská vítězka, mistryně světa, halová mistryně světa, mistryně Evropy a dvojnásobná halová mistryně Evropy ve skoku do výšky. Společně s Bulharkou Stefkou Kostadinovovou patří mezi dvě výškařky celé historie, jež dokázaly ve své disciplíně získat titul na všech čtyřech hlavních atletických šampionátech (MS, HMS, ME, HME) i olympijských hrách. Jejím trenérem byl Gerd Osenberg.\n\nJejím prvním mezinárodním úspěchem bylo 5. místo na juniorském mistrovství Evropy v nizozemském Utrechtu v roce 1981. O tři roky později reprezentovala Západní Německo na Letních olympijských hrách v Los Angeles. V patnáctičlenném finále obsadila dělené 11. místo (185 cm). Na Mistrovství Evropy v atletice 1986 ve Stuttgartu obsadila 6. místo (190 cm). V halové sezóně roku 1987 se zúčastnila evropského halového šampionátu v Liévinu, kde skončila pátá, i prvého ročníku halového MS v Indianapolisu, kde se umístila na 6. místě. Šestá skončila také na druhém atletickém mistrovství světa v Římě, kde Bulharka Kostadinovová skočila dodnes platný světový rekord 209 cm.\n\nPrvní medailový úspěch přišel v roce 1988 na halovém ME v Budapešti, kde vybojovala výkonem 197 cm stříbrnou medaili. V témže roce nepostoupila na Letních olympijských hrách v jihokorejském Soulu z kvalifikace, když obsadila celkové 13. místo a postup do dvanáctičlenného finále ji jen těsně unikl. Na halovém MS 1989 v Budapešti vybojovala bronzovou medaili (194 cm). Dvoumetrovou hranici poprvé v kariéře překonala 20. srpna 1989 v Kolíně nad Rýnem.\n\nV roce 1990 se stala halovou mistryní Evropy a mistryní Evropy. O rok později získala titul halové mistryně světa a mistryně světa. V roce 1992 obhájila na HME v italském Janově titul halové mistryně Evropy a na letních olympijských hrách v Barceloně vybojovala výkonem 202 cm olympijské zlato. V témže roce byla zvolena vítězkou ankety Atlet světa.\n\nPoprvé se v hale přes laťku ve výšce dva metry dostala 23. února 1990 v Berlíně, kde skočila 201 cm. 8. února 1992 v německém Karlsruhe se ovšem přepisovaly světové tabulky. Tehdejší rekord Bulharky Stefky Kostadinovové 206 cm z 20. února 1988 byl překonán o jeden cm. Heike Henkelová poté držela světový rekord v hale 207 cm na prvním místě téměř čtrnáct let. Překonala ho až 4. února 2006 Švédka Kajsa Bergqvistová v jiném německém městě, v Arnstadtu, kde dokázala skočit 208 cm.\n\nDvoumetrovou hranici a vyšší zdolala celkově 45 krát (22× v hale, 23× venku). Patří mezi sedm výškařek celé historie, které mají skočeno v hale i pod širým nebem 205 cm a více. Totéž dokázaly jen Bulharka Stefka Kostadinovová, Švédka Kajsa Bergqvistová, Belgičanka Tia Hellebautová, Chorvatka Blanka Vlašičová, Ariane Friedrichová z Německa a Ruska Anna Čičerovová.\n\n\nV letech 1989 – 2001 byla vdaná za německého plavce Rainera Henkela, který mj. získal bronz na Letních olympijských hrách 1988 v Soulu. Spolu mají dvě děti. 30. dubna 2004 se provdala za bývalého německého atleta – desetibojaře Paula Meiera, který získal bronzovou medaili na světovém šampionátu 1993 ve Stuttgartu. Mají spolu dceru.\n\nV současnosti je zaměstnaná v národní anti-dopingové agentuře (NADA).\n\n"}
{"id": "435470", "url": "https://cs.wikipedia.org/wiki?curid=435470", "title": "Desetiletí duchovní obnovy", "text": "Desetiletí duchovní obnovy\n\nDesetiletí duchovní obnovy národa byla pastorační iniciativa v letech 1987–1997. Vyhlásil ji pastýřským listem 29. listopadu 1987 kardinál František Tomášek. Iniciátory akce byli Tomáš Halík a Petr Piťha. Akce měla symbolicky vyvrcholit v roce milénia úmrtí sv. Vojtěcha, připadajícího na 23. duben 1997.\n\nKaždý rok desetiletí byl věnován určitému tématu (pozitivně formulovanému přikázání Desatera: Nezabiješ! = Služba životu). Pro každý rok byl jako patron vybrán některý z českých světců či blahoslavených (popř. někteří ze světců).\n\nObě blahoslavené, které byly patronkami některého z roků Desetiletí, byly následně (ještě před ukončením Desetiletí duchovní obnovy) kanonizovány.\n\nV březnu 1988 měla proběhnout celonárodní pouť se mší v Chrámu svatého Víta k poctě Anežky České. Komunistický režim tuto akci oficiálně povolil, ale všemožně se snažil občany odradit od účasti na akci - mimo jiné byly odkloněny linky městské hromadné dopravy a byly kontrolovány posádky projíždějících automobilů. Disident Václav Benda odhadl, že díky tomu se namísto očekávaných 100 až 150 tisíc účastníků na akci nakonec dostalo asi jen 12 až 15 tisíc. Akce samotná proběhla víceméně bez narušení.\n\n"}
{"id": "435475", "url": "https://cs.wikipedia.org/wiki?curid=435475", "title": "Permethrin", "text": "Permethrin\n\nPermethrin je syntetická organická sloučenina široce používaná jako insekticid, akaricid a repelent. Patří do skupiny látek nazývaných pyrethroidy. Působí jako neurotoxin, zasahuje do funkce neuronů prodlužováním aktivace sodíkových kanálů. Není známo, že by byl permethrin škodlivý pro většinu savců a ptáků, je však velmi toxický pro ryby a kočky. Pro savce má obecně nízkou toxicitu a špatně se vstřebává kůží.\n\nV zemědělství se permethrin používá především pro ochranu bavlny, pšenice, kukuřice a tolice, též pro ničení parazitů na kuřatech nebo jiné drůbeži. V Evropě má také obrovský význam pro ošetřování dřeva proti dřevokaznému hmyzu. Použití permethrinu je kontroverzní, protože jako širokospektrální chemikálie působí neselektivně. Hubí nejen příslušný škodlivý hmyz, ale také mnoho užitečného hmyzu včetně včely medonosné, vodní živočichy a malé savce, například myši.\n\nNedávno byla v Jižní Africe nalezena v mateřském mléce rezidua permethrinu společně s DDT v oblasti, kde se používalo DDT v rámci boje proti malárii, a kde se používaly pyrethroidy v drobném zemědělství.\n\nPermethrin je jedovatý pro kočky a mnoho koček zahynulo poté, co na ně byly aplikovány přípravky proti blechám určené pro psy, nebo po kontaktu se psy čerstvě ošetřenými přípravky s permethrinem.\n\nPermethrin se používá také ve zdravotnictví, a to proti parazitům, jako jsou vši a zákožka svrabová, a také v průmyslu a domácnostech při boji proti škůdcům, například mravencům a termitům. Avšak publikace British National Formulary uvádí, že proti vším je permethrin málo účinný.\n\nPermethrin zabíjí klíšťata při kontaktu s ošetřeným oblečením. Metodou redukce populace klíšťat na zvěři prostřednictvím působení u hlodavců, kteří klíšťata přenášejí, jsou biologicky rozložitelné kartonové trubice s vatou napuštěnou permethrinem. Takto fungují komerčně vyráběné prostředky proti klíšťatům. Myši sbírají vatu pro budování svých hnízd. Permethrin ve vatě rychle zabíjí jakákoli nedospělá klíšťata, která sají na myších. Je důležité dávat trubice tam, kde je myši najdou, například do hustého temného mlází nebo ke kmenům stromů. Myši nerady sbírají vatu z otevřené louky. Při prevenci lymské boreliózy jsou nejúčinnější, pokud se aplikují časně zjara nebo v pozdním létě. Podle Connecticut Department of Public Health má permethrin \"nízkou toxicitu pro savce, špatně se vstřebává kůží a v těle je rychle inaktivován. Kožní reakce nejsou obvyklé.\" Permethrin se používá u lidí proti vším a svrabu, obvyklý předpis je 5% koncentrace proti svrabu, volně prodejné prostředky proti vším a muňkám mají obvykle koncentraci 1 %.\n\nV tropických oblastech se permethrin používá k prevenci nemocí přenášených komáry, například horečky dengue nebo malárie. Moskytiéry používané pro zakrývání lůžek se napouštějí roztokem permethrinu. To zvyšuje jejich účinnost tím, že je parazitický hmyz usmrcován dřív, než najde škvíry nebo díry v síti. Malárie zabíjí každý rok celosvětově 1-3 miliony lidí a permethrin je považován za velmi málo (pokud vůbec) toxický pro člověka. Vojáci cvičící v endemických oblastech mohou mít instrukce ošetřovat své uniformy permethrinem.\n\nPermethrin má čtyři stereoizomery (dva enantiomerní páry), vyvstávající ze dvou stereocenter v cyklopropanovém kruhu. Enantiomerní dvojice \"trans\" je známa jako transpermethrin.\n\nPermethrin je extrémně toxický pro ryby. V blízkosti vodních zdrojů je potřeba při používání přípravků s permethrinem zvlášť velká opatrnost.\nPermethrin je velmi jedovatý i pro kočky. Přípravky proti blechám a klíšťatům určené pro psy (a nesoucí takové označení) mohou u koček způsobit permethrinovou toxikózu.\nPermethrin má voskovou strukturu a pro potřebu postřiku se rozpouští pomocí denaturovaného nebo kosmetického lihu. V případě laické přípravy postřiku je třeba s ním zacházet velmi opatrně, neboť pevně ulpívá na textiliích i předmětech a těžce se z nich odstraňuje. Při dlouhodobějším kontaktu s ošetřenými textiliemi či předměty může lidem způsobovat silné alergické reakce, a pak nastává problém, jak permethrin z předmětů odstranit nebo zneutralizovat. Proto je z opatrnosti třeba začít raději se slabšími koncentracemi, např. max do 3 %. To představuje např. 10 ml permetrhrinu ve formě vosku na cca 350 ml lihu o koncentraci 96%. Z textilií lze prmethrin odstranit důkladným vypráním při teplotě nad 60 stupňů, nebo alespoň důkladným vyvětráním a vystavením intenzivnímu slunci.\nPermethrin je EPA klasifikován jako pravděpodobný lidský karcinogen, a to na základě reprodukovatelných studií u myší krmených permethrinem, u kterých se vyvíjely nádory jater a plic. Je podezření také na karcinogenní účinek na buňky nosní sliznice při inhalační expozici, protože byla pozorována genotoxicita na vzorcích lidské tkáně. Na játrech potkanů se zase při orální expozici častěji objevovaly přednádorové léze, což zakládá obavy z tohoto druhu expozice.\n\n"}
{"id": "435486", "url": "https://cs.wikipedia.org/wiki?curid=435486", "title": "Rozhraní (informatika)", "text": "Rozhraní (informatika)\n\nRozhraní (anglicky interface, případně počeštěně interfejs) označuje v informatice zařízení, program nebo formát, zajišťující správnou komunikaci a přenos dat mezi odlišnými zařízeními nebo programy. Podle toho, zda je \"rozhraní\" součástí počítačového hardwaru, nebo softwaru, mluvíme o hardwarovém nebo softwarovém \"rozhraní\".\n\n"}
{"id": "435490", "url": "https://cs.wikipedia.org/wiki?curid=435490", "title": "Teganissorens", "text": "Teganissorens\n\nTeganissorens, též známý jako Decanesora, (cca 1650–1732?) byl vlivný náčelník irokézského kmene Onondagů. Hrál zásadní roli ve vztazích mezi Irokézy, Francouzi a Angličany v Severní Americe koncem 17. a na začátku 18. století.\n\nJeho jméno se v pramenech objevuje poprvé v roce 1682, kdy byl členem výpravy irokézských diplomatů do Montrealu. V té době už byl zřejmě uznávaným mírovým náčelníkem, známým svým sklonem k prosazování mírového soužití Irokézů a Francouzů. V Montrealu se snažil přesvědčit guvernéra Nové Francie Buade de Frontenaca o tom, že útoky, jež bojovníci Irokézského kmenového svazu zahájili proti Indiánům kmenů Illinois a Miami sídlících jižně od Velkých kanadských jezer, nejsou namířeny proti francouzským zájmům v této oblasti. Mimo jiné i díky jeho úsilí se Irokézům podařilo udržet mír s Francouzi až do roku 1684. V roce 1688, když byl na cestě do Montrealu vyjednat příměří mezi Irokézskou ligou a Francouzi, napadli jeho skupinu Huróni vedení náčelníkem Kondiaronkem zvaným Krysa (Le Rat) a část Irokézů zabili a zbytek zajali. Kondiaronkova akce byla promyšlená. Předtím než většinu Irokézů včetně Teganissorense propustil, přesvědčil je, že útok provedl na popud Francouzů. Tato akce měla zřejmě největší vliv na to, že příměří ujednáno nebylo. V následujícím období během tzv. války krále Viléma (1689–1697), v níž bojovali Irokézové na straně Angličanů proti Francouzům a většině jezerních kmenů, byl Teganissorensův vliv utlumen a jeho diplomatické schopnosti se začínají naplno projevovat až koncem 90. let 17. století. Přesto i v době války navštívil jako hlavní irokézský diplomat v roce 1694 Quebec, kde byl přivítán staronovým guvernérem Frontenacem s velkou pompou. Jednalo se především o tom, že Irokézové si nepřejí znovuzaložení francouzské pevnosti Cataraqui (Fort Frontenac) na severním břehu jezera Ontario, dále Teganissorens nabízel Francouzům mírovou konferenci, jež by se měla konat v Albany (New York). Francouzi odmítli. V letech 1700–1701 byl Teganissorens hlavním strůjcem irokézského diplomatického úsilí. Irokézové byli v té době značně vyčerpáni válkou s Francouzi a jejich indiánskými spojenci a zklamáni z velmi malé podpory Angličanů. Teganissorens se snažil vymanévrovat Irokéze z války a zajistit jim neutrální pozici v očekávaných budoucích konfliktech evropských mocností. Aby ukázal svou nestrannost, nezúčastnil se v létě 1701 ani jedné ze dvou konferencí, které probíhaly prakticky paralelně v Montrealu a Albany mezi Indiány a Francouzi, resp. Angličany (tzv. Velký montrealský mír). Na konferencích došlo k neoficiálnímu potvrzení irokézské neutrality, kterou se v následujících desetiletích dařilo těmto Indiánům do značné míry udržet (k nelibosti Angličanů).\n\nNa začátku 18. století zůstal Teganissorens stále uznávaným náčelníkem a diplomatem. Na mnoha jednáních a setkáních vystupoval jako hlavní irokézský řečník. Ve dvacátých letech 18. století se s ním setkal významný newyorský osadník Cadwallader Colden, který o něm napsal: „Když jsem ho viděl a slyšel mluvit, byl už starý... nicméně Decanesora požíval po mnoho let mezi Pěti národy (Irokézové) nejvyšší reputace jako řečník. V jejich jednáních s Francouzi a Angličany obvykle vystupoval jako mluvčí... vynikal takovou schopností přednesu a mluvy, že by tím uspěl kdekoli na světě... Svými rysy mi nejvíce připomínal sochy Cicerona.“\n\nO datum Teganissorensovy smrti se vedou jisté spory. Muselo se tak stát mezi léty 1725–1732.\n\nO jeho rodině je známo tolik, že manželka konvertovala ke křesťanství a zemřela v důsledku nehody či zabití asi v roce 1700.\n\n"}
{"id": "435492", "url": "https://cs.wikipedia.org/wiki?curid=435492", "title": "Kašna Parnas", "text": "Kašna Parnas\n\nKašna Parnas je barokní kašna uprostřed Zelného trhu v Brně od architekta Johanna Bernharda Fischera z Erlachu z let 1690–1696. Je chráněna jako kulturní památka České republiky. \n\nNa Zelném trhu byly kašny již dříve. Doložena je renesanční kašna z roku 1597 ve tvaru orla a objevuje se na obrazech z poloviny 18. století. Pozůstatky starší kruhové kašny zde byly nalezeny při rekonstrukci náměstí v roce 2014. Brněnský magistrát se v srpnu roku 1690 rozhodl nahradit dosavadní nevyhovující kašnu na tehdejším \"Horním náměstí\" za kašnu novou. Tu navrhl vídeňský architekt Johann Bernhard Fischer z Erlachu. Podle historika Pavla Suchánka z Filozofické fakulty Masarykovy univerzity se dochovaly dva jeho původní návrhy, které jsou uloženy ve vídeňské galerii Albertina a v Záhřebu. Vzorem mu byla římská fontána čtyř řek jeho učitele Berniniho. Od těchto dvou návrhů se výsledný projekt odlišuje zvýrazněním trojbokého skalního útesu, který měl být původně nižší a dominantní měla být spíše sochařská výzdoba. Představitelé Brna si však tehdy prosadili nynější podobu. Stavbu organizoval především brněnský radní Johann Ignaz Dechau. Johann Fischer byl zaneprázdněn i jinými zakázkami a roku 1694 nakonec pro samotné vyhotovení kašny navrhl vídeňského sochaře Tobiáše Krackera (1658–1736). Autoři sochařské výzdoby nejsou přesně známi. Dobové záznamy se zmiňují o italském sochaři. Počátků stavby se účastnil kameník Wolfgang Steinböck z Eggenburgu (1650–1708). Byla také uzavřena smlouva s kameníkem Bernardem Högerem a sochařem Antonínem Rigou na nespecifikované vedlejší práce. Samotná nádrž s půdorysem šesticípé hvězdy byla pravděpodobně koncem 19. století kompletně nahrazena. Později byli nahrazeny i tři kamenné chrliče v podobě delfínů za chrliče litinové.\nPodle historika umění Tomáše Jeřábka z Filozofické a Pedagogické fakulty Masarykovy univerzity vznikl název \"Parnas\" omylem. Kašnu tak začali nazývat studenti brněnské jezuitské koleje. Krátce po dokončení kašny považovali ženské sochy za múzy, které sídlily v řeckém pohoří Parnas. Kašna byla vždy předmětem zájmu vandalů. První písemně zaznamenaná krádež se popisuje ve zprávě z roku 1808. Žezla, která postavy drží v rukou, byla původně pozlacena a později vyměněna za měděná. V současné době jsou z imitace kamene.\n\nUprostřed kašny je vysoká vápencová skála, v jejímž středu je malá jeskyně otevřená do tří stran. Uvnitř je socha Hérakla. Je oděn v kůži nemejského lva, levé ruce drží nad hlavou kyj a v pravé ruce na řetězu trojhlavého psa Kerbera, strážce vchodu do podsvětí. Na vrcholu skály stojí alegorie Evropy, která symbolizuje Svatou říši římskou. V pravé ruce drží žezlo a triumfálně stojí nad přemoženým drakem. Pod vrcholem jsou dvě kamenné desky s latinskými nápisy s chronogramy, připomínající rok výstavby a renovace. \n\nPo stranách skály jsou alegorické sochy tří sedících žen, symbolizující tři starověké říše. Všechny tři drží v levé ruce žezlo. Na severovýchodě je socha Řecka opírající se o toulec se šípy a s korunou u levé nohy, pod níž je okřídlený drak. Na severozápadní straně je socha Babylonie s korunou u pravé nohy a pod ní je okřídlený lev. V jihozápadní části sedí postava Persie s rohem hojnosti, korunou u levé nohy a pod ní ze skály vylézá medvěd. Sochy jsou obráceny směrem k městské radnici. Na skále jsou pak na několika místech drobné rostlinné motivy, dráčci a drobní živočichové. Kolem kašny je 15 kamenných sloupků propojených řetězy a umožňují přístup ke kašně ze tří stran. \n\nPod kašnou se nachází jižní a západní štola, obě vystavěné z cihel. Západní štolou byla přiváděna voda z vodojemu na Petrově, kam byla čerpána voda ze Svratky přes dnešní Denisovy sady. Západní štola je vedena ulicí Starobrněnskou a Peroutkovou kolem sloupu Nejsvětější Trojice pod dno kašny. Jižní štola odváděla odpadní vodu směrem k Divadlu Reduta a byla napojena na odpadní stoku. V roce 2002 byly obě štoly vyčištěny.\n\n\n"}
{"id": "435496", "url": "https://cs.wikipedia.org/wiki?curid=435496", "title": "Jaderný test", "text": "Jaderný test\n\nJaderný test je zkušební sledovaný a důkladně vyhodnocovaný jaderný výbuch, který má za cíl v první řadě vyzkoušet a ověřit sílu, účinky a funkčnost jaderné či termojaderné (např. neutronové) bomby, dále otestovat odolnost různých zařízení proti těmto účinkům a v neposlední řadě slouží státům i jako akt demonstrace vojenské síly potenciálnímu nepříteli či spojenci.\n\nPrvní jaderný test (zařízení \"Trinity\") provedly Spojené státy americké v roce 1945 v Novém Mexiku. Od té doby bylo provedeno ve světě přes 2000 jaderných testů, z nichž většinu provedly USA a bývalý Sovětský svaz. Mezinárodní smlouvou z roku 1963 byly pozemní jaderné testy zakázány a jejich počet postupně klesl téměř na nulu.\n\nZatím poslední uskutečněná jaderná zkouška proběhla v Severní Koreji dne 12. února 2013, což vyvolalo kvůli politické situaci v zemi mezinárodní vlnu nevole a zděšení.\n\nJaderné testy lze podle místa provedení rozdělit na:\n\nNa základě modelu Mezinárodní komise pro radiologickou ochranu (ICRP - International Commission on Radiological Protection) dochází experti k názoru, že dávky radiace, kterým byli lidé vystaveni v letech 1945 až 1989 v důsledku pokusných atomovými výbuchů došlo k více než milionu úmrtí na rakovinu (1 173 600 mrtvých). Podle novějšího modelu výpočtu zdravotního rizika vytvořeného Evropskou komisí pro radiační riziko (ECRR) odhadli experti počet úmrtí na rakovinu 61 600 000 obětí. Největší část z toho mají na svědomí radioaktivní látky, rozptýlené do atmosféry nadzemními testy v 50. a 60. letech 20. století.. Po omezení atmosférických testů na základě mezinárodní smlouvy z roku 1963 postupně globální radioaktivní zamoření klesá.\n\n"}
{"id": "435503", "url": "https://cs.wikipedia.org/wiki?curid=435503", "title": "Cachjagín Elbegdordž", "text": "Cachjagín Elbegdordž\n\nCachjagín Elbegdordž (mongolsky \"Цахиагийн Элбэгдорж\") (* 30. března 1963) je bývalý prezident Státu Mongolsko, jenž byl zvolený do funkce ve volbách dne 24. května 2009, v kterých obdržel 51 % hlasů.\n\nByl jedním z kandidátů demokratické opozice (konkrétně Mongolské demokratické strany). Kandidoval proti Nambarynu Enchbajarovi, kandidátovi Mongolské lidové revoluční strany. Do funkce nastoupil dne 18. června 2009. Dvakrát předtím zastával funkci premiéra, napřed krátce v roce 1998, po rezignaci svého spolustraníka (premiér z let 1996–1998) a poté v letech 2004–2006.\n\nV lednu roku 2015 navštívil oficiálně jako prezident Státu Mongolska Českou republiku, jako způsob dopravy pro tuto státní návštěvu zvolil netradičně vlak, kterým přicestoval z Berlína. V jeho doprovodu se nacházel i mongolský ministr zahraničních věcí Lundeg Purevsuren.\n"}
{"id": "435504", "url": "https://cs.wikipedia.org/wiki?curid=435504", "title": "Slezák", "text": "Slezák\n\nPříjmení Slezák nese více různých osob:\n\n\n"}
{"id": "435510", "url": "https://cs.wikipedia.org/wiki?curid=435510", "title": "Železniční trať Čerčany – Světlá nad Sázavou", "text": "Železniční trať Čerčany – Světlá nad Sázavou\n\nŽelezniční trať Čerčany – Světlá nad Sázavou (v jízdním řádu pro cestující označená číslem 212) je regionální železniční trať ve Středočeském kraji a kraji Vysočina.\n\nTrať je dlouhá 91 km a vede z Čerčan přes Ledečko, Kácov a Zruč nad Sázavou do Světlé nad Sázavou. Trať probíhá údolím řeky Sázavy a prochází osmi tunely.\n\nNa trati byl zahájen provoz v roce 1901, dokončena byla potom v roce 1903. Šlo o dva navazující projekty: nejprve trať Kolín - Rataje nad Sázavou - Čerčany (- Benešov) s odbočkou do Kácova, pak navazující trať z Kácova do Světlé nad Sázavou. Dodnes je na trati zachováno trojí staničení (kilometrické údaje se třemi různými počátky, viz průběh trati).\n\nV prosinci 2016 byla stanice Sázava-Černé Budy přejmenována na Sázava.\n\nProvoz osobní dopravy je zajišťován pravidelně motorovými vozy řady 809, 810 a motorovými jednotkami Regionova; o víkendech jede několik spojů jako klasické soupravy vedené lokomotivou 749. Pro svůj malebný charakter a turistický potenciál je trať oblíbeným úsekem pro konání historických jízd s parními lokomotivami, historickými motorovými lokomotivami (např. 720) a motorovými vozy (zejména 830, 831 a 801).\n\n\n\n"}
{"id": "435512", "url": "https://cs.wikipedia.org/wiki?curid=435512", "title": "Joe DiMaggio", "text": "Joe DiMaggio\n\nJoseph Paul \"Joe\" DiMaggio (* jako Giuseppe Paolo DiMaggio, Jr. 25. listopadu 1914 v Martinezu, Kalifornie, USA - 8. března 1999 v Hollywood, Florida, USA) byl americký baseballový hráč italského původu.\n\nJeště dnes platí za vzorový příklad hry - nejen silou odpalu, ale i defensivním stylem hry v poli. Do dnešních dnů nikdo nepřekonal jeho sérii 56 po sobě jdoucích zápasů ve kterých dokázal úspěšně odpálit z roku 1941. \"The Yankee Clipper\", jak se DiMaggiovi přezdívalo, byl známý svým nezvyklým postojem při odpalu, přičemž jeho kolena byla relativně daleko od sebe, a možná díky kterému se mu podařilo v průběhu jeho kariéry získat 2x \"Titul of Batting Champions\" (1939 a 1940) a 3x titul MVP (1939,1941 a 1947). Ve 13 sezónách odpálil celkem 361 home runů, dosáhl v průměru každý rok 118 bodů a v pálkařském průměru 0.325 (tzn. 32,5%). Když se v roce 1969 slavilo 100. výročí existence baseballové ligy, byl zvolen největším žijícím hráčem. Vyhrál 9x Světovou sérii MLB (1936–1939, 1941, 1947, 1949–1951).\n\nJoe měl dva bratry - starší Vince i mladší Dom byli také aktivními hráči baseballu: Vince byl hvězdou Národní iigy, Dom působil 11 let v Americké lize u Boston Red Sox.\nJoe DiMaggio byl dvakrát ženatý - první manželství s revuální zpěvačkou a herečkou Dorothy Arnold skončilo po 5 letech,a vzešel z něj Joeův jediný syn Joe III. Jeho slabost pro herečky-blondýnky pak potvrdil osudový vztah s Marilyn Monroe, která mu nevydařeným manželstvím zlomila srdce, nicméně zůstali přáteli až do konce jejího života. Joe byl dokonce ten, který obstaral vše potřebné kolem jejího pohřbu. Nikdy se už neoženil.\n\nPřišel na svět ve dvoupokojovém domku do rodiny sicilského rybáře a dostal jméno po svém otci v naději, že bude již posledním potomkem. Otci záleželo na tom, aby všech jeho 5 synů pokračovalo v rodinné rybářské tradici, ale u Joea nepochodil. Teprve až po Joeově úspěchu v Pacific Coast Lize, začal na něj otec Giuseppe být pyšný.\n\nVince DiMaggio přemluvil tým v San Franciscu, aby do posledních třech zápasů sezóny v roce 1932 obsadili jeho bratra Joea do tzv. \"short-stop\" pozice. Joe sice svými kvalitami ještě neoslnil, ale otevřela se mu cesta do světa baseballu.\nRoku 1934 cestou na večeři do domu své sestry si při vystupování z taxíku přetrhl kolenní vazivo, zdálo se, že na čas je jeho baseballová kariéra u konce, on ale přesto druhý den vyběhl na hřiště a odpálil homerun, nicméně toto a jiná zranění ho provázela celý život.\n\nBaseballový klub San Francisca rozpoznal hodnotu Joeových schopností a snažil se jej prodat jinému týmu. Ačkoliv v USA řádila hospodářská krize, klub očekával minimálně tehdy neslýchaných 100 000 amerických dolarů, ale Chicago Cubs ve vidině Joeova nedávného zranění a nákladů na léčbu odmítl.\nJako na zavolanou přišla nabídka z jiného klubu - New York Yankees. Klub po odchodu Babe Rutha procházel krizí a 4 roky po sobě nevyhrál Světovou sérii. Vše se ale změnilo příchodem Joe DiMaggia v roce 1936, který Yankees v následujících 13 sezónách dovedl k devíti titulům. Nejlepší období zažil mezi 15. květnem a 16. červencem 1941, kdy v 56 zápasech v řadě úspěšně odpálil - tento rekord doposud nikdo nepřekonal.\n\nDruhá světová válka na čas pozastavila Joeovu kariéru a vzala mu zřejmě jeho nejlepší roky, narukovat musel v 28 letech k USAAF. I tak měl ale štěstí, na rozdíl od ostatních profesionálních sportovců, kteří byli nasazeni přímo v boji, měl Joe na starost fyzickou a kondiční připravenost vojáků, večeřel s generály a alespoň poloprofesionálně hrál baseball za armádní týmy. Navíc ani nemusel opustit Ameriku - nejdříve byl v Santa Aně (Kalifornie), později v Atlantic City, jen na čas byl povolán na Havaj.\nPo útoku na Pearl Harbour byli rodiče Joea zařazeni mezi „nepřátelské cizince“, vzhledem k jejich italskému občanství, a i přes ohromnou popularitu jejich tří synů se museli zavázat, že bez osobních dokumentů se bez povolení nesmí vzdálit na více jak 5 mil od svého bydliště a rybářská loď DiMaggia Sr. byla zkonfiskována.\n\n7. února 1949 podepsal Joe nejlukrativnější smlouvu svého života jako profesionální sportovec - 100 000 $ (70 000 fixní plat, zbytek prémie) za sezónu.Platil již za nejlepšího baseballistu všech dob, u Američanů byl velice oblíbený. Bohužel jej trápila zranění a jejich následky, jen běh mu činil obrovské potíže a způsoboval bolesti, tušil, že na své úspěchy z minulých let již nenaváže a i přes nabídky jiných klubů a nabídku Yankees, že mu prodlouží smlouvu, oznámil 11. prosince 1951 konec své kariéry. \"Nechtěl jsem, aby lidé viděli, jak se mi už nedaří\", komentoval později své rozhodnutí. Překvapivé pak vzápětí bylo, že v roce 1955 až napotřetí získal své místo v Baseballové síni slávy, ačkoliv s takovou mírou popularity a úspěchů se čekalo, že to vyjde hned napoprvé.\n\nJoe DiMaggio byl v očích veřejnosti skromným elegánem a sympaťákem, který i přes ohromný zájem médií vždy dokázal držet pod pokličkou své soukromí. Nikdy nekomentoval svá soukromá rozhodnutí, nepodával veřejná prohlášení,nepořádal tiskové koneference, kde by zdůvodňoval své rozvody apod. Byl považován za milého obra, který se věnoval až do konce života nejen sportu (měl vlastní TV pořad, působil jako komentátor a velmi se angažoval v charitě).\n\nV roce 1937 poznal herečku Dorothy Arnold. Po dvou letech známosti se 19. listopadu 1939 v San Franciscu vzali za účasti mnoha gratulantů a obdivovatelů, kteří úplně zablokovali dopravu. 23. října 1941 se jim narodil syn, Joe (Joseph) III. Již krátce po narození syna se začalo manželství rozpadat. Dorothy to komentovala: \"Koupili jsme si velký dům,a on v něm vůbec nebyl.\" 12. května 1944 se rozvedli. Trvalo ale dlouho než se Joe odhodlal k novému vztahu.\n\nRoku 1952 byl pozván do hollywoodských filmových studií, kde se setkal s tehdy rychle stoupající hvězdou Marilyn Monroe .Po 18 měsících se 14. ledna 1954 opět za asistence médií a stovek svědků vzali v San Franciscu. Už od počátku bylo ale jasné, že manželství nemůže mít dlouhého trvání, ačkoliv vztah mezi nimi fungoval až do předčasné smrti Marilyn. Joe byl Ital, jeho kariéra byla u konce, chtěl se usadit a nesnášel pozlátko a smetánku Hollywoodu. Naopak Marilyn stála na začátku své závratné kariéry a toužila hrát. Už při svatební cestě do Japonska a Koreje, kde Marilyn navštívila vojáky, se projevily první neshody. Podle svědectví pár známých se Joe několikrát uchýlil k fyzickému násilí. Poslední kapkou pro něj byla účast na natáčení \"větrákové scény\" ve filmu Slaměný vdovec v roce 1955, kde se stal svědkem, jak několik desítek fotografů zaměřuje své objektivy na bělostné kalhotky jeho ženy. Manželství trvalo 274 dní, Marilynin advokát jako důvod rozpadu manželství uvedl \"konflikt kariér\".\nJoe nicméně dál sledoval Marilyn zpovzdálí a do jejího života vstoupil znova v roce 1961, kdy se rozvedla s dramatikem Arthurem Millerem a 7. února byla umístěna na kliniku do pokoje bez oken a dveří pro nejtěžší případy. Nikdo Marilyn nepomohl-jen Joe přispěchal až z Floridy a na klinice pohrozil, že ji rozebere cihlu po cihle, pokud Marilyn nepropustí. Snažil se odvrátit její pád na dno, byl jí oporou. Spekulovalo se o jejich opětovném sňatku plánovaném na 8. srpna 1962. 3 dny předtím však Marilyn za dosud nevyjasněných okolností zemřela. Ten večer, kdy zemřela, ještě telefonicky mluvila s Joem DiMaggiem III, synem Joea, který posléze policii potvrdil, že Marilyn byla v dobrém rozpoložení a vtipkovala .\nPodle legendy nechával Joe po celých 20 let posílat 2 růže na její hrob 1× týdně, nikdy se neoženil a neměl potřebu sepsat knihu o vztahu s MM ani se jinak vyjadřovat k jejich společnému životu.\n\nV roce 1998 byla u Joe DiMaggia zjištěna rakovina plic, musel se podrobit operaci a nemocnici prakticky už neopustil do své smrti. Podle rodiny bylo jeho posledními slovy: \"Konečně zase uvidím Marilyn.\" Zemřel 8. března 1999.\n"}
{"id": "435521", "url": "https://cs.wikipedia.org/wiki?curid=435521", "title": "French Open 2009 – smíšená čtyřhra", "text": "French Open 2009 – smíšená čtyřhra\n\nObhájcem vítězství byl bělorusko-americký pár Viktoria Azarenková a Bob Bryan. Azarenková se však soutěže nezúčastnila a Bryan vytvořil první nasazenou dvojici s krajankou Liezel Huberovou, se kterou se stal vítězem tohoto ročníku smíšené čtyřhry a titul obhájil.\nV závorce je kolo, ve kterém hráči vypadli.\n\nPavouk\n"}
{"id": "435528", "url": "https://cs.wikipedia.org/wiki?curid=435528", "title": "Tiruččiráppalli", "text": "Tiruččiráppalli\n\nTiruččiráppalli (tamilsky \"திருச்சிராப்பள்ளி\", anglicky \"Trichinopoly\", v angličtině známé též jako \"Trichy\" [Triši]) je s odhadovanými 1 067 919 obyvateli (2008) čtvrté největší město v indickém svazovém státě Tamilnádu. Leží u řeky Kávérí. Ve městě je několik univerzit. Dominantou Tiruččiráppalli je Skalní chrám, nacházející se na 83m vysoké skále a vybudovaný v 17. století. Je zasvěcen Šivovi a Ganéšovi.\n\n"}
{"id": "435536", "url": "https://cs.wikipedia.org/wiki?curid=435536", "title": "Herbert Tichy", "text": "Herbert Tichy\n\nHerbert Tichy (1. června 1912 Vídeň - 26. září 1987 Vídeň) byl rakouský spisovatel, geolog, novinář a horolezec.\n\nV roce 1933 cestoval na motocyklu z Rakouska do Indie. V roce 1935 cestoval k hoře Kailás v západním Tibetu. Během druhé světové války pracoval jako geolog a novinář v Číně.\n\n19. října 1954 provedli spolu se Seppem Jöchlerem a Pasang Dawou prvovýstup na Čo Oju.\n"}
{"id": "435537", "url": "https://cs.wikipedia.org/wiki?curid=435537", "title": "Jan Vondrouš", "text": "Jan Vondrouš\n\nJan Vondrouš (* 7. dubna 1978) je český levicový zelený politik – národní socialista, dále pak zakladatel a místopředseda české Demokratické strany zelených. Od roku 2012 působil ve straně LEV21 – Národní socialisté, jíž však později opustil. V roce 2018 pak založil hnutí NE-VOLIM.CZ, kterému od července téhož roku předsedá.\n\nJiž v době studií na Univerzitě Hradec Králové (1999–2003) se zabýval reálnou politikou – na částečný úvazek pracoval jako manažer České strany národně sociální. V této straně se snažil aktivně vystupovat v oblasti ochrany přírody a lidských práv po vzoru Prof. Vl. Krajiny. Ze strany byl ale odejit z důvodu jejího směřování k nacionalismu a sbližování s tehdejší Národní stranou v čele s Edelmanovou.\n\nProto se rozhodl využít nabídky bývalého primátora Hlavního města Prahy Jana Kasla a podílel se na volební kampani politického hnutí SNK-ED v historicky prvních eurovolbách v ČR v roce 2004. Následně se stal po zisku 11% asistentem poslance Evropského parlamentu J. Zieleniece.\n\nV roce 2008 se stal členem Strany zelených, později předsedou její krajské organizace v Liberci. Jeho volbu však vedení strany neuznalo a dosadilo na přechodné období tehdejšího ministra školství Ondřeje Lišku. V únoru 2009 proto na protest proti Bursíkově politice ze Strany zelených vystoupil a založil Demokratickou stranu zelených. Na jejím ustavujícím shromáždění byl 20. března 2009 byl zvolen jejím místopředsedou. Poté, co stranu ovládl medialní magnát Jaromír Soukup, Jan Vondrouš stranu opustil.\n\nV roce 2012 jej oslovil předseda nově vzniklé politické strany LEV21 – Národní socialisté, navazujicí na dřívější národní socialisty – Jiří Paroubek. Jan Vondrouš se tak po krátkém intermezzu vrátil k národně sociální politice.\n\nVe volbách do Evropského parlamentu v roce 2014 kandidoval na 25. místě kandidátky strany LEV 21 - Národní socialisté.\n\nVe volbách do Senátu PČR v roce 2018 kandidoval v obvodu č. 29 – Litoměřice za politické hnutí NE-VOLIM.CZ, které založil a od července 2018 mu také předsedá. Se ziskem 2,88 % hlasů skončil na posledním 9. místě.\n\nVe volbách do Evropského parlamentu v květnu 2019 kandidoval na 3. místě kandidátky hnutí NE-VOLIM.CZ, ale nebyl zvolen.\n\nJan Vondrouš vystupuje proti výstavbě dálnice D35 přes Český ráj i v její tzv. superseverní variantě, protože podle něj počet aut v daném úseku nenaplňuje potřebnost čtyřpruhové komunikace. Dále je proti umístění radaru protiraketové obrany na území ČR. Na rozdíl od Strany zelených není proti jaderné energetice, vidí však značné ekonomické rozpory v dostavbě jaderné elektrárny Temelín.\nPodle jeho vyjádření by politika zelených měla být na politickém spektru mírně vlevo, jako je tomu u zelených stran v Evropě. Z důvodu svého nesouhlasu s programovým směřováním obou českých zelených stran nepůsobí ani v jedné z nich. Proto se vrátil k politice národně sociální, která podle jeho názoru lépe vystihuje vztah člověka k přírodě. Vedle toho ale také upřednostňuje sociální program a národnostní ve smyslu rovnosti nejen v národě, ale i mezi národy.\n\nJan Vondrouš se zasazuje o obnovu železniční trati 097 z Lovosic do Teplic, jejíž část byla zasypána v roce 2013 sesuvem půdy. Pomáhá rovněž v boji proti nevýhodné privatizaci Podřipské nemocnice s poliklinikou v Roudnici nad Labem a litoměřické Městské nemocnice prostřednictvím nadnárodních společností. Angažuje se v zachování rušených spojů autobusové dopravy nejen v okolí Štětí. Dalším programem je pomoc, aby i v rámci volebních obvodů Senátu byly uznávány hranice okresů a krajů ČR.\n\n\n"}
{"id": "435543", "url": "https://cs.wikipedia.org/wiki?curid=435543", "title": "Abstraktní expresionismus", "text": "Abstraktní expresionismus\n\nTermínu abstraktní expresionismus se užívá jako souhrnného označení pro směry abstraktní moderní malby v době od konce druhé světové války do počátku 60. let.\n\nVšem proudům abstraktního expresionismu byl společný pocit, emoce a spontánnost, které byly důležitější než rozum, technika a reglementace. Způsobem zobrazování byla abstrakce, částečně i figurativní abstrakce. Malířské techniky byly variovány, malba byla na podložku prováděna štětcem i různě velkými nádobami na barvy. Směr byl do značné míry ovlivněn společenským kontextem prožité války, který je u reprezentantů abstraktního expresionismu pozorovatelný jednak nedůvěrou k autoritativním ideologiím a jimi prosazovaným proudům realistického umění, jakož i místem zrodu abstraktního expresionismu, kterým byl New York, kde vznikla velká komunita umělců, které z Evropy vyhnala válka a totalitní režimy, které ji následovaly. Spojené státy a především město New York se tak s rozvojem abstraktního expresionismu stávají centrem světového umění, za které byla dosud považována Paříž. Umění abstraktního expresionismu velmi úzce navazuje na avantgardní umění meziválečné doby, především na surrealismus a je považováno za pokračování a vyvrcholení moderního umění.\n\nEvropské abstraktní umění bývá po druhé světové válce označováno jako Informel, resp. Tachismus. Jeho centrum bylo ve Francii. Jeho významnými představiteli byli: Mathieu, Hartung, Schumacher a Wols.\n\nVe Spojených státech amerických, nezávisle na evropském vývoji, vzniklo Action Painting. Jeho představiteli jsou Pollock, de Kooning, Gorky.\n\nJako protiklad k neklidné a spontánní Action Painting se ve Spojených státech rozvíjí malířství barevných polí (Colour Field Painting). Bylo ztvárňováno umělci jako Newman, Still a Rothko.\n\nHans Hartung (1904–1989)\nWols (1913–1951)\nJackson Pollock (1912–1956)\nConrad Marca-Relli (1913–2000)\nMark Rothko (1903–1970)\nArshile Gorky (1904–1948)\nPhilip Guston (1913-1980)\nPierre Soulages (* 1919)\nHans Hofmann (1880–1966)\nJean Dubuffet (1901–1985)\nSeymour Lipton (1903–1986)\nKarel Appel (1921-2006)\nHelen Frankenthaler (1928–2011)\nFranz Kline (1910–1962)\nWillem de Kooning (1904–1997)\nBarnett Newman (1905–1970)\nLudwig Merwart (1913–1979)\nRobert Motherwell (1915–1991)\nRichard Pousette-Dart (1916–1992)\nGeorges Mathieu (1921–2012)\nAd Reinhardt (1913–1967)\nGrace Hartigan (1922-2008)\nJean-Paul Riopelle (1923–2002)\nMichael Goldberg (1924–2007)\nClyfford Still (1904–1980)\nKarl Otto Götz (1914-2017)\nK.R.H. Sonderborg (1923–2008)\nAntonio Saura (1930–1998)\nAntoni Tàpies (1923-2012)\nMark Tobey (1890-1976)\nBradley Walker Tomlin (1899–1953)\nHelmut Jahn (* 1940)\n"}
{"id": "435545", "url": "https://cs.wikipedia.org/wiki?curid=435545", "title": "Garret Hobart", "text": "Garret Hobart\n\nGarret Augustus Hobart (3. června 1844, Long Branch, New Jersey – 21. listopadu 1899, Paterson New Jersey) byl americký státník, politik, obchodník a bankéř. Zasedal v legislatuře rodného státu (1876–82) a byl 24. viceprezident USA za Republikány ve vládě prezidenta Mc Kinleyho od 4. března 1897 až do své smrti 21. listopadu 1899. Jako Předseda Senátu z titulu své funkce úspěšně předsedal a dal rozhodující hlas proti nezávislosti Filipín.\n"}
{"id": "435547", "url": "https://cs.wikipedia.org/wiki?curid=435547", "title": "Charles W. Fairbanks", "text": "Charles W. Fairbanks\n\nCharles Warren Fairbanks (11. května 1852, Unionville, stát Ohio, USA – 4. června 1918, Indianapolis, Indiana, USA) byl americký státník, politik, novinář a právník.\n\nByl senátorem za Republikánskou stranu, kde zastupoval stát Indiana (1897–1905). Od 4. března 1905 do 4. března 1909 působil ve funkci 26. viceprezidenta USA za Theodore Roosevelta to přesto, že oba pocházeli z protichůdných křídel téže politické strany.\n"}
{"id": "435555", "url": "https://cs.wikipedia.org/wiki?curid=435555", "title": "Zbruč", "text": "Zbruč\n\nZbruč ( ) je řeka na hranici Ternopilské a Chmelnycké oblasti na západě Ukrajiny. Je 247 km dlouhá. Povodí má rozlohu 3330 km². Nazývá se také Podgorec ( ).\n\nŘeka leží v relativní blízkosti jiných řek jako Horyn a Sluč a byla proto využívána jako alternativní trasa na cestě od Varjagů k Řekům. V roce 1848 byl v řece nedaleko Husjatynu nalezen slovanský kamenný idol, pojmenovaný podle ní jako Zbručský idol.\n\nZbuč dlouhou dobu sloužil jako hraniční řeka. Mezi lety 1772 a 1793 byla hranicí mezi Republikou obou národů a Habsburskou monarchií, zatímco v letech 1793–1807 a 1815–1918 byla hranicí mezi rakouskou Haličí a Ruským impériem. Po Rižském míru v roce 1921 byla hranicí mezi SSSR a druhou Polskou republikou, což trvalo až do roku 1939. Dnes je hranicí mezi Ternopilskou a Chmelnyckou oblastí Ukrajiny.\n\nPramení na Podolské vysočině. Na horním toku teče v široké a místy bažinaté dolině. Na dolním toku je dolina úzká. Vlévá se zleva do Dněstru.\n\nZdrojem vody jsou převážně sněhové a dešťové srážky. Průměrný průtok vody u vesnice Vitkovcy činí 7 m³/s.\n\nNa řece není možná vodní doprava.\n"}
{"id": "435562", "url": "https://cs.wikipedia.org/wiki?curid=435562", "title": "Francis MacNutt", "text": "Francis MacNutt\n\nFrancis S. MacNutt (* 1925) je americký katolický kněz, představitel hnutí charismatické obnovy.\n\nRoku 1956 přijal kněžské svěcení. Roku 1967 se v protestantském prostředí setkal s charismatickým hnutím, které ho ovlivnilo. Stal se jedním z prvních katolických kněží, kteří se zapojili do hnutí charismatické obnovy. Několik let předsedal sdružení \"Charismatic Leaders Fellowship\".\n\nRoku 1980 se oženil s Judith Sewell s níž založil organizaci \"Christian Healing Ministries\". Církevní dispens k uzavření manželství obdržel až roku 1993, kdy uzavřel manželství i podle kanonického práva.\n\nMacNutt je autorem řady publikací. V češtině vyšla jeho kniha týkající se exorcismu \"Služba osvobozování od zlých duchů\".\n\n\n\n\n"}
{"id": "435565", "url": "https://cs.wikipedia.org/wiki?curid=435565", "title": "Eubrontes", "text": "Eubrontes\n\nEubrontes (Hitchcock, 1845) je ichnogenus (rodový název) pro tříprsté stopy, vytvořené zřejmě dravým dinosaurem (teropodem) v období svrchního triasu až spodní jury. Jde tedy o klasický případ ichnotaxonu (druhu, známého dle zkamenělého pozůstatku jeho životního projevu). Dinosaurus, který tyto poměrně četné stopy zanechal, byl zřejmě malý až středně velký dravý dinosaurus, podobný rodu \"Dilophosaurus\" nebo \"Coelophysis\". Podobným typem stop je ichnorod \"Anomoepus\", od roku 2010 známý i z České republiky.\n\nPrvní stopy eubronta byly objeveny již roku 1802, tehdy však byly vykládány jako biblické pozůstatky \"Noemova havrana\". Dnes jsou otisky přisuzované tomuto ichnotaxonu známy z USA, Francie, Itálie, Austrálie, ale také z Polska a Slovenska. Podobná stopa o délce 14 cm byla navíc v 90. letech 20. století objevena také na území Čech (okolí Červeného Kostelce), později rovněž označená rodovým jménem \"Eubrontes\".\n\nNa jednom místě v Connecticutu bylo v roce 1966 objeveno až 600 těchto stop pohromadě. Dnes je tato lokalita (dříve známá jako Rocky Hill) součástí rezervace Dinosaur State Park. \"Eubrontes\" je také státní fosilií Connecticutu. Typická stopa je 40–50 cm široká a patřila nejspíš dravci, dlouhému 5–6 metrů. Zajímavé je, že podobné stopy se podařilo objevit i pod zemským povrchem, konkrétně v jeskyni Malaval na jihu Francie.\n\nMnožství stop přiřazených tomuto ichnorodu je známo také z území Číny.\n\nVýzkumy severoamerických fosilních stop, řazených do tohoto ichnorodu naznačují, že jejich původcem nemusel být teropod, ale spíše sauropodomorf (bipední \"prosauropod\").\n\n"}
{"id": "435566", "url": "https://cs.wikipedia.org/wiki?curid=435566", "title": "Paštunistán", "text": "Paštunistán\n\nPaštunistán ( ) je idea nezávislého státu mezi Pákistánem a Afghánistánem, který by byl obýván Paštuny.\n\nPaštunské kmeny dlouhou dobu obývaly území v dnešním severozápadním Pákistánu (zejména dnešní Severozápadní pohraniční provincii) a východním Afghánistánu. V průběhu 19. století se začalo do těchto oblastí rozšiřovat Britské impérium (resp. Britská Indie), které vedlo vojensko-diplomatický boj s Ruským impériem, jež vešel ve známost jako tzv. velká hra. Výsledkem dlouholetých jednání a pohraničních sporů mezi Britským impériem a Afghánistánem bylo v roce 1893 stanovení Durandovy linie, která vytyčila hranici mezi Afghánistánem a Britskou Indií. Stanovená hranice však rozdělila na dvě části území obývané Paštuny – Paštunistán. Po osamostatnění Indie od koloniální nadvlády se východní část Paštunistánu stala součástí Pákistánu.\n\nV současné době je pojem Paštunistán používán i pro prosté označení území, jež obývají Paštuni.\n\n"}
{"id": "435582", "url": "https://cs.wikipedia.org/wiki?curid=435582", "title": "Železniční trať Přelouč–Prachovice", "text": "Železniční trať Přelouč–Prachovice\n\nŽelezniční trať Přelouč - Heřmanův Městec - Prachovice (v jízdním řádu pro cestující uvedená v tabulce označené 015) je jednokolejná regionální dráha.\n\n\"List povolení Františka Josefa Prvního ze dne 21. srpna 1881 daný ku stavbě a užívání místních železnic z Přelouče do Heřmanova Městce s odvětvími do Vápenného Podola a Prachovic\" propůjčoval koncesi \"priv. rakouské železnici státní. Společnost jest povinna stavbu železnic do konce roku 1882 dokonati, obecnou jízdu po nich zavésti a po všechen čas koncese nepřerušeně po nich jezditi.\"\n\nDráhu vlastnila Rakouská společnost státní dráhy od října 1882 až do svého zestátnění 1. ledna 1908.\n\nVětev Odb. Tasovice - Vápenný Podol byla zrušena v roce 1978.\n\nJeště v Úředním povolení k provozování dráhy datovaném 29. 5. 2008 je dráha uvedena jako součást celostátní dráhy, později byla na návrh provozovatele změněna na dráhu regionální.\n\nV roce 1900 byly podle tehdejšího jízdního řádu v provozu tyto stanice:\n\nPřelouč, Valy odbočka, Valy, Choltice, Heřmanův Městec, Kostelec-Vydžice, Vápenný Podol\n\nDo trati jsou zaústěny vlečky Cementárny Prachovice a Správy státních hmotných rezerv a je zde poměrně silná nákladní doprava.\n\nV roce 2010 došlo v souvislosti se zrušením osobních vlaků na trati z Heřmanova Městce do Chrudimi také k razantnímu omezení spojů mezi Heřmanovým Městcem a Prachovicemi. V roce 2011 Pardubický kraj v rámci tzv. optimalizace dopravy po jednání s obcemi rozhodl o zastavení osobní dopravy v tomto úseku a o jejím nahrazení autobusy, které mají zajíždět až do Třemošnice. OREDO pak skutečně pro období jízdního řádu 2012 (od 11. prosince 2011) osobní dopravu v závazku veřejné služby v úseku Heřmanův Městec–Prachovice neobjednalo. Od jízdního řádu z prosince 2013 je obnoven provoz až do Prachovic, kam zajíždí osobní vlak třikrát denně.\n\n\n"}
{"id": "435584", "url": "https://cs.wikipedia.org/wiki?curid=435584", "title": "Železniční trať Chrudim město – Heřmanův Městec", "text": "Železniční trať Chrudim město – Heřmanův Městec\n\nŽelezniční trať Chrudim město - Heřmanův Městec je jednokolejná regionální dráha. Doprava byla zahájena v roce 1899. Dnes na trati není osobní doprava, pravidelný provoz skončil 11. prosince 2010. V jízdním řádu pro cestující byla naposledy uváděna v tabulce 017 (nyní - 2013 - je toto číslo obsazeno tratí Česká Třebová - Moravská Třebová).\n\nListina o koncessi byla vydána dne 26. května 1897 ke stavbě lokomotivní železnice ze stanice Heřmanova Městce privilegovanou společností Rakousko-uherské dráhy státní přes Chrudim, Hrochův Týnec, Moravany a Holici do Borohrádku s odbočkou z Hrochova Týnce do Chrasti. Dráha budiž postavena jako dráha místní o rozchodu pravidelném.\n\nKoncessionáři jsou povinni stavbu povolené železnic ihned po obdrženém povolení stavebním započíti, ji nejdéle do dvou let dokonati, vystavěnou dráhu pak veřejné vozbě odevzadati a po celou dobu koncesse pravidelnou vozbu po ní provozovati\n\nVyhláškou ministéria železničného ze dne 12. května 1899 byla lhůta pro dloužena do 31. srpna 1899.\n\nDráhu vlastnila ‘’Místní dráha Chrudimsko-holická‘‘ od září 1899 až do svého zestátnění 1.1.1925.\n\nV roce 1900 byly podle tehdejšího jízdního řádu v provozu tyto stanice:\n\nHeřmanův Městec, Klešice, Rozhovice, Bylany, Chrudim město\n\n\n"}
{"id": "435585", "url": "https://cs.wikipedia.org/wiki?curid=435585", "title": "Trať 017", "text": "Trať 017\n\nTrať 017 bylo či je označení více železničních tratí: \n"}
{"id": "435598", "url": "https://cs.wikipedia.org/wiki?curid=435598", "title": "Franciszek Gajowniczek", "text": "Franciszek Gajowniczek\n\nFranciszek Gajowniczek (15. listopadu 1901 – 13. března 1995) byl seržant polské armády. Gajowniczek byl poslán do koncentračního tábora Auschwitz kvůli jeho pomoci židovskému protinacistickému odboji v Polsku, v táboře mu ale zachránil život kněz Maxmilián Kolbe.\n\nGajowniczek a Kolbe byli oba vězni v Osvětimi (Auschwitz) v roce 1941, kdy se jednomu z ostatních vězňů podařilo uprchnout. V souladu s politikou tábora bylo deset dalších vězňů za trest odsouzeno k smrti hladem. Franciszek Gajowniczek byl právě jedním z oněch vězňů, kteří byli vybráni k tomuto trestu. Františkánský mnich Kolbe prý slyšel Gajowniczka vykřikovat \"Moje ubohá žena! Moje děti! Co si počnou?\" a nabídl se místo něj. Není přesně známo, co Kolbe řekl, ale jedna z verzí zní takto: \"Jsem polský katolický kněz. Rád bych zaujal jeho místo, protože to on má ženu a děti.\"\n\nGajowniczek byl propuštěn z Auschwitzu poté, co tam strávil pět let, pět měsíců a devět dní. Ačkoliv jeho manželka Helena přežila válku, jeho synové byli zabiti při sovětském bombardování v roce 1945, ještě před jeho propuštěním.\n\nKdyž papež Pavel VI. v roce 1971 Maxmiliána Kolbeho blahořečil, Gajowniczek byl papežovým hostem. Podle časopisu Time v roce 1972 více než 150 000 lidí putovalo do Auschwitzu, aby zde uctili Kolbeho památku. Jedním z prvních řečníků byl Gajowniczek, který prohlásil: \"Chci vyjádřit své díky za dar života.\" Jeho žena Helena zemřela v roce 1977. Gajowniczek byl znovu papežovým hostem, když byl Kolbe kanonizován Janem Pavlem II. 10. října 1982.\n\nV roce 1994 Gajowniczek navštívil Kostel sv. Maxmiliána Kolbeho v Houstonu, kde řekl svému překladateli, kaplanovi Thaddeusi Horbowému, že \"dokud bude dýchat, bude považovat za svou povinnost říct lidem o hrdinském činu lásky Maxmiliána Kolbeho.\" Gajowniczek zemřel 13. března 1995, o něco déle než 53 let poté, co mu Kolbe zachránil život, v polském městě Brzeg. Přežila ho jeho druhá manželka Janina.\n"}
{"id": "435599", "url": "https://cs.wikipedia.org/wiki?curid=435599", "title": "Jaroslav Bouček", "text": "Jaroslav Bouček\n\nJméno a příjmení Jaroslav Bouček je společné více osobám:\n\n"}
{"id": "435609", "url": "https://cs.wikipedia.org/wiki?curid=435609", "title": "Rudolf Kučera (politolog)", "text": "Rudolf Kučera (politolog)\n\nRudolf Kučera (10. dubna 1947 Praha – 15. ledna 2019 Praha) byl český politolog, politický filosof a vysokoškolský pedagog.\n\nVystudoval filosofii a historii na Filozofické fakultě Univerzity Karlovy. Po jejím absolvování mezi lety 1970–1978 působil v Ústavu pro filozofii a sociologii Československé akademie věd. Pro spoluúčast na Chartě 77 byl v roce 1978 vyloučen ze strany a propuštěn za zaměstnání. Poté pracoval jedenáct let jako stavební dělník. V této době stál u zrodu české sekce \"Panevropské unie Čechy a Morava\", jejímž byl předsedou. V roce 1984 se stal zakladatelem časopisu \"Střední Evropa\", jehož šéfredaktorem byl do roku 2019. \n\nV dubnu 1991 byl jmenován prvním docentem politologie v Československu. V letech 1993 až 2003 zastával funkci ředitele Institutu politologických studií na Fakultě sociálních věd Univerzity Karlovy v Praze, respektive mezi roky 1990–1993 vedoucího nově zřízené katedry politologie. Pražskou fakultu opustil v roce 2012. Od roku 2006 také přednášel na katedře politologie a filozofie Filozofické fakulty Univerzity Jana Evangelisty Purkyně v Ústí nad Labem. Na ní se přičinil o akreditaci oboru politická filozofie, jehož se stal garantem. Na částečný úvazek pracoval v pražském CEVRO Institutu a působil také jako poradce českých konzervativních stran KDU-ČSL a US-DEU. \n\nSpolupracoval se Sudetoněmeckým krajanským spolkem a patřil k zastáncům požadavku na revizi Benešových dekretů. Kriticky hodnotil ideu vytvoření národních států ve střední Evropě, Versailleský mír i způsob, jakým po první světové válce vzniklo Československo. Byl členem Vědecké rady Nadace Centra proti vyhánění a FF UJEP. Maďarský prezident mu v roce 2009 udělil státní vyznamenání Maďarský záslužný řád, v úrovni rytíře.\n\n\n"}
{"id": "435629", "url": "https://cs.wikipedia.org/wiki?curid=435629", "title": "Čchangdokkung", "text": "Čchangdokkung\n\nČchangdokkung čili Palác nejvyšší ctnosti (korejsky 창덕궁, čínsky 昌德宮), či palác Čchangdok, je jedním z pěti velkých královských paláců v jihokorejském hlavním městě Soulu. V roce 1997 byl palácový komplex Čchangdokkung zapsán na seznam světového dědictví UNESCO. Někdy bývá rovněž zván Východní palác vzhledem k poloze na východ od Kjonbokunu (Paláce zářného štěstí). Jižně od Čchangdokkungu se rozkládá areál svatyně Čongmjo, další památky chráněné UNESCEM.\n\nByl oblíbeným palácem mnoha králů éry dynastie Čoson (královská dynastie I), poslední korejský panovník (s titulem císař) Sudžong zde žil až do své smrti v r. 1926. Palácový okrsek, založený na počátku 15. století, se rozkládá na ploše 45 hektarů a kromě 13 vlastních zachovalých palácových budov zahrnuje i slavnou Tajnou zahradu Piwon s 28 pavilony. Na rozdíl od Kjongbokkungu, který stojí v rovině a působí poněkud geometricky stroze, je celý komplex Čchangdoku vystavěn tak, aby byl harmonicky sladěn s přírodním kopcovitým reliéfem. Jeho stavby navíc zdařile zahrnují prvky staré korejské architektury.\n\n\n"}
{"id": "435634", "url": "https://cs.wikipedia.org/wiki?curid=435634", "title": "Jan Antonín Vocásek", "text": "Jan Antonín Vocásek\n\nJan Antonín Vocásek - Hrošecký (26. února 1706 Rychnov nad Kněžnou – 26. června 1757 Rychnov nad Kněžnou), byl český barokní malíř.\n\nJan Antonín Vocásek se narodil 26. února 1706 v Rychnově nad Kněžnou ve čtvrti zvané Velká Láň Tobiáši Vocáskovi a Kateřině Vocáskové. Malířova matka pocházela z Hrošky u Bílého Újezda a odtud převzal přídomek Hrošecký. Jan Antonín projevoval mimořádné malířské nadání již od dětství. Malířsky se vzdělával pravděpodobně samostudiem. V roce 1731 se oženil. Za ženu si vzal Veroniku Kapounovou. Tím se přiženil do rodiny Jeronýma Kapouna, který měl v Rychnově nad Kněžnou umělecko-řemeslnou dílnu. Z manželství vzešli dva synové a pět dcer. Do zřetele pánů z Kolovrat se Jan Antonín Vocásek dostal pravděpodobně právě díky vlivu Jeronýma Kapouna. O samotném malířově životě nemáme mnoho zpráv. Vocáskova zdánlivě nesourodá tvorba není příliš početná. Maloval zátiší s rybami, ptáky, květinami a ovocem s realisticky detailní přesností, stejně jako podobizny koní. Některé obrazy signoval (podepisoval) jménem po matce Hroschetzky. Jeho obrazy jsou umístěny na zámku v Rychnově nad Kněžnou a v Národní galerii v Praze. Jan Antonín Vocásek zemřel 26. června 1757 v Rychnově nad Kněžnou a byl pohřben na hřbitově při kapli Proměnění Páně.\n\n\n"}
{"id": "435641", "url": "https://cs.wikipedia.org/wiki?curid=435641", "title": "Ťia-ling-ťiang", "text": "Ťia-ling-ťiang\n\nŤia-ling-ťiang () je řeka v ČLR (S’-čchuan, Čchung-čching). Je 1119 km dlouhá. Povodí má rozlohu 160 000 km².\n\nPramení na jižních svazích horského hřbetu Čchin-ling a protíná Sečuánskou kotlinu. Ústí zleva do Jang-c’-ťiangu u města Čchung-čching.\n\nPrůměrný průtok vody činí přibližně 2100 m³/s a maximální přibližně 33 000 m³/s. V létě dosahuje nejvyšších stavů a hladina se může při povodních zvedat o 10 až 20 m. Unáší mnoho pevných částic.\n\nVyužívá se na zavlažování. Leží na ní města Kuan-jüan, Nan-čchung (začátek vodní dopravy), Che-čchuan, Pej-pchej a při ústí Čchung-čching.\n"}
{"id": "435651", "url": "https://cs.wikipedia.org/wiki?curid=435651", "title": "Ranhojič", "text": "Ranhojič\n\nRanhojič neboli felčar byl ve středověku praktický ošetřovatel a medik. Povolání ranhojiče mělo blízko k řemeslu lazebníků a bradýřů. Často prováděli pouštění žilou, které bylo velmi rozšířenou léčbou. Prováděli i amputace, častý zákrok ve válečné medicíně.\n\nUniverzitně vzdělaní lékaři se v té době omezovali na diagnostiku nemocí a předpis léků, praktickou chirurgii považovali za podřadnou práci. Hippokratova přísaha dokonce praktikování chirurgie zapovídala slovy: \n\n\n"}
{"id": "435653", "url": "https://cs.wikipedia.org/wiki?curid=435653", "title": "HMS Endymion (1891)", "text": "HMS Endymion (1891)\n\nHMS Endymion byl britský křižník první třídy třídy Edgar. Na vodu byl spuštěn 22. července 1891. Účastnil se potlačení boxerského povstání v Číně. V té době na něm sloužil i držitel Viktoriina kříže admirál Eric Gascoigne Robinson. Sloužil v první světové válce v bitvě o Gallipoli a byl prodán do šrotu v Cardiffu 16. března 1920.\n"}
{"id": "435655", "url": "https://cs.wikipedia.org/wiki?curid=435655", "title": "George Clinton", "text": "George Clinton\n\nJméno a příjmení George Clinton nosí více sobností:\n\n"}
{"id": "435662", "url": "https://cs.wikipedia.org/wiki?curid=435662", "title": "HMS Royal Arthur (1891)", "text": "HMS Royal Arthur (1891)\n\nHMS Royal Arthur byl křižník první třídy třídy Edgar. Dříve se jmenoval Centaur, ale v roce 1890 byl přejmenován ještě před spuštěním. Royal Arthur a jeho sestra \"Crescent\" byly vybudovány v mírně odlišném stylu a byly někdy považovány za samostatnou třídu. Byl vybudován v Portsmouthu a spuštěn na vodu 26. února 1891. Sloužil v první světové válce a byl prodán v srpnu 1921 do šrotu.\n\n"}
{"id": "435668", "url": "https://cs.wikipedia.org/wiki?curid=435668", "title": "Letiště Hradčany", "text": "Letiště Hradčany\n\nLetiště Hradčany je bývalé vojenské letiště ve vojenském výcvikovém prostoru Ralsko v k. ú. Hradčany v okrese Česká Lípa v Libereckém kraji, od obce Hradčany vzdálené necelý 1 km. Ranvej je dlouhá 2 500 m. Areál letiště se rozkládá mezi dvě chráněnými územími - mezi Chráněnou krajinnou oblastí Kokořínsko – Máchův kraj na jihu, k jejíž severní hranici přiléhá, a přírodní památkou Meandry Ploučnice u Mimoně na severu.\n\nLetiště u obce Hradčany (původním názvem Kummer) začalo vznikat už koncem roku 1938, kdy bylo vytipováno vojenskou komisí jako tak zvané Zastřené letiště, tedy letiště určené pro využití při cvičení, či mobilizaci. Právě tehdy vznikla první, ještě travnatá dráha. Na letiště vedla z Mimoně železniční vlečka. Koncem druhé světové války začala letiště využívat Luftwaffe, která plánovala výraznou přestavbu letiště. Tyto plány ale skončily v dubnu 1945, kdy bylo hradčanské letiště dvakrát bombardováno spojenci. Od roku 1946 bylo hradčanské letiště využíváno československou armádou až do roku 1968. Prodělali zde svůj výcvik po roce 1945 i někteří budoucí izraelští letci. V letech 1951 a 1954 byla vybudována betonová dráha letiště. Po roce 1968 bylo obsazeno až do roku 1991 Sovětskou armádou. V letech 1985 a 1986 proběhla rekonstrukce letiště. V jejím rámci byla rozšířena dráha letiště a vybudovány stojánky vrtulníků.\n\nV roce 1999 se zde uskutečnil jeden z ročníků technofestivalu CzechTek. V roce 2000 se zde natáčel film Tmavomodrý svět. Po roce 2000 je občas využíváno pro motorkáře a tuning srazy (akce Mimoňské války), ale větší využití stále není. Ze závěrů odborné studie, zpracované pro Liberecký kraj a publikované v roce 2008 vyplynulo, že letecký provoz na hradčanském letišti by již neměl být obnoven. \n\nLiberecký kraj vypsal soutěž pro investory kvůli možnému využití celého areálu. Nejlépe hodnocené došlé návrhy v roce 2012 se týkají možných sportovních aktivit.\n\nDráha má hladký povrch a nyní ji využívají sportovní piloti ultralehkých letounů. Délka dráhy je 2 500 metrů. V prostoru letiště jsou hangáry, které se z větší části využívají jako sklady. Přístup k letišti je po cestách od silnice 270 z Mimoně do obce Hradčany. Od severu k letišti přiléhá čistička odpadních vod, sloužící i pro obec Hradčany. Čistička byla oceněna jako Vodohospodářská stavba roku 2013. K jižní straně přiléhá přírodní rezervace Hradčanské rybníky.\n\n\n"}
{"id": "435669", "url": "https://cs.wikipedia.org/wiki?curid=435669", "title": "Černohouz", "text": "Černohouz\n\nPříjmení Černohouz nebo Černohous (Czernohous) nosí více různých osobností:\n\n"}
{"id": "435671", "url": "https://cs.wikipedia.org/wiki?curid=435671", "title": "Palvinov", "text": "Palvinov\n\nPalvinov či Palvínov (chybně \"Pavinov\") je vesnice ležící něco přes 2 km východně od starého hornického města Hartmanice, jehož je místní částí. Nachází se zde zámeček ze 17. století. V roce 2011 zde trvale žilo osm obyvatel.\n\nPrvní písemná zmínka o vesnici pochází z roku 1542.\n\n\n"}
{"id": "435672", "url": "https://cs.wikipedia.org/wiki?curid=435672", "title": "Theiophytalia", "text": "Theiophytalia\n\nTheiophytalia (\"ze Zahrady bohů\") byl rod ornitopodního dinosaura, který žil v období spodní křídy na území dnešního Colorada v USA. Rodové jméno v překladu znamená \"Zahrada bohů\" a je odvozeno od místa objevu lebky, která je jediným zachovaným pozůstatkem tohoto dinosaura. Lokalita se skutečně jmenuje Garden of the Gods a nachází se nedaleko Colorado Springs. Druhové jméno \"kerri\" je pak poctou objeviteli lebky, Jamesi Hutchinsonovi Kerrymu. Odhadovaná velikost tohoto dinosaura činí 5 až 6 metrů délky a 500 kg hmotnosti.\n\nHolotyp, kterým je nekompletní lebka, byl objeven již v roce 1878, o 8 let později se pak dostal k paleontologovi Othnieli C. Marshovi. Ten popsal nález jako \"Camptosaurus amplus\". Později další paleontolog Gilmore o tomto materiálu nadále referuje jako o kamptosaurovi a v roce 1909 považuje nález za svrchnojurský (součást souvrství Morrison). Brill a Carpenter však v roce 2006 provedli detailní analýzu stáří i mikroskopické struktury nálezu a dospěli k přesvědčení, že se jedná o součást souvrství Purgatoire, které je již spodnokřídového stáří. Další detaily v anatomii lebky také jasně dokazují, že nejde o zástupce kamptosaura (delší, těžší a více svraštělé rostrum atd.). Ve svém článku autoři uvádějí, že theiofytália je jakýmsi odvozeným mezistupněm mezi kamptosaurem a iguanodonem. Typovým druhem a zároveň jediným dosud známým druhem je \"T. kerri\".\n\n\n"}
{"id": "435673", "url": "https://cs.wikipedia.org/wiki?curid=435673", "title": "Arbeo z Freisingu", "text": "Arbeo z Freisingu\n\nArbeo (\"Aribo, Arbio, Arpio\", odv. od něm. \"Erbe\", dědic, jméno latinizováno na \"Haeres\") z Freisingu (1. třetina 8. století Maiso u Merana - 4. květen 783, Freising) byl biskupem a autorem několika latinských legend.\n\nPocházel z bavorské šlechtické rodiny Huosi, vzdělání získal v severní Itálii, pak se stal chráněncem biskupa Ermberta z Freisingu. Tam se stal nejprve arciknězem, vedl biskupskou kancelář a r. 763 se stal opatem nově založeného kláštera v Scharnitzu. Tehdy také dal přenést do Freisingu ostatky sv. Korbiniána.\n\nV letech 764/5 - 782 byl čtvrtým biskupem ve Freisingu, kde se zasloužil o rozvoj tamní knihovny. Roku 782 se zřekl biskupského úřadu, o rok později umírá a je pohřben ve Freisingu. Je uctíván jako světec, památka 4. května.\n\n\n\n"}
{"id": "435675", "url": "https://cs.wikipedia.org/wiki?curid=435675", "title": "Středoněmecká vysočina", "text": "Středoněmecká vysočina\n\nStředoněmecká vysočina je souhrnný pojem pro hercynská pohoří, vrchoviny a kotliny v Německu mezi Dunajem na jihu a Středoevropskou nížinou na severu. Německy je často označovaná prostě \"Mittelgebirge\" („středohoří“) nebo \"Mittelgebirgsschwelle\" („středohorský práh“).\n\nV rámci geomorfologického členění Německa sem spadají tři přírodní regiony:\n\nZ hlediska fyzické geografie, která nebere v úvahu administrativní hranice, už oblast Östliche Mittelgebirge (nebo její podstatná část) není součástí Středoněmecké vysočiny, nýbrž německým přesahem České vysočiny. Václav Král už k České vysočině nepočítá Durynskou pánev, jinak se podle něj Česká vysočina na německém území kryje s Východními středohořími. Pohoří Jura už neřadí do hercynského, ale alpského subsystému. Hercynské středoevropské vysočiny ležící mezi Pařížskou pánví a Českou vysočinou dělí na tyto části:\n\n"}
{"id": "435680", "url": "https://cs.wikipedia.org/wiki?curid=435680", "title": "HMS Gibraltar (1892)", "text": "HMS Gibraltar (1892)\n\nHMS Gibraltar byl britský křižník třídy Edgar spuštěný na vodu v roce 1892 pro Royal Navy. Byla vybudována ve městě Glasgow, vytápěna uhlím se čtyřmi dvojitě končícími kotly pohánějícími dvě hřídele. Její rychlost činila s motorem 20 uzlů, s přírodním pohonem 18 uzlů. Byla to dobrá loď na moře a mimořádný parník. Sloužil na ní budoucí král moří John H. D. Cunningham.\n\nNa počátku své kariéry sloužil hlavně v zahraničí. I přestože byl zastaralý, sloužil v první světové válce nejdříve v 10. eskadře severní hlídky a od roku 1915 jako skladištní loď pro tuto skupinu v Shetlandech.\nGibraltar byl v roce 1923 prodán.\n"}
{"id": "435685", "url": "https://cs.wikipedia.org/wiki?curid=435685", "title": "Irská libra", "text": "Irská libra\n\nIrská libra () byla měna používaná v Irsku v letech 1979–2002. Irská libra vystřídala britskou libru. Irskou libru vystřídalo euro. ISO 4217 kód měny byl IEP.\n"}
{"id": "435687", "url": "https://cs.wikipedia.org/wiki?curid=435687", "title": "Seznam hlavních postav ve Futuramě", "text": "Seznam hlavních postav ve Futuramě\n\nTato stránka obsahuje seznam hlavních postav ze seriálu \"Futurama\" se stručnou charakteristikou každé z nich.\n\nHermes Conrad pracuje jako úředník u společnosti Planet Express a je profesionálním byrokratem 36. později 37. úrovně a jeho vášní je dodržování předpisů, byrokratických postupů, vyplňování formulářů a jakékoli předepsané papírování. Byl také vrcholovým sportovcem v disciplíně podlézání, soutěžil na olympiádě za planetu Zemi, ale kvůli nehodě (jeden chlapec chtěl být jako on, tak podlezl tyč a praskla mu páteř) se sportem skončil. V seriálu má také různé zajímavé průpovídky. Postavu namluvil Phil LaMarr, v českém dabingu mluví v hantecu. Dabuje ho Tomáš Juřička.\n\nProfesor Hubert J. Farnsworth (narozen 9. dubna 2838) je vědcem na volné noze a majitelem doručovatelské společnosti Planet Express. Je jediným žijícím nepřímým Fryovým potomkem. Vyrobil také svůj vlastní klon Cuberta, kterému je kolem 12 let. V seriálu jej namluvil Billy West, v českém znění Dalimil Klapka, poprvé se objevil v epizodě Vesmírný pilot 3000.\n\nJe vynálezcem mnoha (často velmi pochybných, jedná-li se o jejich účel) vynálezů.\n\nNěkteré jeho vynálezy:\n\nPhilip J. Fry (častěji pouze \"Fry\", narozen 9. srpna 1974) je hlavním hrdinou celého seriálu. Pracuje jako poslíček pro doručovatelskou společnost Planet Express.\n\nNarodil se ve Spojených státech v období studené války, žil v New Yorku. Jeho otec byl velký vlastenec a bál se, aby se z malého Philipa nestal komunista - ten však v pozdějších letech neprojevil pražádný zájem o politiku. Už od narození se zajímal o vesmír (lze vidět v epizodě Víc neštěstí než rozumu). Do roku 1999 pracoval jako poslíček v pizzerii. Při doručování pizzy do kryogenického ústavu dne 31. prosince 1999 spadl (ne náhodou) těsně po půlnoci dne 1. ledna 2000 do kryogenického boxu, ve kterém byl zmrazen na 1000 let, až do 31. 12. 2999. Byl v Novém New Yorku zaměstnán jako poslíček v doručovatelské firmě Planet Express, kterou vedl jeho praprapra(...)synovec. Je to největší smolař, který se kdy vyskytoval v rozmezí let 2000 – 3000. V seriálu jej namluvil Billy West, v českém znění pak Jan Dolanský. Poprvé se Fry vyskytl v epizodě Vesmírný pilot 3000. Fry je dobrosrdečný, pohotový a v naléhavých situacích dokáže jednat pohotově. Kvůli Leele dokáže udělat cokoliv např. poskládat milostný nápis z hvězdokupy (epizoda Jak skáče čas) nebo ji darovat svůj kyslík (epizoda Valentýnská odysea).\n\nJeho životní cíle:\n\nZajímavost:\nFryovo křestní jméno Philip je poctou zesnulému herci Philu Hartmanovi, který před svou smrtí namlouval v seriálu Simpsonovi mj. Lionela Hutze nebo Troye Mcclurea. Původně měl být hlasem Zappa Brannigana. Fry měl pětkrát infarkt - třikrát na vysoký tlak po pití Coca-Coly, jednou po tom, co ho Bender jako duch v epizodě Krotitelé roboduchů vystrašil k smrti a jednou v díle Jedno vejce do skla. Všechny ale přežil.\n\nTuranga Leela (častěji pouze \"Leela\") je jednou z nejvýznamnějších postav seriálu Futurama. Je kapitánkou lodi Planet Express Ship.\n\nTuranga Leela je mutantka; jejími předky jsou mutanti, kteří žijí ve stokách hluboko pod Novým New Yorkem. Nejnápadnějšími rysy Leely jsou jedno oko (kvůli čemuž postrádá stereoskopické vidění) a dlouhé fialové vlasy svázané do velkého culíku (ten nosí už od svého narození). Má velikou fyzickou sílu; ovládá bojová umění (například kung-fu, které se naučila u mistra Phonga), kterých houfně využívá buď když je v afektu, nebo jsou-li její spolupracovníci a přátelé ohroženi. Na pravé ruce nosí náramkový komunikátor (na kterém se dá hrát Tetris a obsahuje pohotovostní laser) a náramek (s mimozemskými znaky) od svých rodičů. Zatímco fyzickými schopnostmi převyšuje zbytek posádky lodi, psychicky je velmi slabá, neboť nikdy nedokázala navázat žádný vážný vztah.\n\nLeela má svého zvířecího tříokého, velmi žravého mazlíčka jménem Nibbler (Diblík), který se ukázal jako velmi užitečný, protože vyměšuje raketové palivo. Našla ho na planetě Vergon 6 (viz epizoda Marná vesmírné lásky snaha).\n\nLeela vyrostla v Cookievillském sirotčináriu s minimální ostrahou, na jehož schodech byla nalezena. Nejprve se mělo za to, že je mimozemšťanka – to kvůli dopisu a náramku, který u sebe při nalezení měla – ale jak se ukázalo, její rodiče jsou mutanti Morris a Munda Turangovi a po narození byla jako nejhezčí mutant co kdy žil (podle názoru mutantí lékařky, protože jí nic nepřebývalo), položena svými rodiči v košíčku před sirotčinec, aby měla možnost prožít lepší život než jako mutant; přiložený dopis v mimozemském jazyce a náramek s mimozemskými symboly měly všechny utvrdit v tom, že je mimozemšťankou. Rodiče ji celou dobu, co byla v sirotčinci i později sledovali, podstrkovali dárky k narozeninám apod., ale nikdy s ní nenavázali kontakt, takže Leela strávila spoustu času hledáním planety svého původu a nakonec v epizodě O původu Leely náhodou našla své rodiče. Navzdory jejich očekávání se za ně nestyděla a začala se s nimi stýkat častěji.\n\nPůvodně pracovala jako referentka pro přidělování osudů v kryogenickém ústavu (provoz bez závad od roku 199\"7\"), kde měla na starost přidělování zaměstnání rozmraženým lidem z kryoboxů. Dostala na starost i Frye po jeho rozmražení, kterému určila jeho nové povolání poslíčka (což se mu ani trochu nelíbilo) a chtěla mu implantovat pracovní čip. Fry jí ale utekl a při jeho pronásledování se pod vlivem citových pohnutek rozhodla mu čip neimplantovat, naopak si svůj vyjmula a tímto aktem se stala spolu s ním pracovním dezertérem a musela se ukrýt před policií u Fryova praprapraatd. synovce prof. Huberta J. Farnswortha, pro kterého začala pracovat spolu s Fryem a Benderem jako nová posádka vesmírné lodi společnosti Planet Express (viz epizoda Vesmírný pilot 3000). Úspěšně doručuje zásilky po celém vesmíru a občas porazí nějaké ty mimozemšťany.\n\nStále se snaží si najít opravdovou lásku, ale v této oblasti není příliš úspěšná, pokud nepočítáme vlezlého Zappa Brannigana. O její přízeň a lásku neustále usiluje Fry. Další postavy, se kterými něco měla:\nVe filmu si však nakonec Fry a Leela vyznají lásku.\n\nJméno Turanga Leela je inspirováno skladbou Symfonie Turangalîla od Oliviera Messiaena. Slovo 'lila' znamená v mnoha jazycích (např. španělštině, švédštině, maďarštině nebo němčině) fialová, což je inspirace pro její fialové vlasy. V seriálu tuto postavu namluvila Katey Sagal, v českém znění pak Andrea Elsnerová. Poprvé se Leela objevila v epizodě Vesmírný pilot 3000.\n\nBender pije velké množství alkoholu, který dobíjí jeho elektrické baterie. Také rád kouří a krade vše, co má nějakou cenu a v případě problému se okamžitě přidá na stranu silnějšího, protože prý nemá rád lidi. Rád vaří, což se mu však příliš nedaří a ostatní nejsou z jeho výtvorů příliš nadšeni. Objevil se také v seriálu Simpsonovi.\n\nBender byl vyroben společností \"Mom's Friendly Robot Company\" (\"mámin hodný robot\") v její továrně v Mexiku ve městě Tijuana. Celá jeho osobnost je uložena na disketě, která se dá vysunout v zadní části hlavy. Jeho zaměstnání bylo ohýbač traverz pro sebevražedné budky. Když se to dozvěděl, nemohl pokračovat dál a chtěl v jedné takovéto budce spáchat sebevraždu (podle svého tvrzení). Při čekání ve frontě před budkou však potkal Frye, se kterým se\nspřátelil a na útěku před policií se stal zaměstnancem doručovatelské společnosti Planet Express, pro kterou pracuje jako člen posádky kosmické lodi a také jako lodní kuchař.\n\nJe složen z 30 % železa, 40 % zinku, 40 % titanu, 40 % dolomitu, 40 % chromu a neznámého množství osmia (ve slitině s železem) s 0,04 % niklovou příměsí. To dává dohromady 190,04 %, což ale není nikde v seriálu objasněno. Dále 80% bendera je použito z recyklovaných materiálů. Jeho sériové číslo je 2716057. Bendrův humor je vytvořen v Microsoft Joke (upozornění - takový program zatím neexistuje). Bender v sobě má procesory 6502 (zřejmě 8bitový od firmy Motorola) a AMD Athlon II. Robota namluvil John DiMaggio, v českém znění pak Martin Stránský. Poprvé se objevil v epizodě Vesmírný pilot 3000.\n\nAmy Wong (častěji pouze Amy, narozena 4. srpna 2980) pochází z velmi bohaté čínské rodiny. Její rodiče vlastní celou západní polovinu Marsu. Její matka je posedlá touhou po vnoučatech, takže ji stále nutí, aby si našla ženicha a vdala se.\n\nV epizodě \"Mám tě po krk\" chodila s Fryem, ale tento vztah jim přerušila nehoda, po které Fryova hlava musela být přišita na Amyno rameno (odtud název epizody).\n\nV současné době má partnera Kifa, se kterým se seznámila během epizody \"Zkáza Titanicu\", když byl Kif zanechán kapitánem Zappem Branniganem jako kapitán na vesmírné lodi Titanic. O jejich vztahu vypráví podrobněji epizody \"Pod kopyty bugolů\" a \"Zbouchnutej\". V 8. epizodě 6. série získala titul Ph.D. v oboru aplikované fyziky. Postavu namluvila Lauren Tom, v českém znění pak Jitka Moučková.\n\nDr. John Zoidberg (Dr. Z) je postava humroidního vzhledu, se kterou se setkáme hned v druhém díle Na Měsíc a dál, v momentě kdy má prohlédnout Frye předtím, než letí na Měsíc. Je náramně osobitý a protože je chudý a ohyzdný, nemá žádné přátele a i narozeniny (5. srpna) slaví sám (ukázka byla v díle Tak skáče čas). I když je lékařem, jeho znalosti jsou slabé. Podle 5. epizody 6. série má doktorát z historie umění. Když zvrací, vytváří modré perly. Postavu namluvil Billy West, v českém znění Bohdan Tůma. Sám sebe často nazývá Zoidbee.\n"}
{"id": "435689", "url": "https://cs.wikipedia.org/wiki?curid=435689", "title": "André Sá", "text": "André Sá\n\nAndré Rezende Sá (* 6. května 1977 v Belo Horizonte, Brazílie) je současný brazilský profesionální tenista. Během své kariéry vyhrál zatím 6 turnajů ATP ve čtyřhře.\n\nAndré Sá se zúčastnil 17 zápasů v Davis Cupu za tým Brazílie s bilancí 4-4 ve dvouhře a 10-5 ve čtyřhře.\n\n\n"}
{"id": "435691", "url": "https://cs.wikipedia.org/wiki?curid=435691", "title": "HMS Grafton (1892)", "text": "HMS Grafton (1892)\n\nHMS Grafton byl britský křižník první třídy třídy Edgar. Na vodu byl spuštěn 30. ledna 1892. Sloužil v první světové válce se svými sestrami HMS Endymion, HMS Edgar a HMS Theseus. Byl prodán v Plymouthu 1. července 1920.\n\n10. června 1917 byl torpédován německou ponorkou UB-43 250 kilometrů východně od Malty a byl poškozen, ale bezpečně dopraven do přístavu na Maltě. Útok si nevyžádal žádné oběti.\n"}
{"id": "435693", "url": "https://cs.wikipedia.org/wiki?curid=435693", "title": "Kiska", "text": "Kiska\n\nKiska, v domorodém jazyce aleut Qisxa, je vulkanický ostrov ležící v Krysím souostroví (\"Rat Islands\") v západní části Aleut v severním Pacifiku. Ostrov byl objeven 25. října 1741 ruskou Velkou severní expedicí Vituse Beringa.\n\nZa druhé světové války se 6. června 1942 na ostrově vylodili Japonci a zřídili na ostrově základnu hydroplánů. V červenci 1943 ale Japonci Kisku opustili. Americké bombardování a následná invaze 15. srpna 1943 tak byla pouze úderem do prázdna, neboť na ostrově zůstali pouze psi.\n\nDánský objevitel v ruských službách Vitus Bering na lodi \"Sv. Petro\" (Св. Петро) objevil Kisku (a další Aleutské ostrovy) v roce 1741 během druhé kamčatské výpravy. Lékař a přírodovědec Beringovy výpravy Georg Wilhelm Steller si k tomu poznamenal:\nOd roku 1775 začaly být Kiska, Aleuty a pevninská Aljaška využívány pro lov kožešinové zvěře Rusko-Americkou obchodní společností.\n\nV roce 1867 domluvil americký ministr zahraničí William H. Seward prodej ruské Aljašky Spojeným státům. Koupě ostrova Kiska byla součástí této dohody.\n\n"}
{"id": "435695", "url": "https://cs.wikipedia.org/wiki?curid=435695", "title": "Dabécie", "text": "Dabécie\n\nDabécie, též nazývaná irský vřes, je malý rod v čeledi vřesovcovité, zahrnující pouze 2 druhy. Jsou to nízké stálezelené keříky, blízce příbuzné s rodem vřesovec (\"Erica\").\n\nDabécie se liší od evropských vřesovců zejména korunou květu. Ta je podstatně větší než u vřesovců a po opylení opadává, kdežto u vřesu je vytrvalá. Listy jsou u daboecie vždy střídavé, nikdy přeslenité. Rodové jméno pochází z názvu pro irskou světici, Saint Dabeoc, ale s oběma středními samohláskami obrácenými.\n\n\nNěkteří botanici zastávají názor, že druh je monotypický a že \"Daboecia azorica\" je jen poddruh dabécie kantabrijské (\"Daboecia cantabrica\")\n\nDabécie jsou v některých evropských státech populární zahradní rostliny a bylo vyšlechtěno mnoho okrasných kultivarů. Kultivary též zahrnují křížence obou druhů, který je uznáván i jako druh a je pojmenován \"Daboecia x scotica\"\n\n\n"}
{"id": "435699", "url": "https://cs.wikipedia.org/wiki?curid=435699", "title": "HMS St. George (1892)", "text": "HMS St. George (1892)\n\nHMS St. George byl křižník první třídy třídy Edgar. Na vodu byl spuštěn 23. června 1892.\nÚčastnil se 40 minut dlouhé Anglo-zanzibarské války a sloužil v první světové válce. V roce 1909 se stal skladištní lodí a v roce 1920 v Plymouthu prodán.\n"}
{"id": "435701", "url": "https://cs.wikipedia.org/wiki?curid=435701", "title": "Svatý Ivan", "text": "Svatý Ivan\n\nSvatý Ivan (zvaný korvejský, korvatský, charvátský či český, též svatý Jan Poustevník či svatý Jan Český) byl podle legendy první poustevník v Čechách, žil prý v 9. století v dnešním Svatém Janu pod Skalou. Měl být synem křesťanského vladaře Gostimysla (Gestimula), který zahynul roku 844 v boji s Ludvíkem Němcem, a královny Alžběty.\n\nOznačení „kralevic charvátský“, užívané v legendách, bylo zvažováno jako označení pro jihoslovanské Chorvaty anebo pro Lužické Chorvaty, kteří v té době obývali Podkrkonoší. Profesor Josef Vašica došel k závěru, že sv. Ivan pocházel z kmene Obodritů mezi dolním tokem Labe a Lubeckou zátokou. Obodritský král Gestimulus padl roku 844 při trestném tažení Ludvíka Němce a jeho syn Ivan (tehdy v podobě Unwanus či Unvan) byl jako zajatec poslán do korvejského kláštera v Sasku. Přízvisko „korvejský“ bylo podle této teorie zkomoleno na „korvatský“ a „charvátský“. Svatý Ivan pravděpodobně také přinesl z korvejského kláštera do Čech svatovítský kult.\nPodle legendy Ivan nejprve odmítl nastoupit po svém otci na královský stolec a odešel do monastýru, ale po nedlouhé době se rozhodl pro poustevnický či misionářský život. Odešel proto do Čech a usadil se, za časů knížete Neklana, v neprostupném lese v jeskyni pod skalou u pramene vody. Živil se lesními plody a mlékem ochočené lesní laně. Zde prožil v modlitbě a postu 42 let nikým nespatřen, přičemž odolal mnoha pokušením. Když už se málem rozhodl opustit poustevnický život, zjevil se mu Jan Křtitel, daroval mu k obraně před pokušením kříž a vyzval ho, ať neodchází. Když Ivana opět pokoušel běs, praštil ho Ivan křížem tak, že běs vyletěl z jeskyně a ve stropě po něm zůstala díra.\nPodle legendy jednoho dne moravský kníže Bořivoj I. syn moravského krále Rostislava (???), sídlící na Tetíně, na lovu stíhal raněnou laň až ke skále poblíž Ivanovy jeskyně, kde ji skolil kopím. Ze smrtelné rány místo krve vyteklo mléko v množství, jehož se kníže i jeho družina dosyta napili. Poté se vynořil poustevník Ivan, knížete oslovil jménem a zeptal se ho, proč skolil jeho laň. Poté se Bořivojovi představil. Odmítl nabídku žít na Bořivojově dvorci a místo toho si vyžádal kněze. Ivan navštívil Bořivojovo sídlo, aby se zúčastnil bohoslužby sloužené knězem Pavlem, ale kromě svatého přijímání nic jiného nejedl ani nepil a ani na koně po cestě nevsedl. Knězi Pavlovi Ivan vyprávěl o svém setkání s Janem Křtitelem, vyjádřil přání být pochován ve své jeskyni a oznámil, že v její blízkosti budou vybudovány tři kaple. Vyžádal si ještě pergamen a černidlo, jimiž sepsal, že je synem charvátského vladaře Gostomysla. Podle některých legend docházel Ivan na Tetín opakovaně a rozmlouval s Bořivojem o spáse i za účasti svaté Ludmily.\n\nBrzy po návratu do své poustevny zesnul a byl Bořivojem se ctí pohřben. Smrt svatého Ivana je datována do období let 882–893. (\"Vitae Sanctorum\" klade jeho smrt do doby okolo roku 900.)\n\nPodle legend byl sv. Ivan zarostlý a mohutné postavy. Antropologický průzkum kosterních ostatků nalezených v kryptě kostela určil, že pozůstatky patřily muži zralého věku, robustní postavy, trpícího pseudodnou, což by svědčilo o trvalém životu ve vlhkém jeskynním prostředí. Stáří ostatků bylo datováno do 9. až 11. století.\n\nBořivoj zde zřídil kapli sv. Jana Křtitele a ustanovil sem dva kněze. Roku 1033 Břetislav I. kapli postoupil ostrovskému klášteru. Benediktini zde zřídili proboštství a po zrušení ostrovského kláštera roku 1517 i opatství. Oldřich Zajíc z Hazmburka zde nechal postavit nový kostel. Na přelomu 16. a 17. století zde byl podle C. Luraga a K. I. Dienzenhofera vystavěn nový, barokní klášterní komplex.\n\nNejstarší zprávy byly zničeny při opakovaném narušení klášterní knihovny: kterou v 15. století postihl rozsáhlý požár, roku 1619 stavovské povstání a roku 1634 švédská vojska. Nejstarším záznamem je nedochovaná staroslověnská legenda \"O poustevníku Ivanu, kraleviči korvatském\", kterou dokládá pět opisů ze 17. století. Druhý dochovaný záznam je v latinském protihusitském rukopise zvaném \"Kapitulní legenda\" (původním názvem Contra hereticos) z roku 1465, který je uložen v kapitulní knihovně Pražského hradu. Roku 1541 zmiňuje legendu Václav Hájek z Libočan ve své Kronice České. I přes tato literární zpracování zůstal sv. Ivan mezi českými světci spíše okrajovou a mýtickou postavou. Za pobělohorské rekatolizace jej církev využila jako světce nezatíženého církevními spory. V té době vzniklo dosud nejrozsáhlejší zpracování legendy o svatém Ivanu, barokní veršová skladba \"Život svatého Ivana poustevníka\" od Friedricha Bridela.\n\nV den památky svatého Ivana (na svátek Narození Jana Křtitele, podle pravoslavného kalendáře 24. června, podle světského 7. července) se sem konaly poutě a tradovaly zprávy o mnoha zázracích, které byly učiněny na základě proseb zdejších poutníků. Největší slávu zažily zdejší poutě a zázraky a ivanský kult na přelomu 16. a 17. století. Po zrušení kláštera roku 1785 zájem o světce opadl, znovu pak ožil v rámci českého národního obrození, kdy se každoroční poutě staly národními manifestacemi.\n\nRoku 1732 prosadil pražský arcibiskup Ferdinand hrabě Khünburg sjednocení dosud na církevní struktuře nezávislých poustevníků žijících po Čechách do jediného bratrstva, které dostalo řeholi dle stanov papeže Benedikta XIII. Takto vzniklé bratrstvo ivanitů pečovalo o poutní místa i kaple a jeho členové pracovali i jako kostelníci, zvoníci a hrobaři. Marie Terezie však zakázala bratrstvu přijímat nové členy a roku 1782 patent Josefa II. bratrstvo zrušil a poustevnický život zakázal.\n\nPravoslavná církev sv. Ivana uctívá, katolická církev k němu má rozporuplný vztah. Od nejstarších legend je označován za svatého, avšak tento status není dnes oficiálně v plném smyslu uznáván a některé významné pokusy o oficiální svatořečení uvázly na nedostatečné jistotě o Ivanově reálné existenci. Svatý Ivan oslovoval středověké svatopisce, barokní rekatolizátory i české obrozence, pro těsné sepětí s přírodou se k svatému Ivanu jako svému patronu hlásí i někteří ekologičtí aktivisté.\nPodle sv. Ivana je pojmenována i druh trávy Kavyl Ivanův, lidově zvaný vousy svatého Ivana.\n\nSvětec měl být zahrnut i do sousoší sv. Václava na Václavském náměstí v Praze, tam byl však nahrazen postavou blahoslavené (dnes svaté) Anežky České.\n\n\n"}
{"id": "435703", "url": "https://cs.wikipedia.org/wiki?curid=435703", "title": "Italská lira", "text": "Italská lira\n\nItalská lira (ITL - ) byla měna používaná v Itálii v letech 1861–2002. Italská lira vystřídala peníze menších států Itálie. Italskou liru vystřídalo Euro. ISO 4217 kód měny byl ITL. 1 000 lir mělo hodnotu 15 až 16 Kč, v závislosti na kurzovním lístku ČNB.\n\nV roce 1979 vstoupila Itálie do Evropského měnového systému, který měl za cíl udržovat stabilní kurzy mezi měnami svých účastníků. V září 1992, po sérii krizí a devalvací, z tohoto systému vystoupila. V roce 1996 se ale vrátila zpět.\n\nBankovky v oběhu v roce 1951\n\nBankovky v oběhu v roce 1973\n\nBankovky v oběhu v roce 1982\n\nBankovky v oběhu v roce 2000\n\n"}
{"id": "435710", "url": "https://cs.wikipedia.org/wiki?curid=435710", "title": "Starý Bernštejn", "text": "Starý Bernštejn\n\nStarý Bernštejn (dříve \"Berkenstein\", někdy psáno též Starý Berštejn) je zdáli dobře viditelná zřícenina hradu z 15. století na čedičovém Berkovském vrchu u městečka Dubá v okrese Česká Lípa v katastrálním území obce Vrchovany. Od roku 1965 je chráněn jako kulturní památka ČR.\n\nHrad nechal postavit Jindřich Hlaváč z Dubé krátce po roce 1400 v období dělení majetku mezi členy rozrůstajícího se rodu. Roku 1407 Jindřich získal dědictvím po svém bratrovi i Jestřebí a patřila mu obě sídla. \nNěkdy v půli 15. století Bernštejn získali páni z Vartenberka, konkrétně je uváděn Zikmund z Bernštejna, a ještě později jsou jako majitelé uváděni rytíři z Šebířova. Od nich se kolem roku 1500 majetek vrátil Berkům, Jiřímu Berkovi. V roce 1512 se zachoval záznam, že se Jiří Berka nechal titulovat z Berštejna. Hrad neposkytoval mnoho pohodlí a tak Jiří i se svým synem čestěji zůstávali na zámku v Kuřích Vodách (dnes Kuřívody). V roce 1547 bylo panství rozděleno mezi Alešovy syny, hrad tehdy získal Adam Berka (psán i Adam Berka z Dubé a Lipé). Právě on se rozhodl si postavit sídlo nové, zámek Berštejn, dnes psaný zámek Nový Berštejn. O starý hrad se už nestaral, ten zpustnul, část stavebního materiálu si odnosili vesničané na své domky. Při dělení majetku mezi Adamovými syny zaznamenaném roku 1592 se hrad vůbec neuvádí.\n\nOd roku 1972 se o zříceninu stará a také ji renovuje nájemce, pan Miloš Novák.\n\nBudovy předhradí se dochovaly pouze v podobě terénních reliktů. Z jeho opevnění zůstalo alespoň částečně stát torzo okrouhlé bašty. Hradní jádro částečně obíhal parkán, který se poněkud rozšiřoval na severovýchodní straně. Na nejvyšším místě jádra stálo obytné stavení obvykle považované za věž. Její zdi jsou silné 2 metry, vnitřní prostor má rozměry 4,07 × 5,25 metru. V pozdější stavební fázi bylo přízemí věže zaklenuto a v jádře vznikly další budovy. V patře věže je světnice s velmi pěkným rozhledem do dalekého okolí. \n\nKopec s hradem se nachází severně od Dubé, jeho nadmořská výška činí 480 m n. m., zřícenina se nalézá ve výši 140 metrů nad patou kopce na mapách označeného jako Berkovský kopec. Z Dubé vede k hradu žlutá turistická značka, autem se lze dostat až k úpatí kopce. Prohlídky jsou možné po domluvě s nájemcem hradu. Z věže zříceniny je velmi daleký výhled.\n\n"}
{"id": "435717", "url": "https://cs.wikipedia.org/wiki?curid=435717", "title": "Pokšenga", "text": "Pokšenga\n\nPokšenga popř. Pokšeňga ( nebo ) je řeka v Archangelské oblasti v Rusku. Je 170 km dlouhá. Povodí má rozlohu 4960 km².\n\nÚstí zleva do Piněgy (povodí Severní Dviny).\n\nZdrojem vody jsou převážně sněhové srážky. Průměrný roční průtok vody ve vzdálenosti 25 km od ústí činí 44 m³/s. Zamrzá na konci října až v listopadu a rozmrzá na konci dubna až v květnu. Nejvyšších vodních stavů dosahuje od května do června.\n\nŘeka je splavná.\n"}
{"id": "435722", "url": "https://cs.wikipedia.org/wiki?curid=435722", "title": "Španělská peseta", "text": "Španělská peseta\n\nŠpanělská peseta (₧) byla oficiální měnou Španělska roku 1869 do 1. ledna 2002. Spolu s francouzským frankem obíhala v Andoře, která neměla jako zákonné platidlo vlastní národní měnu.\n\nJméno pochází ze slova \"pesseta\", což je zdrobnělina slova \"peça\", které v katalánštině znamená část, kousek, díl. První ještě neoficiální mince opatřené slovem peseta byly vyrobeny v roce 1808 v Barceloně.\n\nV roce 1999 euro (€) nahradilo pesetu v bezhotovostním styku. Euromince a eurobankovky byly zavedeny v lednu 2002 a 1. března 2002 peseta přestala být zákonným platidlem ve Španělsku i v Andoře. Směnný kurz byl stanoven 1 euro = 166.386 ESP.\n\n"}
{"id": "435726", "url": "https://cs.wikipedia.org/wiki?curid=435726", "title": "HMS Theseus (1892)", "text": "HMS Theseus (1892)\n\nHMS Theseus byl britský chráněný křižník třídy Edgar Royal Navy. Lodě třídy Edgar byly hlavně zmenšenou verzí třídy Blake. Theseus byl spuštěn na vodu v Blackwallu v Londýně 8. září 1892 a uveden do služby 14. ledna 1896.\n\nByl členem speciální letecké eskadry. Byl pomocná loď HMS Cambridge v letech 1905–1913. V únoru 1913 se Theseus přidal k výcvikové eskadře v Queenstownu.\n\nKdyž vypukla v roce 1914 válka, Theseus se připojil k desáté eskadře. Dne 14. října, kdy křižník spolu se sesterskou lodí HMS Hawke hlídkoval v Severním moři, byl napaden ponorkou U-9. Torpédo minulo Thesea, ale zasáhlo křižník Hawke. Následně došlo k výbuchu ve skladu munice, který loď zničil. Jen 70 z 594 členů posádky přežilo.\n\nTheseus byl přezbrojen a účastnil se bitvy o Gallipoli. V roce 1916 sloužil ve Středozemním moři a poté poslán do Bílého moře. V roce 1918 byl poslán do Egejského moře a stal se skladištní lodí. V roce 1919 byl poslán do Černého moře. Do Velké Británie se vrátil roku 1920, následující rok byl v Německu rozebrán.\n"}
{"id": "435728", "url": "https://cs.wikipedia.org/wiki?curid=435728", "title": "Hughes H-4 Hercules", "text": "Hughes H-4 Hercules\n\nHughes H-4 Hercules je prototyp obřího transportního letounu navržený a postavený ve čtyřicátých letech 20. století společností Hughes Aircraft. Bývá označován největším letadlem, které bylo doposud postaveno, а má i největší rozpětí křídel. Dnes je vystaven v Evergreen Aviation Museum v McMinnville, stát Oregon, USA.\n\nV roce 1942 stálo U.S. Department of War (americké ministerstvo války) před potřebou dopravit velké množství vojenského materiálu a vojáků do druhou světovou válkou sužované Evropy. Spojenecké loďstvo v tomto období utrpělo velké ztráty kvůli německým ponorkám operujícím v Atlantském oceánu, bylo proto rozhodnuto o vytvoření leteckého mostu mezi USA a Velkou Británií. Letectvo ovšem nedisponovalo transportním letounem dostatečné kapacity, byl tedy vydán požadavek na jeho vývoj a výrobu. Vedle potřeby velké přepravní kapacity byl navíc návrh s ohledem k válečným prioritám a nedostatku kovů omezen v tom, že letadlo nemohlo být vyrobeno z kovu.\n\nKrátce po zadání požadavku na vývoj se setkali průmyslníci Henry J. Kaiser a Howard Hughes a jejich spolupráce vyústila v návrh letadla HK-1, které mělo být do té doby největším postaveným letadlem a mělo unést 1 tank M4 Sherman nebo 750 plně vyzbrojených vojáků (18 čet). HK v názvu stroje bylo vytvořeno z prvních písmen příjmení průmyslníků Hughes-Kaiser. Ministerstvu se návrh zamlouval a ještě v roce 1942 byla sepsána smlouva na 3 stroje postavené během následujících 2 let.\n\nProtože Henry J. Kaiser byl ocelář a stavitel lodí (Liberty), odešel z projektu a další konstrukci letadla se věnoval již jen Howard Hughes a jeho šéfkonstruktér Glenn Odekirk. Potíže s konstrukcí tak obrovského dřevěného letadla ovšem projekt zbrzdily natolik, že po roce 1944 již přestal být pro vládu naléhavý.\nStroj byl po odchodu Kaisera přejmenován na H-4 (nestačilo odebrat K z názvu, H-1 se již jmenoval Hughesův letoun pro rychlostní rekord), časem ovšem u netrpělivých senátorů dostal také hanlivé přezdívky \"„Létající sklad dříví“ (Flying Lumberyard)\" nebo \"„Smrková husa“ (Spruce Goose)\". Zvlášť druhá přezdívka ukazovala na neobeznámenost politiků s projektem, letoun H-4 totiž nebyl stavěn ze smrkového, ale převážně z lehkého a odolného březového dřeva s laminací a látky. Smrk byl použit pouze v malém množství, stejně jako javor, topol a balsa.\n\nStavba letadla nebyla pro použití ve druhé světové válce dokončena včas a protahovala se nakonec až do roku 1947. Dne 6. srpna 1947 musel Howard Hughes obhajovat před vyšetřovacím výborem senátu použití tehdy obrovské částky 22 milionů USD z veřejných prostředků na tento nedokončený projekt (sám ovšem do projektu vložil vlastních dalších 18 milionů USD). Slyšení bylo odročeno, čehož Hughes využil k dokončení projektu.\n\nAby Hughes prokázal letuschopnost stroje, byl dne 2. listopadu 1947 proveden první a zároveň poslední let. Uskutečnil se v přístavu v Los Angeles, na palubě byli vedle pilotujícího Howarda Hughese i kopilot Dave Grant, letečtí inženýři, mechanici a pozvaní novináři a zástupci průmyslu (celkem 32 osob). Letoun uletěl ve výšce 70 stop (21 metrů), rychlostí 217 km/h, vzdálenost asi jedné míle (1,6 km). Tato prezentace však měla jen minimální vypovídací schopnost o skutečné letuschopnosti stroje, neboť mimo to, že letoun nesl jen minimální zátěž (palivo a osoby), neopustil vůbec oblast zvýšeného vztlaku, působící na minimálních letových výškách (tzv. přízemní efekt).\n\nLetoun měl během letu imatrikulaci NX37602, jež byla později změněna na N37602.\n\nH-4 Hercules byl po letu vrácen zpět do klimatizovaného hangáru, kde byl původně stavěn, a až do úmrtí Howarda Hughese v roce 1976 byl udržován v letuschopném stavu. V roce 1980 byl poté vystavován na Long Beach v Kalifornii, v hale sousedící s lodí Queen Mary. Nemovitost i s oběma technickými památkami v roce 1988 získala The Walt Disney Company, letadlo bylo následně rozebráno a na přelomu let 1992/93 přemístěno do Evergreen Aviation Museum v McMinnville, stát Oregon, USA, kde je dnes (opět v celku) vystaveno.\n\nTraduje se, že v době svého prvního letu byl H-4 Hercules 3× větší než jakýkoliv do té doby postavený letoun a 6× větší než běžná letadla své doby.\n\nOsobou Howarda Hughese byl inspirován oscarový celovečerní film Letec, ve kterém je zapracována i legenda o stavbě H-4 Hercules. Z původního hangáru o rozloze 29 000 m², kde byl H-4 Hercules stavěn, jsou nyní filmové ateliéry, v nichž se natáčely například filmy Titanic nebo Po čem ženy touží.\n\n\n\"S ohledem na jediný uskutečněný, ne však zcela regulérní let, se jedná pouze o výrobcem přislíbené výkony\"\n\n"}
{"id": "435732", "url": "https://cs.wikipedia.org/wiki?curid=435732", "title": "Coudenhove-Kalergi", "text": "Coudenhove-Kalergi\n\nCoudenhove-Kalergi je šlechtický rod, do roku 1945 usedlý v Čechách.\n\nFrantišek Coudenhove (Franz Coudenhove), jehož rod roku 1790 získal titul říšských hrabat, se oženil s Marií Kalergi.\nJindřich hrabě z Coudenhove-Kalergi (Heinrich Graf von Coudenhove-Kalergi) byl prvním hrabětem, jenž užíval obou jmen. Z otcovy strany získali brabantští Coudenhoveové šlechtický titul za svou účast na první křížové výpravě roku 1099 a mohou se tak odvolávat na nepřerušenou rodovou linii až ke svému předkovi Gerolfovi (†3. března 1259).\n\nJméno \"Kalergi\" pochází ze stejnojmenného byzantsko-krétského šlechtického rodu (s vedlejší linií Callergi v Benátkách).\n\nČlenové rodu:\n"}
{"id": "435736", "url": "https://cs.wikipedia.org/wiki?curid=435736", "title": "HMS Crescent (1892)", "text": "HMS Crescent (1892)\n\nHMS Crescent byl křižník první třídy třídy Edgar. On a jeho sesterská loď HMS Royal Arthur byly vybudovány v trochu odlišném stylu a někdy byly považovány za samostatnou třídu. Byl vybudován v Portsmouthu a spuštěna na vodu 30. března 1982. Sloužil v první světové válce a 22. září 1921 byl prodán.\n"}
{"id": "435737", "url": "https://cs.wikipedia.org/wiki?curid=435737", "title": "Písečný přesyp u Vlkova", "text": "Písečný přesyp u Vlkova\n\nPísečný přesyp u Vlkova či Pískový přesyp u Vlkova je unikátní přírodní rezervace, která se nachází v okrese Tábor v Jihočeském kraji. Jedná se o vátý písek s dunami a výskytem vzácných pískomilných rostlin. Území je vyhlášeno od 21. května 1954 jako přírodní rezervace s rozlohou 0,8 ha. Rezervace je v péči AOPK ČR - regionálního pracoviště Jižní Čechy.\n\nV oblasti je možné pozorovat jedno z mála míst v jižních Čechách, kde se vyskytují váté písky nepokryté vegetací. Vítr transportuje nezpevněný písčitý materiál, který tvoří duny. Písčité vrcholky vystupují 4 až 6 metrů nad okolní krajinu a jsou dobře viditelné i zdálky. Písečný přesyp byl vytvořen navátím písků ke konci pleistocénu. Zdrojem písku se staly starší pleistocénní fluviální písky a štěrky.\n\nK rostlinám, které se místy vyskytují v prostoru chráněného pásma, patří nahoprutka písečná, kolenec Morisonův nebo paličkovec šedavý. Kromě nich ojedinělé prostředí využívají některé druhy pískomilného hmyzu - blanokřídlé pískorypky, kutilky a hrabalky nebo dvoukřídlé váhalky. Právě z této lokality byly také poprvé popsány poskočilka \"Dinocarsis hoffleri \"a mšice \"Aphis succisae\".\n\nPřesyp se nachází na katastru Vlkova při severozápadním okraji CHKO Třeboňsko přibližně 4 km jihojihovýchodně od Veselí nad Lužnicí poblíž železniční trati č. 226 Veselí nad Lužnicí - Třeboň v těsné blízkosti jižního břehu Vlkovské pískovny. Kolem přírodní rezervace vede žlutá turistická cesta. Do oblasti památky v rámci její ochrany platí zákaz vstupu.\n\n"}
{"id": "435738", "url": "https://cs.wikipedia.org/wiki?curid=435738", "title": "Viktor Lustig", "text": "Viktor Lustig\n\nViktor Lustig (4. ledna 1890, Hostinné – 11. března 1947, Springfield) byl český profesionální podvodník, který páchal podvody v různých zemích, avšak nejvíce se proslavil jako „Muž, který prodal Eiffelovu věž. Dvakrát.“\n\nViktor Lustig se narodil v Čechách, ale brzy se vydal na západ. Byl nenucený a okouzlující člověk a mluvil plynně několika jazyky. Zařídil se jako podvodník na zaoceánských parnících mezi New Yorkem a Paříží.\n\nLustigův první podvod se točil okolo „stroje, který tiskl peníze“. Klientům demonstroval schopnosti malé krabičky a celou dobu nadával, že jí trvá šest hodin vytisknout $100 bankovku. Klient, který vycítil možnost velkého zisku, si stroj koupil za vysokou cenu, většinou za víc než $30.000. Za následujících 12 hodin stroj vytiskl dvě $100 bankovky, avšak potom už tiskl jen prázdné papírky. Když klient poznal, že byl podveden, Lustig už byl dávno pryč.\n\nV roce 1925 se Francie vzpamatovala z první světové války, Paříž vzkvétala a byla skvělým prostředím pro podvodníky. Lustiga jeho mistrovský podfuk napadl jednoho jarního dne, když si přečetl v novinách článek, ve kterém se psalo, jakým problémem je spravování Eiffelovy věže. Dokonce i samotný nátěr byl velmi drahý a věž se stávala trochu ošuntělou. Lustig vycítil možnost a připravil pozoruhodný plán.\n\nLustig si nechal u padělatele vyrobit falešnou vládní pozvánku a pozval šest obchodníků s kovovým odpadem do Hotelu de Crillon (jeden z nejstarších a nejprestižnějších hotelů v Paříži) na důvěrnou schůzku, aby prodiskutovali možný obchod. Všech šest se dostavilo. Lustig se představil jako zástupce ředitele Ministerstva pošty a telegrafů. Vysvětlil, že byli vybráni na základě své dobré reputace jako poctiví obchodníci, a pak jim řekl svou bombu.\n\nLustig řekl skupince, že údržba Eiffelovy věže je tak nákladná, že si to město nemůže už déle dovolit a chce ji prodat do šrotu. Kvůli jistému pobouření společnosti, pokračoval, má být vše drženo v tajnosti, dokud nebudou všechny detaily vyřešeny. Lustig řekl, že jemu byla dána odpovědnost vybrat obchodníka na tuto zakázku. Tato myšlenka nebyla tehdy tak nepravděpodobná, jak by se zdála dnes. Eiffelovka byla postavena pro pařížskou světovou výstavu v roce 1889 a neměla ve městě zůstat trvale. V roce 1909 měla být přemístěna někam jinam, protože se nehodila k ostatním pařížským stavbám jako gotické katedrály a Vítězný oblouk a tehdy byla opravdu v ubohém stavu.\n\nPoté vzal Lustig všechny na inspekci k věži, což mu dalo příležitost zjistit, který z nich je nejnadšenější a nejdůvěřivější. Lustig poté požádal, aby mu do příštího dne poslali svoje nabídky a připomněl, že celá věc je státní tajemství. Ve skutečnosti Lustig již věděl, od kterého kupce nabídku přijme. „Šťastlivcem“ se měl stát Andre Poisson. (Zajímavé je, že \"poisson\" znamená ve francouzštině ryba a v angličtině se používá jako hanlivé označení pro někoho, kdo je velmi důvěřivý, až naivní) Poisson se totiž cítil vystrčený z vnitřních kruhů pařížské komunity obchodníků a doufal, že koupí Eiffelovky se dostane do „vyšší ligy“.\n\nNicméně Poissonova žena byla nedůvěřivá a přemýšlela, kdo je tento úředník, proč bylo všechno tak tajné a tak narychlo dělané. Aby toto Lustig vyřešil, svolal další schůzku, kde se „přiznal“. Jako zástupce ředitele prý nevydělával dost peněz, aby žil tak, jak by chtěl a hledal cesty, jak by si vylepšil svůj příjem. To znamenalo, že jeho obchody vyžadovaly jistou míru diskrétnosti. Poisson rychle pochopil – měl co do činění s dalším zkorumpovaným vládním úředníkem, který chtěl úplatek. To Poissona uklidnilo, protože znal takovéto typy a neměl problém s nimi obchodovat\n\nTakže Lustig nejenže dostal peníze za Eiffelovu věž, ale ještě tučný úplatek. Lustig a jeho osobní sekretář Robert Arthur Tourbillon (také známý jako Dan Collins) rychle nasedli na vlak do Vídně s kufříkem plným peněz.\n\nZcela nečekaně se však nic nestalo. Poisson byl moc ponížený na to, aby se přiznal policii. O měsíc později se Lustig vrátil do Paříže a znovu se pokusil Eiffelovu věž prodat. Avšak tentokrát Lustigova oběť nahlásila vše na policii, ještě než obchod uzavřeli, nicméně Lustig a Tourbillon zatčení unikli.\n\nPozději, Lustig přemluvil Al Caponeho, aby investoval $50.000 do akcií. Lustig měl u sebe Caponeho peníze dva měsíce, a pak mu je vrátil a řekl, že se obchod nepovedl. Ohromen Lustigovou čestností, Capone mu dal $5.000, což bylo to jediné, o co Lustigovi celou dobu šlo.\n\nV roce 1934 byl Lustig zatčen federálními agenty a obviněn z padělání. Den před soudem se mu povedlo uprchnout z vazby, avšak byl znovu chycen o 27 dní později v Pittsburghu. Lustig se přiznal a byl odsouzen k 20 letům v Alcatrazu. Odseděl si více než 11 let. Dne 9. března 1947 dostal zápal plic a zemřel o dva dny později ve Zdravotnickém zařízení pro vězně ve Springfieldu, Missouri. Na úmrtním listu měl vyplněné povolání „učeň prodavače“.\n"}
{"id": "435740", "url": "https://cs.wikipedia.org/wiki?curid=435740", "title": "Brunssum", "text": "Brunssum\n\nBrunssum je obec a správní obvod na jihovýchodě nizozemského Limburgu. Správní obvod má 29 463 obyvatel (1. leden 2010, zdroj: CBS, nizozemský Centrální úřad pro statistiku) a má rozlohu 17,29 km².\n\nBrunssum je součástí několika sdružených správních obvodů (Heerlen, Kerkrade, Landgraaf, Brunssum, Voerendaal, Simpelveld a Onderbanken), takzvaný Parkstad Limburg, a nachází se na východní důlní oblasti zvané Oostelijke Mijnstreek.\n\nV první polovině dvacátého století byl Brunssum důležitým střediskem pro těžbu kamene a hnědého uhlí.\nNa území bývalého státního dolu Hendrik má dnes sídlo společné velitelství NATO, dříve \"Allied Forces Northern Europe\" (AFNORTH), od roku 2004 přejmenované na \"Allied Joint Force Command Headquarters Brunssum\" (JFCBS).\n\nTakzvaný Vijverpark (park s jezery) v centru je založen na místě bývalé povrchové těžby hnědého uhlí. Tato těžební jáma byla výnosná pouze krátkou dobu a již ve 20. letech zde vznikl velký kráter. Po několika letech na tomto místě byl založen park s jezery. Velké jezero v parku je bývalá těžební jáma.\n\nBrunssum hraničí u Brunssumských vřesovišť, kopcovité krajiny, kterou protéká potok Roode Beek . Tato oblast patří do přírodních památek.\n\n\nPo druhé světové válce se v Brunssum usadilo mnoho polských občanů, kteří se nemohli vrátit do Polska, a kteří našli zaměstnání ve zdejších dolech.\n\nJednou za čtyři roky se organizuje v Brunssum takzvaná Folklorní Přehlídka. Této přehlídky se zúčastňují mezinárodní, národní a regionální folklorní skupiny. Několik dní je Brunssum zcela ve znamení různých představení, seminářů a her, které vrcholí průvodem. První přehlídka se konala v roce 1953.\n\nDvakrát do roka, vždy na jaře a na podzim je v Brunssum pouť.\n\nKaždý rok zjara jsou v Brunssum pořádány závody v běhu, tzv. Parelloop, kterého se zúčastňují stovky sportovců z různých zemí.\n\n\n\n"}
{"id": "435741", "url": "https://cs.wikipedia.org/wiki?curid=435741", "title": "Belgická liga ledního hokeje 2008/2009", "text": "Belgická liga ledního hokeje 2008/2009\n\nSezóna 2008/2009 byla 87 sezonou belgické ligy ledního hokeje. Vítězem se stal celek HYC Herentals.\n\n"}
{"id": "435746", "url": "https://cs.wikipedia.org/wiki?curid=435746", "title": "Raška (region)", "text": "Raška (region)\n\nRaška je zeměpisná oblast v jihozápadním Srbsku, v hornaté krajině hraničící s Černou Horou a Bosnou a Hercegovinou. Její jižní část tvoří území dnešního regionu známého jako Sandžak. Raška získala svůj název podle stejnojmenné řeky.\n\nSamotné jméno Rasija (Raška) se poprvé připomíná roku 1189. Od této doby se začalo používat i v jiných jazycích pro označení Srbů, a to až do 18. století. Hlavně mezi Němci, Benátčany a Maďary; dodnes mnohá města v Maďarsku nesou předponu Rács- podle původní srbské menšiny. Jméno Rašky dnes nese Rašský okruh, jedna z administrativních součástí moderní Republiky Srbsko. \n\nV dobách středověku byla Raška také jedním ze srbských států. Její vládci (župani) začali od počátku 12. století organizovat vojenské pochody proti Byzantské říši. Rašský vládce Stefan Nemanja se v druhé polovině téhož století stal nejmocnějším ze srbských vladařů. Sídlem župy bylo město Ras, které se nacházelo nedaleko dnešního Nového Pazaru. Z tohoto území se pod vládou Nemanjových potomků ze stejné dynastie, která byla známá jako Nemanjićové později vytvořilo středověké srbské království. Během osmanské vlády patřilo území Bosně, pod označením Novopazarský sandžak. Současný Sandžák (rozléhající se na území Srbska a Černé Hořy), pod který spadá mnohem větší část území než jen Raška oblast, bylo územím Bosny i před příchodem Osmanské říše. Jméno Sandžak (perský název pro kraj), které označovalo osmanskou autonomní oblast, se časem vžilo i jako místní označení pro region Raška.\n"}
{"id": "435748", "url": "https://cs.wikipedia.org/wiki?curid=435748", "title": "Volby do Evropského parlamentu v Německu 2009", "text": "Volby do Evropského parlamentu v Německu 2009\n\nVolby do Evropského parlamentu 2009 v Německu proběhly v neděli 7. června 2009. Na základě výsledků voleb zasedne v Evropském parlamentu 99 německých poslanců s mandátem do roku 2014.\n\n\n\n"}
{"id": "435750", "url": "https://cs.wikipedia.org/wiki?curid=435750", "title": "Fylodie", "text": "Fylodie\n\nFylodie či fylodium (\"phyllodium\") je listovitě rozšířený řapík. Podobá se v tom případě listové čepeli a má i stejnou, totiž fotosyntetickou, funkci. Fylodie se vyskytují například u rodu akácie (\"Acacia\") či citlivka (\"Mimosa\").\n\nTermín fylodie (v tomto případě angl. \"phyllody\") však označuje i určité přeměnění jistých částí květu, a to tak, že zezelenají a podobají se listům. Tento jev se označuje též jako fylomorie, fylomorfie, případně česky zlistnatění či zelenokvětost. Mohou to způsobit různé viry či fytoplazmy.\n"}
{"id": "435756", "url": "https://cs.wikipedia.org/wiki?curid=435756", "title": "Volby do Evropského parlamentu v Rakousku 2009", "text": "Volby do Evropského parlamentu v Rakousku 2009\n\nVolby do Evropského parlamentu 2009 v Rakousku proběhly v neděli 7. června. Na základě výsledků voleb bylo zvoleno 17 rakouských zástupců v Evropském parlamentu s mandátem do roku 2014.\n\nVýsledky voleb byly následující:\n\n"}
{"id": "435758", "url": "https://cs.wikipedia.org/wiki?curid=435758", "title": "Oława", "text": "Oława\n\nOlava \"(polsky Oława, německy Ohlau)\" je město a ve východní části Dolnoslezského vojvodství. Leží nad řekami Olavou a Odrou, 27 kilometrů jihovýchodně od Vratislavi. V letech 1975-1998 město administrativně patřilo do Vratislavského vojvodství.\n\nPodle údajů ze 30. června 2008, mělo město obyvatel 30 882 obyvatel.\n\n"}
{"id": "435774", "url": "https://cs.wikipedia.org/wiki?curid=435774", "title": "Šest procházek literárními lesy", "text": "Šest procházek literárními lesy\n\nŠest procházek literárními lesy je soubor přednášek prof. Umberta Eca pronesených roku 1993 na Harvardově univerzitě. Anglický originál \"Six walks in the fictional woods\" vyšel poprvé roku 1994 v Harvard University Press, český překlad byl vydán roku 1997 v nakladatelství Votobia.\n\nProf. Eco v nich rozebírá vztah mezi autorem, dílem a čtenářem v procesu tvorby a četby literárního díla. Zavádí pojmy jako empirický čtenář, modelový čtenář a modelový autor. Popisuje narativní strategie, kterými autor působí na čtenáře, aby jej přiměl k spolupráci nad dokončením díla (žádné umělecké dílo není samo o sobě hotové, něco zůstane nevyřčeno, je na čtenářově fantazii a kulturní vyspělosti, aby dílo bylo završeno). Zabývá se vztahem fikce a reality, spádem vyprávění, dvojúrovňovostí možného chápání textu. Eco demonstruje teoretické myšlenky na vybraných dílech světové literatury jako jsou Tři mušketýři od Dumase, Joyceův Odysseus, Sylvie od Gérarda de Nervala (nazývá ji jednou z největších knih, jaká kdy byla napsána), Dobrodružství Arthura Gordona Pyma od E. A. Poea, Hledání ztraceného času od Marcela Prousta aj. (včetně pohádek jako Červená Karkulka). Zmiňuje se i o svých románech Jméno růže a Foucaultovo kyvadlo. Na příkladě Protokolů siónských mudrců ukazuje, jak může fikce zpětně ovlivnit skutečnost, což je také jedna z ústředních myšlenek Foucaltova kyvadla.\n"}
{"id": "435775", "url": "https://cs.wikipedia.org/wiki?curid=435775", "title": "Třída Edgar", "text": "Třída Edgar\n\nTřída Edgar byla třída chráněných křižníků vybudovaných v letech 1888–1892 pro Royal Navy. Jednalo se o zmenšenou verzi předcházející třídy \"Blake\". Celkem bylo postaveno devět jednotek této třídy. Křižníky \"Gibraltar\", \"Crescent\", \"Royal Arthur\" a \"St. George\" byly upraveny pro službu v tropech, přičemž \"Royal Arthur\" a \"Crescent\" se mírně lišily upravenou nástavbou a složením výzbroje. Křižníky třídy \"Edgar\" byly jako první vybaveny protitorpédovou obšívkou.\n\nNejvyšší rychlost dosahovala 20 uzlů. Dosah byl 10 000 námořních mil při 10 rychlosti uzlů.\n"}
{"id": "435789", "url": "https://cs.wikipedia.org/wiki?curid=435789", "title": "Seznam tepelných elektráren v Česku", "text": "Seznam tepelných elektráren v Česku\n\nV tomto seznamu jsou uvedeny tepelné elektrárny v Česku. Zahrnuty jsou všechny elektrárny s instalovaným výkonem vyšším než 100 MW. Celkový instalovaný výkon tepelných elektráren v České republice přesáhl v roce 2010 11 793 MW a v tomto roce tepelné elektrárny vyrobily 53 580 GWh elektrické energie. Tento seznam tedy obsahuje tepelné elektrárny s 80 % instalovaného výkonu v České republice.\n\nV následujícím seznamu jsou uvedeny již odstavené elektrárny, které už v mnoha případech ani fyzicky neexistují.\n\n"}
{"id": "435795", "url": "https://cs.wikipedia.org/wiki?curid=435795", "title": "Vytautas Vičiulis", "text": "Vytautas Vičiulis\n\nVytautas Vičiulis (16. října 1951 – 3. března 1989) byl litevský umělec, oběť svého drastického protestu proti Ústavě SSSR. Upálil se v noci z 2. na 3. března 1989 v Klaipėdě před sochou V. I. Lenina, která je na prostransví mezi hotelem Klaipėda a Hudebním divadlem.\nNarodil se ve vsi Jedžiotai (okr. Skuodas). Měl sestru, dceru. Manželka Regina Vičiulienė pracovala v mateřské školce. Podporovala jej v umělecké činnosti. Původně elektrikář, vstoupil do ateliéru umělců „Guboja“ A. Ilginise, malíř marinista (tematika moře), maloval také portréty, abstrakce v Čiurlioniovském stylu, byl členem folklorní skupiny „Alka“. Výstava jeho obrazů byla v Muzeu Moře. Restaurátor klaipedského Starého města. Sečtělý, talentovaný, citlivý (velmi se trápil nad mnoha věcmi, například nad chátrajícím Starým městem Klaipedy, nad národním úpadkem), zajímal se horečně o politiku, o svobodu Litvy.\n\nVytautase velmi rozrušila nová redakce „gorbačovské“ Ústavy SSSR, publikovaná v deníku Izvestija. Komentoval ji slovy: „To je konec!“. Nedlouho před smrtí diskutoval s (tehdy) poslancem Městského výboru města Klaipėdy Vytautasem Čepem. \nVytautas se upálil pozdě večer 2. března 1989, zahalen do litevské trikolóry. Zemřel za necelý den – 3. března ve 21 hodin na popáleniny na 98% povrchu těla..\n\nOkamžitě byly uklízeny zbytky popela po odvozu těžce popáleného Vytautase Vičiulise. Shodou okolností svědkyní tohoto úklidu byla jeho manželka, aniž by věděla, co se na místě stalo. Později při výslechu prokurátora rozpoznala Vytautasovy boty, zbytky oděvu a také zbytky litevské vlajky.. Následovaly policejní prohlídky (vše obrátili vzhůru nohama) za přítomnosti tehdy dvanáctileté dcery a množství návštěv nejasných činitelů, po kterých zmizelo množství Vytautasových věcí a dokumentů, dokonce při hledání čehosi chtěli probourat zdi ve sklepě. Vytautas byl potom propagandisticky označován za duševně chorého a i jinak byl očerňován. Pohřební procesí na hřbitov v Laugalai střežily policejní hlídky z obav z demonstrací.\nV té době však již rozvíjel činnost Sąjūdis a vyhlášení obnovení samostatnosti Litvy (11. března 1990) již bylo v dohlednu. Tento čin se proto později mohl zdát anachronický, ale ta doba byla složitá a pravděpodobně i tento čin svým nevelkým, ale nezanedbatelným dílem přispěl k pozdějšímu vývoji událostí.\n\nPodobným způsobem protestovali: \n"}
{"id": "435811", "url": "https://cs.wikipedia.org/wiki?curid=435811", "title": "Senátní obvod č. 28 – Mělník", "text": "Senátní obvod č. 28 – Mělník\n\nSenátní obvod č. 28 – Mělník je podle zákona č. 247/1995 Sb. tvořen většinou okresu Mělník, ohraničená na severu obcemi Čečelice, Liblice, Malý Újezd, Velký Borek, Mělník, Obříství, Zálezlice, Vojkovice, Vraňany, Jeviněves, a severní částí okresu Praha-východ ohraničenou na jihu obcemi Káraný, Lázně Toušeň, Nový Vestec, Brandýs nad Labem-Stará Boleslav, Dřevčice, Jenštejn a Radonice.\n\nSoučasným senátorem je Petr Holeček, nestraník za Starosty a nezávislé.\n\nLegenda: výsledek vyznačený tučně znamená nejvyšší volební účast, výsledek vyznačený \"kurzívou\" znamená nejnižší volební účast.\n"}
{"id": "435812", "url": "https://cs.wikipedia.org/wiki?curid=435812", "title": "Býšovcové z Býšova", "text": "Býšovcové z Býšova\n\nBýšovcové z Býšova byli českým středověkým a novověkým šlechtickým rodem.\n\nRoku 1395 je uváděn Býšov jako sídlo bratří Arnošta a Kuníka z Býšova. Z nejbližších dalších zástupců známe Petr (1410) a Oldřicha (1440). \n\nRoku 1534 se připomíná Jan Býšovec z Býšova, který si dal roku 1545 zapsat do zemských desk tvrz, dvůr a vesnice Býšov a Všemyslice. Ke statku ještě přikoupil roku 1558 ves Knín. Po jeho smrti došlo k dělení rodinného majetku mezi sedm potomků, přičemž Jan mladší Býšovec získal Býšov a ves s tvrzí Dasný.\nAlbrecht Býšovec z Býšova roku 1535 obýval tvrz v Branově.\n\nJan Václav Býšovec z Býšova získal v roce 1697 ves Zálezly.\nMarie Býšovcová z Býšova byla manželkou Jetřicha Kouče z Kouče, který ji roku 1630 zapsal statek Domousice.\n\nV červeném štítě stříbrná supí hlava se zlatou zbrojí. Kolčí helma s točenicí a červeno-stříbrnými přikryvadly. Klenot – zlatý šíp mezi dvěma buvolími rohy se sloní troubou, pravý roh stříbrný, levý červený.\n\n"}
{"id": "435816", "url": "https://cs.wikipedia.org/wiki?curid=435816", "title": "Petr Vilgus", "text": "Petr Vilgus\n\nPetr Vilgus (* 20. srpna 1974 Praha) je současný český historik fotografie, publicista, vysokoškolský pedagog a místní politik v Praze 8.\n\nPetr Vilgus absolvoval bakalářský a magisterský studijní program na Institutu tvůrčí fotografie Slezské univerzity v Opavě (1994–2001) a doktorské studium na Filmové a televizní fakultě Akademie múzických umění v Praze (2002–2006). Jeho oborem je tvůrčí a užitá fotografie a dějiny výtvarného umění.\n\nV roce 2002 několik měsíců pobýval v americkém Vermont Studio Center.\n\nVe své vědecké práci se specializuje zejména na českou fotografii v období Protektorátu Čechy a Morava a na fotograficky ilustrované časopisy. Mimo to se zabývá dalšími opomíjenými oblastmi dějin umělecké tvorby – mj. výstavnictvím v Praze před rokem 1989 a dějinami fotografie ve střední Evropě.\n\nPetr Vilgus byl mezi roky 2004–2011 členem redakce fotografického měsíčníku DIGIfoto, pro který psal rozhovory s českými a zahraničními fotografy, vedl poradnu Tipy odborníků (společně s Marianem Benešem) a připravoval další články. Od roku 2012 je zástupcem šéfredaktora časopisu FOTO, pro který zpracovává mj. rozhovory s významnými českými fotografy (Jan Šibík, Tomki Němec, Antonín Kratochvíl ad.).\n\nPřednáší na Institutu tvůrčí fotografie Slezské univerzity předměty Teorie fotografie, Kritika fotografie a Diplomový seminář, na Filozofické fakultě Univerzity Karlovy vede předmět Fotografie v proměnách času.\n\nŽivil se jako živnostník, jako grafický úpravce knih a jako redaktor odborných časopisů. Dlouhá léta působil v redakcích a ve vedení odnorných fotografických časopisů. Řadu let pracoval pro PR oddělení Ministerstva vnitra ČR.\n\nMezi roky 1985 a 2003 Vilgus aktivně fotografoval. Zaměřoval se zejména na oblast subjektivního dokumentu (např. na projektu Lidé Hlučínska). V letech 1996 a 1997 za své fotografie získal ocenění v soutěži české novinářské fotografie Czech Press Photo.\n\nPetr Vilgus je od roku 2004 členem Strany zelených. V roce 2006 byl zvolen do Zastupitelstva městské části Praha 8. Vilgus se angažuje mj. v otázce zástavby Rohanského ostrova, kde se zasazoval za tvrdé vyjednávání s developerem, v boji za odsun tranzitní dopravy z libeňské ulice V Holešovičkách nebo za záchranu Klánovického lesa. Zasadil se za vznik projektu Palmovka 2030, díky kterému se tato oblast promění v mimořádně příjemné místo pro život i práci. Rekonstrukce dolní Libně byla zahájena obnovou Zenklovy ulice a připravuje se obnova náměstí na Palmovce. Vyjednal se státem pronájem Karlínských kasáren aktivním občanům, kteří je proměnili v kulturní a společenské centrum, dotlačil ministerstvo financí k tomu, aby neprodávalo karlínskou Invalidovnu. Ta bude zrekonstruována a bude nadále sloužit veřejnosti. Vyjednal s majitelem funkcionalistického Paláce Svět zahájení rekonstrukce této památky. Prosadil a aktivně vedl dialog s občany Prahy 8, kteří se po desetiletích konečně dostali ke slovu a radnice jejich názor začala brát vážně. Patří k hlavním podporovatelům myšlenky, že na bohnické sídliště, do Dolních Chaber a Zdib nebo do ZOO má vést tramvajová trať. Také prosazuje tramvajové propojení Prahy 8 a Prahy 6, protože tvrdí, že není normální, aby mezi dvěma stotisícovými městskými částmi byl jediným prostředkem veřejné dopravy přívoz. Prosazuje vznik nových vlakových zastávek v Karlíně a Libni. Je odpůrcem nekoncepční zástavby – mj. projektu CPI na Ládví, Kauflandu v Troji nebo nahodile umístěných staveb v Karlíně a Libni. Podporuje dialog obce, občanů a developerů o budoucnosti města.\n\nPatřil k hlavním kritikům výstavby nové budovy radnice Prahy 8 na Palmovce.\n\nV komunálních volbách v roce 2010 byl zvolen do Zastupitelstva Prahy 8 a svůj mandát vykonával jako opoziční zastupitel. V roce 2014 svůj mandát obhájil. Na konci listopadu 2014 se navíc stal zástupcem starosty, a to pro strategický rozvoj, Agendu 21, cyklodopravu a památkovou péči.\n\nJe zakladatelem a předsedou občanského sdružení Přerováci nadlabáci, které se orientuje na ochranu kulturních památek a životního prostředí ve Středočeském kraji, zejména v okolí obce Přerov nad Labem.\n\nV polovině devadesátých let hrál v amatérských filmech režiséra Romana Kašparovského a scenáristy Roberta Rytiny.\n\n\n"}
{"id": "435823", "url": "https://cs.wikipedia.org/wiki?curid=435823", "title": "Alfa-beta ořezávání", "text": "Alfa-beta ořezávání\n\nAlfa-beta ořezávání (angl. \"alpha-beta pruning\") je vylepšení algoritmu minimax, které v průměrném případě zrychluje jeho běh. Je založeno na pozorování, že pokud právě zpracovávaný půltah už nemůže obstát v konkurenci s jiným, nemusíme dál prohledávat jeho důsledky.\n\nMetoda byla pojmenována alfa-beta, protože v ní rozšiřujeme původní minimaxový algoritmus o dvě další hodnoty alfa a beta, které nám určují potřebné meze. Z tohoto pohledu jde o algoritmus používající metodu větví a mezí, kde meze jsou dvě, každá pro jednoho hráče.\n\nÚčinnost ořezání nepotřebných větví lze zvýšit vhodnou volbou pořadí, v němž jsou procházeny. Nejvýhodnější je projít nejprve ty větve, které by měly dát podle nějakého rychlého (ve srovnání s procházení kompletním minimaxem) odhadu nejlepší výsledky. Další možností, jak odlišit lepší tahy od horších je tzv. kaskádová metoda (anglicky \"iterative deepening depth-first search\"), která spočívá v tom, že pokud bychom chtěli prohledávat do hloubky n půltahů, budeme algoritmus postupně pouštět na hloubku 1, 2, …, n půltahů a v každé další iteraci budeme na tahy pouštět vylepšený minimax v tom pořadí, v jakém nám předchozí iterace ohodnotila tahy. V průběhu algoritmu (mezi iteracemi i v rámci iterace) se takové informace o tazích ukládají do transpozičních tabulek.\n\nPokud budeme mít při volbě pořadí procházení tahů smůlu, alfa-beta ořezávání běh nezrychlí vůbec. Naopak, při výběru optimálního tahu na začátku se dosažená hloubka prohledávání (při stejném čase) zdvojnásobí.\n\n"}
{"id": "435833", "url": "https://cs.wikipedia.org/wiki?curid=435833", "title": "Krakování", "text": "Krakování\n\nKrakování je tepelný rozklad uhlovodíků s delším řetězcem na uhlovodíky s kratším řetězcem. Dochází při tom ke štěpení vazeb mezi atomy uhlovodíku C-C a vznikají kapalné a plynné uhlovodíky s menším počtem atomů uhlíku v řetězci. Probíhá buď za vysoké teploty, nebo za zvýšené teploty a přítomnosti katalyzátoru.\n\nVladimir Šuchov v roce 1891 vynalezl a patentoval přístroj na nepřetržitou frakční destilaci ropy a na nepřetržité získávání plynu jejím štěpením. Dne 21. listopadu 1891 získal Šuchov na svůj vynález privilegium č. 12926.\n\nHexadekan (CH) se rozloží na oktan (CH) a okten (CH)\n"}
{"id": "435837", "url": "https://cs.wikipedia.org/wiki?curid=435837", "title": "Muži v offsidu", "text": "Muži v offsidu\n\nMuži v offsidu (též Muži v ofsajdu) je česká filmová komedie z roku 1931 natočená režisérem Svatoplukem Innemannem na motivy stejnojmenné knihy Karla Poláčka. Film pojednává o fotbalových fanoušcích, zvláště pražské Viktorie Žižkov a Slavie. Tatíci v pokročilém věku vášnivě prožívají dobu před každým fotbalovým zápasem, samotný zápas, i dobu dávno po něm.\n\n\n"}
{"id": "435840", "url": "https://cs.wikipedia.org/wiki?curid=435840", "title": "Linalool", "text": "Linalool\n\nLinalool je přirozeně se vyskytující terpenový alkohol, obsažený v mnoha květinách a kořenných rostlinách. Má široké komerční použití, zejména pro svou příjemnou vůni (květinovou, s trochou kořenné vůně). Nazývá se též β-linalool, linalylalkohol, linaloyloxid nebo allo-ocimenol, systematický název je \"3,7-dimethylokta-1,6-dien-3-ol\".\n\nLinalool je produkován více než 200 rostlinnými druhy, hlavně z čeledi hluchavkovité (máty, vonné byliny), vavřínovité (vavříny, skořice, růžové dřevo) a routovité (citrusy), ale také břízami a dalšími rostlinami, od tropického až k polárnímu pásu. Je obsažen i v některých houbách.\n\nLinalool má chirální centrum C a proto existují dva stereoizomery: likareol je (\"R\")-(−)-linalool a má označení CAS 126-90-9 (PubChem 67179), zatímco koriandrol je (\"S\")-(+)-linalool s CAS 126-91-0 (PubChem 13562).\n\nOba enantiomery se vyskytují v přírodě: (\"S\")-linalool je například hlavní složkou esenciálního oleje semene koriandru (\"Coriandrum sativum\" L. čeleď Apiaceae), kadidlovníku (\"Cymbopogon martinii\" var martinii (Roxb.) Wats., čeleď Poaceae) a pomerančovníku čínském (\"Citrus sinensis\" Osbeck, čeleď Rutaceae). (\"R\")-linalool je mimo jiné přítomen v levanduli (\"Lavandula officinalis\" Chaix, čeleď Lamiaceae), vavřínu (\"Laurus nobilis\", čeleď Lauraceae) a bazalce (\"Ocimum basilicum\", čeleď Lamiaceae).\n\nKaždý enantiomer způsobuje u člověka jiné nervové odezvy, proto má každý jinou vůni. (\"S\")-(+)-linalool je vnímán jako sladká, květinová vůně podobná pomerančovému listí (práh 7,4 ppb), kdežto 3R forma má dřevitější a levandulovou vůni (práh 0,8 ppb).\n\nU vyšších rostlin je linalool, stejně jako jiné monoterpenoidy, produkován z isopentenylpyrofosfátu přes univerzální isoprenoidní meziprodukt geranylpyrofosfát, pomocí třídy membránových enzymů nazývaných monoterpensyntázy. Jeden z těchto enzymů, linaloolsyntáza (LIS), je podle zjištění odpovědný za tvorbu (\"S\")-linaloolu ve více rostlinných tkáních.\n\nKromě použití pro svou vůni ve výrobcích jako jsou mýdla, čisticí prostředky, šampony a krémy, se linalool používá také jako chemické reagencium. Jedním z produktů linaloolu je vitamin E. Linalool se používá také jako insekticid proti blechám a švábům.\n\nLinaloolu by se měly vyvarovat osoby s alergií na parfémy.\n\n"}
{"id": "435841", "url": "https://cs.wikipedia.org/wiki?curid=435841", "title": "Wolfgang z Řezna", "text": "Wolfgang z Řezna\n\nWolfgang z Řezna (kolem r. 924 v severním Švábsku – 31. října 994 Pupping, dnes Horní Rakousy) byl benediktin, misionář a od r. 972 biskup v bavorském Řezně, který povolil vyčlenit z této diecéze diecézi pražskou. V roce 1873 byla přenesena část ostatků do svatovítské katedrály v Praze.\n\n\n\n"}
{"id": "435843", "url": "https://cs.wikipedia.org/wiki?curid=435843", "title": "Weatherman", "text": "Weatherman\n\n__BEZOBSAHU__\nWeatherman, později Weather Underground Organization (WUO), byla americká radikálně levicová organizace. Je mj. známa tím, že od roku 1969 do poloviny 70. let organizovala protestní nepokoje a posléze bombové útoky po celých Spojených státech. Skupina také pomohla uprchnout z vězení představiteli tehdejší kontrakultury Timothy Learymu.\n\nNázev skupiny je odvozený z textu písně \"Subterranean Homesick Blues\" od Boba Dylana, kde se zpívá „You don't need a weatherman to know which way the wind blows“ („Nepotřebujete meteorologa, abyste věděli odkud vítr fouká“).\n\nWeatherman vznikl roku 1969 odtržením od studentského aktivistického hnutí Studenti za demokratickou společnost. Její aktivity souvisely hlavně s odporem proti válce ve Vietnamu, ale i jiným negativně vnímaným aspektům americké zahraniční politiky a domácího systému, jako např. s postavením černošské menšiny či policejní brutalitou.\n\nSkupina je zodpovědná za více než 20 bombových útoků namířených hlavně proti vládním budovám, bankám či sídlům velkých soukromých společností. 1. března 1971 skupina provedla bombový útok na budovu Kapitolu a 19. května 1972 útok v budově Pentagonu. 6. března 1970 tři členové skupiny zahynuli v domě v New Yorku při výrobě bomby. Při jejich útocích však nebyli žádní mrtví ani zranění, protože skupina vždy poskytovala včasné telefonické varování. Organizace si podle FBI počínala profesionálně, čehož důkazem bylo i to, že většina jejich členů nebyla zadržena, dokud se sami po letech v ilegalitě nepřihlásili na policii. Jejím heslem bylo „\"Bring the war home\"“ („Přines válku domů“).\n\nWUO měli několik desítek aktivních členů a svého času poměrně velké množství sympatizantů, hlavně z řad rebelující mládeže. Mezi známé představitele \"Weatherman\" patřili Mark Rudd, Bernardine Dohrnová či Bill Ayers, který se stal známý i pro svoje údajné známosti s americkým prezidentem Barackem Obamou, který nicméně neměl s Ayersem blízký vztah.\n\n"}
{"id": "435849", "url": "https://cs.wikipedia.org/wiki?curid=435849", "title": "Marcelo H. del Pilar", "text": "Marcelo H. del Pilar\n\nMarcelo Hilario del Pilar y Gatmaitan (30. srpna 1850, Bulacan - 4. července 1896, Barcelona, Španělsko) byl filipínský spisovatel a novinář, který byl revolučním vůdcem filipínské revoluce a jedním z předních \"ilustrado\" (\"Zkušení\") - propagandistů za filipínské války za nezávislost. Jeho militantní a progresivní světonázor byl odvozen od klasické osvícenské tradice francouzských filozofů a vědeckého empirismu evropské voburžoazie. Součástí tohoto světonázoru bylo Svobodné zednářství, které del Pilar prosazoval.\n\nNarodil se v Cupangu (nyní Barangay San Nicolas, Bulacan, Bulacan) 30. srpna 1850 kultivovaným rodičům Juliánovi del Pilar a Blase Gatmaytanové. Studoval na Colegio de San José a později na univerzitě v Santo Tomas, kde dokončil v roce 1880 svá studia práv.\n\nV roce 1882 založil del noviny \"Diariong Tagalog\" propagující demokratické a liberální myšlenky mezi rolníky a sedláky. V roce 1888 obhájil polemické spisy Josého Rizala vydáním útočného antiklerikálního pamfletu, v němž vystavoval pošetilosti duchovenstva svému smrtícímu ostrovtipu a divokému výsměchu.\n\nV roce 1888, prchaje z Španělské Východní Indie před oprávněnou církevní perzekucí, del Pilar odešel do Španělska, přičemž opustil svou rodinu. V prosinci 1889 se mu podařilo díky Jaenovi získat práci jako redaktor reformistického filipínského periodika \"La Solidaridad\" v Madridu. Podporoval cíle novin kontaktovat liberální Španěly, kteří by strana s příčinou Filipino.\n\nZemřel na tuberkulózu v nejhlubší chudobě v Barceloně, ve Španělsku, 4.7.1896 ve věku 45 let.\n"}
{"id": "435851", "url": "https://cs.wikipedia.org/wiki?curid=435851", "title": "Cosmo's Cosmic Adventure", "text": "Cosmo's Cosmic Adventure\n\nCosmo’s Cosmic Adventure je plošinová hra odehrávající se s neznámým tvorem na neznámé planetě. Hráč má za úkol dostat se z místa A do místa B, ale jak už to tak bývá, nebude to jednoduché. Vaší jedinou zbraní jsou rychlé prsty, schopnost přilepit se konci svých rukou ke zdi a pokládat časované bomby. Některé nepřátele můžete zašlápnout do země, některé ale ovšem tak jednoduše nezlikvidujete. Ve hře dostáváte score (body) a po dokončení hry se můžete zapsat do highscore - tabulky nejlepších.\n\nZatímco hra podporuje AdLib hudbu, už nepodporuje SoundBlaster zvuk. Zvukové efekty jsou vytvářeny pc speakerem. Můžete si poslechnout všechny zvuky ze hry, pokud v hlavním menu pustíte testování zvuku.\n\nPříběh se točí kolem mladého mimozemšťana, který se jmenuje „Cosmo“. Cosmovi rodiče se ho rozhodli vzít o jeho narozeninách do Disney Worldu. Ale do jejich vesmírného plavidla uhodila kometa, což je přinutilo přistát na neznámé planetě a opravit loď. Cosmo se rozhodl, že půjde na průzkum, ale když se vrátí, jeho rodiče jsou pryč. Cosmo vidí obrovské šlápoty a myslí si, že jeho rodiče byli uneseni. Proto se rozhodne, že je zachrání dřív, než budou snědeni. V celé sérii jsou 3 episody, ve kterých se musí cosmo dostat přes 10 mimozemsky laděných levelů.\n\nNa konci první episody je cosmo sněden obrovským monstrem. Příběh pokračuje ve druhé episodě, kde Cosmův příběh začíná v těle monstra a on musí nalézt cestu pryč. Na konci druhé episody Cosmo nachází město, kde si myslí, že jeho rodiče byli odvedeni. V poslední episodě Cosmo nachází svoje rodiče(jak se nakonec ukáže, vůbec nebyli v nebezpečí) a jdou konečně do Disney Worldu oslavit Cosmovy narozeniny.\n\nHlavní postavou v této hře je Cosmo, kterého ovládá hráč skrz naskrz levely. Cosmo může chodit, skákat a přichytávat se na většinu zdí se svýma speciálníma rukama.\n\nVe hře je i několik interaktivních objektů jako například zmáčknutelná tlačítka, teleporty nebo trampolíny, které umožní Cosmovi vyskočit velmi vysoko. Najdeme zde i létací plošiny, které umožní Cosmovi létat.\n\nCosmo má na začátku pouze tři životy. Pokaždé, když je cosmo poraněn, ztrácí jednu jednotku života. Jestli ztratí všechny životy, hráč musí restartovat level. Nacházíme zde ovšem i různé obdoby lékárniček. V každé episodě jsou navíc dva skryté cheesburgery. Pokud jeden z nich najdeme, comso dostane jednu prázdnou životní jednotku navíc. Cosmo může mít až 5životů.\n\nNalezneme zde několik druhů nepřátel. Většina z nich zraní Cosma tím, že se ho dotkne. Ale hodně z nich mají i alternativní druhy útoků. Cosmo je může zabíjet tak, že na ně skočí jednou nebo víckrát(záleží na aktuálním nepříteli).\n\nHráč může také použít bomby a zničit nepřátele. Cosmo může mít u sebe nanejvýš 9bomb. Poté, co Cosmo aktivuje a položí bombu, tak mu to zabere několik sekund do exploze. To může comsa zranit, pokud je příliš blízko. Bomby mohou být také použity pro zničení nejrůznějších objektů\n\nNalezneme zde i speciální štíty, které hráči na určitý čas přenechají nesmrtelnost.\n\nNalezneme zde hned několik druhů ovoce, krystalů a jiných objektů. Všechny dávají hráči body, což se počítá do jeho celkové skóre. Za různé předměty dostáváme různý počet bodů.\n\nPo každých dvou levlech má hráč možnost otevřít bonusové kolo, což záleží na počtu hvězd, které stihnul během posledních dvou kol nasbírat. Získání 25 hvězd umožňuje hráči vejít do bonusového kola. Nasbírání 50 umožňuje vejít ještě do jednoho.\n\nSpeciální bonusy hráč dostane za to, že splní specifické úkoly v levelu jako například vybombardování 15 rostlin v jednom levelu, zničení všech krabic apod. Vše dá hráči 50 000 bodů.\n\nNalezneme zde několik druhů nepřátel. Většina z nich zraní Cosma tím, že se ho dotkne, někteří mohou i střílet. Většina druhů postav se odvíjí od prostředí, kde se zrovna nacházíme. Například v továrnách potkáme především roboty, v lesích ptáky a nebezpečné rostliny. Někteří z nejčastějších nepřátel, jako jsou malí, červení vetřelci nebo modří kulatí, se objevují ve většině kol.\n\nVe většině levelů taktéž nalezneme rostliny s okem. Mají růžový stonek a místo plodu jim roste oko. Tyto rostliny jsou naprosto neškodné. Jestliže hráč položí na tuto rostlinu bombu, dostane 100 bodů a bomba se mu vrátí.\n\nOstatní postavy:\n\n"}
{"id": "435854", "url": "https://cs.wikipedia.org/wiki?curid=435854", "title": "Bubovický potok", "text": "Bubovický potok\n\nBubovický potok (nazývaný též Břesnice, Březnice nebo Srbský potok) je vodní tok v Českém krasu, který je ve většině délky v sušších obdobích roku vyschlý.\n\nZačíná spojením tří zdrojnic ve vesnici Bubovice. Prochází mezi Doutnáčem a Mokrým vrchem, přes Bubovické vodopády, kolem Kubrychtovy boudy a do Srbska, v němž se vlévá zleva do Berounky. Většina délky toku ve střední části spadá do národní přírodní rezervace Karlštejn.\n\nVodopády na Bubovickém potoku jsou ve svém okolí jedinečným geologickým jevem a kvůli pozici v turisticky lukrativním Českém krasu jsou i přes svojí malou velikost navštěvovány. Největším problémem, na který musí každý případný návštěvník před cestou myslet je to, že kvůli malému průtoku vody v Bubovickém potoku vodopády pravidelně přichází o většinu své vody a v nejteplejších částech roku úplně vysychají. K vodopádům lze sejít z nedaleké silnice po cestě vedoucí přes několik dřevěných lávek, které spojují oba břehy potoka.\n\nV běžných letech teče potok pouze v krátkém úseku přes Bubovice, minimální průtok v profilu nad rybníkem pod obcí Bubovice je kolem 0,3 l/s. Pod Bubovicemi tok v létě zpravidla mizí ve dnu suťového údolí mezi Doutnáčem a Velkou horou. Vynořuje se před Bubovickými vodopády a těsně za nimi opět mizí. Na stupních vodopádů se usazuje pěnovec. V jarních měsících teče potok po povrchu, do Srbska dotéká i za velmi vlhkých zim. Povodňové maximum je v řádech desítek litrů za sekundu, při přívalových srážkách 1. a 2. června 1995 dosahoval průtok stovek litrů za sekundu.\n\nPřes Bubovické vodopády vede červená turistická značená trasa 0001. Od Kubrychtovy boudy do Srbska vede údolím potoka žlutě značená trasa 6043. Souběžně s nimi je vedena i naučná stezka SPR Karlštejn.\n\n"}
{"id": "435856", "url": "https://cs.wikipedia.org/wiki?curid=435856", "title": "Brandejsův statek", "text": "Brandejsův statek\n\nBrandejsův statek (také \"Suchdolský zámeček\" nebo \"Zámek Suchdol\") je původně gotický, později renesančně a barokně přestavěný dvůr. Nachází se v Praze na severu městské části Suchdol. Jeho současná podoba pochází z let 1822–1823, kdy byl po požáru v roce 1822 obnoven. V současnosti Brandejsův statek využívá ČZU, je pod správou Fakulty agrobiologie, potravinových a přírodních zdrojů.\n\nPanský dvůr, na jehož základech současný statek stojí, byl založen pravděpodobně v letech 950 až 970. Vznikl jako dvorec při „přemyslovské“ stezce, která spojovala Levý Hradec s nově vznikajícím střediskem na Pražském hradě. První písemná zmínka pochází z roku 1045. Roku 1429 byl Suchdol v majetku purkrabího Pražského hradu Kerounka z Lomu, roku 1454 Jana Kerounka a poté tvrz a ves držel Václav Budovec z Budova. Od roku 1679 patřil statek benediktinům z pražského Emauzského kláštera. Benediktini zde také vařili pivo. V letech 1815-1819 na statku stabilně pobýval emauzský opat Leopold Žalda, pro kterého zde byla zřízena kaple. Žalda v Suchdole také zemřel a byl pohřben na hřbitově u kaple sv. Václava. Pivovar byl zrušen v roce 1863. V roce 1866 statek získala do nájmu rodina Brandejsova.\n\nV 70. letech, za pobytu Mikuláše Alše, zde archeolog Čeněk Rýzner, učinil své významné nálezy a dal tak základ kultuře únětické.\n\nStatek je pojmenován po Alexandru Brandejsovi, českém statkáři a podnikateli, který zde jako nájemce v létech 1874–1899 žil a hospodařil. Brandejs byl mecenášem českých především výtvarných umělců, kteří se zde často scházeli. Z nich zde v letech 1877–1879 žil Mikoláš Aleš, který zde vytvořil cyklus 12 lunet \"Vlast\" pro Národní divadlo. Z Brandejsovy stáje pocházel hřebec Ardo, podle nějž vytvořil Josef Václav Myslbek koně pro \"sousoší sv. Václava\" na Václavském náměstí.\n\n"}
{"id": "435858", "url": "https://cs.wikipedia.org/wiki?curid=435858", "title": "Mínóův labyrint", "text": "Mínóův labyrint\n\nMínóův labyrint nebo Krétský labyrint byl v řecké mytologii labyrint krétského krále Mínóa. Předpokládá se, že je identický s palácem na Knóssu.\n\nPodle pověsti pověřil král Mínós vynálezce a stavitele Daidala, aby navrhl dům se spletitými chodbami a schodišti. Daidalos vytvořil zázračné dílo, bludiště z kamene – labyrint, z něhož nikdo, kdo do něj vkročil, nenašel cestu ven. Později chtěl král vědět, zda jeho vláda na Krétě není ohrožena. Od boha Poseidóna si vyprosil býka na znamení toho, že má přízeň bohů. Mínós slíbil, že pak zvíře bohům obětuje na znamení díků. Nato mu Poseidón poslal z mořských hlubin krásného bílého býka. Avšak krále Mínóa se zmocnila chamtivost a tajně začlenil býka do královského stáda.\n\nBohové se tím však nedali obelhat. Poseidón vymyslel strašnou pomstu – s pomocí Afrodity vzbudil v královně Pásifaé, Mínóově manželce a dceři boha Hélia, bezuzdnou lásku k posvátnému býkovi. Jenže tomu zbližovací pokusy královny nebyly příjemné a tak před ní utekl. Daidalos znovu vymyslel geniální řešení. Zkonstruoval dutou dřevěnou krávu v životní velikosti a potáhl ji kravskou kůží. Pasifaé vlezla dovnitř a býk se nechal oklamat. Zanedlouho nato královna porodila netvora, chlapce s býčí hlavou. Král Mínós, před kterým se nepodařilo netvora utajit, uvěznil tohoto Mínotaura do labyrintu. Přisluhovače Daidala uvrhl do vězení.\nZanedlouho nato krále postihl další úder osudu. Jeho milovaný syn Androgeos se v Aténách zúčastnil sportovních soubojů. V pětiboji byl neporazitelný a vítězil nad všemi soupeři. Ti však nesnesli svou porážku a Androgea zabili. Král Mínós, plný bolesti a žalu vyslal proti Aténami válečnou flotilu, aby pomstila zločin. Athény byly poraženy a musely přistoupit na požadavek vítěze a poskytovat lidské oběti. Každých devět let museli poslat na Krétu čtrnáct mladých Atéňanů, sedm mládenců a sedm panen, jako potravu pro Mínotaura. Atény dlouho posílaly tuto strašnou daň, až se Théseus, syn krále Aigea dobrovolně vydal s oběťmi na Krétu. Otci slíbil, že pokud se z boje proti Mínotaurovi vrátí jako vítěz, při zpáteční cestě vztyčí na lodi bílé plachty.\n\nKdyž Aténčané přistáli v Knóssu, Mínóova dcera Ariadné uviděla statného hrdinu a zamilovala se se do něj. Jak však měla zachránit milovaného před svým strašným nevlastním bratrem? Obstarala mu zázračný meč a vymyslela lest. Na bránu do labyrintu přivázala konec klubka červené vlny a dala ho Théseovi na cestu. Takto se mu podařilo zvítězit nad Mínotaurem a uniknout z bludiště před strážci, kteří dohlíželi na to, aby Mínotauros dostal oběti. Unikl také proto, že pozornost strážců odpoutalo cosi nevídaného: nad Knóssem letěli dva lidé jako ptáci. Daidalos si totiž ve vězení ze zbytku vosku a ptačích per vyrobil křídla pro sebe i svého syna Ikara a z ostrova utekli.\n\nThéseovi s Ariadné se podařilo utéci. Dostali se na ostrov Naxos. O tom, co se odehrálo tam, se pověsti rozcházejí. Nejznámější je verze, podle níž do děje zasáhlo více bohů. Théseus se bez Ariadny plavil do Athén a zapomněl černou plachtu vyměnit za bílou, jak slíbil otci. Když Aigeus spatřil znamení neštěstí, ze žalu skočil z vysokého útesu do moře. To pak podle něj později dostalo jméno Egejské moře.\n\nKdyž Homér kolem roku 750 př. n. l. poprvé písemně zaznamenal jména Mínós, Daidalos, Théseus a Ariadné, byla již Kréta dávno dobytá země, zalidněná mnoha národy:\n\n\"Uprostřed tmavého moře je zem, co Kréta se nazývá, krásná a bohatá, v moře objetí, a žije tam mnoho, přemnoho lidí, co bydlí v devadesáti městech. Slyšet je tam jazyků různých a smíšených. Lze tam spatřit Achajce, kmeny kydónské a chrabré původní Kréťany, Dóry, co se na tři kmeny dělí, a Pelasgy slavné. Je tam velké město Knóssos; a v městě tom Mínós, důvěrník velkého Dia, měl vládu vždy po devět let.\"\n\nPodle legendy král Mínós přesídlil do podsvětí a ze svého trůnu soudil zemřelé. Až o několik století později se v řecké literatuře moudrý Mínós změnil na zuřivce. Atény, které se zmohly a zazářily v plném lesku, se zjevně nedokázaly smířit s tím, že kdysi musely platit tribut tehdy mocné Krétě. A tak přepsaly dějiny.\n\nFilozof a přírodovědec Aristotelés, učitel Alexandra Velikého, který později padl u svých krajanů do nemilosti, zpochybnil tehdejší tradování příběhu krále Mínoa:\n\n\"Minós měl u našich básníků od nepaměti špatnou pověst a na atických jevištích ho vždycky haněli. Vůbec mu nepomohlo, že jej Hésiodos označil za nejlepšího krále a Homér ho dokonce považoval za Diova pověřence. Raději se věřilo tragickým básníkům. Krále Mínóa představovali v divadelních hrách jako špatného a násilnického panovníka, přestože to byl podle pověstí moudrý král a zákonodárce.\"\n\nVítězové často haněli bohy poražených. Mínotauros, kterého později označovali za netvora, byl možná na Krétě uctívaným bohem v býčí podobě. Jak víme, také později vzniklé náboženské komunity udělaly z „pohanských“ bohyň čarodějnice.\nV každém případě hrál býk důležitou roli v náboženském kultu Kréty. Hliněné sochy býků a býčí hlavy ze zlata s mohutnými rohy se po tisíciletích zase dostaly na světlo. Archeologové užasli, když odhalili nástěnné malby, na kterých byli zobrazení odvážlivci přeskakující býka. První takové nálezy však nebyly objeveny na Krétě, ale na řeckém poloostrově Peloponésu.\n\n\n"}
{"id": "435860", "url": "https://cs.wikipedia.org/wiki?curid=435860", "title": "Kunratická spojka", "text": "Kunratická spojka\n\nKunratická spojka je dvouproudá komunikace na jižním okraji Prahy. Spojuje Chodov a Libuš (Písnici). Prochází prakticky mimo zástavbu a slouží především jako obchvat městské části Kunratice. Silnice je dlouhá 4,5 km.\n\nKunratická spojka začíná na Jižním Městě, konkrétně na Chodově, jako pokračování Roztylské ulice za její křižovatkou s ulicí U Kunratického lesa. Pokračuje jižním směrem nedaleko od rybníku Šeberák. Světelná křižovatka se nachází v úseku křižování s ulicí K Šeberáku. Za Olšanským rybníkem se stáčí postupně na západ. Na kruhovém objezdu se kříží s Vídeňskou ulicí (silnice II/603). Na svém konci v Písnici ústí do Libušské ulice.\n\nByla vybudována v polovině 80. letech 20. století v souvislosti s výstavbou sídliště Jižní Město. V roce 2017 byl nahrazen povrch na úseku Písnice až křižovatka s Vídeňskou ulicí. V roce 2018 došlo k rekonstrukci Libušské ulice a na jejím křížení s Kunratickou spojkou vznikl nový kruhový objezd.\n"}
{"id": "435862", "url": "https://cs.wikipedia.org/wiki?curid=435862", "title": "Diana (továrna)", "text": "Diana (továrna)\n\nDiana GmbH byla továrna, která na území Protektorátu Čechy a Morava vyráběla stíhací letouny Messerschmitt Bf 109.\n\nPůvodní závod Wiener Neustadter Flugzeugwerke umístěný v dolnorakouském Vídeňském Novém Městě musel být v roce 1943 z důvodu zvyšujícího se počtu spojeneckých náletů přestěhován. Náhradou za něj se staly tři nepoužívané železniční tunely na nedokončené železniční trati Havlíčkův Brod - Brno v úseku mezi Tišnovem a Křižanovem, kde působila pobočná továrna Diana.\n\nPrvní tunel ve směru od Tišnova, Loučský, který byl označen jako A nebo Jednička, je dlouhý 633 metrů a nachází se jižně od Dolních Louček. Zde se vyráběly trupy Bf 109. Druhý tunel, B či Dvojka, se nachází východně od Lubného a měří 213 metrů. Třetí tunel, C nebo Trojka, nyní nazývaný Níhovský, se nachází nedaleko Dvojky, jižněji po trati a dosahuje délky 531 metrů. V těchto tunelech se vyráběla křídla.\n\n\n"}
{"id": "435870", "url": "https://cs.wikipedia.org/wiki?curid=435870", "title": "Židovský hřbitov v Babčicích", "text": "Židovský hřbitov v Babčicích\n\nŽidovský hřbitov v Babčicích se nachází asi 1 km severně od vsi Babčice, v lesíku při polní cestě vedoucí na Dolní Světlou. Podle nedaleké osady bývá v matrikách uváděn jako Osikovec.\n\nHřbitov, založený kolem roku 1840, má rozlohu asi 1200 m². Sloužil jako pohřebiště pro Židy rozptýlené po převážně svobodnických vsích mezi Pacovem a Mladou Vožicí. Do dnešních dní se zde dochovalo asi 130 náhrobků, přičemž nejstarší je z roku 1841 (1842), nejmladší pocházejí z třicátých let 20. století. Všechny náhrobky babčického hřbitova jsou orientovány k severu. Některé jsou zdobeny ornamenty a symboly. Zvlášť zajímavý je biblický motiv jeskyně Machpela a smutečního dubu na náhrobku Zalmana Schicka (1845).\n\nČástečně poničený hřbitov byl roku 1963 prohlášen kulturní památkou. Jeho současným vlastníkem je Židovská obec v Praze. Vstup na hřbitov tvoří nevelká obřadní síň, která byla v roce 2005 spolu s poškozenými částmi ohradní zdi opravena.\n\nŽidovská komunita v Babčicích, která se datuje z doby před rokem 1809, přestala existovat podle zákona z roku 1890. Před okupací se o hřbitov starala židovská obec v Mladé Vožici.\n\n\n"}
{"id": "435876", "url": "https://cs.wikipedia.org/wiki?curid=435876", "title": "Toryové", "text": "Toryové\n\nToryové byli politickou stranou v Anglii a později Velké Británii, jejíž základy vznikly v 17. století a jež je známa svou opozicí vůči whigům. Vyvinula se z ní dnešní britská Konzervativní strana, jíž se někdy také přezdívá „toryové“.\n\nPrvní toryové se objevili roku 1678, kdy se postavili proti whigům, kteří podporovali zákon (\"Exclusion Bill\"), který vylučoval z následnictví na trůn jeho právoplatného dědice a pozdějšího krále Jakuba, vévodu z Yorku. Tato skupina politiků se seskupila do politické frakce v 60. letech 18. století. O několik desetiletí později vznikla politická strana toryů a v letech 1783 až 1830 byla vládní stranou s premiéry Williamem Pittem mladším a později Robertem Jenkinsonem.\n\nPo Jenkinsonovi nastoupil Arthur Wellesley, který mimo jiné prosazoval emancipaci katolíků. Poté, co se k vládě dostali whigové, zrušili výsady původních městských obvodů, jejichž zastoupení v parlamentu neodpovídalo počtu obyvatel a jež byly ovládané toryi. V následujících volbách byli toryové poraženi. Robert Peel, nastoupivší premiér ze strany toryů, vydal Tamworthský manifest, ve kterém definoval základní principy konzervativní politiky. Tento dokument snížil podporu toryů a vedl k rozštěpení strany. Jedna z frakcí vedená Edwardem Smith-Stanleym a Benjaminem Disraelim se později stala základem Konzervativní strany.\n\nAnglické \"Tory, Tories\" se česky řekne \"tory\" (gen. \"toryho\", nom. pl. \"toryové\") nebo \"toryovec\", adjektiva jsou \"toryjský, toryovský,\" a \"torystický\". Internetová jazyková příručka uvádí i plurál \"torry\". Označení příslušníků hnutí (včetně politických stran) se česky píší malým písmenem (\"tory\", \"whig\").\n"}
{"id": "435878", "url": "https://cs.wikipedia.org/wiki?curid=435878", "title": "Whigové", "text": "Whigové\n\nWhigové byli jedna ze dvou původních politických stran (druhou byli toryové) v Anglii a později ve Velké Británii od konce 17. století do poloviny 19. století. I když jejich základní myšlenkou byla podpora konstituční monarchie a odpor proti absolutismu, je možno tuto stranu označit jako konzervativní. Obě strany se vytvořily z volných skupin lidí podobných názorů, formálně vznikly roku 1784 jmenováním Charlese Jamese Foxe předsedou rekonstruované strany whigů jako opozice proti vládní straně nových toryů vedené Williamem Pittem mladším.\n\nStrana whigů se postupně ustanovila v průběhu 18. století. Whigové podporovali následnictví protestantské Hannoverské dynastie a toleranci nekonformních protestantů, zatímco toryové podporovali Stuartovce, Anglikánskou církev a venkovskou šlechtu. Později byli whigové podporováni průmyslníky a bohatými obchodníky a toryové získávali spojence mezi vlastníky půdy a členy královské rodiny. V první polovině 19. století zahrnoval program whigů nejen svrchovanost parlamentu nad panovníkem, ale i podporu volného obchodu, emancipaci katolíků, zákaz otrokářství a rozšíření občanských práv.\n\nZe strany whigů se později vyvinula Liberální strana (toryové byli základem pro vznik Konzervativní strany).\n"}
{"id": "435898", "url": "https://cs.wikipedia.org/wiki?curid=435898", "title": "Austriadactylus cristatus", "text": "Austriadactylus cristatus\n\nAustriadactylus cristatus (\"(křídelní) prst z Rakouska\") byl poměrně zvláštním ramforynchoidním ptakoještěrem, který žil v období svrchního triasu na území dnešního Rakouska. Fosilní pozůstatky tohoto létajícího plaza zahrnují lebku, spodní čelist, obratle, části kostí končetin i pánevního pletence a ocas.\n\nTento druh měl podivně tvarovaný hřeben na hlavě, který se poněkud rozšiřoval směrem ke konci zobáku. Pružný a pohyblivý ocas také neměl zpevňující tyčinky, typické pro jiné zástupce této skupiny.\n\n196-199.\n"}
{"id": "435900", "url": "https://cs.wikipedia.org/wiki?curid=435900", "title": "Židovský hřbitov v Radeníně", "text": "Židovský hřbitov v Radeníně\n\nŽidovský hřbitov v Radeníně se nachází na návrší, 200 m severovýchodně od obce. Založen byl po příchodu židovských rodin do Radenína před rokem 1674, nejstarší dochovaný náhrobek pochází z roku 1699. Před rokem 1866 byl hřbitov rozšířen do dnešní rozlohy 1403 m. Hřbitov sloužil i pro město Chýnov a řadu okolních vsí, po roce 1900 též pro zbylé příslušníky původně samostatné náboženské obce v Choustníku. Poslední prameny doložený pohřeb zde byl uložen roku 1938.\n\nDochováno je 300 náhrobků barokního, klasicistního a moderního typu. Pozoruhodné jsou náhrobky Samuela Sonna s ojedinělým reliéfem slunce, a rabína Leopolda Franka (1751-1842). Je zde pohřben MUDr. Eduard Beneš (1866-1892), starosta Spolku českých akademiků židů.\n\nNěkolikrát poničený a zpustlý hřbitov, jenž byl v roce 1958 prohlášen kulturní památkou, je postupně opravován z prostředků Židovské obce v Praze.\n\n\n\nŽidé v Radeníně\n"}
{"id": "435904", "url": "https://cs.wikipedia.org/wiki?curid=435904", "title": "Andrei Pavel", "text": "Andrei Pavel\n\nAndrei Pavel (* 27. ledna 1974, Constanța, Rumunsko) bývalý rumunský profesionální tenista a současný tenisový trenér. Ve své dosavadní kariéře vyhrál 3 turnaje ATP ve dvouhře a 6 turnajů ve čtyřhře.\n\nPůsobí také ve funkci nehrajícího kapitána rumunské daviscupové reprezentace.\n\nAndrei Pavel se zúčastnil 27 zápasů v Davisově poháru za tým Rumunska s bilancí 32-15 ve dvouhře a 8-7 ve čtyřhře.\n\n\n"}
{"id": "435905", "url": "https://cs.wikipedia.org/wiki?curid=435905", "title": "Anurognathidae", "text": "Anurognathidae\n\nAnurognatidi (zástupci čeledi Anurognathidae) byli skupinou malých ramforynchoidních ptakoještěrů, obvykle postrádajících ocasní část páteře. Žili téměř po celém světě v období jury a spodní křídy. Zajímavými zástupci jsou rody \"Anurognathus\" a \"Batrachognathus\", s podivně zkrácenou předočnicovou částí lebky. Anurognatidi mají některé znaky společné s pterodaktyloidy (například krátké a spojené ocasní kosti), nejsou však této skupině příliš blízce příbuzní.\n\n"}
{"id": "435906", "url": "https://cs.wikipedia.org/wiki?curid=435906", "title": "Ndai", "text": "Ndai\n\nNdai, neboli též Gower, je korálový ostrov ležící ve východní části Šalomounova souostroví v jihozápadním Pacifiku. Nachází se 43 kilometrů severně od ostrova Malaita a administrativně náleží do provincie Malaita. Jelikož je ostrov v podstatě odhalený korálový útes, vystupuje pouze málo nad mořskou hladinu.\n\nNa tropickou vegetací porostlém ostrově se nachází jediná vesnice Bethlehem.\n\nOdpoledne 24. srpna 1942 zde během bitvy u východních Šalomounů nouzově přistál palubní útočný letoun Typ 97 (B5N2 „Kate“) \"itó hikó heisó\" (一等飛行兵曹 ~ četař) Takamori Sató z letadlové lodě \"Rjúdžó\". Tříčlennou posádku druhý den zachránil torpédoborec \"Močizuki\".\n"}
{"id": "435909", "url": "https://cs.wikipedia.org/wiki?curid=435909", "title": "Iliosuchus", "text": "Iliosuchus\n\nIliosuchus (\"krokodýlí kyčel\") byl rod teropodního dinosaura, žijícího v období střední jury (stupeň bath, před zhruba 169 až 164 miliony let) na území dnešní Velké Británie. Šlo o malého dinosaura o délce kolem 1,5 metru, patřícího možná mezi tyranosauroidy.\n\nJedinými dosud objevenými pozůstatky jsou dvě kyčelní kosti (kat. ozn. \"BMNH R83\") ze Stonesfield Slate v Oxfordshire. Kyčelní kosti připomínají některými znaky pánev tyrannosauroidů, zařazení však není jisté. Rod popsal německý paleontolog von Huene v roce 1932 a stanovil jediný dosud známý druh \"I. incognitus\". V roce 1974 byl pojmenován další druh \"I. clevelandi\", který byl však později přeřazen do samostatného rodu \"Stokesosaurus\". Tento taxon je však znám pouze podle fragmentárního fosilního materiálu a jeho systematické zařazení je tak velmi nejisté.\n\n"}
{"id": "435910", "url": "https://cs.wikipedia.org/wiki?curid=435910", "title": "James S. Sherman", "text": "James S. Sherman\n\nJames Schoolcraft Sherman (24. října 1855, Utica, New York, USA – 30. října 1912, tamtéž) byl americký státník, politik, právník a bankéř. Působil jako poslanec Sněmovny reprezentantů za Republikány z New Yorku (1887–1891 a 1893–1908). Od 4. března 1909 27. viceprezident USA ve vládě republikána Wiliama Tafta. Sherman byl dobrosrdečný, oblíbený člověk známý jako \"pohodový Jim\". Byl podruhé nominován na viceprezidenta, ale 30. října 1912 zemřel.\n"}
{"id": "435914", "url": "https://cs.wikipedia.org/wiki?curid=435914", "title": "Thomas Riley Marshall", "text": "Thomas Riley Marshall\n\nThomas Riley Marshall (14. března 1854, North Manchester, Indiana, USA – 1. června 1925, Washington, D.C.) byl americký politik.\n\nJednalo se o demokratického guvernéra státu Indiana v letech 1909–1913. Od 4. března 1913 do 4. března 1921 byl 28. viceprezidentem USA ve vládě demokrata W. Wilsona. Stal se dalším americkým viceprezidentem USA, téměř po sto letech, kdo vykonával tento úřad dvě čtyřletá funkční období po sobě. Převzal ceremoniální záležitosti po záchvatu mrtvice prezidenta W. Wilsona, ale odmítal převzít exekutivu.\nZnámým se stál výrokem: \"Co tahle země potřebuje, to je dobrý doutník za pět centů\".\n"}
{"id": "435921", "url": "https://cs.wikipedia.org/wiki?curid=435921", "title": "Rudolf Kjellén", "text": "Rudolf Kjellén\n\nJohan Rudolf Kjellén (13. června 1864, Torsö – 14. listopadu 1922, Uppsala) byl švédský politolog a politik, který poprvé použil pojem „geopolitika“. Jeho tvorba byla ovlivněna především Friedrichem Ratzelem. Společně s Alexandrem Humboldtem, Karlem Ritterem a Friedrichem Ratzelem, položil základy německé geopolitiky, která byla později obhajována především německým geopolitikem Karlem Haushoferem.\n\nKjellén v roce 1880 absolvoval gymnázium ve městě Skara a téhož roku začal studovat na Upssalské univerzitě. Své doktorské studium Ph.D. dokončil v roce 1891 a v letech 1890 až 1893 byl na této univerzitě docentem. Od roku 1891 rovněž studoval na Gothenburské univerzitě, kde od roku 1901 přednášel politické vědy a statistiku.\n\nJako konzervativní politik byl v letech 1905 až 1908 členem druhé komory švédského parlamentu a v letech 1911 až 1917 člen první komory.\n\nKjellén byl studentem Friedricha Ratzela, a tak dále rozvíjel proces teorie organického státu, v němž poprvé použil termínu geopolitika.\n\nZáklady jeho myšlenek byly představeny v roce 1900 ve knize \"Úvod do švédské geografie\", která byla založena na jeho přednáškách na Gothenburské univerzitě. Kjellénova kniha \"Stát jako živá forma\" (\"The State as a Living Form\") z roku 1916 je považována za jeho nejvýznamnější dílo v oblasti geopolitiky. Nastiňuje pět klíčových konceptů, které v budoucnu ovlivnily německou geopolitiku:\n\n\nKjellén zpochybnil čistě právní charakterizaci jednotlivých států a argumentoval tím, že stát a společnost nejsou protiklady, ale spíše syntéza dvou prvků. Stát však nese zodpovědnost za právo a pořádek, ale také za sociální blahobyt a pokrok a ekonomický blahobyt a pokrok.\n\nAutarkie (soběstačnost), byla podle Kjelléna řešením politických problému, nikoliv primárně problému ekonomických. Závislost na dovozu by znamenala, že daný stát nebude nikdy nezávislý. Stát tedy musí pokrývat svou vlastní spotřebu sám. Pro Německu tak byla klíčová území střední a jihovýchodní Evropy, společně s Blízkým východem a Afrikou.\n\nTři charakteristiky státu byly podle Kjelléna \"Topopolitik\", \"Physiopolitik\" a \"Morphopolitik\". První dva z nich odpovídali konceptům \"Lage\" a \"Raum\", které představovaly pozici a teritorium, zatímco \"Morphopolitik\" je spojena s tvarem a formou státu.\n\nGenerál Karl Haushofer, který přejal mnoho Kjellénových myšlenek, se nezajímal o ekonomickou politiku, avšak i tak obhajoval ekonomickou soběstačnost; národ, který neustále bojuje potřebuje soběstačnost.\n\nAdolf Hitler přejal politiku v souladu s Kjellénovými pěti klíčovými koncepty, ač již byly Kjellénovy spisy určeny Hitlerovi, či nikoliv. Nacistické strany promítly Kjellénovy koncepty integrace státu do každého aspektu života, zejména pak do oblastí týkajících se sociálního a ekonomického blahobytu. Nacisté se rovněž zaměřili na stejná území, která Kjellén zdůraznil – zajistili si ekonomickou dominanci v zemích bývalého Rakouska-Uherska a na Balkáně, a monopolizovali svou výrobu tak, že si mohli diktovat výrobu v daných zemích a zároveň vyváželi německé průmyslové zboží na jejich trhy.\n\nKjellén rovněž vytvořil termín „národní socialismus“, avšak tento termín z roku 1910 neměl nic společného s národním socialismem nacistického Německa, ale s poválečným obdobím ve Švédsku.\n\n\n\n"}
{"id": "435924", "url": "https://cs.wikipedia.org/wiki?curid=435924", "title": "Uzavírací klauzule", "text": "Uzavírací klauzule\n\nUzavírací klauzule neboli volební klauzule, někdy také nepřesně volební kvórum je minimální podíl (případně počet) hlasů, stanovený volebním zákonem, který musí politická strana získat ve volbách, aby se dostala do parlamentu či do jiného zastupitelského sboru. Uzavírací klauzule se téměř výhradně používá v poměrných volebních systémech, teoreticky není její uplatnění vyloučeno ani ve většinovém systému.\n\nÚčelem klauzule je zabránit přílišnému štěpení politických sil v parlamentu a z toho případně plynoucí politické nestabilitě; jako negativní příklad bývá v této souvislosti uváděna Itálie.\n\nÚčinkem uzavírací klauzule je zároveň snižování reprezentativnosti, protože hlasy stranám, které nedosáhly určité procentuální hranice, propadnou. Je však třeba říct, že aspoň minimální uzavírací klauzule je přirozeným rysem volebních systémů, minimální uzavírací klauzule je dána čistě matematicky. Uzavírací klauzule tohoto typu se označuje jako přirozená klauzule nebo přirozený práh.\n\nPříkladem země, která má uzavírací klauzuli velmi nízkou je Izrael, podobný systém s minimálními klauzulemi fungoval i v Československé první republice a do konce 20. století i v Itálii. Některé země, např. Portugalsko, nemají stanovenou uzavírací klauzuli.\nNejmenší minimální klauzuli má Nizozemsko s 0,67%.\n\nVe světě uzavírací klauzule zřídkakdy překračuje 5 %. (výjimkou je např. Turecko – 10 %).\n\nV Česku je pro získání mandátů politickou stranou ve volbách do Poslanecké Sněmovny ČR, Evropského parlamentu i ve volbách do krajských zastupitelstev nutné získat min. 5 % hlasů. Pro volební koalice platí pro volby do PSP tzv. aditivní klauzule, pro uskupení 2 stran 10 %, pro uskupení 3 stran 15 % a pro uskupení víc než 3 stran 20 %.\n\nÚstavní soud České republiky rovněž rozhodl, že zvýšení uzavírací klauzule výrazně nad 5 % pro volby do Poslanecké sněmovny by bylo v rozporu s ústavou, podle které se volby do PS musí konat podle poměrného volebního systému.\n\n\n"}
{"id": "435933", "url": "https://cs.wikipedia.org/wiki?curid=435933", "title": "Foucaultovo kyvadlo (kniha)", "text": "Foucaultovo kyvadlo (kniha)\n\nFoucaltovo kyvadlo je druhý román italského sémiologa a teoretika literatury prof. Umberta Eca. Poprvé byl vydán v nakladatelství Bompiani roku 1988, český překlad poprvé vyšel roku 1991 v Odeonu (přeložil Zdeněk Frýbort). Název odkazuje k Foucaultovu kyvadlu pojmenovanému dle Léona Foucaulta, francouzského fyzika 19. století, tato pomůcka experimentálně potvrzuje zemskou rotaci. Sedmisetstránkové dílo je rozděleno na deset kapitol pojmenovaných podle deseti sefir, božích atributů ze židovské kabaly, tato jména zní: Keter, Chochma, Bina, Chesed, Gevura, Tif´eret, Necach, Hod, Jesod a Malchut. Jednotlivé kapitoly se dále dělí na kratší oddíly, kterých je celkem 120 a každý z nich je uveden citací ze světové literatury, nejčastěji takovou, která má co do činění s esoterikou,alchymií, templáři, bratrstvem růže a kříže (rozenkruciáni) nebo svobodnými zednáři. Kniha je velmi intertextuální, se širokým záběrem, vyžaduje čtenáře, který něco ví o dějinách evropské kultury, je schopen pracovat s odkazy a ochoten o tom, co čte, přemýšlet.\nKniha je vybavena vysvětlivkami, řadí se k postmoderní literatuře.\n\nCasaubon je vypravěčem příběhu, je východiskem (causou) děje, ostatní postavy jsou z něj odvozeny. Jako student píšící disertační práci se setká s Jacopem Belbem a jeho kolegou Diotallevim. Později odcestuje do Brazílie, kde vyučuje, účastní se se svou přítelkyní Amparou lidových rituálů a poznává tajemného Agliého. S Amparou se rozejde, po návratu znovu navazuje přátelství s Belbem a Diotallevim, společně s nimi připravuje knihu o dějinách kovů, která se však postupně mění v dějiny magie. Jeho novou milenkou se stává studentka Lia.\n\nJacopo Belbo je nakladatelský redaktor, má za sebou složitou minulost, zejména dětství odehrávající se ve fašistické Itálii, udržuje neméně složitý vztah s Lorenzou Pellegriniovou a všechny svoje rozpory projektuje do své tvorby, kterou však nehodlá zveřejnit. Je to zprvu skeptik, ostatně stejně jako Casaubon v jisté chvíli však začne (a musí začít...) brát Plán vážně.\n\nDiotallevi je Belbův kolega v nakladatelství Garamond, je přesvědčen o tom, že je Židem, i když to nemůže nijak dokázat. Jeho životním cílem je získat správnou kombinaci slov Tóry.\n\nCasaubon píše koncem 60. let svou práci o templářích seznamuje se s Belbem a Diotallevim z nakladatelství Garamond. Redakci navštíví jistý plukovník Ardenti, který jim předá tajemnou listinu hlásící se do čtrnáctého století, pak však náhle zmizí a mnohé nasvědčuje tomu, že byl zavražděn. Naši tři hrdinové doplněním poškozeného textu získají tajuplné poselství, na jehož základě konstruují myšlenku velikého spiknutí lidí disponujících tajemstvím stavitelů Šalamounova chrámu, kteří mají roku 2000 ovládnout svět. Casaubon odjíždí do Brazílie, kde se setkává s jistým gentlemanem jménem Aglié, který se dokonale vyzná v mystice a naznačuje o sobě, že je nesmrtelný. Po návratu začíná Casaubon pracovat společně s Belbem a Diotallevim na knize o historii kovů, postupem času se však tato práce mění v konstrukci tajuplného Plánu. Áglié, který patří ke skupince \"zasvěcenců\" se domnívá, že Belbo Plán skutečně zná a ví víc než oni, podaří se mu jej přimět k tomu, aby přijel na letní slunovrat do pařížského Musée des arts et métiers, kde je umístěno Foucaltovo kyvadlo, s jehož pomocí a (neexistující) mapou od Belba má být objeven pupek světa (omfalos mundi), umožňující ovládat nezměrné geomantické síly, Belbo však odmítá cokoliv říci (stejně nemá co) a raději umírá. V muzeu je skryt i Casaubon, který je tak svědkem Belbovy smrti, podaří se mu uniknout, neustále je však stíhán myšlenkou, že jsou mu Agliého lidé v patách. Diotallevi umírá na rakovinu. \n\nKniha je typicky postmoderním mnohaúrovňovým dílem, lze ji číst jako napínavý příběh o tajemném spiknutí, ale také jako úvahu o vztahu reality a fikce (neexistující Plán se stává skutečným, protože se tak jeví Agliého bratrstvu a posléze i autorům Plánu, kteří přece dobře vědí, že si všechno vymysleli na základě nedostatečných důkazů a odvážných asociací), což je problém, kterým se Eco zabývá i ve svých Šesti procházkách literárními lesy. Počet možných interpretací je prakticky neomezený.\n\n"}
{"id": "435934", "url": "https://cs.wikipedia.org/wiki?curid=435934", "title": "Michał Lesień", "text": "Michał Lesień\n\nMichał Lesień (*24. prosince 1974 Wrocław) je polský divadelní a filmový herec a režisér.\n\nV roce 1998 ukončil Vyšší státní filmovou, televizní a divadelní školu Leona Schillera v Lodži. Na scéně tamějšího Všeobecného divadla však debutoval již v roce 1997. V témž roce debutoval i na filmovém plátně ve filmu \"Kroniki domowe\". Ztvárnil řadu divadelních, filmových a televizních rolí.\n\n\n"}
{"id": "435936", "url": "https://cs.wikipedia.org/wiki?curid=435936", "title": "ISDOC", "text": "ISDOC\n\nISDOC (Information System Document) je standard pro elektronickou fakturaci v ČR, který byl vytvořen sdružením \"ICT Unie\" (do ledna 2010 se sdružení jmenovalo \"Sdružení pro informační společnost\"). Podporu přislíbila většina výrobců ekonomických systémů v ČR, státní správa (MF ČR a MV ČR) a také velké firmy jako je SAP a Microsoft.\n\nDnes je používán k elektronické fakturaci především formát PDF. Ten umožňuje zobrazit fakturu tak, jak by vypadala na papíře a lze jej tak snadno i vytisknout. Nevýhodou formátu je, že není vhodný pro automatizovaný import do ekonomických systémů.\n\nPro import jsou vhodné tzv. strukturované formáty, jejichž nejstarším představitelem je systém UN EDIFACT, který bývá označován i pouze jako EDI. Ten používají většinou velcí výstavci či příjemci elektronických faktur, kteří posílají své doklady komerčním poskytovatelům EDI komunikace. Tyto firmy přidávají do celého řetězce nějakou přidanou hodnotu, typicky dokumenty konvertují (pokud je třeba), podepisují, archivují atd a samozřejmě také posílají cílovému příjemci. Již z tohoto krátkého nástinu je vidět, že tato služba potřebuje ke svému provozu další infrastrukturu, a tedy musí být z ekonomického principu zpoplatněná.\n\nProto vznikl formát ISDOC (Information System Document), který je určen pro posílání daňových dokladů i mezi menšími firmami či živnostníky, ale nevylučuje ani použití mezi velkými firmami či orgány veřejné správy. Má tu výhodu, že dovoluje používat elektronickou fakturaci bez jakýchkoliv dalších nákladů. ISDOC má ve své specifikaci v souladu se zákonem o DPH i elektronický podpis, který pokud je vystaven některou z kvalifikovaných certifikačních autorit, tak výsledek splňuje náležitosti daňového dokladu v elektronické podobě. Pro příjemce má takový doklad tu výhodu, že dovoluje snadno ověřit vystavitele faktury. Elektronickou fakturu pak lze snadno odeslat e-mailem, vystavit klientovi ke stažení na Internetu, předat někomu na paměťovém médiu či poslat systémem datových schránek.\n\nFormát ISDOC vychází ze standardu UBL a doplňuje jej o česká specifika (např. daňový zálohový list ). Celkem ISDOC nabízí kromě běžné daňové faktury vydané/přijaté dalších 5 typů dokladů, nevýhodou však je, že chybějí navazující doklady (např. objednávka či výdejka).\n\nTechnicky se jedná o formát XML podepsaný elektronickým podpisem dle standardu XML Signature. Typicky má příponu codice_1 ale existuje i varianta codice_2, která navíc umožňuje přibalit i přílohy. Ve druhém případě se jedná o komprimovaný soubor (ZIP), ve kterém je zabalen soubor codice_1 společně s libovolnými dalšími dokumenty. Formát má tedy podobnou konstrukci jako formáty OpenDocument a Office Open XML - z toho důvodu však nelze provést hromadný přenos faktur, ty je nutné posílat po jedné.\n\nPodpora většiny systémů byla ohlášena na konec roku 2009, dnes by formát měly být schopny využívat téměř všechny účetní programy v České republice\n\n"}
{"id": "435944", "url": "https://cs.wikipedia.org/wiki?curid=435944", "title": "Telewizja Polska", "text": "Telewizja Polska\n\nTelewizja Polska S. A. (TVP; v češtině: \"Polská televize\") je jediná polská veřejnoprávní televizní stanice poskytující své vysílání celoplošně na území Polska.\n\nZdroj\n\n\nPříležitostně vysílají tyto tematické kanály:\n\n\n"}
{"id": "435954", "url": "https://cs.wikipedia.org/wiki?curid=435954", "title": "2001: Vesmírná odysea", "text": "2001: Vesmírná odysea\n\n2001: Vesmírná odysea je název více děl:\n\n"}
{"id": "435958", "url": "https://cs.wikipedia.org/wiki?curid=435958", "title": "Aina (hudební skupina)", "text": "Aina (hudební skupina)\n\nAina je powermetalová hudební superskupina skládající se z členů z celého světa a ze všech odnoží metalu a rocku. Společně stvořili metalovou operu Days of Rising Doom, která byla vydána v roce 2003.\n\n\nZpěváci:\n\nHudebníci:\n\n"}
{"id": "435963", "url": "https://cs.wikipedia.org/wiki?curid=435963", "title": "Pařížov", "text": "Pařížov\n\nPařížov může znamenat:\n\n"}
{"id": "435965", "url": "https://cs.wikipedia.org/wiki?curid=435965", "title": "Nová muzeologie", "text": "Nová muzeologie\n\nNová muzeologie je muzeologický směr, který reaguje na společenské změny konce 60. let 20. století, kdy i dosavadní muzea a jejich činnost byla chápána jako symbol staré \ndoby, jakýsi přežitek, který je potřeba změnit. \nTzv. \"New museology\" se tak snaží odpoutat od starých muzeologických přístupů založených především na metodách uchovávání, restaurování, konzervování, evidenci apod. Základní principy byly nastíněny roku 1972 na konferenci \"Neue museologie\" v Santiagu de Chile, kde byly také zformulovány principy Nového muzea (\"museo integral\").\n\nPodstatou nové muzeologie je propojit návštěvníka s muzeem vedoucí k poznání sama sebe, rozvíjení svých schopností a vytváření zodpovědného přístupu k vlastnímu kulturnímu a přírodnímu dědictví. \n"}
{"id": "435968", "url": "https://cs.wikipedia.org/wiki?curid=435968", "title": "Pinar del Río (provincie)", "text": "Pinar del Río (provincie)\n\nPinar del Río je nejzápadnější provincie Kuby, hlavním městem je Pinar del Río. V okolí města se pěstuje především tabák. Nejzápadnější část provincie je tvořena poloostrovem Guanahacabibes, který je jedním z kubánských národních parků a biosférickou rezervací. Rozkládá se zde pohoří Guaniguanico, jehož součástí je i Údolí Viñales (zapsáno na seznamu světového kulturního dědictví UNESCO). Atraktivní místa pro trávení dovolené: město Viñales, pláž Maria la Gorda, ostrůvek Levisa, botanická zahrada Soroa.\n"}
{"id": "435969", "url": "https://cs.wikipedia.org/wiki?curid=435969", "title": "Vélair", "text": "Vélair\n\nVélair 88 a Vélair 89 jsou letadla poháněná lidskou silou, která byla postavena v letech 1988 a 1989 v Německu. Jejich konstruktérem je Peer Frank.\n\nVznikl v roce 1988, první let absolvoval 9. srpna 1988. Jeho křídla byla později použita na Stuttgartské univerzitě pro stavbu solárního letadla Icaré 1.\n\nKonstrukčně bylo toto Letadlo hornoplošníkem klasické koncepce s tlačnou vrtulí umístěnou za ocasními plochami ve tvaru T. U letadla byly ve velké míře použity uhlíkové kompozitní materiály (karbon), polystyren a fólie Hostaphan.\n\n\nVznikl v roce 1989 přestavbou původního Vélair 88. Změna byla hlavně v použití nového lehčího (ale křehčího) křídla s větším rozpětím, nosnou plochou a větší štíhlostí. Vélair 89 svůj první let absolvoval 24. září 1989. Později se předvedl na festivalu lidskou silou poháněných strojů v Interlakenu (Švýcarsko), který se konal ve dnech 14-22. srpna 1999. Následně byly na internetových stránkách skytec-engineering.de nabízeny „Demo lety“ plánované na červen 2001.\n\n\nLetadlo poháněné lidskou silou\nKremerova cena\nDoprava lidskou silou\n\n"}
{"id": "435971", "url": "https://cs.wikipedia.org/wiki?curid=435971", "title": "Abdon Stryszak", "text": "Abdon Stryszak\n\nAbdon Stryszak (30. prosince 1908, Domatowo – 27. listopadu 1995, Varšava) byl polský univerzitní profesor veterinárního lékařství, veterinární lékař a epizootolog. Mezi jeho nejvýznamnější díla patří spis \"Epizootiologia ogólna\".\n"}
{"id": "435987", "url": "https://cs.wikipedia.org/wiki?curid=435987", "title": "Airglow (letadlo)", "text": "Airglow (letadlo)\n\nAirglow je letadlo poháněné lidskou silou, které bylo postaveno na přelomu osmdesátých a devadesátých let 20. století ve Velké Británii. Tento letoun dosud létá.\n\nLidskou silou poháněná letadla bývají většinou stavěná v prostředí technických univerzit a také Airglow byl navržen již počátkem roku 1987 Johnem McIntyrem z Cambridge. V tomto případě se ovšem nejednalo o projekt univerzity, ale o soukromou invenci jediného studenta. Zároveň se po dlouhé době jednalo o první takový letoun, který nebyl primárně stavěn pro získání některé z Kremerových cen.\n\nByl postaven pouze Johnem McIntyrem s pomocí jeho bratra Marka (oba již měli zkušenosti se stavbou leteckých modelů) a malého týmu nadšenců. Ještě v roce 1987 tento projekt získal jako svého sponzora britskou Royal Aeronautical Society (Královskou leteckou společnost). V září 1989 byly provedeny zátěžové zkoušky křídla a celé letadlo bylo dokončeno v červnu 1990. První let proběhl na druhý pokus dne 21. července 1990 na Duxford airfield Cambridgeshire (pilot Nick Weston).\n\nKonstrukčně je toto letadlo hornoplošník klasické koncepce s tlačnou vrtulí umístěnou na kýlu mezi křídlem a ocasními plochami. Ocasní plochy jsou zde ve tvaru kříže (+). Při letových testech byl použit také motorový pohon (Laser 120 V twin power).\n\n\n\nLetadlo poháněné lidskou silou\nKremerova cena\nDoprava lidskou silou\n\n"}
{"id": "435993", "url": "https://cs.wikipedia.org/wiki?curid=435993", "title": "Diazomethan", "text": "Diazomethan\n\nDiazomethan patří k univerzálním a nepostradatelným činidlům organické chemie. Nejčastěji se používá k methylačním reakcím (např. esterifikace), v cykloadicích, k prodloužení uhlíkového řetězce či rozšíření kruhu cyklické sloučeniny. Hlavní výhodou tohoto methylačního činidla je jeho použití v neutrálním prostředí za nízké či laboratorní teploty, bez vzniku vedlejších produktů.\n"}
{"id": "435994", "url": "https://cs.wikipedia.org/wiki?curid=435994", "title": "Days of Rising Doom", "text": "Days of Rising Doom\n\nDays of Rising Doom je debutové album power metalové superskupiny Aina vydané 25. září 2003.\n\nAlbum vypráví příběh fiktivní země Aina, kde se po smrti krále Taetia dostává na trůn jeho syn, Torek. Příběh začíná doručením varování králi Taetiovi (Damian Wilson) proroky, kteří ho uporňují na blížící se nebezpečí. Příběh se dále přesunuje k milostnému trojúhelníku mezi Oriou Allyahan (Candice Night) a dvěma syny krále Taetia: Talonem (Glenn Hughes) a Torekem (Thomas Rettke). Po smrti svého otce se stane Torek králem Ainy, ale když ruku Oriy získá Talon, prchá z království. Torek se spřátelí s ohavnou rasou známou jako Krakhoni, pro které se stane směsí krále a božstva, také přijímá jméno Sorvahr, jméno jejich božstva. Sorvahr shromažďuje armádu Krakhonů a vede je do války proti celému světu. Nakonec oblehne a porazí Ainu, vyžene svého bratra, Talona, i s jeho ženou a dcerou, Oriou a Orianou. Ve snaze zachránit království, Talon posílá Orianu do bezpečí. Mezitím Sorvahr znásilní Oriu, která pak porodí Syria. Aniž by si byli vědomi svého vztahu, Oriana a Syrius se setkají a zamilují se do sebe. Jako pár dosáhnou dospělosti, Talon se vrací do království s novou armádou, aby znovu převzal trůnu Ainy. Talon s sebou bere Orianu, aby mu pomohla vést armádu, zatímco Syrius pomáhá vést Sorvahrovi nepřátelská vojska. Když se ti dva setkají v bitvě, dohodnou prozatímní mír, který je však porušen, když Sorvahr zabije Syria. Oriana vede bitvu proti Sorvahrovi a poráží jej. Usedá pak na trůn nově vzniklého království Aina.\n\n\n\n\n\n"}
{"id": "435995", "url": "https://cs.wikipedia.org/wiki?curid=435995", "title": "Pohmoždění mozku", "text": "Pohmoždění mozku\n\nPohmoždění mozku (: \"contusio cerebri\", mozková kontuze) je nepenetrující poranění hlavy a mozku. Působící mechanická síla má vyšší intenzitu než v případě otřesu. Současně zde působí mechanizmus \"\"coup\"\" i \"\" contrecoup\"\" (viz otřes). \n\nMezi akutní příznaky patří porucha vědomí, která je zpravidla větší a delší než u otřesu, čemuž odpovídají změny v EEG. Dalším rozdílem je výskyt tzv. topických symptomů jak po nárazu, tak i později. Jedná se o anizokórii (nestejná velikost obou zornic), dlouhodoběji epileptické paroxysmy (záchvaty) s možným vývojem až do stádia Jacksonovy posttraumatické epilepsie, afázie aj. Při kontuzi se rozvíjí mozkový otok, jenž způsobuje vzestup nitrolebečního tlaku. \n\nV mozkové tkáni jsou patrné na rozdíl od komoce významné mikroskopické i makroskopické patologické změny, včetně krvácení. \n\nU části postižených nastupuje lucidní interval, tedy přechodné období bdělosti, kdy v čase po nárazu není pozorována žádná porucha vědomí. Ta nastupuje až se zpožděním. Častějším vývojem je \"dvoufázová porucha vědomí\", která nastoupí ihned po nárazu, ovšem záhy odezní. Po dalších několika hodinách (lucidním intervalu) se však porucha vědomí vrací a může se prohloubit. Tato opakující se porucha s časovým prodlením je vysvětlována růstem hematomu v lebečním prostoru. \"Postkomoční syndrom\" odeznívá u kontuze déle než u otřesu. Termín \"postkontuzní syndrom\" není užíván, protože v oblasti kolem pohmoždění tkáně je zóna otřesu (komoce), kde jsou histologické změny malé nebo žádné.\n\nPohmoždění se může rozvinout do \"komprese\" (stlačení). Taková komplikace vede až ke \"\"conus occipitalis\"\", tedy vtlačení mozkového kmene s životně důležitými centry do velkého týlního otvoru (\"foramen occipitalis magnum\") s fatálním průběhem. Významnou komplikací je masivní otok mozku. \n\n"}
{"id": "435997", "url": "https://cs.wikipedia.org/wiki?curid=435997", "title": "Gerard Labuda", "text": "Gerard Labuda\n\nGerard Labuda (28. prosince 1916 Neuhütte, Německo, dnes Nowa Huta, Polsko – 1. října 2010 Poznaň) byl polský univerzitní profesor, významný medievalista, specialista na dějiny Kašubů a vydavatel historických pramenů k dějinám Anglie, Skandinávie a Polska.\n\nOd roku 1950 byl profesorem Poznaňské univerzity, jíž byl v letech 1962–1965 také rektorem. Od roku 1964 byl dopisujícím, od roku 1968 pak řádným členem Polské akademie věd. Byl také členem Poradního sboru polské Státní rady.\n\nŽil v Poznani.\n\n"}
{"id": "435999", "url": "https://cs.wikipedia.org/wiki?curid=435999", "title": "Varadero", "text": "Varadero\n\nVaradero je jedno z největších kubánských letovisek, rozprostírající se na poloostrově nedaleko hlavního města Havany. Nachází se v provincii Matanzas. První historické zmínky o poloostrově sahají do roku 1555. V této době zde byl španělský přístav.\n\nDnešní letovisko bylo vystavěno jako sídlo bohatých ve 20. letech minulého století. Po druhé světové válce zde byla postavena kasina a hotely. Varadero je v současnosti oblíbené turistické středisko s bílými písčitými plážemi a moderními zábavními středisky.\n\n"}
{"id": "436002", "url": "https://cs.wikipedia.org/wiki?curid=436002", "title": "Hamilkar", "text": "Hamilkar\n\nHamilkar bylo oblíbené jméno v Kartágu a nosila je řada osobností, například:\n\n"}
{"id": "436003", "url": "https://cs.wikipedia.org/wiki?curid=436003", "title": "Moanasaurus", "text": "Moanasaurus\n\nMoanasaurus (\"mořský ještěr\") je vyhynulým rodem svrchnokřídového mořského plaza z čeledi Mosasauridae. Fosilní pozůstatky tohoto velkého dravce byly objeveny na Severním ostrově Nového Zélandu. Šlo o velmi mohutného zástupce podčeledi Mosasaurinae, který dosahoval délky až kolem 12 metrů (lebka kolem 78 cm). Původně byl znám jen z velmi skromných neartikulovaných pozůstatků lebky, obratlů, žeber a veslovitých končetin. Proto byly tyto pozůstatky nejprve nesprávně zařazeny (synonymní rody \"Rikisaurus\" a \"Mosasaurus\"). Jediným dnes uznávaným druhem je \"M. mangahouangae\".\n\n"}
{"id": "436017", "url": "https://cs.wikipedia.org/wiki?curid=436017", "title": "Baurutitan", "text": "Baurutitan\n\nBaurutitan (\"ještěr z vrstev Bauru\") byl rodem sauropodního dinosaura, žijícího v období svrchní křídy na území dnešní Jižní Ameriky (Brazílie). Tento sauropod byl velkým býložravým živočichem, dosahoval délky přes 20 metrů. Přesné rozměry však nejsou známé.\n\nTypový druh \"B. britoi\" byl popsán na základě materiálu, označovaného jako \"MCT 1490-R\" v roce 2005 Kellnerem, Camposem a Trottou. Určení proběhlo na základě specifického tvaru ocasních obratlů. Místem objevu je lokalita nedaleko města Uberaba, ležící v brazilském státě Minas Gerais. Ve stejném souvrství byly objeveny fosilie dvou dalších titanosaurních sauropodů - rodů \"Trigonosaurus\" a \"Uberabatitan\".\n\n"}
{"id": "436028", "url": "https://cs.wikipedia.org/wiki?curid=436028", "title": "Eichigt", "text": "Eichigt\n\nEichigt je německá obec v saském zemském okrese Vogtland. Je členem česko-německého mikroregionu Přátelé v srdci Evropy.\n\nPrvní zmínka o obci pochází z roku 1240. V roce 1813 v Eichigtu založili tábor legendární Černí lovci majora von Lützova, kteří se připravovali dobýt město Hof, které v té době držel Napoleon. Mezi Lützovovými vojáky byl také básník Theodor Körner, podle něhož byla v obci pojmenována stará lípa (ta již dnes neexistuje). V roce 2003, u příležitosti 190. výročí této události byl na památku Lützovovy jednotky odhalen v blízkosti kostela svaté Kateřiny památník.\n\nV obci se nachází evangelický kostel sv. Kateřiny, který byl ve 13. století jako katolická kaple. Kostel je výjimečný tím , že se jedná o opevněný kostel. Kostel a hřbitov jsou ohrazeny zdí se šindelovou stříškou, která byla v nedávné době rekonstruována. Mezi lety 1996-2006 byl kostel citlivě rekonstruován a získal nové věžní hodiny.\n\nJedná se o jeden z nejstarších kostelů ve Vogtlandu. Jeho západní část je nejstarší, a jsou na ní patrné románské prvky, jako například portál. Kostel byl přestavován již ve 14. století, a ztratil tak původní rysy.\n\n"}
{"id": "436034", "url": "https://cs.wikipedia.org/wiki?curid=436034", "title": "Bernard Sychta", "text": "Bernard Sychta\n\nBernard Sychta (kašubsky \"B. Zëchta\", 21. března 1907, Puzdrowo – 25. listopadu 1982, Gdaňsk) byl katolický kněz, kašubský jazykovědec a etnograf.\n\nMezi jeho nejvýznamnější díla patří spis \"Słownik gwar kaszubskich na tle kultury ludowej\". Titul čestný doktorát mu byl udělen v Gdaňsku.\n\n\n"}
{"id": "436047", "url": "https://cs.wikipedia.org/wiki?curid=436047", "title": "Chloumek (Boháňka)", "text": "Chloumek (Boháňka)\n\nChloumek je místní část obce Boháňka. Nachází se pod lesnatým, dlouhým hřbetem Vřešťovský Chlum, 4 km východně od Hořic v Podkrkonoší.\n\nPrvní písemná zmínka o osadě pochází z roku 1490, kdy je zmiňována pod názvem Chlumek.\n\n"}
{"id": "436048", "url": "https://cs.wikipedia.org/wiki?curid=436048", "title": "Florian Ceynowa", "text": "Florian Ceynowa\n\nFlorian Stanisław Ceynowa (4. května 1817, Sławoszyno, Západní Prusko – 26. března 1881, Bukowiec, dnes Powiat Świecki) byl kašubský jazykovědec, spisovatel a buditel Kašubů. Po roce 1846 přijal kašubskou abecedu, spisovný jazyk a gramatiku (1879), vydal dílo o životě a historii Kašubů.\n\nMezi jeho nejvýznamnější díla patří spis \"Skôrb kaszébskosłovjnskjé mové\" (1866–1868), \"Xążeczka dlo Kaszebov przez Wojkasena\" (1850) a \"Trze rozprave przez Stanjisława, wóras Kile słov wó Kaszebach e jich zemji przez Wojkasena\". — Kraków, 1850, s. 41 .\n\n"}
{"id": "436053", "url": "https://cs.wikipedia.org/wiki?curid=436053", "title": "Smrk sivý", "text": "Smrk sivý\n\nSmrk sivý (\"Picea glauca\") je druh smrku, původem ze Severní Ameriky.\n\nJedná se o vždyzelený středně velký strom vysoký od 15 do 30 metrů, výjimečně až 40 metrů. Kmen má průměr až 1 metr. Kůra je tenká a šupinatá. Koruna ve tvaru úzkého kuželu u mladých stromů se stává cylindrickou u starších. Ve středoevropských podmínkách dorůstá podstatně menších rozměrů, rovněž na severní hranici areálu dosahuje pouze keřovitých forem.\n\nJehlice mají délku mezi 12 - 20 mm, jsou mírně zahnuté, stříbřitě ojíněné a tupé, nepichlavé. Válcovité, štíhlé šišky jsou světle hnědé, tuhé, 3 - 7 cm dlouhé, 1,5 cm široké a dozrávají koncem srpna a v září. Sbírány jsou veverkami. Šišky nasazuje velmi brzo, už před 10. rokem.\n\nKořenový systém je převážně povrchový, pouze jejich menší část zasahuje do větší hloubky (1-3 m).\n\nJe nejseverněji zasahujícím smrkem, zabírajícím rozsáhlý areál především v boreální části Kanady od Newfoundlandu na východě až po pacifické pobřeží Aljašky na západě. Na severu zasahuje až k arktické hranici lesa, téměř až k Severnímu ledovému oceánu; na jihu potom k hranici s USA.\n\nV dřevařském průmyslu se využívá na vlákninu a stavební dříví. Hojně byl využíván původními indiánskými kmeny, především jeho pružné kořeny.\n\nPěstování nečiní potíže. Vyžaduje spíše vlhčí stanoviště a provzdušněné, úrodné půdy. Snadno se množí ze semen, která jsou dobře klíčivá i z mladých stromů. Bývá često napadán patogenní houbou sypavkou smrku poškozující jehličí. Trpívá šokem z přesazení.\n\nNejčastěji se pěstuje zakrslý kuželový kultivar \"Picea glauca 'Conica' \" (tzv. \"homole cukru\"), vypěstovaný z vrcholového čarověníku. Tento kultivar se velice snadno množí řízkováním a v amatérských podmínkách hřížením.\n\n\n \n"}
{"id": "436055", "url": "https://cs.wikipedia.org/wiki?curid=436055", "title": "Smrk omorika", "text": "Smrk omorika\n\nSmrk omorika nebo též smrk Pančićův (\"Picea omorika\", srbsky: \"Панчићева оморика\", \"Pančićeva omorika\") je vzácný druh smrku.\nJe endemický v západním Srbsku a východní Bosně v areálu s celkovou rozlohou jen asi 60 hektarů, v povodí řeky Driny. Roste v nadmořské výšce 800–600 metrů. Objeven byl v roce 1875.\n\nJe charakteristický extrémně štíhlou korunou, nejvýše širokou 3,5 m. Jedná se o vždyzelený strom vysoký 20–35 metrů, výjimečně až 40 metrů, s kmenem o průměru až 1 metr. Jehlice jsou 10–20 mm dlouhé, tmavě zelené, na spodu se dvěma širokými stříbřitými pásky. Šišky jsou 4– 7 cm dlouhé, zprvu fialovopurpurové, později zbarvené do skořicova, na větvičce vyrůstají po dvou až pěti.\n\nSmrk omorika je jeden z nejotužilejších smrků. Je schopný růst na široké škále půd včetně kyselých a písčitých. Dokáže růst i na sušších štěrkových stanovištích (zde je v mládí třeba chránit před mrazivými a vysušujícími větry). Je to jeden z mála smrků, který přežije trvalé znečištění ovzduší, hodí se tedy i do městského prostředí. Většinou netrpí chorobami a škůdci. Jeho nevýhodami jsou pomalý růst a to, že nesnese zastínění.\n\nMá velký význam v zahradnictví jako okrasný strom. Jeho habitus má úzký sloupovitý tvar (proto se hodí i na vysazování do menších ploch) a je vhodný spíše pro solitérní výsadby. Přesazování je možné do jeho 20 let. Ve větších krajinářských úpravách je vhodné ho vysazovat od 200 do 800 m n. m.\n\n"}
{"id": "436062", "url": "https://cs.wikipedia.org/wiki?curid=436062", "title": "Maxis", "text": "Maxis\n\nMaxis software je americká společnost založená jako nezávislé vývojářské studio. V současné době je dceřinou společností Electronic Arts (EA). Maxis je tvůrcem nejprodávanějších počítačových her, The Sims, jeho pokračování The Sims 2, The Sims 3, The Sims Society a The Sims 4 a také Spore, stejně jako série SimCity.\n\nVětšina titulů Maxis jsou simulátory, i když se nepovažují za tradiční simulátory. Zakladatel Maxis, Will Wright, o těchto hrách říká, že jsou to takové „digitální domy pro panenky“. Maxis také vydal hry jiných vývojářských studií jako jsou A-Train a SimTower.\n\nMaxis byla založena v roce 1987 Willem Wrightem a Jeffem Braunem, kvůli vydání SimCity na domácí počítače. Do té doby, byla hra k dispozici pouze v omezené míře na Commodore 64 a proto se někteří vývojáři zajímali o portování. Důvodem bylo to, že Simcity nebyla tradiční hra, ve které byly přesně dané podmínky pro vítězství nebo prohru. Tento titul se v té době stal statisticky nejpopulárnějším a nejúspěšnějším titulem.\n\nSérie SimCity se od té doby rozšiřovala a zahrnuje SimCity 2000 (1993), SimCity 3000 (1999), (2000), SimCity 4 (2003). Byly také vydány nějaké non-sim hry, jako například 1991's RoboSport a dobře známý \"3D Pinball for Windows\", který byl zařazen do některých verzí Microsoft Windows.\n\nPo takovém úspěchu se SimCity série, Maxis vyzkoušeli různé další Sim-tituly. Mezi některé z těchto pokusů patří SimAnt, SimFarm, SimEarth, SimLife, SimTower, SimIsle a SimHealth. Maxis byl rovněž osloven společnostmi k vytvoření hry o podnikání; SimRefinery je jedním z příkladů. Úspěch těchto her se liší, ale žádná neměla takový úspěch původního SimCity. Jedinou výjimkou se stala série The Sims\n\nPo obrovském úspěchu SimCity, Maxis experimentoval s různými žánry. Avšak jejich nové hry, včetně The Crystal Skull a SimCopter byly komerční selhání. Také získal Cinematronics a vytvořil hru s názvem Crucible. Těžké ztráty a nedostatek nápadů vedl Maxis, aby začal zvažovat svůj prodej.\n\nElectronic Arts (EA) dokončila akvizici Maxis dne 28. červenec 1997. V porovnání s ostatními společnostmi získanými EA, jako jsou Origin Systems a Westwood Studios, absorbování Maxis vzala pomalejším tempem, a společnost má zachovány některé z jeho původních zaměstnanců, včetně Willa Wrighta. Na několik let byly výrobky vydávány pod značkou Maxis, ale v roce 2004, The Sims 2 už měla na krabičce jen značku Electronic Arts. V březnu 2015 bylo pro špatné výdělky zlikvidováno. O další vývoj značek The Sims a Simcity se budou starat další studia EA.\n"}
{"id": "436074", "url": "https://cs.wikipedia.org/wiki?curid=436074", "title": "Eugène Fromentin", "text": "Eugène Fromentin\n\nEugene Samuel Auguste Fromentin-Dupeux (24. říjen 1820, La Rochelle - 27. srpen 1876, Saint-Maurice, dnes součást La Rochelle) byl francouzský romantický malíř a spisovatel, známý především svými obrazy z Alžíru a Egypta.\n\nJeho manželkou byla Marie Cavellet de Beaumont, se kterou se oženil dne 18. května 1852.\n\nPůvodně studoval práva. Poté začal studovat krajinomalbu u Louise-Nicolase Cabata. V roce 1842 poprvé cestoval do Alžírska. Ovlivněn malířem Prosperem Marilhatem se rozhodl, že se bude věnovat námětům africké pouště. První práce tohoto námětu vystavil na Salonu v roce 1847. Do Sahelu v Africe se vrátil v roce 1848 a 1851.\n\nDále cestoval v roce 1869 do Egypta. V roce 1870 navštívil Benátky a v roce 1875 Nizozemsko. Zde studoval díla nizozemských mistrů a napsal o nich sérii esejů, které vyšly roku 1876 v knize \"Les Maîtres d'autrefois\".\n\nByl přítelem malíře Gustave Moreaua (1826-1898). Jeho malířskými žáky byli Fernand Cormon (1845-1924) a Henri Gervex (1852-1929).\n\nSe svým přítelem archeologem a fotografem Augustem Salzmannem v roce 1847 odjel do Alžírska.\n\nV jeho malířském díle je oceňována přesnost zachycení exotického prostředí a vystižení barevné atmosféry africké pouště. Ve své době dosáhlo velkého uznání. Tyto obrazy jsou vystaveny např. v Louvre nebo v Musée d'Orsay. Ve 20. století začíná být hodnoceno výše jeho dílo kritické a spisovatelské, viz např.\n\nJe pochován na hřbitově 'Cimetière de Saint-Maurice' v La Rochelle.\n\n\n\n\n"}
{"id": "436086", "url": "https://cs.wikipedia.org/wiki?curid=436086", "title": "Kmoch", "text": "Kmoch\n\nKmoch (znamená kmotr) je příjmení následujících osob:\n\n"}
{"id": "436087", "url": "https://cs.wikipedia.org/wiki?curid=436087", "title": "2009 ve filmu", "text": "2009 ve filmu\n\nToto je seznam filmů, jejichž premiéra se uskutečnila v roce 2009.\n\n\n"}
{"id": "436088", "url": "https://cs.wikipedia.org/wiki?curid=436088", "title": "Felix Hoppe-Seyler", "text": "Felix Hoppe-Seyler\n\nErnst Felix Immanuel Hoppe-Seyler (26. prosince 1825 Freyburg – 10. srpna 1895 Wasserburg) byl německý fyziolog a chemik.\n\nJeho početné výzkumy zahrnují studium krve, hemoglobinu, vředů, žluče, mléka a moči. Jeho práce a zásluhy Paula Ehrlicha vedly ke zdokonalení organické chemie.\n\n\n"}
{"id": "436092", "url": "https://cs.wikipedia.org/wiki?curid=436092", "title": "Železniční trať Kutná Hora – Zruč nad Sázavou", "text": "Železniční trať Kutná Hora – Zruč nad Sázavou\n\nŽelezniční trať Kutná Hora – Zruč nad Sázavou je regionální dráha, která vede z Kutné Hory do Zruče nad Sázavou. V jízdním řádu pro cestující je označena číslem 235 a je dlouhá 35,865 km.\n\nPrvní úsek tratě byl zprovozněn 10. ledna 1883. Cesta z dnešního hlavního nádraží na městské trvala 13 minut a jízdné stálo 15 krejcarů. Druhý úsek - do Zruče nad Sázavou byl otevřen dne 1. listopadu 1905.\n\nOd roku 2012 zde jezdí jednotky řady 814. V letním období na vybraných spojích navíc motorové vozy řady 810.\n\n6. března 1970\n\nV důsledku silného sněžení vyjela pomocná „pluhovací“ souprava lokomotiv 423.0122, 423.0146 a 354.1131 a obytného vozu Be. V km 7,100 došlo k zaražení pluhu mezi pražce na výhybce v zast. Poličany, první dvě lokomotivy vyšinuly z tratě. Třetí lokomotiva s obytným vozem zůstala na kolejích. Následkem poškození byly obě 423.0 odvezeny do šrotu.\n\nDále docházelo k menším nehodám, z poslední doby to je srážka osobního vlaku s automobilem u Předbořic, a srážka vlaku s cyklistou v Kutné Hoře z roku 2015.\n\nV roce 2015 prošla stanice Kutná Hora město rekonstrukcí SZZ, došlo ke zvýšení traťové rychlosti v úseku Kutná Hora město - Zbraslavice. Pravidelná nákladní doprava byla zrušena.\n\n\n"}
{"id": "436094", "url": "https://cs.wikipedia.org/wiki?curid=436094", "title": "Senátní obvod č. 29 – Litoměřice", "text": "Senátní obvod č. 29 – Litoměřice\n\nSenátní obvod č. 29 – Litoměřice je podle zákona č. 247/1995 Sb. tvořen celým okresem Litoměřice a severní částí okresu Kladno ohraničená obcemi Vraný, Vrbičany, Klobuky, Hořešovičky, Zichovec, Bílichov, Pozdeň, Plchov, Libovice, Tuřany, Studeněves, Slaný, Žižice, Hobšovice, Černuc, Chržín a Sazená.\n\nSoučasným senátorem je od roku 2018 Ladislav Chlupáč.\n\nLegenda: výsledek vyznačený tučně znamená, nejvyšší volební účast, výsledek vyznačený \"kurzívou\" znamená nejhorší volební účast.\n"}
{"id": "436095", "url": "https://cs.wikipedia.org/wiki?curid=436095", "title": "Joseph Beuys", "text": "Joseph Beuys\n\nJoseph Heinrich Beuys (12. května 1921, Krefeld – 23. ledna 1986, Düsseldorf) byl německý performer, sochař, malíř, estetik, filozof a teoretik umění, pedagog Kunstakademie Düsseldorf.\nV České republice se proslavil tím, že Milan Knížák zakoupil jeho dílo \"Auto\" do národní galerie za 500 000 Euro.\n\nJoseph Beuys se narodil v Krefeldu a původně se chtěl věnovat lékařské kariéře. V roce 1936 vstoupil do Hitlerjugend. Později, během válečného konfliktu se dobrovolně přihlásil do armády. Byl přidělen k Luftwaffe a vycvičen na pozici radiotelegrafista. Osudným se pro něj stal 16. březen 1944, kdy byl sestřelen se svojí Štukou nad Krymem a tamější Kozáci se popáleného Beuyse ujali. Léčili jeho popáleniny tradiční metodou - plstí a tukem. Potřeli ho vrstvou tuku a zabalili do plsti. Tuto příhodu Beuys využil v mnohých svých dílech a instalacích. Plsť a tuk se staly jeho oblíbenými materiály. Setkání evropské a orientální či jiné kultury jeho hlavním motivem. Sám nosil plstěný klobouk. V několika interview tuto historku bagatelizoval, stala se však součástí jeho osobní mytologie.\n\nV letech 1946 až 1951 studoval Akademii umění v Düsseldorfu, po ukončení studia se věnoval kresbě, prožíval hluboké deprese, finanční krizi a traumata způsobená válečným nasazením ve Wehrmachtu. V roce 1962 se stal členem hnutí Fluxus a profesorem sochařství na Akademii umění v Düsseldorfu.\n\nV roce 1972 vstoupil do povědomí široké veřejnosti svou koncepcí, ve které upravil Komenského \"škola hrou\" na Beuysovo \"škola všem\". Naléhal, aby do jeho studia - ateliéru sochařství byli přijati všichni zájemci o studium, rektor školy jej okamžitě propustil. Beuys se se studenty opevnil ve školní budově a došlo ke střetu s policií. Svůj koncept, že každý může být umělcem, shrnul do termínu: sociální socha, při jeho definici se opíral o dílo Rudolfa Steinera, zakladatele waldorfské školy. Sociální socha: \"pouze umění má sílu vytvořit sociální organismus, tak jako se přistupuje k realizaci uměleckého díla, proto každý jedinec bude umělcem a úplné umění bude sociální zákon budoucnosti...\"\n\nJeho práce se nese v lehce provokativním duchu, jsou to instalace, happeningy a prostředí – environments, v některých zemích byly jeho výstavy zpočátku přijaty s neporozuměním či zakázány. Je ale také autorem asi 450 grafik a různých plakátů, vytvořil celou řadu kreseb. Někdy je mu připisována nálepka šamana.\n\nRůzné performance: \nVe Schmelově galerii v Düsseldorfu publikum sleduje přes sklo Josepha Beuyse. Ten s hlavou potřenou medem a pokrytou plátkovým zlatem vysvětluje cosi zastřelenému zajíci, kterého si položil na klín. Volba materiálu není náhodná. Med má být symbolem tepla a bratrství, zatímco zlato jako kov a materiál alchymistů, symbolizovalo maskulinní rozumářský princip.\n\nRoku 1961 byla postavena Berlínská zeď. Beuyse se to bolestně dotýká. Vidí v tom symbol oddělení západního racionálního a východního intuitivního člověka. Zkusí najít ztracenou rovnováhu tím, že si zopakuje zážitek z mládí. Roku 1964 stráví devět hodin v Blockově galerii v Západním Berlíně zavinutý do plstěné deky, jejíž konce \"střeží\" dva mrtví zajíci.\n\n\nV roce 1974 uskutečnil jednu ze svých nejslavnějších akcí. Odlétá do New Yorku. Přesouvá se bez zastávky do galerie Reného Blocka. Zde po tři dny zavinutý v plášti z plsti, jak jinak, a s chodeckou holí, Beuys tráví svůj čas jen v přítomnosti hromady slámy a živého kojota. Kojotovi, který je uznáván za novodobý pan-indiánský symbol, předčítá poezii, nebo ho naopak svým chováním napodobuje. Mottem bylo zrušení bariéry mezi posvátným indiánským zvířetem a bílým člověkem z industrializované civilizace. Nakonec Beuys shazuje svůj hábit a zařve, nastupuje do auta, odjíždí na letiště a odlétá do Evropy. To vše na znamení, že kromě indiánské kultury a tohoto kojota ho v Americe nic jiného nezajímá.\n\nV politice byl kandidátem za stranu zelených do Evropského parlamentu. V roce 1982 zasadil 7000 dubů v prostředí výstavních pavilonů v Kasselu v rámci výstavy Documenta 7. Park i duby v něm jsou stále označeny pamětní cedulkou.\n\nInspiroval také své antroposofické a umělecké kruhy požadavky za více přímé demokracie – např. jím spoluzaložený \"\"Achberger Kreis\"\" (\"Achbergský kruh\"), nebo \"\"Organisation für direkte Demokratie durch Volksabstimmung\"\" (\"Organizace pro přímou demokracii prostřednictvím lidových hlasování\"). Jeho akce byly jednou z inspirací k založení \"IDEE\", pozdějšího hnutí \"Mehr Demokratie\".\n\n\n\n"}
{"id": "436100", "url": "https://cs.wikipedia.org/wiki?curid=436100", "title": "HMNB Devonport", "text": "HMNB Devonport\n\nHer Majesty's Naval Base (Námořní základna Jejího Veličenstva) - HMNB Devonport je jedna ze tří námořních základen Royal Navy (ostatní jsou HMNB Clyde a HMNB Portsmouth). HMNB Devonport se nachází v Devonportu, části města Plymouth v kraji Devon ve Velké Británii. Je to největší námořní základna v západní Evropě a jediná s nukleárními zařízeními pro Royal Navy. Blízký Royal Dockyard vlastní Námořní divize Babcock International Group (BM), která převzala předchozího vlastníka Devonport Management Limited (DML) v roce 2007. BM se běžně říká Devonport Dockyard.\n\nNámořní základně v Devonportu se někdy přezdívá Guz - to odkazuje na Guz, což je zastaralá jednotka délky používaná v částech Asie. Je v každé oblasti jiná a odpovídá přibližně yardu. Guz = yard (dockyard).\nHMNB Devonport je domácí základna Devonportské flotily, která má největší loď Royal Navy – HMS \"Ocean\" a ponorek třídy \"Trafalgar\".\n\nV roce 1588 útočily lodě Navy na španělskou armádu v ústí řeky Plym, čímž začaly vojenskou přítomnost v Plymouthu. Sir Francis Drake zanechal v Devonportu trvalý odkaz, když se základně začalo říkat HMS Drake.\n\nV roce 1689 vládl v Anglii Vilém III a okamžitě začal budovat nové loděnice. Město Plymouth ale označil za nedostačující. Několik mil od Plymouthu po pobřeží bylo místo Hamoaze, které je částí řeky Tamar, označeno za vhodné. Stavba \"Loděnice v Hamoaze\" začala roku 1691.\n\nLoděnice sestává ze 14 suchých doků (mají čísla 1 až 15, ale chybí dok číslo 13), 6 km pobřeží, 25 přílivových/odlivových míst, 5 doků a území o velikosti 2,6 km². Je to základna 7 ponorek třídy \"Trafalgar\" a hlavní základna s výbavou pro všechny jaderné ponorky Navy. Práce byla dokončena společností Carillion roku 2002, která budovala základnu s výbavou pro ponorky třídy \"Vanguard\", které jsou osazeny jadernými raketami Trident.\n\nMístní obyvatelé a turisté mohou navštěvovat základnu ve \"Dnech Navy\" (tři dny, kdy měli návštěvníci přístup na základnu, mohli jít i na palubu lodí Navy a pozorovat různé přístroje). Mezi nejpopulárnější atrakce patří nukleární ponorka HMS \"Courageous\", použitá i ve válce o Falklandy.\n\nDevonport slouží jako velitelství FOST, které trénuje všechny lodě Navy, RFA a dalších zahraničních námořních služeb.\n\nNámořní muzeum Plymouth je muzeum pod správou v Devonportu.\n\nLodě v tomto přístavu jsou známé jako Devonportská flotila. Patří sem útočné lodě Navy HMS \"Ocean\", HMS \"Albion\" and HMS \"Bulwark\". Také slouží jako domácí přístav pro průzkumné lodě Royal Navy a nemálo fregat typu 22 a typu 23. Předchozí komodor Devonportské flotily byl Peter Walpole, který velel od září 2005.\n\n\n\n\n\n\n\nFOSA\nHydrografická, meteorologická a oceánografická společnost\nSMU\nSWAFRU\n\nDny Navy se konají každé dva roky, kdy se po tři dny na konci srpna otvírá pro návštěvníky velká část devonportských loděnic. Je to příležitost prohlédnout si základnu a hodně lodí Royal Navy a spojenců. Je zde hodně stanovišť a ukázek, což poskytuje informace o méně známých aspektech Royal Navy, např. záchranná služba ponorek Navy.\n\n"}
{"id": "436102", "url": "https://cs.wikipedia.org/wiki?curid=436102", "title": "Gäuplatten", "text": "Gäuplatten\n\nGäuplatten \"(Gäuské plošiny)\" je geomorfologická oblast v německé spolkové zemi Bádensko-Württembersko, s malým přesahem do Švýcarska. Jde o pruh vápencových plošin protažený poledníkovým směrem, který odděluje pohoří Schwarzwald a Hornorýnskou nížinu na západě od Švábské Alby a jejích podhůří na východě. Na severu je ohraničen pískovcovým Odenwaldem. Nejdůležitější řekou této oblasti je Neckar.\n\nVápencové plošiny jsou místy zbrázděné erozními údolími řek. V nižších polohách jsou pokryté úrodnou spraší; ve vyšších, tzv. „chudých Gäuích“, spraš chybí. Nadmořská výška se nejčastěji pohybuje mezi 250 a 400 m, na jihu mezi Schwarzwaldem a Švábskou Albou však stoupá až k 900 m.\n\nVýraz \"Gäu\" [goj], resp. \"Gau\" [gau] je germánského původu. Za starých Germánů označoval krajinou vymezený sídelní, případně též správní okrsek. Pokud nejde o vlastní jméno, překládá se do češtiny jako \"župa,\" což je starý slovanský výraz s podobným významem (ovšem jako správní celek na území někdejší Habsburské monarchie se do němčiny překládá jako \"Gespanschaft,\" popř. přes latinu jako \"Komitat).\" Gau se jako správní celek výrazně dostal do popředí akorát za Třetí říše (tzv. \"Reichsgau,\" „říšská župa“), ve svém původním významu osídlené (a obvykle poměrně úrodné) oblasti však pronikl do řady zeměpisných názvů na jihu Německa a v Rakousku: Allgäu, Pinzgau, Oberammergau atd.\n\nV německém členění mají Gäuplatten číslo D57, resp. podle starého systému 12. Podle staršího systému Emila Meynena se oblast dělí takto:\n\n\nPodrobnější popis jednotlivých částí následuje.\n\nAlb-Wutach-Gebiet\nBaar\nObere Gäue\nNeckarbecken\nStrom- und Heuchelberg\nKraichgau\nKocher-Jagst-Ebenen\nHohenloher-Haller Ebene\nBauland\nTauberland\n\n\n"}
{"id": "436109", "url": "https://cs.wikipedia.org/wiki?curid=436109", "title": "Mark Warner", "text": "Mark Warner\n\nMark Robert Warner (* 15. prosince 1954) je americký politik a podnikatel, který v současnosti zastává post senátora Spojených států za stát Virginia. Je členem Demokratické strany. Warner byl guvernérem státu Virginia v letech 2002 až 2006 a je čestným předsedou Forward Together PAC. Warner pronesl hlavní řeč na konventu Demokratické strany v Denveru v roce 2008.\n\nV roce 2006 se čekalo, že se Warner bude ucházet o stranickou nominaci do prezidentských voleb v roce 2008. V říjnu 2006 oznámil, že nechce narušovat svůj rodinný život a tedy nebude kandidovat. Spekulovalo se o něm i jako o možném viceprezidentském kandidátovy, ovšem potom, co získal nominaci své strany do Senátu, prohlásil, že nebude přijímat žádné další nabídky.\n\nNarodil se v Indianapolis a vyrostl v Illinois a později ve Vermontu a Connecticutu, kde také absolvoval střední školu. Vystudoval politologii na George Washington University, kde získal bakalářský titul. Byl první z rodiny, kdo vystudoval vysokou školu. V dobách svých studií také pracoval jako stážista v Kongresu. Studium práv na Harvard Law School ukončil v roce 1980, ale právo nikdy nepraktikoval.\n\nV roce 2001 začal Warner se svojí kampaní na úřad guvernéra. Voličskou základnu si pomalu budoval dlouhá léta a to především v jihozápadní Virginii. Republikánského kandidáta Marka Earlyho porazil se ziskem 52,16 %. Během své kampaně utratil přes 20 milionů dolarů, což je dvojnásobek, který měl k dispozici jeho protikandidát. Jako viceguvernér Virginie byl zvolen Tim Kaine, který nakonec Warnera po jeho odchodu nahradil.\n\n13. září 2007 Warner oznámil, že se bude ucházet o křeslo senátora. Bylo to dva týdny předtím, než tehdejší senátor John Warner prohlásil, že se nebude ucházet o znovuzvolení. Warner okamžitě získal podporu většiny Demokratů na národní úrovni. Jeho soupeřem byl Republikán Jim Gilmore. Toho nakonec porazil poměrem 65 % k 34 % a od roku 1970 tak měli Demokraté dva své senátory za stát Virginia.\n\n"}
{"id": "436129", "url": "https://cs.wikipedia.org/wiki?curid=436129", "title": "Pohár Českomoravského fotbalového svazu 2008/09", "text": "Pohár Českomoravského fotbalového svazu 2008/09\n\nSezóna 2008/09 Poháru ČMFS. Pohár začal předkolem 20. července 2008 a skončil 27. května 2009 na pražském Strahově, kde ve finále zvítězil celek FK Teplice nad druholigovým Slováckem.\n\nKlub FK Teplice postoupil do 4. předkola Evropské ligy UEFA 2009/10.\n\nFinále se odehrálo 27. května 2009.\n"}
{"id": "436131", "url": "https://cs.wikipedia.org/wiki?curid=436131", "title": "Sojuz TMA-15", "text": "Sojuz TMA-15\n\nSojuz TMA-15 je ruská kosmická loď řady Sojuz k Mezinárodní vesmírné stanici (ISS), kam dopravila tři členy Expedice 20. Spojení s ISS proběhlo 29. května ve 12:34 UTC. S nástupem nově přibyvších kosmonautů na stanici se označení posádky ISS změnilo na Expedice 20, poprvé v sestavě šesti kosmonautů. Sojuz TMA-15 zůstala u ISS jako záchranná loď. Stejná trojice kosmonautů se lodí vrátila na Zem 1. prosince 2009.\n\n\n\nNosná raketa Sojuz-FG s kosmickou lodí Sojuz TMA-15 odstartovala z kosmodromu Bajkonur v Kazachstánu 27. května 2009 v 10:34:53 UT. Na palubě se do vesmíru vypravili tři členové stálé posádky Mezinárodní vesmírné stanice Expedice 20 Roman Romaněnko a Frank De Winne a Robert Thirsk. Poté Sojuz sloužil jako záchranná loď.\n\nDne 1. prosince 2009 v 3:56 UTC se Sojuz TMA-15 s Romaněnkem, De Winnem a Thirskem odpoutal od ISS a vydal se k Zemi. Přistání proběhlo v 7:16 UTC téhož dne v kazašské stepi asi 85 km severně od Arkalyku.\n\n"}
{"id": "436136", "url": "https://cs.wikipedia.org/wiki?curid=436136", "title": "Protesty proti Jiřímu Paroubkovi a ČSSD v kampani do Evropského parlamentu v roce 2009", "text": "Protesty proti Jiřímu Paroubkovi a ČSSD v kampani do Evropského parlamentu v roce 2009\n\nProtesty proti Jiřímu Paroubkovi a ČSSD v kampani do Evropského parlamentu v roce 2009 byla série událostí a protestů proti ČSSD a především proti jejímu předsedovi Jiřímu Paroubkovi během předvolební kampaně pro volby do Evropského parlamentu v Česku 2009. Vzhledem k tomu, že častým prvkem protestů bylo házení vajec, pojmenovali někteří komentátoři sérii událostí vaječná kampaň či vaječná intifáda.\n\nDne 14. května 2009 probíhal v Kolíně předvolební mítink sociální demokracie a Jiří Paroubek na něm dostal zásah vajíčkem od skupinky čtyř recesistů; létala po něm i rajčata, ale ta ho minula. Než předčasně a rozladěn a pouze v košili Kolín opustil, označil údajně recesisty za „prasata“. Mluvčí ČSSD i sám Jiří Paroubek incident nejprve popírali, ale kolem sedmé večer k němu vydali tiskové prohlášení.\n\nPo tomto prvním incidentu se vajíčkové útoky opakovaly; v pondělí 25. května hodil po Paroubkovi vejce maturant Jan Malina, ale netrefil se, což Paroubek komentoval slovy „Ty seš chudák, ani se netrefíš, viď“.\n\nNa internetovém serveru Facebook vznikla skupina „Vejce pro Paroubka v každém městě“ a během velmi krátké doby se do ní přihlásilo více než 55 600 registrovaných uživatelů Facebooku (údaj o počtu členů skupiny k 3. červnu 2009). Skupina byla původně otevřená a přihlásit se mohl každý uživatel Facebooku, později, po 27. květnu, byla uzavřena .\n\nNěkteří účastníci dalších předvolebních setkání ČSSD s veřejností se buď pokusili zasáhnout Jiřího Paroubka vejcem, nebo vejce na předvolební setkání přinesli. ČSSD bez jakýchkoliv důkazů obvinila z organizace těchto útoků svého největšího politického rivala ODS; ta obvinění odmítla; později dokonce přišla s informací, že 26. 5. na mítinku v Plzni na Paroubka vejce hodil David Brabec, syn funkcionáře ČSSD (člena jejího okresního výboru) Miroslava Brabce.\n\nNa mítinku v Písku (26. 5.) přinesl Paroubkovi protestující muž plato vajec a poté, co ho Paroubek odmítl přijmout, ho položil na pódium; Paroubek do něj vztekle kopl, vejce spadla z pódia a znečistila některé přítomné.\n\nNa mítinku v Domažlicích (rovněž 26. 5.) policie zatkla člověka, který měl transparent s obrázky nemluvňat a nápisem „Nevolíme, dlužíme, to je jistota“, poté, co do něj člen ochranky začal strkat; muže, který do něho strkal, si police nevšímala.; v Klatovech (26. 5.) došlo k incidentu, kdy dva mladíci vajíčka nabízeli lidem na mítinku, za což jim příznivci socialistů nadávali; ochránce Jiřího Paroubka jednomu z nich vyrazil plato vajec z ruky, vejce se pak rozbila. Na mítinku v Plzni (rovněž 26. 5.) chránili členové volebního štábu ČSSD Paroubka deštníky, později vyšlo najevo, že vejce házel i syn místního funkcionáře ČSSD (viz výš); jeden z mužů sympatizujících s Paroubkem zaútočil před zraky policistů na skupinu mladých lidí, poté utekl.\n\nChování „pořadatelské služby“ ČSSD i policie posléze vyústilo v podání několika trestních oznámení.\n\nČSSD odmítla zprávy médií, že by šlo o ochranku Jiřího Paroubka, podle ní šlo o pořadatelskou službu nebo příznivce strany.\n\nReakcí na vajíčkové útoky i pokojné protesty bylo poměrně agresivní a protizákonné vyvádění protestujících údajnou pořadatelskou službou ČSSD z veřejných prostor, a to i těch, kteří vajíčka neházeli a pouze nějakým způsobem protestovali (oblek mimozemšťana).\n\nÚtoky proti Jiřímu Paroubkovi a dalším členům ČSSD vygradovaly při kampani 27. května v Praze na smíchovském Andělu. Tam na něj zaútočily desítky nespokojenců s více než stovkou vajec, kterou se pokoušeli zasypat představitele strany, kteří vystupovali na pódiu. Sympatizanti ČSSD měli transparenty odsuzující útoky a na protest proti vrhačům postříkali odpůrce z pistolek na vodu.\n\nNespokojenosti ale neušli i další lidé ze sociální demokracie; téhož dne dopoledne létala vajíčka i na europoslance Richarda Falbra. Sociální demokracie na svých webových stránkách celou akci ostře odsoudila a označila ji jako útok na demokracii vůbec.\n\nPředstavitelé ČSSD řekli, že vrhání vajec jim připomíná fašistické chování a svou situaci přirovnali k situaci sociálních demokratů před převzetím moci Hitlerem.\nUpozorňovali rovněž na to, že celá akce může Jiřímu Paroubkovi paradoxně pomoci; stěžovali si rovněž na to, že ČSSD patrně infiltrovala svými lidmi její Modrý tým. ODS obvinila sociální demokraty, že útok byl jimi řízená provokace, aniž by sama toto tvrzení dokázala.\n\nPrezident Václav Klaus a ministr vnitra Martin Pecina útoky ostře odmítli.\n\nPo mítinku u Anděla se i mezi protestujícími proti Jiřímu Paroubkovi a ČSSD výrazně prosadily názory, že protesty se staly natolik intenzívní, že by mohly Jiřímu Paroubkovi a ČSSD naopak pomoci a sami autoři skupiny začali fanatické odpůrce vyzývat k umírněnější formě protestů. Situace se poté uklidnila; na mítinku v Hlinsku přinesli protestující představitelům ČSSD předali „manifest vajíčko“, na některých dalších mítincích se přesto objevily útoky jednotlivců.\n\nMírnější formy protestů během kampaně nabraly řadu podob: převlékání se za mimozemšťany (narážka na projev Jiřího Paroubka z roku 2005), pískání na píšťalku, protestující vejce často představitelům jen nosili k pódiu nebo je na mítincích ukazovali, protestující často přinášeli transparenty, „vaječná“ mávátka. Na motivy házení vajec rovněž vznikla počítačová hra .\n\nParoubkovo jméno protestující často psali jako ParoubEgg (egg je anglický výraz pro vejce). Toto označení přebraly i některé noviny.\n\nPo internetu se rovněž rozšířily odkazy na videa vložená do stránek ČSSD pomocí XSS.\n\nNa Facebooku později vznikla další skupina zaměřená proti ČSSD s názvem \"Pokud předčasné volby vyhraje ČSSD a sestaví vládu s KSČM, vyjdu do ulic\" \n\nAnalytici a komentátoři většinou házení vejci odmítali, často však upozorňovali na to, že Paroubek vrhače „vyprovokoval“ tím, že nebyl schopen několik počátečních incidentů vzít s nadhledem. Častým názorem bylo, že tvrdší formy protestu jsou důsledkem negativních kampaní, se kterými podle nich ČSSD přišla jako první, někteří zase poukazovali na to, že ČSSD s negativní kampaní nepřišla první (jako negativní kampaň uvádějí Klausovu kampaň v roce 1998), ale vedla ji až moc silně. Objevily se i názory, že kořen protestů je nutné hledat i v generačním střetu a že jde o výraz nespokojenosti nové generace s úrovní politické kultury v Česku V komentářích se objevily připomínky tvrdého zásahu police proti CzechTeku v roce 2005, který Paroubek po zkritizování neúčasti policie na CzechTeku 2004 schválil, což komentátoři považují za jednu z příčin protestů. Někteří z protestujících ostatně na tuto událost výslovně odkazovali výkřiky i slogany na protestních transparentech.\n\nPodle průzkumu, který zadala MF Dnes, většina lidí v Česku (66,3 %) nesympatizovala ani s radikálnější formou protestů, ani s Jiřím Paroubkem. S vrháním vajíček sympatizovalo 17,4 % lidí, s Jiřím Paroubkem 16,3 %. Většina lidí se rovněž domnívala, že protesty příliš neovlivní výsledek voleb.\n\n\n"}
{"id": "436143", "url": "https://cs.wikipedia.org/wiki?curid=436143", "title": "Trmačov", "text": "Trmačov\n\nHrad Trmačov se nachází v okrese Brno-venkov asi 2 km jihozápadně od Hlubokých Dvorů. Bývá nazýván nejmenším hradem na Moravě, kastelolog Miroslav Plaček ho řadí jako přechod mezi kategorií hradu a tvrze. Vzhledem k tomu, že tento objekt měl válcový bergfrit, je řazen mezi hrady. Je chráněn jako kulturní památka České republiky.\nPo Trmačově se píše vladycký, avšak ne bezvýznamný, rod z Trmačova. První zmínka pochází z roku 1305, kdy Ondřej z Trmačova svědčil na závěti Jindřicha II. z Lichtenštejna a Mikulova. Je pravděpodobné, že tento rod byl s Lichtenštejny spřízněn, případně tam byly jiné významné vazby. Roku 1371 prodali Domaslav a Přešek z Trmačova Mikuláši z Trmačova tvrz a dvůr v Trmačově. Roku 1407 koupil Přešek z Trmačova od bratří Petra a Mikuláše z Trmačova tvrz Trmačov se vsí. V roce 1417 držel polovinu zboží Jan z Dlouhé vsi a roku 1437 si činil nároky na Trmačov Jan z Lomnice. Roku 1466 se hrad Trmačov uvádí jako pustý.\n\nZ hradu o rozměrech 27 × 22 metrů se zachovaly pouze zbytky bergfritu a malé zbytky zdí. Pod hradem jsou terénní stopy zaniklé vsi Trmačov.\n\n"}
{"id": "436150", "url": "https://cs.wikipedia.org/wiki?curid=436150", "title": "Ford Prefect", "text": "Ford Prefect\n\nFord Prefect byl modelem pobočky americké automobilky Ford ve Spojeném království. Byl vyráběn od roku 1938 do roku 1961 v Dagenhamu, Essex. Vůz díky své lehké konstrukci byl často používán jako základ pro hot rod, stejně jako sesterské modely Ford Popular a Ford Anglia.\n"}
{"id": "436158", "url": "https://cs.wikipedia.org/wiki?curid=436158", "title": "Space Jockey", "text": "Space Jockey\n\nSpace Jockey ( ) nebo zkráceně Pilot je fiktivní mimozemská rasa, která se prvně objevila ve filmu Vetřelec v roce 1979.\n\nSpace Jockey se ve filmu Vetřelec objevuje jako kostěně vypadající bytost (ve skutečnosti mimozemšťan v obleku či skafandru, jak je ukázano ve filmu Prometheus) v neznámé kosmické lodi, která havarovala na LV-426 a jejíž signál zachytila loď společnosti Weyland-Yutani, Nostromo. Tříčlenná výprava objevila neznámého tvora sedícího v křesle před teleskopem, který jevil známky napadení vetřelcem. Co se stalo s vetřelcem, jehož byl Space Jockey hostitelem, doposud nebylo nikde uvedeno.\n\nHans Ruedi Giger původně postavu pro film Vetřelec pojmenoval \"\"The Pilot\"\", ale štáb pracující s rekvizitami jí z důvodu polohy postavy a okolí dal přezdívku Space Jockey. Pod tímto názvem je dodnes předmětem diskuzí fanoušků filmové série.\n\nSám režisér filmu Vetřelec, Ridley Scott uvedl v komentářích k filmu, že Space Jockey považuje za rasu, která vytvořila vetřelce a ztroskotaná loď na LV-426 byla transportérem vajec.\n\nSpace Jockey je pouze člen mimozemské vyspělé rasy neznámého původu zvané jako „Stvořitelé, Strůjci, Tvůrci či Inženýři\", jak bylo vysvětleno ve filmu Prometheus a . Jedná se o rasu humanoidů velmi podobné lidem, avšak jsou vyšší, bledí, plešatí, mají černé oči a stejně jako člověk dýchají vzduch. Není známo prakticky nic o jejich původu, kultuře či technologiích, nicméně mají pokročilé vesmírné lodě.\n\nJedná se o rasu, která stvořila lidstvo a zřejmě i samotný život na Zemi, nicméně svůj výtvor; člověka, berou jako nevydařený pokus.\n\nNa planetoidu LV-223 (téže sluneční soustava jako LV-426) zanechali obří sklad svých kosmických lodí s nádobami s černou biologickou zbraní na palubách. Na neznámé planetě (Planet 4 z filmu ) se nachází jejich rozsáhlé město. Pravděpodobně se i jedná o jejich mateřskou planetu.\n\nNejsou známy jejich zbraně, až na jednu, a to biologickou zbraň ve formě černé kapaliny. Ta napadá pouze živočišnou biosféru – buď způsobuje její okamžitou smrt, nebo rapidní mutace a vznik zcela nových agresivních druhů (takto ostatně vznikl i vetřelec, jak bylo ukázáno ve filmu ).\n\nKromě filmu Vetřelec, se ve stejné pozici objevil Space Jockey na konci hry Aliens versus Predator 2 a začátku hry Aliens vs Predator (1999). Následně byla k vidění lebka této rasy jako trofej na planetě predátorů ve filmu Vetřelci vs. Predátor 2.\n\nSteve Perry ve své knize popisuje tuto rasu jako sběratele vetřelčích vajec. Obdobně je vyobrazena jejich loď ve filmu Vetřelec, která sčítá velké množství vajec ve stázi, kde se infikoval první člen posádky Nostroma.\n\nSouvislost Space Jockeye a filmu Vetřelec byla odhalena ve filmu Prometheus a .\n"}
{"id": "436162", "url": "https://cs.wikipedia.org/wiki?curid=436162", "title": "Janyška a spol.", "text": "Janyška a spol.\n\nJanyška a spol. byla společnost pro výrobu klobouků založená v roce 1921 ve Valašském Meziříčí. \n\nU zrodu firmy stáli rodáci povětšinou z Valašského Meziříčí a blízkého okolí, hlavním představitelem byl Ludvík Janyška, původně prokurista firmy Schlessinger ve Valašském Meziříčí. Firma se ihned po svém založení velmi rychle a slibně rozvíjela a již ve 20. letech 20. století se stala silnou konkurencí pro podniky, které v kloboučnictví působily mnohem déle. I proto, že se firma chtěla nadále rozvíjet, bylo v roce 1928 přikročeno k zakcionování firmy na společnost „Janyška a spol., akciová společnost na výrobu klobouků ve Valašském Meziříčí“.\n\nPrávě období akciové společnosti bylo obdobím největšího rozvoje firmy. Továrně se podařilo exportovat na téměř všechny světové trhy, a to nejen do Ameriky, ale také do Asie a do Indonésie. Export byl pro firmu hlavním artiklem a až do poloviny 30. let 20. století firma exportovala kolem 85% vyrobeného zboží. \n\nTovárnu stejně jako všechna ostatní odvětví zasáhla světová hospodářská krize, ale díky dobrému vedení se na chodu nepodepsala více, než že bylo přikročeno k propuštění několika zaměstnanců a snížení výroby. Továrna se naštěstí udržela v chodu, aby se mohla od roku 1934 ještě více rozvíjet. Rapidně se zvyšovala výroba a export, znovu byly přijímány další a další pracovní síly a zaměstnancům se dařilo navyšovat mzdy. Továrna se účastnila několika světových výstav a téměř vždy dovezla nějakou tu cenu. Na konci roku 1938 bylo také přikročeno k rozsáhlé rekonstrukci továrny, kdy byla pro zaměstnance zřízena nová jídelna, byly vybudovány nové sprchy, šatny a toalety. \n\nPřišel rok 1939 a s ním německá okupace Československa. Janyškovi se podařilo sice udržet existenci firmy, i když za cenu malých ústupků. Továrna se nevěnovala jen výrobě klobouků a čepic, ale také zbrojní výrobě a státní zakázkám na výrobu vojenských ponožek. Ke konci války pak tato výroba zcela převládla. \n\nPo skončení 2. světové války ještě chvíli firma pracovala samostatně, po znárodnění v roce 1945 byla ale pak v prosinci 1946 převedena pod národní podnik Tonak společně s dalšími Novojičínskými továrnami. V roce 1961 byl závod zrušen.\n"}
{"id": "436167", "url": "https://cs.wikipedia.org/wiki?curid=436167", "title": "Loučná (Lom)", "text": "Loučná (Lom)\n\nLoučná () je místní část města Lom v okrese Most v Ústeckém kraji. Nachází se v podhůří Krušných hor v nadmořské výšce 385 metrů a zástavba plynule navazuje na část města zvanou \"Horní Lom\". Osadou prochází silnice III. třídy 0138 z Litvínova do Oseka (Podkrušnohorská ulice) a protéká jí Loučenský potok.\n\nPrvní písemná zmínka o vsi pochází z roku 1549. Před rokem 1848 byla součástí valdštejnského panství Horní Litvínov-Duchcov. Po roce 1850 se stala osadou města Osek v okrese Teplice. Od roku 1896 do 1960 se nacházela v okrese Duchcov. Po druhé světové válce získala svůj současný český název - do roku 1945 se i v češtině nazývala \"Ladunk\". V roce 1960 byla připojena do okresu Most a stala se součástí města Lomu.\n\n\n"}
{"id": "436172", "url": "https://cs.wikipedia.org/wiki?curid=436172", "title": "Horia Tecău", "text": "Horia Tecău\n\nHoria Tecău (* 19. ledna 1985 Constanța) je rumunský profesionální tenista, specialista ve čtyřhře a stříbrný medailista z brazilského Ria de Janeira 2016 v soutěži čtyřhry. Ve své kariéře na okruhu ATP World Tour vyhrál třicet tři turnajů ve čtyřhře, včetně Wimbledonu 2015 a US Open 2017, na nichž triumfoval s Nizozemcem Jeanem-Julienem Rojerem. Na challengerech ATP a okruhu Futures získal pět titulů ve dvouhře a dvacet ve čtyřhře.\n\nSpolu s Američankou Bethanií Mattekovou-Sandsovou získali titul ve smíšené čtyřhře na Australian Open 2012, kde porazili rusko-indický pár Jelena Vesninová a Leander Paes. V letech 2010, 2011 a 2012 se společně se svým dlouhodobým spoluhráčem Švédem Robertem Lindstedtem probojoval do finále Wimbledonu v mužské čtyřhře, pokaždé však odešli poraženi.\n\nNa žebříčku ATP byl ve dvouhře nejvýše klasifikován v dubnu 2005 na 326. místě a ve čtyřhře pak v listopadu 2015 na 2. místě. Trénuje ho bývalý jihoafrický tenista John-Laffnie de Jager.\n\nV roce 2003 zvítězil s krajanem Florinem Mergeou v juniorce čtyřhry ve Wimbledonu.\n\nV rumunském daviscupovém týmu debutoval v roce 2003 baráží o Světovou skupinu proti Ekvádoru, v níž po boku Florina Mergey vyhrál čtyřhru. Do roku 2016 v soutěži nastoupil k devatenácti mezistátním utkáním s bilancí 0–2 ve dvouhře a 11–8 ve čtyřhře.\n\n"}
{"id": "436174", "url": "https://cs.wikipedia.org/wiki?curid=436174", "title": "Vildenberk", "text": "Vildenberk\n\nVildenberk je zaniklý hrad, jehož zbytky leží severovýchodně od Pozořic. Za středověku patřil k největším na Moravě. Jeho zbytky jsou chráněny jako kulturní památka České republiky.\n\nJeho zakladatelem je pravděpodobně Půta z Vildenberka, který se v květnu 1318 uvádí ještě z Pozořic, ale v prosinci se již píše po Vildenberku. Rod pánů z Vildenberku patřil ve 14. století k nejvýznamnějším moravským šlechtickým rodům. Koncem tohoto století však došlo k neshodám v rodu a hrad s panstvím odkoupil moravský markrabě Jošt Lucemburský. Ten v letech 1385–1406 panství rozprodal a hrad opustil, protože kvůli jeho velké rozlehlosti bylo udržování objektu značně finančně náročné. Kamenného zdiva z hradu bylo použito k stavbě kostela v Pozořicích a tvrzí v Pozořicích a Kovalovicích.\n\nHrad Vildenberk byl dříve zaměňován s Novým hradem u Adamova, resp. s jeho původní stavbou, která se dle lidového podání nazývá Starý hrad. Tento omyl uvádí ve svých knihách známý historik, genealog a badatel Josef Pilnáček.\n\nZ Vildenberku zbyly do dnešních dnů jen fragmenty zdiva, povrchové stopy a příkopy. Hrad se skládal z vlastního hradu a předhradí. Vlastní hrad měl délku 137 metrů a maximální šířku 37 metrů.\n\n"}
{"id": "436175", "url": "https://cs.wikipedia.org/wiki?curid=436175", "title": "Draga Mašínová", "text": "Draga Mašínová\n\nDraga Mašínová-Obrenovićová (srbsky \"Драга Машин-Обреновић, Draga Mašin-Obrenović\"; 23. září 1864, Gornji Milanovac – 29. květen 1903, Bělehrad) byla jako manželka srbského krále Alexandra I. Obrenoviće, posledního krále z rodu Obrenovićů, srbská královna.\nNež se stala srbskou královnou, byla nejdříve manželkou uznávaného českého stavebního inženýra Svetozára Mašína a později dvorní dámou dvora královny Natálie Obrenović.\n\nDraga Mašínová-Obrenovićová, dívčím jménem Draga Lunjevica, se narodila 23. září 1864 v Gornjím Milanovci. Dražin otec Pantelije Lunjevica byl starostou tohoto městečka, matka Anđelija byla ženou v domácnosti. Dražin dědeček Nikola Milićević Lunjevica se přátelil s králem Milošem Obrenovićem. Draga měla pět sourozenců, bratry Nikodije a Nikolu a sestry Hristinu, Djinu a Anu (Vojku). V devíti letech poslali Dragu do školy do Bělehradu. Tam se mimo jiné naučila rusky, francouzsky a německy.\n\nV Bělehradě se poprvé zamilovala do studenta Bogdana Popoviće.\n\nJakmile Draga dovršila 16 let, její rodiče se rozhodli, že ji provdají. Stavební inženýr českého původu Svetozár Mašín byl dobrý známý Dražina otce. Svetozár se narodil okolo roku 1852 a byl tedy o 9 let starší než Draga. Jeho otec byl lékařem u dvora knížete Mihaila Obrenoviće a krále Milana Obrenoviće. Dražin švagr, Svetozárův bratr Aleksandar Mašín, byl důstojníkem srbského vojska.\n\nSvetozár a Draga se vzali v srpnu 1883 v bělehradské katedrále. Draga často navštěvovala dvůr krále Milana Obrenoviće, který byl dobrým přítelem Svetozára Mašína. V manželství s Mašínem žila tři roky, poté ovdověla. Získala jeho penzi a ponechala si jeho jméno. Aleksandar Mašín se domníval, že Draga způsobila smrt jeho bratra.\n\nBěhem doby, kdy byla vdovou, psala romány a povídky. Známý je román \"Mačije oko\". Obývala Mašínův dům ve Smederevu, dokud nebyla pozvána k návratu zpět do Bělehradu.\n\nPo rozchodu krále Milana s královnou Natalijí Obrenović v roce 1888 královna koupila v horském letovisku Biarritz ve Francii palác Sašino, který byl pojmenován po jejím jediném synovi Aleksandarovi Obrenovićovi. Královna Natalija do paláce pozvala i Dragu Mašín, kterou učinila svou dvorní dámou. Spolu vlakem navštívily v Rusku carskou rodinu Romanovců, než se definitivně usadily v lázních Biarritz na břehu Atlantiku. Tam se Draga stala Natalijinou důvěrnicí.\n\nMladý král Aleksandar navštívil Biarritz v březnu 1895. Tehdy Draga pečovala o tamní pláže. Láska Dragy a Aleksandra se zrodila právě na tom místě, kde podle kronik Draga zachránila králův život, když se topil. V Biarritzu se začali scházet. Královna Natalija nebyla proti jejich schůzkám, jelikož si přála, aby byl její syn společensky připraven na sňatek s nevěstou z významného královského rodu. Láska Aleksandara a Dragy ale předčila představy královských rodičů. Aleksandar přesvědčil Nataliji, aby ho nechala samotného s Dragou a sama se vrátila do Bělehradu. Zpočátku nikdo neměl nic proti jejich lásce, předpokládalo se, že to pouze krátkodobá aféra. Draga Mašín zůstala ve službě u královny Natalije až do roku 1897, kdy se vrátila do Bělehradu.\n\nV době, kdy král Milan stále vládl zemi, byla vytvořena nová vláda v čele s Dr. Vladanem Đorđevićem. Dalším úkolem poté, co Đorđević jmenoval ministry, bylo najít ženu, která by byla hodna mladého krále. Král Milan navrhl německou princeznu Schaumburg-Lippe, která byla dcerou přítele krále Milana. V Bělehradě se už vědělo o lásce Aleksandra a Dragy. Ta často přijímala pozvání k účasti na důležitých událostech, kde společnost oceňovala její taktnost, vznešenost, krásu, intelekt i zdrženlivost. Král Milan předal vládu svému synovi Aleksandrovi a ještě nějaký čas zůstal v Srbsku.\n\nCelým Srbskem se roznesla zpráva, že král Aleksandar požádal 8. června 1900 o ruku Dragu Lunjevica-Mašín, vnučku Nikoly Lunjevici, bojovníka za osbovození Srbska. Patriarchální Bělehrad nebyl schopen přijmout, že by novou královnou měla být žena, která je o 12 let starší než král a navíc je vdovou. Zejména ministr George Genčić byl zásadně proti a v policejním archívu objevil 12 dokumentů o údajných Dražiných milencích v době, kdy byla s královou Natalijí Obrenović v Rusku, a o tom, že byla nevěstkou a že je neplodná.\n\nProti jejich manželství se postavil též král Milan, který na znamení protestu opustil Srbsko. Odcestoval do Bukurešti a později do Vídně, kde následujícího roku zemřel. Vedle plánovaného sňatku byla příčinou milost, kterou král Aleksandar udělil radikálům, kteří připravovali atentát na krále Milana. Aleksandar oznámil, že svatba je naplánována na 23. července 1900, a pozval své poddané, aby viděli, že královnou bude pravá Srbka a nikoliv cizí princezna, jak si představovali někteří politici. Vláda kvůli královu rozhodnutí rezignovala a ministr zahraničních věcí Andra Đorđević přesvědčil bělehradského metropolitu, aby mladému králi nepožehnal.\n\nMladý král chtěl, aby mu bělehradský metropolita požehnal za to, že si bere pravou Srbku, což ale metropolita odmítl. Král následně pohrozil abdikací a odchodem s Dragou do Biarritzu, čímž by země přišla o panovníka. Metropolita následně souhlasil, takže se v Bělehradě mohl králův sňatek uskutečnit. Mezi hosty, kteří přijali pozvání, byl i ruský car Mikuláš II.\n\nV den svatby stály před domem Dragy Mašín tisíce občanů. Průvod vedl až ke katedrále, kde se konala svatba. Kněží už od ranních hodinu připravovali ikony a svíce. Král Aleksandar si k svatebnímu obřadu oblékl vojenskou uniformu s epoletami a vyznamenáními, Draga Mašín byla oblečena do bílých krajkových svatebních šatů a měla briliantovou čelenku. Svatební obřad vedli dva metropolité, biskup a dvacet šest kněží. Čestný doprovod tvořili důstojníci srbské armády, mezi nimi i kapitán Dragutin Dimitrijević (zvaný \"Apis\", člen organizace Černá ruka, jež stála za pozdějším převratem a vraždou královského páru a posléze uskutečnila i Atentát na Františka Ferdinanda d'Este).\n\nKrál pak pronesl slavnostní projev, ve kterém uvedl, že od toho dne přestává těsná vazba na Rakousko-Uhersko, která byla dílem krále Milana, a že do Srbska přichází mír a prosperita. Nicméně královna Natalija se pak ve veřejném dopise zřekla svého syna a král Milan prohlásil, že nevkročí do Srbska, ve kterém vládne jeho syn se ženou, která je o deset let starší než on.\n\nNecelý rok od svatby královského páru 8. května 1901 král Aleksandar oznámil, že královna Draga je těhotná a že se Srbsko dočká následníka trůnu. Tehdy Draga pobývala v královském letohrádku ve Smederevu, kde její těhotenství potvrdili lékaři z Paříže. Na oslavu šťastné zprávy král Aleksandar propustil všechny politické vězně včetně těch, kteří byli proti jejich manželství. Navíc uspořádal ples, kterého se zúčastnilo 800 hostů. Draga v té době psala autobiografické dílo \"Ja Draga\".\n\nRuský car Mikuláš II. daroval budoucím rodičům zlatou kolébku pro budoucího nástupce. Radost ale králi Aleksandarovi pokazila zpráva, že jeho otec ve Vídni zemřel. Král Aleksandar poslal na pohřeb své zástupce, v Bělehradě konal na počest svého otce mši. Další špatnou zprávu přinesl doktor Sněgirev, jehož společně s profesorem Gubarevem vyslal do Srbska v roce 1901 car Mikuláš, aby Dragu vyšetřili. Sněgirev prohlásil, že Draga nikdy nebyla těhotná. Král Aleksandar chtěl po té zprávě gynekologa pečujícího o Dragu odsoudit k smrti, protože se domníval, že Dragino těhotenství ukončil.\n\nJako pozornost k truchlící manželce přikázal král 23. března přejmenovat 4. jezdecký pluk krále Milana na Jezdecký pluk královny Dragy. Pár se společně vrátil do Bělehradu, ale královna Draga se od té doby netěšila velké oblibě u svého národa.\n\nPřestěhovali se do starého královského paláce, kde jednu místnost uspořádala podle svého vkusu s řadou předmětů z Francie a Švýcarska. Měla svojí komornou, služku, švadlenu a návrhářku a často se účastnila plesů a recepcí. Začala být znovu aktivní v klubu spisovatelů, poskytovala stipendia mladým autorům, vedla dětský sirotčinec a zavedla spoření u dvora. Ocenila Branislava Nušiće, kterého jmenovala ředitelem národního divadla, a Jovanu Skerlićovi platila studium v Ženevě. Navíc financovala i Zmajevův list Neven a výstavbu pomníku Vojislava Iliće.\n\nKrále v té době zaměstnávaly politické problémy v zemi. Měnil složení vlády podle svého uvážení. Kromě toho, že v hlavách mladých důstojníků se rodily myšlenky na spiknutí, první veřejný protest proti královi Aleksandrovi a královně Draze se uskutečnil 23. března 1902, kdy do ulic vyšli socialisté Dimitrije Tucoviće a Ljubomira Jovanoviće, protože vláda Dimitrije Cincar-Markoviće zakázala marxistické seskupení. Demonstranti přišli do Terazije, kde chtěli obsadit královský dům. Došlo ke střetu s četnictvem, který si vyžádal dvě oběti mezi protestujícími.\n\nKrálovna Draga začala být nespokojená. Navrhla královi, že odejde z jeho života, aby se mohl oženit se ženou, která mu porodí dědice, ale král s takovým návrhem nesouhlasil a chtěl, aby Draga zůstala s ním.\n\nZ obecného hnutí odporu se zformovala organizovaná skupina, která naplánovala atentát na panovnický pár. Důvodem ke zpoždění byla vražda u Smedereva, kde opilý bratr královny Dragy Nikola Lujnevic zavraždil srbského policistu. Mezi spiklence se připojil i Aleksandar Mašín. Akce byla naplánována na noc z 28. na 29. května 1903. Po večeři u královniných příbuzných se král i královna vrátili do královského paláce a usnuli. Deset minut po půlnoci vojáci vnikli do ložnice krále Aleksandra i královny Dragy, ale v ložnici nebyl nikdo. Na toaletním stolku našli Dragin oblíbený román „La trahison“, otevřený na 80. straně.\n\nVojáci prohledali celý zámek, ale krále ani královnu nenalezli. Našli ale Dražiny bratry Nikolu a Nikodije a odvedli je před zámek, kde byli z rozkazu plukovníka Mašína zastřeleni. Dražiny sestry Ana, Vojka a Hristina byly odvlečeny na železniční stanici a poslány do Mnichova.\n\nLaza Petrović se snažil zjistit, kde se král a královna skryli. U královské ložnice se kromě Petroviće sešli ještě poručík Đorđe Ristić, podporučík Velimir Vemić a kapitán Ilija Radivojević. Podporučík Vemić pak našel dveře do tajného pokoje. Nakonec byli král a královna objeveni za těmito tajnými dveřmi, objímajíce ve strachu jeden druhého.\n\nKapitán Mihailo Ristić usmrtil krále a poté i královnu, která se svým tělem snažila krále bránit. Jejich těla byla zmasakrována dalšími střelami z revolveru a šavlemi a nakonec byla vyhozena z okna na nádvoří, odkud byla odvlečena do místnosti v přízemí. Tam je připravili k pohřbu, který se konal následující noc v kostele svatého Marka. Vražda se stala ve 3 hodiny a 50 minut ráno.\n\nTěla krále i královny byla umístěna do mosazných rakví a v největší tajnosti odvezena na starý bělehradský hřbitov. Kočáry přijely po půlnoci ke kostelu svatého Marka, obklopeny vojáky. Těla krále a královny byla uložena společně do hrobu královy babičky Anky Obrenović, která společně s knížetem Mihailem zahynula u Košutnjaku 29. května 1868. Po německém obsazení Bělehradu za první světové války v říjnu 1915 Mackensenovi vojáci u jejich hrobů vybudovali pomníky, ale ty byly po válce odstraněny.\n\n\n"}
{"id": "436178", "url": "https://cs.wikipedia.org/wiki?curid=436178", "title": "Zlatá stuha", "text": "Zlatá stuha\n\nZlatá stuha je výroční cena pro autory, překladatele, ilustrátory a nakladatele dětské knihy. Vyhlašovateli soutěže jsou společně Česká sekce Mezinárodního sdružení pro dětskou knihu, Obec spisovatelů, Klub ilustrátorů dětské knihy a Obec překladatelů.\n\nSoutěž má tři samostatné části:\n\nCena je udělována pravidelně od roku 1992.\n\n"}
{"id": "436182", "url": "https://cs.wikipedia.org/wiki?curid=436182", "title": "Minnie Riperton", "text": "Minnie Riperton\n\nMinnie Julia Riperton (8. listopadu 1947 – 12. července 1979) byla americká zpěvačka a textařka, známá svým hlasovým rozsahem a hitem „Lovin' You“ z roku 1975. Hudební styly, jimiž byla Minnie ovlivněna, čítaly soul, R&B, a v začátcích své kariéry (zejména s kapelou Rotary Connection) i rock.\n\nNarodila se v roce 1947 v Chicagu. Zpěvem začala vynikat od útlého věku, již v 10 letech byla hlavním hlasem tamního dívčího sboru, The Gems. Vystudovala v chicagském \"Lincoln Center\" obor „hudba, drama a tanec“.\n\nDo hudebního průmyslu se dostávala pozvolna od začátku 60. let, kdy dostala šanci od vydavatelství \"Chess Records\" zpívat druhé hlasy tehdejších etablovaných umělců. Zhruba od roku 1962 se zpívání začala věnovat profesionálně. Na svém prvním albu začala pracovat až v roce 1969; celkem jich vydala šest a k tomu pět kompilací.\n\nV roce 1976, na vrcholu své kariéry u ní byla zjištěna rakovina prsu. I když se na ni léčila a podstoupila radikální mastectomii, nakonec nemoci podlehla. Zemřela v Los Angeles v roce 1979.\n\n\n\n\nKromě úspěchů se svými nahrávkami vynikala Minnie Riperton i výjimečným, pěti a půl oktávy širokým vokálním rozsahem, který zahrnoval tzv. \"whistling index\" (česky přibližně: pískací vokální rejstřík). Na rozdíl od těch několika málo zpěvaček, které měly podobný rozsah, Minnie v těch nejvyšších tónech dokázala i zřetelně artikulovat a udržet je zpívat po delší dobu, jak dokázala například v písničkách \"Reasons\", \"Could It Be I'm in Love\", \"Adventures in Paradise\", \"Inside My Love\" a \"Love Me Now\".\n\n"}
{"id": "436193", "url": "https://cs.wikipedia.org/wiki?curid=436193", "title": "Billy Talent III", "text": "Billy Talent III\n\nBilly Talent III je čtvrté studiové album kanadské post-hardcorové skupiny Billy Talent, jež bylo vydáno 14. července 2009. Singl „Turn Your Back“ byl vydán již v září 2008 jako demo. První legitimní singl je až „Rusted from the Rain“, ke kterému bylo natočeno i video.\n\nV rámci propagace byla spuštěna promo stránka alba, kde bylo možné nalézt video materiály členů kapely a jejich práce na nové desce. Stránky byly po oficiálním zahájení prodeje zablokovány. Píseň „Turn Your Back“ byla vydána ve více verzích, zatímco původní verze ze září představila i hostující umělce z kapely Anti-Flag, součástí alba je píseň, v níž hrají pouze Billy Talent. Singl byl použit v soundtracku videohry NHL 09.\n\n\n"}
{"id": "436196", "url": "https://cs.wikipedia.org/wiki?curid=436196", "title": "Židovský hřbitov v Žamberku", "text": "Židovský hřbitov v Žamberku\n\nŽidovský hřbitov v Žamberku pochází asi z 1. poloviny 17. století a je umístěn vedle budovy Městského muzea, asi 200 m severozápadně od autobusového nádraží. Byl v průběhu let několikrát rozšiřován až do nynější rozlohy, která je 2176 m.\n\nNejstarší dochované náhrobky pocházejí z roku 1731. V jedné části hřbitova jsou starší reliéfní náhrobky s plastickým hebrejským písmem a bohatou symbolikou, v druhé jsou modernější náhrobky z druhé poloviny 19. století. Pohřby zde probíhaly do druhé světové války. V severovýchodní části hřbitova se nachází obřadní síň, kterou nechal v letech 1931–32 postavit továrník Josef Nettl. Je v ní umístěna stálá expozice o zdejší židovské komunitě.\n\nŽamberská židovská obec přestala existovat v roce 1940.\n\n\n\n"}
{"id": "436234", "url": "https://cs.wikipedia.org/wiki?curid=436234", "title": "Radčice (Liberec)", "text": "Radčice (Liberec)\n\nRadčice (název katastrálního území Radčice u Krásné Studánky, německy \"Ratschendorf\") je v současnosti čtvrtí statutárního města Liberec. Leží asi 7 km severně od centra Liberce na úpatí Dračí hory na rozloze 324 ha. Hraničí na severu s Fojtkou na východě s Kateřinkami a Ruprechticemi, na jihu se Starými Pavlovicemi a na západě se Stráží nad Nisou a Krásnou Studánkou.\n\nDíky své rozloze a v důsledku různých časových období se rozděluje na dolní část „Staré Radčice“ a hoření část „Nové Radčice“. Podle utváření půdy je území obce značně kopcovité. Hned na jižním vstupu do obce ční kamenitý hřeben, jeho nejvyšší vrchol – Siegmundova výšina – zdobila od roku 1890 dřevěná rozhledna s krásným výhledem na libereckou kotlinu. Tato rozhledna již neexistuje, v 50. letech minulého století byla zbourána a dřevo odneseno. Na úpatí hřebene se podél bývalé říšské frýdlantsko-liberecké silnice rozkládá dolení část obce. Hřeben se k severu snižuje a je rozdělen několika údolími. K severu se pozvolna zdvihá do hoření části obce: Na severní hranici sousedící s obcí Fojtka se začínají zvedat Jizerské hory. Na dohled je vrchol Dračí vrch (676 m) s Dračím kamenem. Je to skupina žulových skal, na jejichž vrcholu se nachází přírodní rozhledna s nádherným výhledem do okolí Liberecké kotliny, Ještědského hřebene a Jizerských hor. Převládajícím kamenem je zde hrubozrnná žula, která na mnohých místech vytváří krásné skalní přírodní výtvory v malebných bukových lesích. Na úpatí Dračí hory u tzv. „Ohňové louže“ pramení Radčický potok. Nejprve protéká údolími a lesy, poté loukami a vstupuje do otevřené krajiny v Radčicích. Tvoří hranici mezi obcemi Radčice, Krásná Studánka a Stráž nad Nisou. V jižní části obce se vlévá do Černé Nisy.\n\nObec vznikla pravděpodobně ve 14. století na panství svobodných pánů z Bibersteinu. Ves je poprvé úředně jmenována v roce 1454 jako Ratschendorff. Pověst, která název Radčice odvozuje od slovanského slova Hradšín, uvádí souvislost založení obce se vznikem hradu Hamrštejn, který byl postaven kolem roku 1304 u Machnína. Slovanští zedníci a přidavači, kteří na stavbě pracovali obdrželi od pánů pozemek, na kterém se mohli usadit a hospodařit. Obec osadníci pojmenovali Hradšínem, protože obec náležela k hradu. Později s přistěhováním německých zemědělců získala obec charakter německého dvora. Sedláci ponechali původní název, pouze jej poněmčili na Ratschedorf. Po roce 1945 byla obec úředně opět pojmenována Radčice a tvořila s přilehlou Krásnou Studánkou spojenou obec spravovanou Místním národním výborem. V polovině minulého století byla obec spojena s městem Liberec a stala se jeho samostatnou čtvrtí.\n\nZ historických pramenů je možno zjistit, že Radčice čítaly v roce 1900 ve 151 domech celkem 682 mužů a 721 žen, tedy 1 403 obyvatel převážně Němců. Obyvatelstvo se živilo zčásti zemědělstvím, zčásti lidé pracovali v okolních továrnách a zbytek byli řemeslníci a obchodníci. Podle víry byli všichni katolíky. Z užitkových zvířat bylo v roce 1900 napočítáno 18 koní, 182 dobytčat, 111 koz, 36 prasat, 3 včelí úly, 455 slepic, 12 hus a 69 holubů.\n\nV tomtéž roce bylo v místě 42 průmyslových a řemeslných výrobců. Hostinců bylo osm, z toho jeden s tanečním sálem – hostinec Na Jedlové (Gasthof Fichtelschanke). Z významných výrobců je nutné jmenovat firmu Adolf Jakob, která vlastnila v Radčicích továrnu, v současnosti zvanou „Jakubka“ na výrobu jemného vojenského sukna. Ve své době zaměstnával asi 180 dělníků. Její význam ocenil roku 1890 místodržící František hrabě Thun Hohenstein. Zčásti na radčickém pozemku stojí také velká továrna, dříve textilka na výrobu sukna firmy Bratří Siegmundové. Po válce byla výroba změněna na elektrotechniku a dostala název Tesla. Za zmínku stojí i další výrobci: destilárna Františka Besemullera, pletárna punčoch Josefa Porsche a otěr dynamitu Josefa Simona.\n\nPřed rokem 1850 byli v obci tzv. rychtáři. Tento úřad zastával vždy majitel usedlosti čp. 22. Prvním úředně jmenovaným byl Jiří Nickel, poté jeho bratr Kryštof Nickel. Po něm následovali 1581–1611 Jakub Pilz, 1611–1653 jeho syn Pavel Pilz, poté jeho zeť Jiří Demuth, který v roce 1772 přenechal rychtostenství svému synovi Janu Kryštofu Demuthovi. Posledním rychtářem byl Josef Demuth, který se nadále stal prvním představeným obce. Obecní zastupitelstvo se skládalo od r. 1850 z představeného obce, tří radních, osmi výborů a později dvou přísedících s právem hlasovacím (firma Adolf Jakob a Bří Siegmundové). Úřad představeného obce zastávali 1850–1866 Josef Demuth, do roku 1869 Antonín Demuth, do r. 1872 František Gahler, v roce 1873 Josef Preibisch a od roku 1884 Josef Simon, který byl v roce 1904 zvolen poosmé do čela obce.\n\nVe starých dobách vedla silnice z Liberce do Frýdlantu přes Ruprechtice kolem dolního horského mlýna, přes Janův most a poté přes Radčice do Mníšku a Arnoltic. Nazývala se „Buhnenstrasse“ (Jevištní silnice) a tvořila část staroboleslavsko-zhořelecké silnice. Připojovala poutníky ke Staré poutní cestě do Hejnic. Společenský život byl v obci velmi živý. V obci bylo šest spolků a to Spolek pro podporu v nemoci (zal. v roce 1871), Spolek školního kříže (1877) Spolek pro vydávání polévek (1886), pěvecký spolek Radostná mysl (1886), Bratrský a podpůrný spolek (1887), Dělnický pěvecký spolek Pěvecká skála (1897). Dále zde byl Hasičský sbor (1888) a Dělnický čtenářský spolek (1890).\n\n"}
{"id": "436240", "url": "https://cs.wikipedia.org/wiki?curid=436240", "title": "Rio Ave FC", "text": "Rio Ave FC\n\nRio Ave Futebol Clube je profesionální fotbalový klub, který působí ve Vila do Conde, v severním Portugalsku. V současné době hraje v první divizi, na Estádio do Rio Ave FC, multi-sportovní stadion používaný především pro fotbalové zápasy, s kapacitou 12 815 lidí a postaveným v roce 1985. Klubové barvy jsou zelená, bílá a červená. V klubu ve svých začátcích působili portugalští reprezentanti Alfredo, Paulinho Santos a Rui Jorge.\n\n\nKlub se představil v Evropské lize v sezóně 2014/15 díky účasti ve finále portugalského poháru, kde prohrál s Benficou Lisabon 0:2.\n\n"}
{"id": "436242", "url": "https://cs.wikipedia.org/wiki?curid=436242", "title": "Garage rock", "text": "Garage rock\n\nGarage rock je syrový rock and roll, který byl populární zhruba mezi lety 1963 až 1967 hlavně v USA a Kanadě. Během 60. let nebyl považován za samostatný hudební žánr a neměl žádný specifický název.\n\nKoncem 50. let se v USA prosadila skupina The Kingsmen s chytlavou písní \"Louie Louie\". Ta získala mnoho ocenění a též se umístila v první stovce rockových skladeb prestižního časopisu Rolling Stone. Později se ji snažilo napodobit mnoho ostatních garage-rockových kapel, píseň si upravil též i samotný Frank Zappa (jedna z verzí Plastic People). Další továrnou na hity byli The Sonics – Have Love Will Travel, Santa Claus nebo Strychnine.\n\nPod původním názvem The Wailers však stihli nahrát třeba \"You Weren´t Using Your Head\" či \"Out Of Our Free\". Významnými představiteli garage rocku se stali i Count Five (Psychotic Reaction, Pretty Big Mouth), The Seeds (Can´t Seem to Make You Mine, Pushin´Too Hard, Wind Blows Your Hair), The Music Machine (Talk Talk, Double Yellow Mine, Trouble), The Standells (Dirty Water, Medication), Question Mark&the Mysterians (96 Tears, Can´t Get Enough You Baby) a Paul Revere&the Raiders (Just Like Me).\n\nHraní garage rocku se věnovalo skutečně obrovské množství kapel. Ne všechny se samozřejmě dokázaly naplno prosadit, přesto existuje spousta skupin, které se proslavily jen díky jednomu hitu a stojí za zmínku také. Jedná se o The Keggs (To Find Out), Last Knight (Shadows of Fear), Primates (Knock On My Door), Rocky & the Riddlers (Flash and Crash), The Angry (Walk in the Sun), The Grasshoppers (The Very Last Day), The Creation (Cool Jerk, Painter Man) a mnoho dalších. Na začátku 70. let garage rock někteří kritici zpětně označovali jako punk rock. Nicméně později začal být nazýván \"garage rock\" či '60s Punk, aby se nedocházelo k záměně s punkovými skupinami z druhé poloviny 70. let jako Ramones, Sex Pistols a The Clash.\n\nPozději se mezi garage rockové skupiny zařadili např. i The Stooges s Iggy Popem a MC5.\n\n"}
{"id": "436245", "url": "https://cs.wikipedia.org/wiki?curid=436245", "title": "Poloostrov Zapata", "text": "Poloostrov Zapata\n\nPoloostrov Zapata leží na jihovýchodě směrem od hlavního kubánského města Havany v provincii Matanzas. \n\nJe největší bažinnou oblastí v Karibiku. Zabírá plochu čtyř tisíc kilometrů čtverečních a podle biologů žije v močálech přes dvě stě druhů ptáků a sto deset druhů plazů a savců. Poloostrov je rovinatý a pokrývají ho mangrovové močály a pastviny. Je biotopem krokodýla kubánského (\"Crocodylus rhombifer\"). Na poloostrově se nachází jeden z kubánských národních parků - Ciénaga de Zapata ( Zapataská bažina), který byl vyhlášen i biosférickou rezervací UNESCO.\n\nPoloostrov byl pojmenován po legendárním mexickém revolucionáři Emiliano Zapatovi z let 1910 až 1919. \n\nV historii Kuby sehrál tento poloostrov důležitou roli. V roce 1961 se zde v zátoce Sviní vycvičení kubánští emigranti pokusili o svržení Castrova režimu. Jejich pokus však skončil fiaskem. Při útoku zemřelo více než 100 lidí, viz Karibská krize.\n\n\n"}
{"id": "436247", "url": "https://cs.wikipedia.org/wiki?curid=436247", "title": "Maryša (film)", "text": "Maryša (film)\n\nMaryša je česká filmová adaptace stejnojmenné divadelní hry bratří Mrštíků z roku 1935.\n\nJedná se o adaptaci psychologického dramatu nešťastné lásky divadelní hry bratří Mrštíků, jejíž děj je situován do slovácké vsi a patří ke klenotům českého kritického realismu. Dílo bylo velmi populární a filmaři v té době k látce tohoto druhu rádi sahali - zfilmovány byly romány Aloise Jiráska, venkovské romány Raisovy, Klostermannovy, Winterovy, Baarovy, Svobodovy, některá díla Čapka-Choda a hry Ladislava Stroupežnického, kupř. Naši furianti. Původně se mělo jednat o první barevný československý film, proto bylo také vybráno vizuálně velmi přitažlivé Slovácko, ale několik prvních pokusů se nezdařilo a výsledek byl natolik nepřesvědčivý, že se od původního nápadu upustilo a realizovalo se odzkoušené a prověřené klasické černobílé pojetí. K natáčení filmu byl v roce 1935 využit exteriér slovácké vsi Vlčnov. I když je děj původního dramatu situován na Kloboucko, jak se dá lehce usoudit podle nářečí, které Mrštíkové zvolili, filmaři tam ale nenašli potřebné dostatečné množství krojů, a i vzhledem k původní ideji vytvořit barevný snímek se proto rozhodli zvolit příhodnější Vlčnov, který je navíc přitahoval množstvím různých velmi malebných lidových staveb a specifických bohatých krojů. Titulní roli Maryši Lízalové vytvořila Jiřina Štěpničková, mlynáře Filipa Vávru ztělesnil Jaroslav Vojta a Francka Horáka Vladimír Borský. Poprvé se na Slovácku natáčelo v roce 1933, v prostředí pouti u sv. Antoníčka ve vsi Blatnice. Jednalo se o filmovou operetu Svatopluka Innemanna, která nesla název U svatého Antoníčka hrála v něm Hana Vítová a Ljuba Hermanová. Vlčnov byl k natáčení vyhledán ještě jednou v roce 1968, kdy zde točil dnes již zesnulý režisér Jaromil Jireš podle stejnojmenného románu Milana Kundery film \"Žert\".\n\nPremiéra proběhla 1. listopadu 1935. K natáčení filmu zapůjčili kroje místní lidé, zvláště vypomohl pan F. Zemek, poštmistr v. v., ve Vlčnově je také umístěna sbírka fotografií z natáčení. Film byl uveden na IV. MFF v Benátkách v roce 1936 a získal tam několik ocenění pro hlavní herečku Jiřinu Štěpničkovou, která sice nebyla tak hollywoodsky krásná jako Adina Mandlová či Lída Baarová, ale upoutala svým specifickým psychologickým stylem herectví, a pro režiséra Josefa Rovenského.\n\n\n"}
{"id": "436248", "url": "https://cs.wikipedia.org/wiki?curid=436248", "title": "Hydratace", "text": "Hydratace\n\nHydratace neboli bobtnání je reakce, při které se daná látka nasycuje vodou.\n\nVoda se například navazuje na mikroskopické částice bílkovin nebo polysacharidů. Hydratace využívají rostliny při příjmu vody či při klíčení.\n\nV organické chemii se za hydrataci označuje adiční reakce vnášející vodu na dvojnou vazbu.\n\n"}
{"id": "436249", "url": "https://cs.wikipedia.org/wiki?curid=436249", "title": "Kritika slov", "text": "Kritika slov\n\nKritika slov je soubor esejí a fejetonů Karla Čapka. Poprvé byl vydán v roce 1920. Původně však dílo vycházelo v Národních listech.\nVětšina fejetonů se zabývá českým jazykem, nepřesností významů a špatným používáním frází. Autor se pozastavuje nad tím, nakolik se ve frázích odráží česká povaha a jak se stálým slovním spojením pracuje žurnalistika. Právě novinářská praxe často kazí pravdivost frází. Jejich pravdivost se postupně vytrácí.\n\n"}
{"id": "436250", "url": "https://cs.wikipedia.org/wiki?curid=436250", "title": "Aisne", "text": "Aisne\n\nAisne může znamenat:\n\n"}
{"id": "436254", "url": "https://cs.wikipedia.org/wiki?curid=436254", "title": "Železniční trať Choceň–Litomyšl", "text": "Železniční trať Choceň–Litomyšl\n\nŽelezniční trať Choceň–Litomyšl je jednokolejná regionální dráha z Chocně přes Vysoké Mýto do Litomyšle. V jízdním řádu pro cestující je uváděna pod číslem 018.\n\nMyšlenku vybudování železniční dráhy vedoucí přes Vysoké Mýto od počátku podporoval místní cukrovar už v roce 1868. Roku 1869 byl pak ve Vysokém Mýtě zřízen \"stálý obecní výbor pro získání železničního přípoje\". Myšlenka se však nesetkávala s podporou, samotné město bylo ochotno přispět nejvyšší částkou 10 000 zlatých a celé úsilí bylo koordinováno s paralelně vzniklými výbory v Litomyšli a Poličce. V roce 1870 byla koncesována Rakouské severozápadní dráze trať z Hlinska přes Litomyšl do Ústí nad Orlicí, k jejíž stavbě ale pro velký rozpočtový náklad nikdy nedošlo. \n\nJiž v roce 1875 nechalo představenstvo obce Vysoké Mýto od firmy Hügel & Sager pořídit generální projekt trati Choceň – Litomyšl. O čtyři roky později pak došlo ke spojení výborů Litomyšle a Vysokého Mýta, které vyústilo ke zdárnému jednání se Společností státní dráhy.\n\nRoku 1881 začala stavba samotné trati, k té přispělo město Vysoké Mýto příspěvkem 12 000 zlatých a odstoupením obecních pozemků. Vysokomýtský cukrovar přispěl částkou 25 000 a cerekvický 15 000 zlatými. Litomyšl musela pak složit 20 000 zlatých a věnovat zdarma pozemky na nádraží. Stavba byla svěřena podnikateli Houdkovi z Chocně, tehdejšímu zámožnému staviteli a starostovi města.\n\nList povolení Františka Josefa Prvního ze dne 21. srpna 1881 daný ku stavbě a užívání místních železnic (kromě jiných) z Chocně do Litomyšle propůjčoval koncesi priv. rakouské železnici státní. Společnost jest povinna stavbu železnic do konce roku 1882 dokonati, obecnou jízdu po nich zavésti a po všechen čas koncese nepřerušeně po nich jezditi.\n\nSlavnostní zahájení provozu se konalo v neděli 22. října 1882. Akci přihlíželo velké množství obyvatelstva. Dráhu vlastnila Rakouská společnost státní dráhy od října 1882 až do svého zestátnění 1. 1. 1908. V roce 1958 byla provedena změna zaústění koleje do nádraží Choceň.\n\nMezi Vysokým Mýtem a Litomyšlí vede v souběhu se silnicí I/35, což v kombinaci s nižší rychlostí vedlo ke snahám o zastavení osobní dopravy.\n\nPo roce 2000 přibývaly spoje v kratším úseku Choceň – Vysoké Mýto, litomyšlský úsek stagnoval; po roce 2010 objednával Pardubický kraj přes 20 párů spojů do Vysokého Mýta, současné však v rámci tzv. optimalizace dopravy prosazoval zastavení osobní dopravy do Litomyšle. Proti tomu se zvedly občanské protesty, zejména petice organizovaná stranou Věci veřejné. Na dalších jednáních zástupci kraje záměr zmírnili a prosadili mezi Vysokým Mýtem a Litomyšlí omezení z deseti párů vlaků na pět (zbytek nahrazen autobusy) a petice označili za „zbytečné“.\n\nV roce 1900 byly podle tehdejšího jízdního řádu v provozu tyto stanice:\n\nSlatina-Šnakov, Vysoké Mýto, Vysoké Mýto zast., Džbánov, Česká Hrušová, Cerekvice-Č. Hruš., Cerekvice, Řídky, Tržek, Nedošín, Litomyšl.\n\nV Chocni navazují tratě:\n\n"}
{"id": "436260", "url": "https://cs.wikipedia.org/wiki?curid=436260", "title": "Železniční trať Železný Brod – Tanvald", "text": "Železniční trať Železný Brod – Tanvald\n\nŽelezniční trať Železný Brod – Tanvald, v jízdním řádu pro cestující uváděná v tabulce 035, je jednokolejná regionální trať z Železného Brodu do Tanvaldu. Trať vede v údolí řeky Kamenice často velmi obtížně přístupným terénem a prochází dvěma tunely. Doprava byla zahájena v roce 1875. Jízdní řád tohoto úseku byl v minulosti uváděn v tabulce 036 spolu s úsekem Liberec – Tanvald.\n\nJihoseveroněmecká spojovací dráha, známá též pod zkratkou S.N.D.V.B., provozující mimo jiné trať Pardubice – Liberec, dala v 70. letech 19. století příslib tanvaldským průmyslníkům, že vybuduje ze stanice Železný Brod ležící na uvedené trati odbočku do Tanvaldu. První politická pochůzka byla zrealizována 6. a 7. listopadu 1872.\n\nListem povolení Františka Josefa I. ze dne 31. června 1872 byla vydána koncese pro společnost Jihoseveroněmecké spojovací dráhy \"ku stavění a užívání železnice lokomotivní k prodloužení jihoseveroněmecké železnice spojovací z Liberce na Friedland až ke hranicím zemským u Seidenberka, též ke křídelní železnici ze Železného Brodu do Tanwaldu.\"\n\nZ důvodu následného upravení trasy se konala druhá politická pochůzka, a to dne 19. května 1873, nová stavební koncese byla udělena dne 28. června 1873 a výstavba, kterou zajišťovaly firmy \"Daniel Lapp\", \"Emil Trummbi\", \"František Mlejnecký\" a \"Franciesco Nicoletti\", byla zahájena ještě týž měsíc.\n\nZkušební provoz na trati byl zahájen 1. června 1875, pravidelný o měsíc později. Dráhu vlastnila a provozovala společnost Jihoseveroněmecká spojovací dráha od zahájení dopravy až do svého zestátnění provedeného dne 1. ledna 1908.\n\nV té době byly na trati pouze dvě mezilehlé stanice – Jesenný (tehdy \"Engenthal\") a Velké Hamry (tehdy \"Swarow\").\n\nJiž o rok později, 15. května 1876, byla otevřena zastávka Návarov. Z důvodu malé využívanosti byla o tři roky později zrušena. Dne 1. prosince 1883 se společně s otevřením zastávky Plavy dočkala obnovení.\n\nV době výstavby malé vodní elektrárny Spálov, konkrétně v roce 1922, byla pod mostem v km 2,02 v provozu drážka o rozchodu 600 mm určená k převozu štěrku z říčního nánosu k budovanému náhonu elektrárny.\n\nRoku 1934 byla nedaleko elektrárny postavena zastávka Spálov.\n\nPři odtržení Sudet od Československa rozdělila trať státní hranice. Aby cestující jedoucí ze směru Železný Brod do Držkova nemuseli zajíždět do německých Plavů a vracet se zpět, byla v roce 1939 u hranic otevřena zastávka Držkov.\n\nV 60. letech (dle jiného zdroje až v sedmdesátých) byla zastávka Držkov zrušena, protože se nacházela celkem daleko od obce.\n\nBěhem 70. let byl zrekonstruován Haratický tunel, později byly zahájeny práce i na Návarovském tunelu, ty ovšem trvaly až do roku 1996.\n\nV průběhu roku 1986 probíhala celková obnova trati, která trvala tři měsíce. Byly při ní mimo jiné smontovány mosty přes Kamenici. Obnovu zajišťovalo železniční vojsko a byla při ní usmrcena jedna osoba po pádu kolejových polí do řeky.\n\nV roce 1998 mělo trať v pronájmu Sdružení Jizerské dráhy a dopravu zajišťovala společnost GJW Praha.\n\nV listopadu 2010 byla otevřena zastávka Velké Hamry město z důvodu zlepšení dopravní obslužnosti města. V roce 2015 bylo zmodernizováno zabezpečovací zařízení na celé trati a zrenovovány byly dopravny Velké Hamry a Plavy.\n\nOd září do listopadu 2019 SŽDC kompletně trať zrekonstruovala. Tento proces zahrnoval obnovu svršku, zastávek, mostů a další stavební zákroky.\n\nDne 15. prosince stejného roku převzala zajišťovaní naprosté většiny spojů na trati společnost ARRIVA vlaky.\n\nV roce 1900 byly podle tehdejšího jízdního řádu v provozu tyto stanice: Železný Brod, Eugenthal, Navarov, Plavy, Svárov, Tannwald-Šumburk.\n\nPočátek trati se nachází v nádraží Železný Brod. Odtud vychází ze semilského zhlaví souběžně s tratí na Jaroměř. Poté se od této tratě odchýlí, překoná most přes řeku Jizeru a vstoupí do zastávky Spálov. Následně podjede jeden ze silničních mostů u Spálova a dostane se do údolí Kamenice, podél které se vine až do Tanvaldu. Pokračuje podél silnice II/288. Od ní se oddělí v místě, kde se stala železniční nehoda u Spálova. Zde též překročí most přes Kamenici, dál vede samostatně až k nechráněnému železničnímu přejezdu přes silnici III/2881. Odtud pokračují spolu do Bohuňovska, kde je umístěna zastávka Jesenný. Dále vede samostatně podél řeky až do zastávky Návarov, přes Návarovský tunel a kolem bývalé zastávky Držkov. Po projetí Haratickým tunelem se pozvolna dostává do obytné zástavby obce Plavy, u jejíhož okraje má stejnojmennou zastávku, před níž je přejezd přes silnici I/10. Obytnou zástavbu na chvíli vystřídá krátký zalesněný úsek, za nímž se trať dostává do další zástavby, tentokrát města Velké Hamry. V něm se nachází dvě dopravny – stanice Velké Hamry a zastávka Velké Hamry město, která byla zřízena z důvodu zlepšení dopravní obslužnosti v roce 2010. Následně pokračuje opět lesem až k vodní elektrárně v Tanvaldu, podél které se dostane do centra a městské části Šumburk nad Desnou, kde je umístěna konečná stanice Tanvald.\n\nNa trati je celkem 6 přejezdů, z toho 3 nechráněné a 3 zabezpečené elektronicky, 3 mosty přes řeku a 2 tunely.\n\nZpočátku byla doprava provozována vlaky taženými parními lokomotivami IV, u ČSD označovaných 311.2, které byly v roce 1895 nahrazeny lokomotivami XV, u ČSD označovanými 313.4.Po druhé světové válce byly na trať vypravovány i lokomotivy řady 423.0 a 354.1 a motorové vozy M 131.1 (dnes 801). V roce 1967 byl na trati ukončen provoz parních lokomotiv. Nahradily je lokomotivy T 435.0 (dnes 720) zde provozované do roku 1981. V tomto období se zde vyskytovaly i další motorové lokomotivy, třeba T 426.0 (dnes 715) nebo T 466.2 (dnes 742). V roce 1988 zde začaly jezdit lokomotivy 743, jež v čele manipulačních vlaků v okolí jezdí dodnes.\n\nOd roku 1975 byly na zdejších rychlících nasazovány motorové vozy M 296.1 a M 296.2 (dnes 853 a 852), které na těchto spojích ve zmodernizované formě (řada 854) jezdí dodnes. Motorové vozy M 131.1 nahradily mezi lety 1978 a 1981 motorové vozy M 152.0 (dnes 810).\n\nAž do prosince 2019 provozovaly České dráhy na trati zejména motorové jednotky 814 a motorové vozy 840 a 854. Nyní na trati zůstaly pod záštitou ČD pouze vozy 840, majoritní dopravce ARRIVA vlaky nasazuje hlavně motorové jednotky 845.\n\nV období jízdního řádu 2019–20 byl provoz na trati zajišťován každý den šesti páry rychlíků linky R21 v trase Praha hlavní nádraží – Tanvald provozovanými dopravcem ARRIVA vlaky. Dále se jednalo o osobní vlaky v různých variantách trasy. Na tyto spoje vyjížděl nejčastěji stejný dopravce, tj. ARRIVA vlaky, posilové spoje (Liberec –) Tanvald – Plavy zůstaly v režii Českých drah.\n\nDne 25. srpna 1990 se u zastávky Spálov srazil osobní vlak složený z motorového vozu 810 a přívěsného vozu s manipulačním vlakem v čele s lokomotivou 743. Při nehodě zemřelo 14 lidí, 32 dalších bylo zraněno.\n\n\n\n\n"}
{"id": "436271", "url": "https://cs.wikipedia.org/wiki?curid=436271", "title": "Josef Rovenský", "text": "Josef Rovenský\n\nJosef Rovenský (17. dubna 1894, Praha-Malá Strana – 5. listopadu 1937, Praha) byl český filmový režisér.\n\nJeho otec Josef Rovenský, vedl pohřební ústav. Po neúspěšných studiích odešel k divadlu. Začínal jako herec u různých kočovných hereckých společností, než získal stálé angažmá, nejdříve v divadle v Plzni. Odtud později odešel do Prahy, kde vystřídal několik kabaretů jako byla Červená sedma, Rokoko, Bum nebo Revoluční scéna.\n\nK filmu se dostal nejdříve jako herec, účinkoval ve filmech, které točil Karel Lamač. To mu otevřelo cestu do zahraničí a filmoval kupř. v Německu. Role měl především komediální, jako např. Antoušek Pižla ve snímku \"Švejk v civilu\" nebo Špekin v \"Revizorovi\". Později následovala dramatická role vraha Prokůpka v \"Tonce Šibenici\".\n\nVelký přínos pro československou kinematografii představoval jeho režijní styl, který se odlišoval od stylu Gustava Machatého. Jeho prvními filmy byly \"Komediantka\" a \"Děti osudu\", scenáristou byl Václav Wasserman. Naplno se realizoval až s příchodem zvukového filmu. Jeho styl je jaksi prostý, tradiční. Spolupracoval s kameramany \"básníky\" jako byl Karel Degl či Jan Stallich.\n\nV roce 1933 realizoval lyrický příběh o milostné lásce \"Řeka\", o prvním vzplanutí situovaný do krajiny Posázaví, malebnost, síla přírody, jako určujícího elementu života, romantika, laskavý děj. Film se dočkal dobrého ohlasu na II. mezinárodním filmovém festivalu v Benátkách a distribuce do zhruba 30 zemí. Poté stvořil snímky, které nezískaly příliš kladný ohlas. Na úspěch s \"Řekou\" se mu podařilo navázat až filmem \"Maryša\".\n\nV roce 1935 natočil na Slovácku v obci Vlčnov psychologické dílo \"Maryša\", který plánoval jako první barevný snímek. Později, po prvních verzích, kvůli nekvalitnímu výsledku od záměru ustoupil. Dočkal se kritiky k nepříliš citlivému přístupu k předloze, ale vesměs bylo jeho pojetí a přepracování bráno kladně. Získal příznivý ohlas na IV. MFF v Benátkách a obdržel cenu za režii. Další cenu získala Jiřina Štěpničková za roli Maryši.\n28. července 1925, se na Staroměstské radnici v Praze, oženil s Giselou Novou (1906)\n\n\n"}
{"id": "436273", "url": "https://cs.wikipedia.org/wiki?curid=436273", "title": "Železniční trať Velký Osek – Choceň", "text": "Železniční trať Velký Osek – Choceň\n\nŽelezniční trať Velký Osek – Choceň, v jízdním řádu pro cestující označená číslem 020, je jednokolejná elektrizovaná trať, část celostátní dráhy. Trať vede z Velkého Oseka přes Chlumec nad Cidlinou, Hradec Králové, Týniště nad Orlicí a Borohrádek do Chocně. Trať byla postupně zprovozňována v průběhu let 1870 až 1875. v roce 1940 byla dokončena Kanínská spojka ve Velkém Oseku a v roce 1965 byla provedena elektrizace tratě.\n\nNa trati se nacházejí hlásky Petrovice nad Orlicí a Blešno. Tedy dvě ze tří dosud provozovaných hlásek na síti SŽDC. Ukončení jejich provozu se předpokládá s modernizací a zvojkolejněním trati v roce 2022.\n\nÚsek Velký Osek – Chlumec nad Cidlinou\n\nList povolení Františka Josefa Prvního ze dne 8. září 1868 daný ku stavbě a užívání železnice lokomotivní nazvané „Rakouské železnice severozápadní“ kteráž půjde (kromě jiných drah) z příhodného místa železnice Kolínsko-Mladoboleslavské do Trutnova. Koncesionáři zavazují se, že počnou stavěti v šesti měsících a dokonají stavbu i zavedou veřejnou jízdu po ní ve čtyřech létech.\n\nDráhu vlastnila a provozovala společnost Rakouská severozápadní dráha od prosince 1870 až do svého zestátnění 1.1.1908.\n\nÚsek Chlumec nad Cidlinou – Hradec Králové – Týniště nad Orlicí\n\nList povolení Františka Josefa Prvního ze dne 25. června 1870 udělil koncesionářům právo ke stavbě a užívání železnice lokomotivní od některého místa trati z Dolní Lipky do Ústí nad Orlicí k příhodnému místu rakouské severozápadní železnice u Chlumce.\n\nDráhu vlastnila a provozovala společnost Rakouská severozápadní dráha od ledna 1874 až do svého zestátnění 1.1.1908.\n\nÚsek Týniště nad Orlicí – Choceň\n\nList povolení Františka Josefa Prvního ze dne 14. září 1872 udělil společnosti c. k. priv. Rakouské železnice státní právo ke stavbě a užívání lokomotivní železnice z Chocně do Neusorge. Společnost zavazuje se, že povolenou železnice počne v šesti měsících ode dne povolení počítajíc stavěti, že celou železnici ve třech dalších létech postaví a veřejnou jízdu po ní zavede.\n\nDráhu vlastnila a provozovala Rakouská společnost státní dráhy od července 1875 až do svého zestátnění 1.1.1908.\n\nV roce 1900 byly podle tehdejšího jízdního řádu v provozu tyto stanice:\n\nVelký Osek, Libňoves, Žiželice, Chlumec, Dobřenice-Syr., Praskačka, Kr. Hradec, Slezské Předm., Třebechovice, Týniště, Albrechtice-Žďár, Borohrádek, Čermná-Jelení, Plchovky, Oujezd, Choceň\n\n\n"}
{"id": "436278", "url": "https://cs.wikipedia.org/wiki?curid=436278", "title": "Dracophyllum", "text": "Dracophyllum\n\nDracophyllum je rod rostlin z čeledi vřesovcovité. V minulosti byl řazen do čeledi \"Epacridaceae\". Rod zahrnuje asi 50 až 60 druhů keřů, stromů nebo mechovitých kompaktních keříků. Je rozšířen zejména na Novém Zélandu a Nové Kaledonii. Zástupci rodu \"Dracophyllum\" se vyznačují pro dvouděložné rostliny zcela netypickými růžicemi dlouhých, úzkých a špičatých listů s paralelní žilnatinou, připomínajících spíše jednoděložné rostliny, jako je juka nebo dračinec. Květy jsou drobné, trubkovité nebo zvonkovité, u některých druhů v bohatých vrcholových květenstvích.\n\nZástupci rodu \"Dracophyllum\" jsou keře, stromy i nízké polštářovitě rostoucí keříky, připomínající mech. Větve jsou pokryty jizvami po opadaných listech. Listy jsou dlouhé a úzké, s paralelní žilnatinou, nahloučené na koncích větví nebo je střechovitě kryjící. Na bázi jsou listy pochvaté a široké, směrem ke špici se zužují. Květy jsou drobné, bílé nebo červené, ve vrcholových nebo postranních latách či hroznech, řidčeji jednotlivé. Kalich je složen z 5 vejčitých nebo kopinatých lístků a je vytrvalý. Koruna je válcovitá až zvonkovitá, srostlá, zakončená 5 laloky. Tyčinek je 5 a jsou přirostlé ke koruně nebo volné. Semeník obsahuje 5 komůrek. Čnělka vyrůstá z prohlubně na vrcholu semeníku. Vajíček je mnoho. Plodem je mnohasemenná tobolka pukající 5 chlopněmi.\n\nRod \"Dracophyllum\" zahrnuje asi 50 až 60 druhů.\nCentrum druhového bohatství je na Novém Zélandu, kde roste asi 30 až 36 endemických druhů, a na Nové Kaledonii (9 druhů). Dále je rod \"Dracophyllum\" zastoupen na Tasmánii (\"D. milliganii\" a \"D. minimum\"), v Austrálii (\"D. secundum\" na jihovýchodě a \"D. fitzgeraldii\" na severovýchodě) a na ostrově Lord Howe (\"D. fitzgeraldii\").\n\nZástupci rodu \"Dracophyllum\" rostou charakteristicky v horských lesích, některé druhy ale zasahují až k mořskému pobřeží.\n\nJméno \"Dracophyllum\" (v překladu dračí list) odkazuje na podivný, téměř prehistorický vzhled rostliny. Ačkoliv jsou to dvouděložné rostliny, svými úzkými listy soustředěnými v růžicích na koncích větví připomínají jednoděložné rostliny, takže jsou někdy nazývány trávové stromy.\n\nRod \"Dracophyllum\" je dělen na dva podrody. Podrod \"Dracophyllum\" zahrnuje asi 20 druhů a vyskytuje se na Novém Zélandu, v Austrálii, na Tasmánii a Ostrově lorda Howa. Podrod \"Oreothamnus\" zahrnuje asi 28 druhů a až na jednu výjimku (\"D. minimum\" z Tasmánie) se vyskytuje pouze na Novém Zélandu. Tento podrod představuje taxonomicky velmi obtížnou skupinu, což je dáno zejména proměnlivostí rostlin v závislosti na podmínkách a jejich snadnou hybridizací.\n\nNěkteré druhy rodu \"Dracophyllum\" se pěstují jako zahradní rostliny, zejména jako skalničky (především v Austrálii a na Novém Zélandu).\nŠťavnaté plody některých druhů slouží místně jako potravina.\n\n"}
{"id": "436281", "url": "https://cs.wikipedia.org/wiki?curid=436281", "title": "Aisne (přítok Oise)", "text": "Aisne (přítok Oise)\n\nAisne je řeka na severu Francie (Hauts-de-France, Grand Est). Její celková délka je přibližně 280 km. Plocha povodí měří přibližně 7700 km².\n\nProtéká rovinami Pařížské nížiny. Ústí zleva do Oise (povodí Seiny).\n\nPrůměrný průtok vody činí přibližně 60 m³/s.\n\nVodní doprava je možná v délce 116 km, kde je řeka regulovaná jezy se zdymadly. Je spojená vodními kanály s řekami Marnou a Mázou. Leží na ní město Soissons.\n\n\n"}
{"id": "436282", "url": "https://cs.wikipedia.org/wiki?curid=436282", "title": "Seznam opatů v Cluny", "text": "Seznam opatů v Cluny\n\nSeznam opatů clunyjského kláštera.\nOpatství bylo založeno roku 909 nebo 910 vévodou Vilémem I. Akvitánským.\n\n\n\n\n\n\n\n\n\n\n\n\n"}
{"id": "436296", "url": "https://cs.wikipedia.org/wiki?curid=436296", "title": "Aon Center (Los Angeles)", "text": "Aon Center (Los Angeles)\n\nAon Center (dříve nazývaná United California Bank Building či First Interstate Tower) je a moderní kancelářský mrakodrap na Wilshire Boulevard v Los Angeles v Kalifornii. Jedná se o černou budovu s bílými hranami. \n\nMěří 262 metrů a má 62 pater. Architektem byl Charles Luckman z The Luckman Partnership. Využití má pro komerční prostory (většinou kanceláře, sídla firem… 1626 m na patro).\n\nBudova má tvar kvádru (s podstavou 124 × 184 stop, s nepatrným zkosením cca 2 metry v posledním patře) a vzdáleně připomíná někdejší „dvojčata“ Světového obchodního střediska, s kterými má společný i návrh ve formě robustního jádra a ocelových sloupů zpevňující stěny budovy; vícesegmentovou strukturu (spodní a horní segment, kde horní segment je co do konstrukce lehčí a tenčí než ten spodní). Po celém svém výškovém rozsahu má budova čtyři hlavní schodiště a v průměru 6 výtahů s různým dosahem.\n\nKdyž byl na přelomu let 1973/74 dokončen, byl největší budovou na západ od Mississippi (o 2 m překonal Transamerica Pyramid), ale v roce 1982 jej výškou překonala budova Texas Commerce Tower. Nyní je třetí nejvyšší budovou v Los Angeles (po U.S. Bank Tower, který byl dokončen v roce 1989 a Wilshire Grand Center z roku 2017).\n\n4. května 1988 krátce před půl jedenáctou večer ve 12. patře budovy vznikl požár, který se podařilo (za velikého úsilí a nasazení velkého množství lidí a techniky) uhasit až v 2:19 následujícího dne. Požár byl zkomplikován tím, že nefungoval protipožární systém, který byl v tu dobu ve výstavbě (ke smůle požárníků byl hotov jen z cca 90 %). Bylo i riziko, že se požár nepodaří zkrotit a tím dojde ke ztrátě celé budovy.\n\nOheň zachvátil pět podlaží a škody se vyšplhaly na 50 milionů dolarů. Horší bylo, že zranil 40 lidí a vyžádal si jednu oběť. \n\nByl to nejhorší požár výškové budovy v historii Los Angeles. Toto neštěstí si vynutilo změnu v legislativě, aby všechny výškové budovy měly nainstalovány protipožární systém (předtím to platilo jen pro ty nově postavené).\n\n"}
{"id": "436300", "url": "https://cs.wikipedia.org/wiki?curid=436300", "title": "Trapné povídky", "text": "Trapné povídky\n\nSoubor Trapné povídky se skládá z osmi povídkových próz autora Karla Čapka. Dílo bylo poprvé vydáno v roce 1921. Všechny povídky pojí opět filozofické zamyšlení nad dvojí tváří člověka a smutnění nad lidským osudem.\n\n"}
{"id": "436318", "url": "https://cs.wikipedia.org/wiki?curid=436318", "title": "Raketový motor na tuhé pohonné látky", "text": "Raketový motor na tuhé pohonné látky\n\nRaketový motor na tuhé pohonné látky (též raketa na tuhá paliva) je druh raketového motoru, jehož palivo i okysličovadlo se nachází v tuhém stavu (nejedná se pouze o pevné skupenství). Jedná se o nejdéle známý druh raketového pohonu. První zmínky pochází z 13. století z Číny a Arábie, kde bývaly rakety poháněné střelným prachem používány k tvorbě ohňostrojů i jako zbraň. Tuhá paliva byla jediným druhem raketového pohonu až do počátku 20. století, kdy byly učiněny první pokusy s kapalným palivem. V dnešní době je hlavní oblastí využití raket na tuhá paliva vojenství, ohňostroje a kosmický průmysl. Pro kosmické aplikace se využívají hlavně jako urychlovací a pomocné motory ale několik typů raket využívá tuhá paliva jako hlavní palivo.\n\nZákladními součástmi motoru jsou plášť, tryska, palivová náplň a zažehovač. Plášť slouží jako spalovací komora, je vyplněn palivem. Jednoduché rakety mají celý průměr vyplněn palivem a „odhořívají“ odspodu, moderní a výkonné rakety mají různou geometrii výplně s různě tvarovaným kanálkem pro dosažení požadované plochy hoření a palivo tak hoří po celé délce. Palivová náplň je kompozicí okysličovadla, paliva a různých dalších příměsí, která se za běžných teplot chová jako tuhé těleso. Po zažehnutí začne hořící palivo produkovat velké množství plynů. Plyny vystupují ze spalovací komory tryskou, jejíž tvar je uzpůsoben pro udržení tlaku v komoře.\n\nJednoduchý motor nelze vypnout a restartovat ani nelze regulovat jeho tah, jakmile je zažehnut, má vše potřebné k činnosti a hoří, dokud nedojde palivo. Pokročilejší konstrukce dokážou regulovat tah během činnosti pomocí otvorů, které vypouští plyny mimo trysku, nebo pomocí speciálního uzpůsobení geometrie paliva pro dosažení různého tahu v daných fázích letu. Některé moderní motory mohou být zastaveny a restartovány. Využívá se buď systém pro uhašení reakce ve spalovací komoře, nebo jsou motory sestaveny z několika postupně zažehovaných segmentů (např. Space Shuttle Solid Rocket Booster).\n\nModerní motory mohou disponovat dodatečnými zařízeními, jako například systémem směrování trysky, naváděcím systémem, sebedestrukčním systémem, padákem, menšími pomocnými motory atd.\n\nNávrh motoru začíná u potřebného impulsu, z něj vychází množství potřebného paliva a okysličovadla. Další hlavní parametry jsou odvozeny od požadovaných provozních podmínek a provozní charakteristiky pro danou funkci, kterou bude motor plnit. Pro dosažení optimálního chodu je třeba spolupráce několika vědních oborů, chemie, metalurgie, fyzika a další. Hlavní parametry, které určují výslednou charakteristiku motoru, jsou: typ paliva, geometrie palivové kompozice, tvar trysky a odolnost pláště. Následující provozní parametry jsou řešeny samostatně nebo je dosaženo jejich kompromisu.\n\n\nPalivo hoří na povrchu a postupně prohořívá hlouběji. Geometrie rozložení paliva ve spalovací komoře tak hraje důležitou roli v celkovém výkonu motoru. Tvar výplně se postupně mění a tím se mění i povrch výplně, vystavený proudícím spalinám. Hmotnostní průtok Q (kg/s) spalin je funkcí hustoty paliva ρ, okamžitého povrchu hořících plynů A a lineární rychlosti hoření daného paliva b (m/s).\n\nformula_1\n\nBěžně se používá několik geometrických konfigurací paliva:\n\n\nPlášť může být vyroben z mnoha různých materiálů. Malé rakety poháněné střelným prachem mají plášť z kartonu, silnější motory používají hliníkové slitiny, silné motory jako Castor mají plášť z oceli a moderní motory používají kompozitní materiály z uhlíkových vláken a epoxidové pryskyřice, například motory GEM. Plášť musí být dostatečně odolný, aby vydržel poměrně velké tlaky (1-10 MPa) a vysoké teploty. Proto se z konstrukčního hlediska jedná o tlakovou nádobu. Jako ochrana před teplotou a korozivními účinky spalin se často používá ablativní nástřik na vnitřních stranách pláště. Důležitou částí pláště je těsnění, selhání těsnícího o-kroužku bylo příčinou nehody raketoplánu Challenger.\n\nTryska raketového motoru na tuhé pohonné látky se moc neliší od trysky motoru na kapalná paliva. Tvarem se jedná o lavalovu dýzu. Oproti motoru na kapalná paliva ji nelze chladit regenerativně a materiál trysky tak musí vydržet vysoké teploty. Materiál bývá na bázi grafitu nebo se používá uhlíkový laminát. Některé motory mají systém vektorování tahu pomocí výkyvné trysky (Space Shuttle SRB) nebo se používá systém LITV. LITV (liquid injection thrust vectoring) je systém vstřikování kapalné látky do proudu spalin za ústím trysky, kde dojde k rozkladu a odpaření kapaliny, což zvýší tah a poskytne řídicí moment hybnosti.\n\nModerní motor s vysoce energetickým palivem dosahuje specifický impuls (I) až 2600 N.s/kg (265 sekund), v porovnání s motory na kyslík a RP-1 s I 3500 N.s/kg a kapalným vodíkem s I 4500 N.s/kg, nejsou tyto motory tak palivově účinné, avšak jejich cena je mnohem nižší než cena motorů na kapalná paliva. V kosmonautice se používají hlavně jako pomocné startovací motory (například Space Shuttle Solid Rocket Booster) kdy dokážou vyvinout tah v řádech MN (mega newton). Kvůli neschopnosti okamžitě regulovat tah, případně motor vypnout, je problematické jejich použití na horních stupních (nelze zaručit dosažení přesné orbity).\nDíky možnosti dlouhodobého skladování a možnosti okamžitého odpálení, mají široké uplatnění ve vojenských aplikacích. Po konci studené války byly bývalé mezikontinentální rakety přestavěny na kosmické nosiče. Rakety Minuteman a Peacekeeper slouží jako základ lehkých nosných raket Minotaur.\n\n"}
{"id": "436334", "url": "https://cs.wikipedia.org/wiki?curid=436334", "title": "P53", "text": "P53\n\np53 je protein kódovaný genem \"TP53\" a zároveň transkripční faktor zabraňující vzniku nádorů. \"TP53\" je tedy tumor supresorový gen. Název pochází ze skutečnosti, že při analýze metodou SDS-PAGE vykazuje molekulovou hmotnost 53 kilodaltonů. Jeho skutečná hmotnost je sice 43,7 kilodaltonů, nicméně tento protein obsahuje vysoké zastoupení aminokyseliny prolinu, který zpomaluje jeho migraci při SDS-PAGE \n\nVyskytuje se v genomu již velmi primitivních živočichů, jako jsou vločkovci, a má poměrně stabilní stavbu.\n\nProtein p53 reguluje expresi mnohých genů, které mohou kontrolovat růst buněk, apoptózu (programovanou buněčnou smrt), opravu DNA, stárnutí buněčných populací a angiogenezi (růst nových cév). p53 vyhledává na DNA poškozená místa a pokud takové najde, spustí transkripci genu p21, který zastaví dělení buňky, dokud není poškozené místo reparováno. Pokud to nelze, buňka spustí programovanou buněčnou smrt.\n\nFunkce proteinu p53 je regulována řadou mechanismů, například změnou poločasu jeho životnosti, protože v klidovém stavu je buňkami rychle degradován. Důležitou roli hraje protein Mdm2, který funguje jako ubiquitin E3 ligáza, připojuje tedy na p53 ubiquitin, což jej označuje pro degradaci na proteazomu. Kromě toho se p53 po vazbě na Mdm2 přesouvá z jádra do cytoplasmy, což dále blokuje jeho aktivitu.\n\nDalší způsob je regulace p53 fosforylací, kterou jsou posttranslačně modifikovány především jeho N-terminální a C-terminální domény, což zprostředkovávají jednak kinázy z třídy MAPkináz, které jsou aktivovány celou řadou stresových signálů (oxidativní stres, osmotický šok, zvýšená teplota, poškození membrány a další), jednak kinázy aktivované při poškození DNA.\n\nPo fosforylaci p53 se tento protein může vázat na koaktivátory transkripce, jako je p300 a PCAF, které mohou tento protein acetylovat a tím měnit jeho aktivitu na různých promotorech.\n\nVýznam p53 dokládá i to, že u téměř poloviny všech lidských nádorů je gen pro tento protein zmutovaný. Syndrom Li-Fraumeni je genetické onemocnění, při kterém se v rodině dědí mutace v genu p53 a dochází k vysoké incidenci nádorů v časném věku.\n"}
{"id": "436339", "url": "https://cs.wikipedia.org/wiki?curid=436339", "title": "Žemaitština", "text": "Žemaitština\n\nŽemaitština či žmudština (žemaitsky \"Žemaitiu ruoda\") je některými považována za pouhý dialekt litevštiny, jinými (hlavně obyvateli Žemaitska) za samostatný jazyk. Žemaitštinou mluví kolem 500 tisíc lidí, převážně obyvatel Žemaitska, z nichž značná část se považuje za příslušníky etnika Žemaitijů (kolik lidí mimo území Žemaitska hovoří žemaitsky, není známo). Žemaitština se vývojem více vzdálila od protobaltštiny než aukštaitské dialekty litevštiny. Největší zásluhu na tom má vliv kurštiny; severní Žemaité jsou přímými asimilanty jižních Kuršů.\n\nÚřední litevština → žemaitština\n\nSama žemaitština má několik dialektů, z nichž nejznámější jsou (poddialekty označeny \"1.\" a \"2.\"):\n\nŽemaitština má 7 pádů:\nProtože žemaitština (stejně jako litevština) nerozlišuje v žádném rodě životnost/neživotnost, má pro každý pád jen jednu pádovou otázku (rozdíl od češtiny). Standardní pořadí za 4. pádem se liší od českého:\n\n1.(nominativ) (vardėninks) (pádová otázka kas?), 2. (genitiv) (kėlmėninks) (p.ot. kuo?), 3. dativ (naudėninks) (p.ot. kam?), 4. (akuzativ) (galėninks)(p.ot. kon?), ~7. (instrumentál) (inagėninks)(p.ot. kou?), , ~6. (lokativ) (vėitėninks)(p.ot. kamė?), 5. (vokativ) (šauksmėninks) (pádové volání pro rod mužský: ē!, pro rod ženský: uo!).\nRozlišují se ještě tři tvary lokativu: \n6.a) inesiv (existence uvnitř) (plně \"oficiální\" tvar)\n6.b) iliativ (směřování dovnitř) \n6.c) aliativ (vėitėninks ēn.paš.) (p.ot. lėnk kuo?)(směřování k(nikoli dovnitř), používáno běžně)\n\nKe skloňování prvního typu patří podstatná jména, končící na -s, měkká na -s (např. veln's), -is, -īs.\n(ukázková tabulka, většinu dalších tabulek naleznete kliknutím vlevo na \"Žemaitėška\").\nJEDNOTNÉ ČÍSLO\nDVOJNÉ ČÍSLO\nMNOŽNÉ ČÍSLO\n\nKe skloňování druhého typu patří podstatná jména (mužského a ženského r.), končící na -ė (v některých dialektech žemaitštiny na -i), -ie, -a.\nvėišnė - višeň; varlie - žába; pīlė - kachna; diedė - strýček; rasa - rosa; muorka - mrkev.\nJEDNOTNÉ ČÍSLO\n\nDVOJNÉ ČÍSLO\n\nMNOŽNÉ ČÍSLO\n\nZakončení na -ės.\n\npėlės - hrad; dontės - zub\n\nZakončení na -os\n\nsūnos - syn\n\nJe typem zaniklého starobylého skloňování; zakončení na -ou, -ie i jinak. (šou - pes, doktie - dcera)\n\nMNOŽNÉ ČÍSLO\n\nDVOJNÉ ČÍSLO\n\nRozlišujeme zájmena osobní(aš, to, ons, ana)(já, ty, on, ona), zvratná (savė(m)s), ukazovací (I) (tas, ta, tuoks, tuokė), ukazovací (II) (pažīmamė̅jė) (kėts, kėta, pats, patė)(jiný/další, sám), tázací (katros, kelints).\n\nDVOJNÉ ČÍSLO\n\nJEDNOTNÉ ČÍSLO\n\nMNOŽNÉ ČÍSLO\n\n\n"}
{"id": "436341", "url": "https://cs.wikipedia.org/wiki?curid=436341", "title": "Milota z Dědic", "text": "Milota z Dědic\n\nMilota z Dědic († 1307) pocházel z významného rozrodu Benešoviců. Ti se ve 13. století rozdělili na pány z Bechyně, z Benešova, z Kravař, z Dubé, a z Dědic. \n\nMilotovým otcem byl Vok z Benešova (1219–1222). Milota měl pravděpodobně 7 bratrů. Nejstarší byl Beneš ze Cvilína, dalším byl Tobiáš z Bechyně (z Benešova), pozdější pražský biskup, dále Robert, který předčasně zemřel a Ondřej, zakladatel rodu z Tvorkova. Dalšími bratry pravděpodobně byli Vok z Kravař a Benešova, Zbyslav (zakladatel větve ze Štrálku) a Jan (zakladatel větve z Bučovic).\n\nRoku 1265 si zjednal král Přemysl Otakar II. pořádek a postavil se proti odbojné šlechtě. Milota byl zatčen společně se svým bratrem Benešem a rakouským šlechticem Otou z Meissova. Všichni byli uvězněni na hradě Veveří. Zatímco Milota byl uznán nevinným a propuštěn, zbývající dva byli popraveni. Milota se dokonce stal Přemyslovým přítelem, roku 1271 vystupoval jako svědek na mírové smlouvě s uherským králem Štěpánem V. Král ho též ustanovil zemským hejtmanem ve Štýrsku a udělil mu funkci moravského komorníka. Milota získal na Moravě v jižní části Drahanské vrchoviny území, na nichž založil hrad Dědice. S predikátem „z Dědic“ se Milota uvádí poprvé roku 1278. Nedlouho poté také získal Kvasice, kde nechal vystavět vodní tvrz dosud zachovanou ve hmotě dnešního zámku.\n\nVýznamným zlomem v Milotově životě byla bitva na Moravském poli (26. srpna 1278), po níž na něm ulpěla pohana zrádce (zdůrazňovaná zejména v dobách národního obrození, v ovzduší nevraživosti ke šlechtě). Nic takovéto ale neblahé Milotově roli nenasvědčuje. Už dva roky předtím, když v rakouských zemích vypuklo proti Přemyslově vládě povstání šlechty podporované Rudolfem Habsburským, musel se Milota se zbytky českých posádek ze Štýrska doslova probít na sever do Čech. I v nastalých dramatických časech, jež nakonec vyvrcholily konečným střetnutím, zachoval Milota králi věrnost a neúčastnil se odboje Vítkovců a Hrabišiců. V bitvě samotné mu byl svěřen čestný úkol vést první sled jízdy „železných pánů“ – a když jim během střetu vpadla nečekaně do boku záloha, pokusil se zřejmě zachránit situaci tím, že se skupinou rytířů útočníky objede a zaútočí na ně zezadu. Bohužel to mnozí pochopili jako ústup, vypukl ještě větší zmatek a bitva byla definitivně ztracena.\n\nV roce 1296 převzal Milota od svého bratra, biskupa Tobiáše, stavbu hradu Konopiště, kterou dokončili až jeho synové Beneš a Tobiáš (Dobeš). Roku 1302 Milota vlastnil hrad ve Strážnici, roku 1306 nechal zvelebit klášter v Benešově.\n\nZdá se, že Milotovi synové zůstali na Konopišti a opustili otcovy statky na Moravě, případně tam nechali pouze své purkrabí. Hrad v Dědicích a nový hrad Stagnov na Vyškovsku, jakožto i hrad Konopiště získali po smrti Beneše a Tobiáše Šternberkové, Strážnici zase vlastnili od roku 1328 příbuzní páni z Kravař. V držení Milotových potomků zůstaly pouze Kvasice.\n\n"}
{"id": "436345", "url": "https://cs.wikipedia.org/wiki?curid=436345", "title": "Loď bláznů", "text": "Loď bláznů\n\nLoď bláznů je alegorie, která protkává kulturu Západu již od starověku. Jedno z prvních užití nacházíme u Platóna, který alegorii použil v argumentaci proti demokracii. Podstata alegorie v Platónově podání spočívá v obrazu lodi bez kapitána, jejíhož velení se násilím chopili nepříčetní, lehkovážní pasažéři, kteří jsou vůči kurzu lodi neteční anebo jej neznají. Tento lítý dav je schopen zabít nebo omámit kohokoliv, kdo jim bude stát v cestě, a pravého kapitána znalého hvězd, větru a kormidlování, považuje za nepotřebného. Platón touto alegorií přiblížil kapitánovu situaci postavení filozofa a jeho odmítnutí státem. Platónův koncept stál u zrodu satirické literární skladby Loď bláznů (německy Narrenschiff, 1494) Němce Sebastiana Branta, při jejíž tvorbě se autor pravděpodobně inspiroval i mýtem o Argonautech. Brantova báseň se pro změnu stala inspirací pro slavný obraz Hieronyma Bosche, nesoucí stejný název. Brantova epická báseň vypráví o flotile „lodí bláznů“, která se vypravila z Basileje do ráje bláznů, Narragonie. Loď bláznů sloužila také jako parodizující a satirizující obraz katolické církve, nicméně různé obměny motivu lodi na více či méně symbolické cestě se v literatuře a výtvarném umění 15. století objevují opakovaně.\n\nAlegorie se ve 20. století chopil filozof Michel Foucault ve svých \"Dějinách šílenství\". Na obrazu lodi bláznů postavil interpretaci středověké a raně renesanční společnosti, která své stigmatizované členy, např. tuláky, chudé a nemocné, udržovala před svými branami (fyzickými i pomyslnými) a dávala jim tím status vyděděnosti a až posvátné izolovanosti. Foucault tedy na lodě bláznů pohlíží jednak jako na historický fakt, o jehož pravdivosti se spekuluje, a jednak jako na metaforu společenské hierarchie. Výklad jeho verze se tedy od té původní, Platónovy, radikálně liší.\n"}
{"id": "436347", "url": "https://cs.wikipedia.org/wiki?curid=436347", "title": "Komunitou podporované zemědělství", "text": "Komunitou podporované zemědělství\n\nKomunitou podporované zemědělství (zkratka KPZ) je socioekonomický koncept zemědělství a distribuce jídla. Typicky je tento model tvořen komunitou konzumentů a zemědělci, kteří poskytují konzumentům své produkty (ovoce, zeleninu, mléčné výrobky, maso) přímo, tedy bez mezičlánků jako jsou obchody, tržiště apod. Pěstitelé a konzumenti si tak poskytují navzájem podporu a sdílí spolu jak rizika, tak i výhody tohoto modelu. Konzumenti se tak stávají z pasivních příjemců potravin aktivními podílníky potravinového systému.\n\nKomunitou podporované zemědělství (u nás často chybně označované za tzv. \"bedýnkování\") má kořeny na počátku 70. let 20. století v Německu, Švýcarsku a Japonsku jako reakce na obavy ohledně bezpečnosti potravin a urbanizaci zemědělských ploch. V Evropě bylo mnoho zemědělských statků inspirováno ekonomickými myšlenkami Rudolfa Steinera. Roku 1965 byly v Japonsku v souvislosti se zvýšeným importem jídla a ztrátou orné půdy zahájeny první projekty podobného typu - teikei (提携) - avšak velmi pravděpodobně nesouvisející s těmi evropskými.\n\nVe Spojených státech amerických se myšlenka komunitou podporovaného zemědělství ujala roku 1984, kdy Jan Vander Tuin přinesl tento koncept z Evropy. Vander Tuin spoluzaložil projekt komunitou podporovaného zemědělství pod jménem \"Topinambur\". Nyní je v Severní Americe minimálně 1300 KPZ farem, odhady ale hovoří až o 3000.\n\nVe své nejformálnější podobě se komunitou podporované zemědělství zaměřuje na:\n\nTudíž, jednotlivci, rodiny nebo skupiny neplatí jednotlivé potraviny, ale za hospodaření, které je šetrné a společensky odpovědné. Nedostávají také \"x\" kilogramů produktů, ale přijímají každý týden to, co je zrovna v dané sezóně zralé. Tento přístup eliminuje marketingová rizika a náklady na čas a lidské zdroje, a umožňuje se zemědělcům zaměřit na kvalitu půdy, úrody, zvířat - a na službu zákazníkům.\n\nTypicky se jedná o malá, nezávislá a rodinná hospodářství. Nejčastěji se obchoduje s ovocem a zeleninou. Mnoho těchto statků praktikuje ekologické a biodynamické zemědělství, vyhýbající se pesticidům, anorganickým hnojivům a geneticky modifikovaným plodinám. Cena je většinou porovnatelná s konvenčně (průmyslově) produkovanými potravinami, protože je snížena o tu část výrobního procesu, která stojí mezi zemědělcem a koncovým zákazníkem (velkoodběratel, supermarket, dopravce, …).\n\n\nVe světě existuje mnoho variací komunitou podporovaného zemědělství:\n\n\n\n"}
{"id": "436353", "url": "https://cs.wikipedia.org/wiki?curid=436353", "title": "Masutacu Ójama", "text": "Masutacu Ójama\n\nMasutatsu Oyama (23. července 1923 - 24. dubna 1994), původním jménem Hyung Yee, byl korejský karatista, který většinu svého života prožil v Japonsku.\n\nNarodil se v korejském městě Kinje. Již v devíti letech začal studovat čínské bojové umění Kempo a to jak v jeho čínském, tak i korejském stylu. V patnácti letech odchází do Japonska za účelem studovat bojová umění a sporty, především Judo a Karate-Do. Osobně se setkává s mistrem Gičinem Funakošim a po jeho boku se učí Šótókan karate. Ójama svou pílí a úsilím již ve čtrnácti letech získává 1. Dan ze Šótókan Karate-Dó, v sedmnácti 2. Dan a ve svých dvaceti letech je držitelem 4. Danu. V době, kdy získal 4. Dan ze Šótókan Karate se začíná přeorientovávat a zaměřovat na cvičení Judo a pod vedením Džigora Kana získává 4. Dan také z Juda. Po druhé světové válce vyhledává senseie So Nei Chu - jednoho z největších mistrů a autorit Goju - Ryu Karate. So Nei Chu se stává pro Ójamu díky své fyzické zdatnosti, moudrosti a duchovnímu rozhledu vzorem a Ójama se vydává na cestu bojovníka, na cestu \"DO\". Ójama se se svým studentem na doporučení mistra So Nei Chu vydává na tři roky mimo civilizaci, aby trénoval své tělo a ducha bez rušivých elementů okolního světa a začíná se věnovat tvrdému tréninku, jeho student tento způsob života vzdává již po šesti měsících a vrací se zpět do města. Ójamu po čtrnáct měsíců zásobuje jídlem jeho přítel, ale když už ani on mu nemůže pomáhat, tak Ójama své cvičení v osamocení končí a vydává se na návrat do civilizace. Několik měsíců na to, v roce 1947 vyhrává mistrovství Japonska v Karate. Nicméně myšlenka, že nedokončil svůj tříletý výcvik ho neustále pronásledovala a znovu se rozhodl zasvětit svůj život Karate. Znovu opouští civilizaci a usazuje se v Čibě, prefektuře na duchovním místě zvaném Kijozumi. V tomto období byl doslova posedlý fanatismem a běžně trénoval 12 hodin denně bez jediné přestávky. Cvičení v ledové vodě vodopádu, údery do stromu, který mu sloužil jako makiwara (巻藁), rozbíjení říčních kamenů nebo stovky skoků přes vzrostlé keře, bylo jednou z jeho fyzických činností. Po osmnácti měsících tréninku na hranicích lidských možností se Ójama vrací, tentokrát spokojen s tím, že má pod kontrolou svůj vlastní život.\n\nV roce 1950 se Ójama rozhoduje pro propagaci svého stylu Kyokushin, prozatím na území Japonska a začíná bojovat například s býky. Bylo zdokumentováno 52 zápasů s býky, z toho tři zabil a ostatním zurážel rohy. Po roce 1952 odjíždí Ójama svůj styl demonstrovat do USA, kde během svého pobytu přijal výzvu všech 270 protivníků všech možných stylů a kategorií. Z toho všechny souboje vyhrál a drtivou většinu soupeřů vyřadil z boje již po několika sekundách zápasu. Tímto si v USA vysloužil přezdívku \"God Hand\". V roce 1957 si Ójama registruje Kyokushinkai a jeho organizace má 700 členů, nicméně mnoho z nich brzy Kyokushinkai opouští. Kyokushinkai je do dnes považován za nejtvrdší styl Karate-Dó, není to ale jen otázka tvrdých úderů, síly a vytrvalosti. Je to hlavně spirituální efekt a celkové požadavky na morálku tréninku. Oyama umírá na rakovinu plic 24. dubna 1994, ve svých 71 letech.\n\n"}
{"id": "436360", "url": "https://cs.wikipedia.org/wiki?curid=436360", "title": "Vraní Hora", "text": "Vraní Hora\n\nVraní Hora je zřícenina hradu v okrese Svitavy asi 1 km západně od Vranové Lhoty. Od roku 1964 je chráněna jako kulturní památka. \n\nPrvní písemná zmínka pochází z roku 1277, kdy si královna Kunhuta stěžuje biskupu Brunovi ze Schauenburku, že jí Boreš z Rýzmburka ničí její statky kolem hradu. K roku 1351 patřilo k hradu osm vsí. Jeho funkce byla zároveň ochranná, neboť údolím procházely obchodní karavany. Roku 1355 prodali Záviš a Vilém z Rychmburka zboží Ješkovi z Boskovic, jehož vnuk Jan Ozor vystoupil proti markraběti Joštovi. Trestná výprava proti Ozorovým hradům roku 1389 přinesla patrně zkázu i Vraní Hoře. Při zástavě vranohorského zboží pánům z Vildenberka roku 1406 se již připomíná tvrz ve Vranové Lhotě, která nahradila vypálený hrad.\n\nSamotný hrad byl tvořen oválem o rozměrech 46 x 38 metrů, chráněn byl silnou zdí a čtyřhrannou věží. Do současnosti zůstaly zachovány pouze zbytky zdiva.\n\n\n"}
{"id": "436366", "url": "https://cs.wikipedia.org/wiki?curid=436366", "title": "Morčata (román)", "text": "Morčata (román)\n\nMorčata je román od spisovatele Ludvíka Vaculíka z roku 1970.\n\nRomán pojednává o bankovním úředníkovi, který je v práci vystavován velkému tlaku a proto doma chová morčata, s kterými experimentuje a týrá je. Dílo poukazuje, kam až je člověk schopen zajít pod nátlakem: jak se společnost chová k nám, tak se chováme my k jiným.\n\nNápadný je kontrast mezi dějem (v podstatě jde o thriller) a použitými parodickými jazykovými prostředky, které zasahují i do syntaxe a lexika.\n\nKniha byla v roce 1970 vyřazena z edičního plánu nakladatelství Československý spisovatel. Poprvé vyšla v roce 1973 samizdatem jako první svazek Vaculíkovy edice Petlice. V roce 1977 ji vydalo exilové nakladatelství '68 Publishers. V Československu vyšla až v roce 1991. Kniha byla přeložena do angličtiny, francouzštiny a němčiny.\n"}
{"id": "436372", "url": "https://cs.wikipedia.org/wiki?curid=436372", "title": "MTU", "text": "MTU\n\nZkratka MTU může znamenat:\n\n"}
{"id": "436375", "url": "https://cs.wikipedia.org/wiki?curid=436375", "title": "Expedice 20", "text": "Expedice 20\n\nExpedice 20 byla dvacátou expedicí Mezinárodní vesmírné stanice. Expedice byla zahájena příletem kosmické lodě Sojuz TMA-15 ke stanici 29. května 2009. Posádka Sojuzu doplnila stávající stálou posádku na ISS (Expedice 19). Poprvé v historii začalo stanici dlouhodobě obývat šest kosmonautů. Velitelem Expedice 20 byl Gennadij Padalka.\n\nSojuz TMA-14 a Sojuz TMA-15 připojené k modulu Zarja sloužily u ISS jako záchranné lodě.\n\nZdroj pro tabulku: NASA\n\n\n27. května odstartovala z kosmodromu Bajkonur kosmická loď Sojuz TMA-15. 29. května se Sojuz spojil s Mezinárodní vesmírnou stanicí, kde kosmonauty očekávala posádka Expedice 19. Po příletu se označení mise změnilo na Expedice 20 a poprvé v historii stanice začalo ISS dlouhodobě obývat šest kosmonautů.\n\nDne 5. června 2009 byl na programu výstup do kosmu v rámci příprav na připojení ruského modulu MRM-2 pro připojení dalších lodí Sojuz a Progress. Během výstupu astronauti Gennadij Padalka a Michael Barratt připevnili na horni uzel modulu Zvezda setkávací terč, dvě sestavy antén Kurs a kabeláž pro antény Kurs. Pak Barratt pořídil snímky ruské části stanice, přičemž byl upoután na konci manipulátoru Strela-2 ovládaného Padalkou. Výstup začal 7:52 UTC a skončil 12:46 UTC. Trval 4 hodiny a 54 minut.\n\nJak už napovídá název výstupu ( – Aktivita ve stanici), probíhal zevnitř stanice, konkrétně v přechodové části mezi moduly Zvezda a Zarja (v průběhu výstupu dehermetizované). Proběhl 10. června a astronauti měli za úkol vyměnit víko horního uzlu modulu Zvezda za víko se setkávacím naváděcím kuželem pro MRM-2. Tím byly přípravy na připojení MRM-2 hotovy. Tento výstup trval pouze 12 minut, zúčastnili se ho Padalka a Barratt.\n\nZásobovací loď Progress M-02M naplněná odpadem byla 30. června 2009 v 18:29 UTC od komplexu odpojena a přešla na samostatnou parkovací dráhu. Později se ke stanici znovu přiblíží, aby otestovala nový naváděcí systém, který na modul Zvezda namontovali astronauti Barratt a Padalka při výstupu EVA-1. Poté bude Progress naveden do hustých vrstev atmosféry, kde zanikne.\n\nAby se uvolnil port na modulu Zvezda, ke kterému se na konci července 2009 připojí nová zásobovací loď Progress M-67, bylo nutno přeparkovat loď Sojuz TMA-14 na nové místo u modulu Pirs (uvolněný odletem Progressu M-02M). Tento manévr proběhl úspěšně 2. července 2009 od 21:29 do 21:55 UTC. Kosmickou loď řídil Gennadij Padalka, spolu s ním byli na palubě Sojuzu astronauti Michael Barratt a Kóiči Wakata.\n\n15. července 2009 odstartoval raketoplán Endeavour s japonskou plošinou JEF, kterou pak astronauti namontovali na modul Kibo. Raketoplán se ke stanici připojil 17. července. Po otevření průlezu mezi raketoplánem a ISS bylo na stanci rekordních 13 astronautů. Při prvních třech ze čtyř výstupů do vesmíru se nepodařilo splnit všechny úkoly a tak při čtvrtém výstupu astronauti měli dost práce, přesto všechny práce nedodělali a do programu byl zařazen další, pátý výstup. 28. července se raketoplán od stanice odpojil. S přistáním se počítá 31. července.\n\n"}
{"id": "436376", "url": "https://cs.wikipedia.org/wiki?curid=436376", "title": "Boreopterus", "text": "Boreopterus\n\nBoreopterus (\"severní křídlo\") byl rodem ptakoještěra, žijícím v období spodní křídy na území dnešní čínské provincie Liao-ning. Tento pterodaktyloidní ornitocheirid byl popsán na základě materiálu, označovaného jako JZMP-04-07-3. Jedná se o bezmála kompletní lebku i postkraniální kostru. Lebka měří 23,5 cm na délku a celkové rozpětí křídel činí 145 cm. Zajímavostí tohoto druhu jsou početné a poměrně velké zuby. Na každé straně v horní i dolní čelisti bylo nejméně 27 zubů, což je neobvykle vysoký počet.\n\nPodle většiny studií patří \"Boreopterus\" mezi ornitocheiroidy. Je však také možné, že spolu s příbuzným rodem \"Feilongus\" tvoří samostatný klad. Z tohoto důvodu byla pro oba rody ustanovena nová čeleď Boreopteridae.\n\nOrnitocheiroidi jako byl \"Boreopterus\" byli podle obecné představy plachtícími letci, podobně jako třeba dnešní albatrosi. Využívali zřejmě vzestupných vzdušných proudů a dokázali takto cestovat na dlouhé vzdálenosti.\n\n\n"}
{"id": "436385", "url": "https://cs.wikipedia.org/wiki?curid=436385", "title": "Arnold Layne", "text": "Arnold Layne\n\n„Arnold Layne“ je skladba britské rockové skupiny Pink Floyd napsaná kytaristou a zpěvákem Sydem Barrettem. Jako první singl kapely byla vydána v březnu 1967 a v britské hudební hitparádě se dostala nejvýše na 20. místo.\n\nPíseň pojednává o transvestitovi, jehož hlavní zábavou je kradení ženského oblečení a spodního prádla z prádelních šňůr. Téma je založeno na skutečné události, kdy Watersova a Barrettova matka pronajímaly v Cambridgi byty studentkám, kterým se ztrácelo sušící se prádlo. Toto poněkud kontroverznější téma zapříčinilo, že i přesto, že se singl dostal do Top 20, jej Radio London, Radio Caroline i BBC odmítly hrát.\n\nPíseň byla pod dohledem producenta Joea Boyda nahrána 29. ledna 1967 v londýnských Sound Techniques Studios, už od počátku byla zamýšlena jako první singl skupiny. Jenže 1. února téhož roku podepsali Pink Floyd smlouvu s vydavatelstvím EMI, které v té době chtělo využívat pouze vlastní producenty a pro Pink Floyd vyčlenilo Normana Smithe. Ten chtěl nahrát v EMI Studios novou verzi písně, s čímž Waters i Wright souhlasili, ale Barrett, přestože nebyl s původní nahrávkou zcela spokojen, byl proti, takže další nahrávání se již neuskutečnilo.\n\nPrvní doložený koncert, kde Pink Floyd zahráli píseň „Arnold Layne“, se konal 6. dubna 1967 v anglickém Salisbury. Na koncertním repertoáru ale byla ještě dříve, neboť podle producenta Joea Boyda musela být skladba pro nahrávání zkrácena, její živé verze totiž dosahovaly s rozsáhlou střední instrumentální částí i 15 minut. Naopak poslední zaznamenaný koncert s touto písní se uskutečnil 6. října 1967 v Brightonu.\n\nPíseň „Arnold Layne“ vyšla jako singl v mono verzi (katalogové číslo: Columbia EMI DB 8156) s B stranou „Candy and a Currant Bun“ ve Spojeném království dne 10. března 1967 jako vůbec první oficiální nahrávka Pink Floyd, v USA (pod katalogovým číslem Tower 333) vyšla 24. dubna téhož roku. Ačkoliv skladba nevyšla na žádném řadovém albu, byla vydána na kompilacích \"The Best of the Pink Floyd\" (1970), \"Relics\" (1971), \"Works\" (1983; zde v simulovaném stereu), \"\" (1997), \"\" (2001) a \"An Introduction to Syd Barrett\" (2010). Také se objevila na bonusovém CD \"The Early Singles\" box setu \"Shine On\" (1992) a bonusovém třetím CD reedice alba \"The Piper at the Gates of Dawn\" z roku 2007.\n\nNa sólovém turné Radio K.A.O.S. Rogera Waterse v roce 1987 byl během představení pouštěn původní videoklip z roku 1967 s originální zvukovou stopou, nejednalo se tedy o živé předvedení písně. Na koncertní setlist se skladba „Arnold Layne“ opět dostala až v roce 2006 při sólovém turné Davida Gilmoura On an Island Tour. Poprvé zazněla na koncertě 17. dubna 2006 v kalifornském Oaklandu a v repertoáru vydržela do londýnského vystoupení 31. května téhož roku. Zahrána byla i na některých později doplněných Gilmourových letních koncertech, konkrétně 31. července ve Vienne a 12. srpna 2006 v Benátkách. Nahrávky z londýnských koncertů 29. až 30. května 2006 vyšly koncem téhož roku jako živý singl „Arnold Layne“, pocta tentýž rok zemřelému Barrettovi. Tato vystoupení byla též filmována a v roce 2007 vydána jako videozáznam \"Remember That Night\".\n\nDne 10. května 2007 zahráli Pink Floyd ve složení David Gilmour, Rick Wright a Nick Mason píseň „Arnold Layne“ na koncertě Madcap's Last Laugh na počet Syda Barretta v londýnském Barbican Centre. V roce 2018 byla skladba zařazena na program debutového turné skupiny Nick Mason's Saucerful of Secrets.\n\nV první polovině roku 1967 vznikl též černobílý videoklip písně „Arnold Layne“, který natočil režisér Derek Nice na pobřeží Sussexu, na pláži Wittering. Vystupují v něm všichni čtyři tehdejší členové skupiny a pátá osoba, která je nakonec odhalena jako figurína. Poprvé byl vysílán 21. května 1967 ve francouzské televizi ORTF 2.\n\n\n"}
{"id": "436388", "url": "https://cs.wikipedia.org/wiki?curid=436388", "title": "Tsaagan", "text": "Tsaagan\n\nTsaagan je rodem vyhynulého dromeosauridního dinosaura, který žil v období svrchní křídy na území dnešního Mongolska. Tento zástupce podčeledi Velociraptorinae je znám z dobře zachované lebky a krčních obratlů, popsaných paleontologem Markem Norellem v prosinci roku 2006 (IGM 100/1015). Nepočítaje izolované zuby, představuje tento teropod jediného dromeosaurida, známého z oblasti Ukhaa Tolgod (přestože je odtud znám také populární \"Velociraptor\"). S délkou 1,8 až 2 metry a hmotností kolem 15 kilogramů patřil k menším teropodům.\n\nMezi živočichy, kteří sdíleli stejné životní prostředí s tsaaganem lze uvést dinosaury rodu \"Protoceratops\" a \"Shuvuuia\", dva savci rodu \"Zalambdalestes\" a \"Kryptobaatar\", několik ještěrů a dva dosud nepopsaní dinosauři - troodontid a dromeosaurid.\n\nDruhové jméno \"Tsaagan mangas\" je odvozeno od mongolského slova pro \"bílou příšeru\" (legendární monstrum), jde však o špatný přepis původního slova Tsagaan.\n\n"}
{"id": "436398", "url": "https://cs.wikipedia.org/wiki?curid=436398", "title": "Ochrana sbírkových předmětů", "text": "Ochrana sbírkových předmětů\n\nOchrana sbírkových předmětů se zabývá zajištěním sbírkových předmětů před negativními vlivy okolního prostředí, a to jak proti fyzikálním a chemickým jevům, jako je světlo nebo vlhkost, tak proti biologickým škůdcům. Prvním krokem ochrany je analýza možných rizik. Následně je vypracován bezpečnostní plán a nakonec jsou provedeny jednotlivé úkony s cílem co možná nejvíce redukovat rizika.\n\n\nExistuje mnoho zdrojů umělého světla, přičemž je jejich použití v muzeích více či méně vhodné. Žárovky mají nevýhodu, že obsahují podíl UV záření, i když jde o relativně malé hodnoty. U halogenových žárovek se zvyšuje světelný tok asi o 30% procent a zároveň dosahuje dvojnásobné životnosti oproti běžné žárovce, ale je zde ovšem vyšší podíl UV záření, proto je nutné použít filtry. Tyto halogenové žárovky jsou součástí různých reflektorů, které jsou používány ve výstavnictví. Halogenidové výbojky mají vysoký světelný výkon, dlouhou životnost a vyzařují málo tepla. Velkou nevýhodou u nich je vysoký podíl UV záření, kdy je naprostou nezbytností jeho filtrace. Optická vlákna jsou velmi vhodným prostředkem pro osvětlení muzejních vitrín, kdy nedochází k zahřívání, vlákna zároveň nevedou UV záření a mohou být ohýbány podle potřeby. Podstatnou nevýhodou je ovšem jejich cena.\n\nPro ochranu sbírkových předmětů je důležitá intenzita a délka osvětlení, neboť se jedná o kumulativní a nevratný jev, kdy dochází například k blednutí barev. Zde je například řešením omezená délka vystavení předmětu. Na ochranu proti UV záření existují speciální folie, které mají ale pouze omezenou životnost a je nutné je pravidelně obměňovat. Další možností snížení negativních následků je umístění světelného zdroje mimo vlastní vitrínu nebo použití rozptýleného světla.\n\nVelice důležitá je také intenzita osvětlení, kdy existují 3 kategorie předmětů:\n\n\nMalá relativní vlhkost je pro sbírkové předměty stejně škodlivá jako příliš velká relativní vlhkost. Ideální stav se pohybuje mezi 40 až 60% (pro anorganické materiály o něco méně, mezi 30 a 40%). Kromě toho je také velice důležitá její stabilita. Zvýšená vlhkost může být způsobena pohybem návštěvníků v expozici při nedostatečném odvětrávání. V tomto případě je řešením omezit počet návštěvníků nebo používat odvlhčovače.\n\n"}
{"id": "436404", "url": "https://cs.wikipedia.org/wiki?curid=436404", "title": "Martín Luis Guzmán", "text": "Martín Luis Guzmán\n\nMartín Luis Guzmán (6. října 1887, Chihuahua – 22. prosince 1976, Mexiko) byl mexický prozaik a novinář první poloviny 20. století.\n\nNarodil se v Mexiku, jeho rodiči byli Martín Luis Guzmán Rendón a Carmen Franco Terrazas. Guzmán je společně s Marianem Azuelem považován za průkopníka revolučního románu, žánru inspirovaného zkušenostmi mexické revoluce z roku 1910. V letech 1914 až 1934 žil v exilu v Madridu a v New Yorku. \n\nJeho díla \"El aguila y la serpiente\" (1928, \"Orel a had\") a \"La sombra del caudillo\" (1929, česky jako \"Krvavý déšť\") zobrazují mexickou revoluci a její politické důsledky, které Guzmán poznal a osobně sa na nich podílel. Roku 1914 působil několik měsíců pod přímým velením generála Pancha Villy, jehož pětidílný životopis pod názvem \"Memorias de Pancho Villa\" (1936-1951) později napsal.\n\n\n\n"}
{"id": "436405", "url": "https://cs.wikipedia.org/wiki?curid=436405", "title": "Sandis Ozoliņš", "text": "Sandis Ozoliņš\n\nSandis Ozoliņš (* 3. srpna 1972, Riga, Lotyšská SSR, Sovětský svaz) je bývalý lotyšský hokejový obránce.\n\nVe svých 18 letech začal hrát v dresu Dynama Riga sovětskou hokejovou ligu. V roce 1991 byl draftován v 2. kole na celkově 30. místě týmem San Jose Sharks. Od počátku sezóny 1991/92 hrál ještě v Rize, ale na její druhou polovinu odešel do USA do nižší ligy IHL. S týmem Kansas City Blades ještě stihl vyhrát ročník 1991/92.V sezóně 1992/1993 začal hrát v NHL za tým San Jose Sharks, který ho získal již zmíněným draftem. 30. prosince 1992 si však zranil koleno a vynechal kvůli tomu zbytek sezóny. Další sezónu už sehrál celou a připsal si 64 kanadských bodů. V té sezóně si také poprvé zahrál v zápase největších hvězd ligy NHL All-Star Game, ve kterém dal za tým Západní konference 2 góly a zaznamenal 1 asistenci. V sezóně 1994/95, která byla kvůli výluce NHL kratší, se mu už dařilo méně. Kvůli průtahům při podpisu smlouvy se San Jose Sharks nastoupil v sezóně 1995/96 opět v IHL v týmu San Francisco Spiders. Po dohodě za San Jose Sharks v NHL sice nastoupil, odehrál ale jen 7 zápasů. 26. října 1995 byl vyměněn do Colorada Avalanche za Owena Nolena. S klubem Colorado Avalanche vyhrál Presidents' Trophy pro nejlepší tým základní části NHL, dále Clarence S. Campbell Bowl pro nejlepší tým Západní konference NHL a nakonec i Stanley Cup. V sezóně 1996/97 byl úspěšný i individuálně - hrál v NHL All-Star Game (3 asistence), po sezóně byl nominován do All-Star týmu sezóny NHL. V sezóně 1997/98 patřil opět k nejlepším ofenzivním obráncům NHL a opět hrál v All-Star Game, stejně jako v sezónách 1999/2000, 2000/01 (1 asistence), 2001/02 (1 asistence).24. června 2000 byl vyměněn spolu s výběrem ve 2. kole draftu 2000 (Tomáš Kůrka) do týmu Carolina Hurricanes za Nolana Pratta společně s výběry v 1. (Václav Nedorost) a 2. kole (Jared Aulin) draftu 2000 a s výběrem ve 2. kole draftu 2000 (Agris Saviels). V sezóně kdy hrál poprvé za Carolinu Hurricanes, byl opět jedním z nejlépe útočících obránců NHL a hrál v NHL All-Star Game v Denveru ve státě Colorado (1 asistence). V polovině sezóny 2001/02 ho Carolina Hurricanes vyměnila společně s Byronem Ritchiem do týmu Florida Panthers za Breta Hedicana, Kevyna Adamse a Tomáše Malce. V sezóně 2002/2003 opět měnil působiště, když ho Florida vyměnila společně s Lancem Wardem do týmu Mighty Ducks of Anaheim za Pavla Trnku, Matta Cullena a výběr ve 4. kole draftu 2003 (James Pemberton).V té sezoně také hrál naposledy v NHL All-Star Game. Celkem sehrál 7 zápasů All-Star Game, ve kterých zaznamenal 8 kanadských bodů za 2 góly a 6 asistencí. 19. prosince 2003 si zranil rameno a vynechal většinu sezóny 2003/04. K častým zraněním se v této době přidaly i problémy s alkoholem. 30. prosince 2005 nastoupil léčbu závislosti.V roce 2006 byl vyměněn z Anaheimu do New York Rangers za 3. kolo draftu (John DeGray). V květnu 2006 byl přistižen policejní kontrolou poblíž New Yorku při řízení pod vlivem alkoholu. 3. října 2006 si zranil koleno a chyběl podstatnou část sezóny 2006/07. 19. října 2007 podepsal smlouvu s týmem Worcester Sharks, hrajícím nižší severoamerickou ligu AHL, kde hrál pouze ve 2 zápasech. 2. listopadu 2007 podepsal smlouvu se San Jose Sharks, kde svoji kariéru v NHL začínal. Po sezóně 2007/08 se stal tzv. volným agentem (hráčem bez smlouvy).\n\nPoté, co vynechal sezónu 2008/09, před kterou oznámil ukončení kariéry, podepsal roční smlouvu s lotyšským týmem Dinamo Riga, který hrál ve východoevropské KHL. V týmu ihned převzal roli kapitána a stal se hvězdou a ikonou týmu. V týmu dvakrát prodloužil smlouvu a po třech sezónách, ve kterých hrál pokaždé v utkání hvězd, podepsal smlouvu v novém angažmá s týmem Atlant Mytišči. I zde převzal roli kapitána. Po roce se vrátil zpět do Rigy, kde po sezóně 2013/14 ukončil svojí bohatou kariéru.\n\nV roce 1991 hrál za Sovětský svaz na MS juniorů, kde získal stříbrnou medaili. Na MS juniorů 1992 získal mistrovský titul. Během turnaje došlo k rozpadu SSSR a tým se přejmenoval na Společenství nezávislých států. Ozoliņš a Sergej Žoltoks pocházeli z Lotyšska, které se členem SNS nestalo. To vedlo k protestům dalších týmů, ty ale byly zamítnuty.Za samostatné Lotyšsko hrál poprvé na MS 2001 v Německu. Lotyšsko se 13. místem udrželo v elitní skupině MS, Ozoliņš týmu přispěl 6 asistencemi.Na ZOH 2002 v Salt Lake City hrál pouze v jediném zápase (zaznamenal v něm 4 asistence). V témže roce se zúčastnil i MS ve Švédsku. Během výluky NHL v roce 2004 nastoupil v kvalifikaci na ZOH 2006. Lotyšsko postoupilo, Ozoliņš hrál i v hlavním turnaji v Turíně.Po přistižení při řízení pro vlivem alkoholu oznámil trenérovi lotyšské reprezentace, že ukončil kariéru. Toto tvrzení však vzal později zpět.\n\nV roce 2013 se za Lotyšsko zúčastnil kvalifikace na ZOH 2014. Ta se týmu povedla a dostali se na turnaj. Také toho se Ozoliņš zúčastnil. Při zahajovacím ceremoniálu v Soči se stal vlajkonošem lotyšského týmu. Stal se kapitánem týmu a i přesto, že vyšel bodově naprázdno, tak nechal dobrý dojem.\n\n\n\n"}
{"id": "436409", "url": "https://cs.wikipedia.org/wiki?curid=436409", "title": "Západní Chan", "text": "Západní Chan\n\nDynastie Západní Chan (西漢) byla dynastie císařů vládnoucí Číně v období let 202 př. n. l. až 9 n. l a vystřídala tak u moci krátkodobou, ale významnou dynastii Čchin. Hlavní město se nacházelo v Čchang-anu - dnešním Si-anu. \nNejznámějším císařem této dynastie byl Wu-ti (vládl v letech 141–86 př. n. l.). Za jeho vlády dosáhla Čína největších úspěchů. Kočovné kmeny Asijštích Hůnů (Siung-nuové) kteří do té doby Chany terorizovaly (Číňané s nimi např. uzavírali sňatky), byly vytlačeny na východ. \nRovněž bylo rozšířeno území, což napomohlo obchodu. Na západ sahala tehdejší Čína až k řekám Syrdarja a Amudarja, rovněž byla připojena severní Korea a jižní Mandžusko. \n\nObchodovalo se s hedvábím a do Číny byla přivezena např. vinná réva. \n\nZápadní Chan končí rokem 9 n.l. Již koncem 1. století př. n. l. se k moci dostával rod Wang, rod císařovny-vdovy Wang Čeng-Ťün. Vnuk císařovny-vdovy Wang Mang se stal regentem a následně se prohlásil císařem nové („obnovené“) dynastie Sin. Tím byla dynastie Chan přerušena na 15 let. Potomci dynastie Chan se však v období lidových bouří a povstání rudých obočí dostali k moci zpět, toto období bývá označováno jako pozdní Chan nebo Východní Chan.\n"}
{"id": "436412", "url": "https://cs.wikipedia.org/wiki?curid=436412", "title": "Dynastie Sin", "text": "Dynastie Sin\n\nDynastie Sin (新) byla čínská dynastie, vládnoucí v letech 8–23 n. l., která přerušila vládu úspěšné dynastie Chan.\n\nJediný vládce této dynastie, Wang Mang, byl císařovým příbuzným a bývalým regentem nezletilého následníka trůnu a k moci se dostal palácovým převratem. Zahájil rozhodné reformy, které ovšem kopírovaly opatření mnohem starších dynastií. Snažil se obnovit občinové vlastnictví půdy, to se ale nepodařilo realizovat. Zakazoval obchod s půdou a otroky, počet státních otroků se ale za jeho vlády prudce zvýšil. Na posílení příjmů zavedl státní monopoly na víno a využívání důlních a vodních bohatství, zrušil platnost starých mincí a zavedl nové.\n\nČastým problémem pro císaře byla rolnická povstání, která bylo stále obtížnější potlačovat. Rolníci byli chudí a reformy zhoršily jejich postavení, zejména omezením možností vedlejších příjmů prostřednictvím monopolů, znehodnocením mincí a zesílením policejního a úřednického aparátu, často zneužívajícího své postavení. Povstání navíc podněcovali potomci bývalé dynastie Chan. Situaci dále zhoršilo opakované protrhávání hrází řekou Chuang-che. Roku 11 vyvrcholilo úplnou změnou dolního toku této řeky, jež se začala dělit na dvě ramena, která odřízla poloostrov Šang-tung od zbytku Číny. Obrovské záplavy vyústily v hladomor, který vedl k exodu zbídačeného obyvatelstva do dalších oblastí. Další povstání proto nabyla živelného charakteru a rychle se šířila na rozsáhlých územích.\n\nNejznámější je povstání z roku 18 n. l., povstání „Rudých obočí“. Vedl jej rolník Fan Čchung, jehož stoupenci se od ostatních odlišovali tím, že měli obočí nabarveno rudou barvou. Wang Mangova obrovská armáda nedokázala oddíly „Rudých obočí“ porazit, vojáci se k nim dokonce přidávali. Jiné povstalecké oddíly vedené potomky bývalé dynastie Chan využily situaci, roku 23 dorazily do hlavního města Čchang-an, dobyly palác a zabily Wang Manga, čímž dynastie Sin skončila.\n\nPotomci bývalé dynastie Chan se poté soustředili na potlačení lidového hnutí. Po dvou letech se jim podařilo starou dynastii obnovit, obnovená linie se nazývá Východní Chan nebo Pozdní Chan. Povstání „Rudých obočí“ bylo definitivně potlačeno až v roce 29.\n"}
{"id": "436414", "url": "https://cs.wikipedia.org/wiki?curid=436414", "title": "Východní Chan", "text": "Východní Chan\n\nDynastie Východní Chan (東漢) byla čínským panovnickým rodem vládnoucím v letech 25–220. Fakticky se jednalo o obnovení moci dřívější dynastie Chan (známé nyní jako Západní Chan) po svržení 15 let působící dynastie Sin. Na trůn byl roku 25 n. l. dosazen nový císař – Liou Siou. Dynastie Východní Chan však nedosáhla takové slávy, rozmachu a rozkvětu jako Západní Chan. Země značně upadala a svědčí o tom i fakt, že císaři, kteří panovali v letech 25–189, byli ve věku 100 dní až 15 let. \n\nTo napomohlo četným politickým lstím a do vlády se mohl zapojit kdokoli vypočítavý od dvora, často šlo i o rodiny dvorních eunuchů. Vznikaly četné sekty, nejznámější je sekta zvaná Cesta velkého klidu. Její příslušníci nosili kolem hlavy žluté šátky – odtud název pro jejich povstání – povstání žlutých turbanů. Tím největším bylo povstání roku 184, které otřáslo celou Čínou a v jejím důsledku došlo k destabilizaci mocenské situace. Pozice císařů od té doby zůstala labilní po zbývající čtyři desetiletí a nestabilita císařství vedla ve svém závěru až k rozpadu na tři samostatné státy – v takzvaném Období tří říší vystřídala dynastii Chan tři soupeřící království: severní Wej, jihozápadní Wu a jižní Šu.\n\nZvláště poslední císaři dynastie Chan měli moc již jen zcela formálně, ve skutečnosti byli rukojmími mocného generála Cchao Cchaoa, který „jejich jménem“ centralizoval ochromenou státní moc. Dosáhl sjednocení celého severu tehdejší Číny pod své vedení a to až po řeku Jang-c’-ťiang (Modrá řeka) na jihu. Cchao Cchao pokračoval ve své expanzi směrem na jih, avšak na přelomu let 208/209 v bitvě \"u červených útesů\" (známa též pod názvem Bitva v Chibi – 赤壁之战) prohrál proti koalici jižních vládců Liu Peie a Sun Čchűana, čímž došlo k faktickému rozdělení sfér vlivu mezi tyto tři mocné, v předzvěsti období tří království. Roku 220 syn a dědic Cchao Cchaoa, Cchao Pi zbavil posledního císaře dynastie i formálního postavení a prohlásil se prvním císařem dynastie Wej.\n"}
{"id": "436415", "url": "https://cs.wikipedia.org/wiki?curid=436415", "title": "Homomonument", "text": "Homomonument\n\nHomomonument je památník v centru Amsterdamu na náměstí \"Westermarkt\" poblíž kostela Westerkerk. Byl vybudován podle návrhu nizozemské umělkyně Karin Daan. Je věnován jednak všem homosexuálním lidem, kteří byli na základě své sexuální orientace utlačováni nebo zabiti a také těm, kteří aktivně vystupují proti nenávisti a útlaku a bojují za svobodu a rovnoprávnost LGBT komunity. Jedná se o první pomník svého druhu na světě.\n\nHomomonument se skládá ze tří rovnostranných trojúhelníků o délce strany 10 metrů. Jsou zhotoveny z leštěné růžové žuly a umístěny ve stejné vzdálenosti od sebe tak, aby společně vytvářely rohy velkého trojúhelníku o straně 36 metrů. Prostor mezi nimi je vyplněn dlažebními kostkami. Umístění části pomníku na úroveň ulice umožňuje, aby se na něm mezi trojúhelníky odehrával každodenní život.\n\nTvar pomníku ve formě růžových rovnostranných trojúhelníků upomíná na označení, které museli nosit bisexuálové a homosexuálové v době národního socialismu. V Třetí říši bylo podle § 175 německého trestního zákona trestající sexuální styk mezi osobami stejného pohlaví odsouzeno přes 50.000 mužů a žen, 10.000-15.000 jich bylo po zatčení převezeno do koncentračních táborů, kde zhruba 53 % z nich přišlo o život. Po obsazení Nizozemí v roce 1940 vydal říšský komisař pro Nizozemí Arthur Seyß-Inquart dne 3. srpna 1940 nařízení o „\"trestání nepřirozeného smilstva\"“, podle kterého byla homosexualita trestána až čtyřmi lety vězení.\n\nV 70. letech 20. století během evropského homosexuálního hnutí se původně negativní růžový trojúhelník stal symbolem emancipace a sebevědomí této komunity. Poté, co se i v Evropě v 80. letech 20. století rozšířila duhová vlajka jako symbol homosexuálního hnutí, zmizel růžový trojúhelník z povědomí a jeho přenesený význam připomíná v současnosti tento pomník.\n\nHomomonument se v této symbolice obrací do minulosti, aby upozornil, že se již nemá opakovat a vyzývá k toleranci. Je ovšem také věnován všem těm mužům a ženám, kteří jsou i dnes utlačováni vládami, do jejichž společenského konceptu nezapadají. Současně je také věnován všem, kteří bojovali a bojují za svobodu a rovnost lidí s menšinovou sexuální orientací\n\nKaždý z trojúhelníků vytváří stupeň v určité výšce. První stupeň vystupuje nad hladinu kanálu \"Keizersgracht\", druhý představuje vyvýšené pódium nad úrovní chodníku a třetí je zarovnán na úrovni dlažby. Společně vytvářejí velký trojúhelník, který je natočen tak, aby každý z jeho vrcholů mířil na určité místo ve městě.\n\nSchody vedoucí z nábřeží \"Keizersgracht\" symbolizují přítomnost a jejich hrot míří směrem k \"Národnímu památníku\" na náměstí \"Dam\" v centru Amsterdamu, který připomíná oběti německé okupace během druhé světové války a je památníkem osvobození. Proto jsou také pod schody pokládány květiny u příležitosti národního dne mrtvých (4. 5.), dne osvobození (5. 5.), na den královniných narozenin Koninginnedag (30. 4.) nebo na Světový den AIDS (1. 12.).\n\nTrojúhelník je vyvýšený zhruba 60 cm nad úroveň chodníku a symbolizuje budoucnost. Hrot velkého trojúhelníku ukazuje směrem k hlavnímu sídlu nizozemské organizace LGBT \"COC Nederland\" v ulici \"Rozenstraat\", která byla založena v roce 1946. Vyvýšené místo slouží jako místo srazů nebo pódium při různých akcích.\n\nTřetí trojúhelník zasazený do dlažby představuje budoucnost a ukazuje hrotem na nedaleký dům Anne Frankové, ve kterém se s rodinou skrývala v době okupace. Do tohoto vrcholu je vytesán verš z básně nizozemského autora Jacob Israël de Haana (1881-1924): \"Naar vriendschap zulk een mateloos verlangen\" - \"Po přátelství tak nesmírná touha\". \n\nDe Haan je autorem prvního nizozemského otevřeně homosexuálního románu \"Pijpelijntjes\" publikovaného roku 1904. Kniha byla přeložena i do češtiny.\n\nV roce 1988 byla u pomníku zřízena informační tabule s textem v nizozemštině, angličtině a francouzštině. Jak se rozšířila známost o tomto pomníku, přibyly později ještě další jazyky: němčina, italština, španělština, ruština, turečtina, arabština, čínština, japonština a hebrejština.\n\nMyšlenka na pomník upomínající na všechny homsexuální oběti války a pronásledování se objevila již po válce. V roce 1961 se objevila myšlenka na \"Pomník neznámým homosexuálům\". Dne 4. května 1970 položili gay aktivisté před \"Národní pomník\" na náměstí \"Dam\" věnec z levandulí. Věnec byl ale policií odstraněn a označen jako znesvěcení a aktivisté byli zatčeni. Během 70. let pak byly obdobné akce s různým úspěchem opakovány. \n\nV květnu 1979 politik a gay aktivista Bob van Schijndel spustil otevřeným dopisem amsterdamskému starostovi konkrétní iniciativu na zřízení vlastního pomníku. Mnozí členové městského parlamentu (zastupitelstva) byli proti, ale díky koalici různých organizací nizozemského gay hnutí vznikla dostatečná síla k prosazení návrhu, který měl i mezinárodní podporu. Na podzim téhož roku byla založena nadace \"Homomonument\". Město stanovilo místo, kde se má pomník postavit. V roce 1980 odstartovala soutěž vyhlášená komisí městského parlamentu, ve které byli zástupci různých LGBT organizací, členové městské správy a umělečtí odborníci. Porota se v roce 1981 rozhodla pro návrh umělkyně Karin Daan. Trvalo ovšem nějakou dobu, než se podařilo shromáždit peníze na stavbu pomníku. V přepočtu zhruba 180.000 euro bylo převážně vybráno od jednotlivců a při různých benefičních akcích, neboť firmy nechtěly s tímto projektem spojovat své jméno. Dne 7. prosince 1986 se v koncertním sále \"Concertgebouw\" konala poslední benefiční akce nazvaná \"Nacht voor het Ochtendgloren\" („\"Noc před svítáním\"“). O několik dní později odsouhlasil městský parlament splacení chybějících 50.000 euro a 28. dubna 1987 položil Mini Luimstra-Albeda, městský radní pro umění základní kámen. Pomník byl slavnostně odhalen dne 5. září 1987.\n\nOproti roku 1979, kdy byly v New Yourku a Los Angeles vztyčeny sochy \"Gay Liberation\", které upomínají na Stonewallské nepokoje, nebyly proti Homomonumentu žádné veřejné protesty. Projekt Homomonumentu těžil z obecné tolerance, která v Amsterdamu vzrůstala během předchozích desetiletích. Pomník rovněž používá výhradně abstraktní symboliku a neobsahuje žádné sochy osob představující kulturní nebo etnické typy.\n\nModel Homomonumentu v měřítku 1:25 o délce stran 160 cm byl vystaven v Madurodamu v Haagu a v Rijksmuseu. Dne 24. října 2006 byl slavnostně odhalen spolu s dalšími objekty amsterdamským starostou Jobem Cohenem, 17letým \"„starostou“\" Madurodamu Mauritsem van der Donkem a předsedou COC Frankem van Dalenem. Projekt byl iniciován COC a podpořen dalšími gay organizacemi.\n\nK 20. výročí odhalení pomníku 9. září 2007 uspořádala Veřejná knihovna Amsterdamu výstavu \"(Homo-)Monument van Trots\" („\"(Homo-)Monument hrdosti\"“). Výstava trvala do ledna 2008 a poté byla jako putovní výstava v několika dalších městech.\n\n"}
{"id": "436418", "url": "https://cs.wikipedia.org/wiki?curid=436418", "title": "Františkův Důl", "text": "Františkův Důl\n\nFrantiškův Důl nebo též Františkodol je samota (místo) patřící k Světlé nad Sázavou, na rozhraní katastrálních území Lipnička a Kochánov. Nachází se přibližně 2 km od města Světlá nad Sázavou v jihozápadním směru u Pstružného potoka, pod vesnicí Lipnička. Necelý kilometr od této osady po toku potoka a u soutoku této místní vodoteče s řekou Sázavou se nachází osada Důl Maria - Mariadol.\n\nPůvodně se patrně jednalo o mlýn na Pstružném potoce, který se vlévá do řeky Sázavy. Na mapě 1.vojenského mapování z roku 1764/8 je mlýn již zakreslen. II.vojenské mapování z roku 1836/52 rovněž mlýn zaznamenává, avšak jako „ Säge M. “, což znamená, že se jednalo o pilu. Objekt získal v roce 1770 číslo popisné 11. Prvním doloženým majitelem byl dle pozemkové knihy Franz Pross, který vlastnil pilu od roku 1792. Osada Františkův Důl byla založena občanem německé národnosti sklářem Josefem Zopfem, který pod Lipničkou na bezejmenné samotě koupil pilu. Josef Zopf v roce 1852 pilu přestavěl na brusírnu skla. Brusírnu skla pojmenoval na Františkodol po svém otci skláři Františku Zopfovi. V roce 1863 prodal brusírnu skla Josefu Schreiberovi kterého dobře znal. Z této brusírny skla Vojtěch Bárta vybudoval sklárnu.\nNejvětší rozvoj místního sklářského průmyslu v devatenáctém a dvacátém století přinesl továrník Vojtěch Bárta. Tohoto podnikatele lze považovat za zakladatele zdejší sklářské tradice. Výrobky z Františkodolské sklárny se vyvážely zejména do Velké Británie a zámoří (USA, Kanada, Austrálie). Továrna zaměstnávala před první světovou válkou 100 sklářů a osada Františkodol se stala určitým místním průmyslovým centrem. Po první světové válce a úmrtí Vojtěcha Bárty však nastává silný útlum výroby. V roce 1934 je sklárna již přeměněna na pouhou velkou brusírnu skla, kterou kupuje firma Bratří Císařové. Továrnu vedl Čeněk František Císař. V té době byla továrna částečně elektrifikována elektrickým proudem vyráběným turbínou umístěnou do hráze nedalekého rybníka nazvaného dle svého majitele \"Bárťák\". Čeněk František Císař továrnu plošně elektrifikoval v souvislosti s plošnou elektrifikací celé samoty Františkodol. V roce 1946 je továrna znárodněna a začleněna do národního podniku Sklárny a brusírny Bohemia Havlíčkův Brod. Výroba je postupně utlumována. Další zlom nastává v roce 1973, kdy je zdejší výroba zastavena. Doposud zde pracující umělecká dílna pana Josefa Švarce, vyrábějící broušený a rytý olovnatý křišťál je přemístěna do Josefodolu, ostatní výroba pak do nově postaveného závodu Bohemia n.p. Poděbrady ve Světlé nad Sázavou. Po roce 1989 je tovární areál rozparcelován. V části továrny po delší odmlce zahájila sklářskou výrobu – broušení skla firma Classic – Magic – Glass. Ani tato firma však zdejší výrobu dlouho neudržela. Tovární areál se poté stal majetkem dalších firem. Budova mlýna v Mariadole byla též po určitou dobu využívána v přízemních prostorách jako brusírna skla, v prvním poschodí pak jako bytový objekt. Následně byla provedena celková vnitřní přestavba na podnikový rekreační objekt novým majitelem, kterým se stal národní podnik PAL Praha. K turistickým účelům jako penzion slouží i po roce 1989, kdy budova byla prodána novým vlastníkům.\n\na) od zahájení výroby do znárodnění v roce 1946:\n\n\nb) od roku 1946 do ukončení výroby v roce 1973\n\n\nc) od roku 1989 (areál továrny byl rozdělen na části)\n\n\n\nZa nejvýznačnějšího sportovce, rodáka z Františkodolu lze s jistotou považovat syna továrníka Vojtěcha Bárty a malířky Berty Bártové – Schmidtové, autorky několika obrazů z okolí Františkodola Zdeňka Hynka Bártu, historicky prvního Olympionika narozeného na území dnešní Vysočiny. Zdeněk Hynek Bárta se jako šermíř účastnil Olympijských her v roce 1912 ve Stockholmu, kde obsadil čtvrté místo a tím přispěl k velmi slušnému umístění tehdy již samostatného Českého družstva, které zde vystoupilo v rámci výpravy naší tehdejší monarchie.\n\nNa území původní zahrady továrnické františkodolské vily vznikl v průběhu 60. let 20. století tenisový areál. Iniciátorem tohoto sportoviště byl Zdeněk Hynek Bárta, který s partou dobrovolníků a pomocí stavebních odborníků toto sportoviště realizoval a následně založil i tenisový oddíl Jiskra Františkodol. Na tenisových kurtech se sehrál nejeden tenisový zápas mládeže. Jako příklad lze uvést, že na zdejších tenisových kurtech hrál jako mladík jeden ze zápasů i Ivan Lendl, pozdější tenisové legenda. Tělovýchovná jednota byla finančně dotována místním sklářstvím.\n\nNa františkodolských tenisových kurtech se sehrál nejeden významný zápas tenisové mládeže.\n\nO místní Tělovýchovné jednotě se několikrát pochvalně zmiňoval jak okresní a krajský, tak i celorepublikový tisk, neboť se jednalo o poměrně unikátní úspěšný projekt sportovního klubu na poměrně neznámé samotě, která dosahovala pozoruhodných výsledků. K tomu jistě značnou měrou napomohla i účast státních trenérů, kteří sem na pozvání tenisového organizátora Zdeňka Hynka Bárty v době školních prázdnin zajížděli trénovat místní tenisovou mládež. Pod jejich odborným vedením zde vyrostl nejeden mladý nadějný tenista, který se umístil v krajských i celostátních žebříčcích na tenisových turnajích mládeže. Tuto aktivitu pak místní tenisté nazývaly \"Tenisovou školou\" Po vybudování nového podstatně většího tenisového areálu přímo ve městě Světlé nad Sázavou se většina tenisového dění přesunula do světelského areálu. Tím došlo k útlumu tenisu na dvorcích ve Františkodole.\n\na) Období od založení osady do roku 1918\n\n1) Josef Zopf sklář narozen r.1828\n\n2) Josef Schreiber\n\n3) Václav Bárta\n\n4) Vojtěch Bárta\n\n5) Berta Schmidtová - Bártová\n\n6) Zdeněk Hynek Bárta\n\nb) Období od r. 1918 do roku 1945\nČeněk František Císař\n\nc) Období od r. 1945 do roku 1989\n\nJosef Švarc\n\nd) Období od r. 1989\n\n"}
{"id": "436422", "url": "https://cs.wikipedia.org/wiki?curid=436422", "title": "Hamlíkov", "text": "Hamlíkov\n\nZaniklá středověká vesnice Hamlíkov leží na katastrálním území obce Podomí v okrese Vyškov. Její přesná lokalizace byla zjištěna roku 1958 profesorem Ervínem Černým, který na Drahanské vrchovině lokalizoval postupně 62 zaniklých středověkých vesnic.\n\nVesnice pravděpodobně byla původně součástí holštejnského panství. Ve výčtu osad, které koupil Vok I. z Holštejna a nechal zapsat roku 1349, se tato ves však neuvádí. První písemná zmínka pochází až z roku 1353, kdy její polovinu směnil Vok z Holštejna s Onešem z Charvát díly ve vsích Rudě a Loučce. Druhou polovinu Hamlíkova směnil Vok s Janem z Loučky ve stejným vsích na Rýmařovsku.\n\nVes Hamlíkov se dále jako osedlá uvádí v letech 1385, 1407 a 1437. Poprvé se jako pustá uvádí roku 1493. Mezi léty 1550–1567 byla znovu osídlena, avšak roku 1596 se opět a natrvalo uvádí jako pustá.\n\nPodle archeologických nálezů byla ves Hamlíkov založena již v polovině 13. století. Je pravděpodobné, že již tehdy byla jednou ze vsí, které patřily k hradu Holštejnu, jež držel Hartman z Holštejna, kolonizátor části Drahanské vrchoviny, ale je též možné, že patřila k hradu Kuchlovu, který vlastnil neznámý šlechtic či man. Drahanská vrchovina byla ve 13. století částečně kolonizována osadníky z Dolních Rakous, kde měli styky páni z Holštejna, a ze Dolního Saska, odkud pocházel olomoucký biskup Bruno ze Schauenburku.\n\nPodle německého historika Wolfganga Wanna je možné, že ves Hamlíkov je onou tajemnou vsí, kam roku 1284 odvedl krysař z Hameln mladé lidi. Mělo se ve skutečnosti jednat o lokátora, který přiváděl nové osadníky do neosídlených oblastí Moravy a ti tam zakládali nové osady. Jméno Hamlíkov pak je počeštělá podoba německého jména Hämlingen, což znamená Hamelnští. Tuto hypotézu podpírá např. i tím, že německé město Hameln leží v Dolním Sasku poblíž Schauenburku, odkud pocházel olomoucký biskup Bruno ze Schauenburku, který byl významným činovníkem velké kolonizace na Moravě. O této verzi pověsti byl také natočen díl pořadu ČT Záhady Toma Wizarda.\n\n"}
{"id": "436425", "url": "https://cs.wikipedia.org/wiki?curid=436425", "title": "Senátní obvod č. 30 – Kladno", "text": "Senátní obvod č. 30 – Kladno\n\nSenátní obvod č. 30 – Kladno je podle zákona č. 247/1995 Sb. tvořen jižní částí okresu Kladno ohraničená na severu obcemi Stochov, Kačice, Libušín, Svinařov, Třebichovice, Jemníky, Knovíz, Podlešín, Zvoleněves, Kamenný Most a Neuměřice, a severní částí okresu Praha-západ ohraničenou na jihu obcemi Okoř, Lichoceves a Statenice.\n\nOd roku 2008 byl senátorem nestraník zvolený za ČSSD Jiří Dienstbier, který 8. ledna 2011 zemřel. 11. ledna pak prezident republiky podle čl. 63 odst. 1 písm. f) Ústavy České republiky a § 80 odst. 1 zákona č. 247/1995 Sb. vyhlásil doplňovací volby v tomto senátním obvodu na pátek 18. března 2011 a sobotu 19. března 2011. V nich byl zvolen senátorem jeho syn Jiří Dienstbier mladší. Obvod č. 30 tak zůstává jedním z posledních, kde kandidát ČSSD neprohrál v žádných volbách od roku 1996.\n\nLegenda: výsledek vyznačený tučně znamená nejvyšší volební účast, výsledek vyznačený \"kurzívou\" znamená nejhorší volební účast.\n"}
{"id": "436426", "url": "https://cs.wikipedia.org/wiki?curid=436426", "title": "See Emily Play", "text": "See Emily Play\n\n„See Emily Play“ je skladba britské rockové skupiny Pink Floyd a zároveň její druhý singl. Ten byl vydán v červnu 1967 a v britské hitparádě se umístil nejvýše na 6. místě. Píseň napsal kytarista a zpěvák Syd Barrett.\n\nPíseň „See Emily Play“ vypráví o dívce, kterou údajně Syd Barrett spatřil, když pospával v lese po požití LSD. Barrett později řekl, že tuto verzi si vymyslel „pro větší publicitu“. Podle knihy \"Odysea zvaná Pink Floyd\" od Nicholase Schaffnera je píseň pojmenovaná podle Emily Youngové, dcery poslance Waylanda Younga, druhého barona z Kennetu, které se v klubu UFO, kde Pink Floyd často hráli, přezdívalo „psychedelická školačka“ (v roce 1967 jí bylo 16 let). Pravidelně se účastnila i jiných psychedelických akcí London Free School či vystoupení v kostele Všech svatých, kde byla nazývána „Mimoňkou“.\n\nV případě písně „See Emily Play“ viděl producent Norman Smith jasný hit a i přes odpor Syda Barretta jej prosadil jako druhý singl skupiny. I přes fakt, že Pink Floyd v květnu již nahrávali album \"The Piper at the Gates of Dawn\" v EMI Studios, natáčení singlu „See Emily Play“ proběhlo 18. května 1967 pravděpodobně kvůli kvalitě zvuku v malém londýnském studiu Sound Techniques Studios, kde vznikly ještě před podepsání smlouvy s EMI první nahrávky skupiny, včetně singlu „Arnold Layne“.\n\nSkladba vznikla pro speciální koncert Games for May, který se konal 12. května 1967 v londýnské Queen Elizabeth Hall. Právě pod názvem „Games for May“ (text písně obsahuje i tento výraz) byla zpočátku uváděna. V koncertním repertoáru ale „See Emily Play“ zůstala pouze několik měsíců, pravděpodobně poslední vystoupení, kde tato píseň zazněla v podání Pink Floyd, se uskutečnilo 25. listopadu 1967 v Blackpoolu. V roce 2018 byla skladba zařazena na program debutového turné skupiny Nick Mason's Saucerful of Secrets.\n\nOficiálně byla „See Emily Play“ ve Spojeném království vydána jako monofonní singl (katalogové číslo: Columbia EMI DB 8214) s B stranou „Scarecrow“ dne 16. června 1967, v USA k jejímu vydání došlo 24. července téhož roku pod katalogovým číslem Tower 356. V britském žebříčku byla píseň úspěšná, překonala 20. místo předchozího singlu „Arnold Layne“ a skončila na 6. příčce. V americké hitparádě se umístila nejlépe jako 134. Píseň dále vyšla na americkém albu \"Pink Floyd\" (1967; upravená verze alba \"The Piper at the Gates of Dawn\") a na kompilacích \"The Best of the Pink Floyd\" (1970), \"Relics\" (1971), \"\" (1997), \"\" (2001) a \"\" (2011), zařazena byla též na bonusový disk \"The Early Singles\" box setu \"Shine On\" (1992) a na bonusové CD reedice alba \"The Piper at the Gates of Dawn\" (2007).\n\nVe dnech 18. a 19. února 1968 vznikl v bruselském Parc de Laekan černobílý videoklip písně „See Emily Play“ pro belgickou televizi RTB. Místo Syda Barretta zde již účinkuje David Gilmour, který jej ve skupině na začátku toho roku nahradil. Na originální stopu s Barrettovým hlasem playbackově zpívají Gilmour, Waters a Wright.\n\n\n"}
{"id": "436429", "url": "https://cs.wikipedia.org/wiki?curid=436429", "title": "Malé Všelisy", "text": "Malé Všelisy\n\nMalé Všelisy jsou místní částí obce Velké Všelisy v okrese Mladá Boleslav, v kraji Středočeském.\n\nPrvní písemná zmínka o obci — v té době nerozlišené na Malé a Velké Všelisy — je z roku 1180, kdy český kníže Bedřich daroval vesnici pražskému biskupu Velišovi. Obec měla zajišťovat výživu kněží a mnichů na Hradčanech, Vyšehradě a ve Staré Boleslavi. Další historické zprávy jsou z roku 1338, kdy byly Všelisy majetkem Staroboleslavské kapituly.\n\nV 16. století došlo k rozdělení obce na Velké a Malé Všelisy. Malé Všelisy byly nazývány také Všelisky nebo — kvůli svému propojení s Hradčany a Vyšehradem — rovněž Pražské Všelisky.\n\nNásledná historie Malých a Velkých Všelis je plná jejich slučování a rozdělování. V roce 1842 byly tyto dvě obce administrativně sloučeny, v roce 1921 byly naopak osamostatněny a tento stav trval do roku 1979. Ke dni 1. ledna 1980 byly Malé Všelisy administrativně připojeny k Velkým Všelisům spolu s obcemi Zamachy a Nemyslovice, které byly do té doby také samostatné. Nemyslovice vydržely ve společném svazku jen do 30. června 1990.\n\nMalé Všelisy se nacházejí v jihozápadní části okresu Mladá Boleslav. Centrum obce leží 11,43 km vzdušnou čarou od magistrátu města Mladá Boleslav. Po silnici se tato vzdálenost prodlouží na:\n\n\nVzdušné a silniční vzdálenosti do vybraných obcí ČR:\n\nKatastrální území Malých Všelis je jedním ze tří katastrálních území, na nichž se nacházejí čtyři místní části tvořící dohromady obec Velké Všelisy, nacházející se v okrese Mladá Boleslav. Toto katastrální území má přidělen kód 690571 a jeho výměra činí 330,71 ha, čili 3,31 km.\n\nNa své jižní, jihozápadní a západní straně sousedí katastrální území (k. ú.) Malých Všelis s k. ú. Velké Všelisy č. 779415 (zahrnujícím místní části Velké Všelisy a Krušiny), přičemž hranice mezi těmito dvěma katastry vede téměř v celé své délce přímo Košáteckým potokem, který protéká Černým dolem. Na severu hraničí k. ú. Malé Všelisy s k. ú. číslo 607461 obce Boreč, na severovýchodě má velmi krátkou hranici s obcí Doubravička (k. ú. číslo 631370), na východě pak s obcí Sovínky (k. ú. číslo 752673).\n\nS katastrálním územím místní části Zamachy Malé Všelisy vůbec nesousedí.\n\nNa rozdíl od ostatních místních částí se na katastrálním území obce Malé Všelisy nenacházejí žádné osady.\n\nÚzemí obce Velké Všelisy, jejíž jsou Malé Všelisy součástí, je tvořeno celkem třemi katastrálními územími, na nichž se nacházejí čtyři části obce. Dvě části obce mají rovněž své osady, další dvě části obce jsou bez osad.\n\nVývoj obyvatelstva v letech 1869–2001 — údaje ze sčítání lidu:\n\nNejvětšího rozmachu z pohledu počtu obyvatel dosáhly Malé Všelisy v roce 1921, kdy měly 235 obyvatel. Po značném poklesu obyvatelstva v 50. letech 20. století se počet obyvatel dostal na nové poválečné maximum ve sčítání z roku 1970 a od té doby až do dnešních dnů je převažující tendencí pokles obyvatelstva.\n\nVývoj obyvatelstva podrobně v letech 1971–1980:\n\nV roce 1980 byly Malé Všelisy připojeny spolu s dalšími obcemi k Velkým Všelisům. Pokračování tabulky je tedy nutné hledat v přehledu obyvatelstva Velkých Všelis.\n\nPSČ Malých Všelis bylo do 90. let 294 27. S tímto PSČ náležely pod poštovní úřad ve Velkých Všelisech.\n\nV průběhu 90. let bylo změněno na 294 26, což je PSČ obce Skalsko. Pod tuto poštu nyní spadají:\n\n\nUprostřed obce se nachází Kaple sv. Václava postavená roku 1840.\n\nObcí procházejí dvě cyklotrasy:\n\n\n"}
{"id": "436435", "url": "https://cs.wikipedia.org/wiki?curid=436435", "title": "Apples and Oranges", "text": "Apples and Oranges\n\n„Apples and Oranges“ je skladba britské rockové skupiny Pink Floyd, která byla ve Spojeném království vydána v listopadu 1967 jako třetí singl kapely. Autorem písně je kytarista a zpěvák Syd Barrett, pro něhož to byl poslední napsaný singl pro Pink Floyd, neboť na jaře 1968 ze skupiny odešel. Singl se v britském hitparádě neumístil.\n\nText písně „Apples and Oranges“ pojednává o dívce, kterou vypravěč potkal v supermarketu, podle rozhovoru v časopisu \"Melody Maker\" ji Barrett údajně viděl procházet se v Richmondu. Syd Barrett zde byl inspirován svou tehdejší přítelkyní Lynsey Kornerovou, kterou v písni popisuje. Jedná se o jednu z mála skladeb Pink Floyd, která se zaobírá láskou.\n\nNahrávání obou písní ze singlu probíhalo v EMI Studios ve dnech 24., 26. a 27. října 1967. Podle Nicka Masona šlo o „nevyzpytatelnou kompozici, která by se skvěle hodila na album, ale požadavky na šlágr zřejmě nesplňovala“, kvůli nedostatku času ji ale kapela pro singl nahrála. Singl v hitparádě propadl, za což podle Rogera Waterse mohl producent Norman Smith, neboť píseň jako taková byla podle něj skvělá.\n\nNení doložen žádný koncert, kde by Pink Floyd hráli skladbu „Apples and Oranges“. Rovněž bubeník Nick Mason si žádné takové vystoupení nepamatuje.\n\nPíseň „Apples and Oranges“ vyšla jako monofonní singl (na B straně skladba „Paint Box“) pouze ve Spojeném království (katalogové číslo: Columbia EMI DB 8410) dne 17. listopadu 1967. Dále vyšla na kompilacích \"The Best of the Pink Floyd\" (1970; stereo mix) a \"\" (1997) a na bonusovém CD \"The Early Singles\" box setu \"Shine On\" (1992). Na bonusovém třetím CD reedice alba \"The Piper at the Gates of Dawn\" z roku 2007 se tato skladba objevila dvakrát, v mono- i stereo verzi.\n\nPropagační černobílý videoklip k písni „Apples and Oranges“ byl natočen pro belgickou televizi RTB ve dnech 18. a 19. února 1968 ve studiu s rekvizitami zelinářského obchodu. Na originální zvukovou stopu zde playbackově zpívá Roger Waters, Syd Barrett zde byl již nahrazen Davidem Gilmourem.\n\n\n"}
{"id": "436437", "url": "https://cs.wikipedia.org/wiki?curid=436437", "title": "Šicha", "text": "Šicha\n\nŠicha (\"Empetrum\") je malý rod nízkých stálezelených keřů podobných vřesovci, Jedná se o jedno nebo oboupohlavné keře s malými tlustými světle zelenými jehlicovitými 3–10 mm dlouhými podvinutými listy. Drobné květy jsou umístěné v úžlabí listů.\nPlody jsou černé nebo červené peckovice podobné borůvkám, chuťově dobré, jen poněkud suché. Rádi je pojídají medvědi.\n\nDnes šicha patří do čeledi vřesovcovité, v minulosti ale patřily do samostatné čeledi šichovité. V rodu je zařazeno šest druhů\nRod je blízce příbuzný například s \"Ceratiola\" a \"Corema\". Šichovité byly po většinu 20. století zařazeny do své vlastní čeledi šichovité (\"Empetraceae\"), ale molekulární data, morfologie listů byly dokladem pro jejich zahrnutí do čeledi vřesovcovité. T\n\nMezi významnější můžeme počítat\n(podle Praktické dendrologie)\n\nNázev rodu \"Empetrum\" pochází ze starověké řečtiny: en a petra, na kameni, což odkazuje na stanoviště v horách.\n\nBěžně se vyskytuje na severní polokouli, od mírného po subarktické podnebí , a také v Andách v Jižní Americe a Tristan da Cunha (jižní Atlantský oceán). Typické roste na místech s kyselým podložím, v rašeliništích, v tundře a močálech, ale také v smrkových lesích. Také je nalézáme hojně v proláklinách v dunách a v písečných dunách dánského ostrova Fanem, stejně jako na celém Islandu.\n\nŠíchové se vyskytují v hraničních horách ČR. Mapa výskytu šichy obojaké \"(Empetrum hermaphroditum)\" výskyt v ČR Nejvíce na Šumavě, v Krkonoších a Jeseníkách.\n\nPřestože obsahuje andrometoxin, nejsou Šíchové jedovaté rostliny, protože není znám žádný případ otravy, ovoce působí nadmíru opojně, přestože nepříliž vábně.\nVe Skandinávii a Grónsku jsou plody šichy pojídány jako kompot. Obsahují dvakrát tolik vitamínu C jako borůvky. Jsou užívány také jako doplněk k borůvkám nebo k barvení potravin. Ovoce se používá i v Chile.\n\nV subarktické oblasti, šicha byla užívána přísada do stravy inuitů a Sámů. Po ztrátě popularity šicha opět získává svoji pověst jako jedlá bobule. Poskytuje konstantní sklizně a získávání plodů je relativně snadné. Vysoké koncentrace anthokyaninového pigmentu může být použity jako přírodní potravinářské barvivo. V kmenu Dena’ina (také Tanaina) je sklízena jako jídlo, někdy uchovávána na zimu, smíšená s vepřovým sádlem, nebo olejem. Lze ji uchovávat na chladném místě bez jakékoliv zvláštní přípravy.\n\nBobule jsou obvykle sbírány na podzim, ale pokud nejsou sbírány mohou přetrvávat přes zimu a je možné je otrhat na jaře. Syrové bobule jsou těstovité a bez chuti. Inuité a domorodé národy Ameriky je mísily s jinými plody, zejména borůvkami. Vaření zlepšuje chuťové vlastnosti. Šichy jsou dobré do dobré koláčů a rosolu. V Grónsku z šichy dělají limonádu.\n\nListy a stonky se používají při léčení průjmů a žaludečních potíží, vařené nebo namočené v horké vodě. Někdo tvrdí, že šťáva bobulí je dobrá pro ledvinové potíže.\n\nKořen je také používán jako lék, který se používá k léčení bolavých očí. Kořeny se vaří a oči se promyjí chlazeným čajem s trochou cukru. Někteří lidé říkají, že stonky ostružiny mohou být také použity k odstranění takových potíží.\n\nPlody šichy obsahují z velké většiny vodu. Obsah vitamínů je nízký, stejně jako koncentrace těkavých tekutin. Kyselost je nižší, než je obvykle u lesních plodů, benzen a kyseliny se v plodech téměř nevyskytují.\nŠicha je také příležitostně používána jako ozdobná rostlina ve skalkách, jmenovitě žlutolistý kultivar šichy černé \"(Empetrum nigrum)\" 'Lucia' (viz fotografie).\n\nNesnáší vápník, pěstovat v humózním kyselém substrátu. Snášejí výsluní i stín. Jsou vhodným doplňkem vřesoviště. Není třeba řezat. Množí se výsevem na jaře, nebo řízkováním na podzim. Zálivka – zaléváme dešťovou vodou (nebo upravenou vodou).\n\nŠicha oboupohlavná je v ČR chráněná.\n\n"}
{"id": "436442", "url": "https://cs.wikipedia.org/wiki?curid=436442", "title": "Spektákl", "text": "Spektákl\n\nSpektákl (z lat. \"spectaculum\", jeviště, divadlo) znamená původně podívaná. Užívá se dnes většinou pejorativně pro něco, co se vystavuje na odiv, co je nápadné, efektní a přitažlivé, a přitom předstírané, nepravdivé.\n\nFrancouzský marxistický filosof a sociolog Guy Debord ve slavné knize \"La société du spectacle\" (\"Společnost spektáklu\", 1967; filmová verze 1973) kritizoval moderní společnosti, které podle něho dávají přednost obrazu před skutečností. Lákají lidi na různé „podívané“, které falšují a zastírají skutečnost, a dělají tak z lidí pouhé diváky. Příkladem je reklama, televize, různé „události“ (angl. \"events\"), které ve skutečnosti nic neznamenají, ale účinně zabíjejí čas.\n\nOdtud také spektakulární, nápadný, které nemá pejorativní význam – například „spektakulární úspěch“ nějakého podniku.\n\n"}
{"id": "436444", "url": "https://cs.wikipedia.org/wiki?curid=436444", "title": "OBAN – nebeské lodě", "text": "OBAN – nebeské lodě\n\nOBAN – nebeské lodě (anglicky Ōban Star-Racers) je japonsko/francouzský animovaný seriál (anime) produkce \"Sav! The World\" vysílaný ve více než 70 zemích.\n\nSeriál sestává z jedné sezóny o 26 dílech, každý dlouhý přibližně 22 minut.\nPrvní nápad na tento projekt pocházel dokonce z roku 1997, v roce 2000 začala v Paříži produkce, která o rok později vyvrcholila krátkým animovaný filmem, \"Molly, Star Racer\", jenž vyhrál cenu LEAF. Myšlenka předělat tento krátký film do podoby seriálu byla předmětem vyjednávání francouzské produkce \"Sav! The World!\" a tokijského týmu \"Hal Film Maker\" od roku 2002. V roce 2003 se výroba seriálu natrvalo přestěhovala do Tokia. První díl byl poprvé vysílán 5. června 2006.\n\nDěj seriálu se odehrává na konci 21. století, kdy se po dalších 10 000 letech odehrává závod Ōban, jehož se poprvé zúčastnila i Země. Závod se odehrává na třech planetách stejně vzdálených od planety Ōban, která se nachází uprostřed mléčné dráhy.\n\nHlavními hrdiny je zemský tým ve složení Don Wei, Jordan C. Wild, Rick Thunderbolt a Molly (pravým jménem Eva a také dcera Dona Weie). Poté co se Don Wei se svým týmem odletět na kvalifikační kola na Alwas, se za ním Molly vydá a zúčastní se tak celého dobrodružství jako náhradní pilot za Ricka. Rick se zúčastnil pouze dvou závodů, neboť za pomocí obyvatele Alwas mu dal Canelleto do hvězdné lodě bombu. Rick tímto následkem pak nemohl létat, neboť se mu pokaždé začala motat hlava a během jízdy začal i usínat. Nakonec se díky této nehodě stala Molly hlavní pilotkou zemského týmu. Poté co se dostali do finále kvalifikace byl povolán Rick Thunderbolt hledající toho, kdo zavinil jeho nehodu povolán jako trenér, díky jehož pomoci se zemský tým dostal na velké finále na planetu Ōban.\n\nNa Ōbanu se Molly setkala s princem Aikkou a dalšími sedmy finalisty jimž byli Lord Further, Sul, Ning a Skun, Kross (náhradník Torose na Ōbanu), O, Muir a Ondai. Molly si v prvních závodech nevedla dobře, ale hned co vyhrála první závod získala rovných devět bodů. Asi v 7. závodě z 9, se Canalleto zbaví Sula, neboť ohrožoval jeho plán, aby se stal znovu avatarem. Poté pak také přišel Don Wei nato, že Molly je jeho dcera. Poslední závod se odehrával ve starém městě Ōbanu v němž vítěz dostal dvojnásobný počet bodů. Během tohoto závodu hned na začátku vypadli Lord Further, Ning a Skun a Ondai. Poté co se spojil Aikka s Molly proti Krossovi, začali na Krosse útočit, aby nezískal konečnou výhru. Kross jako prvního sestřelil Aikku s G'darem. A poté chtěl přesně v půli přeříznout loď zemského týmu. Nakonec ho ale Molly nadletěla a Krosse s jeho tridentem zabodla do země. Molly sice závod vyhrála, ale vydala se hledat prince Aikku což byla chyba. Satis ztratil svoji moc a Canelleto se dostal z vězení, jenž trvalo 10 000 let. Satis pak ještě díky tomu, že mu Ōban dal svou moc zničil korunovační pyramidu. Canalleto se tak musel vydat do chrámu srdce. Mezitím se Aikka od Satise vše dozvěděl a přesvědčil Molly, aby se vydala do chrámu srdce. Canelleto tam nakonec Molly zhypnotizoval, aby aktivovala pyramidu. Když se Canaletto málem zmocnil moci Avatara dostal se do záře Jordan a stal se tak právoplatným Avatarem.\n\n"}
{"id": "436450", "url": "https://cs.wikipedia.org/wiki?curid=436450", "title": "Počet obětí napoleonských válek", "text": "Počet obětí napoleonských válek\n\nNapoleonské války byly sérií válečných konfliktů mezi lety 1803 až 1815.\nJsou zde uvedeni padlí v boji či z jiných příčin.\n\nFrancie a její spojenci:\n\n\n\n\nTato čísla se mohou lišit podle zdroje, proto nemusí být pravdivá. Erik Durschmied udává obrázek o 1 400 000 padlých francouzských vojáků celkem. Adam Zamojski odhaduje, že asi 400 000 ruských vojáků jen v roce 1812. Civilní oběti v tomto roce byly pravděpodobně srovnatelné. Alan Schom odhaduje přibližně 3 miliony padlých vojáků. Odhaduje se že více než 500 000 Francouzů padlo v Rusku roku 1812 a 250 000-300 000 ve Španělsku mezi lety 1808 až 1814 tedy celkově alespoň 750.000 plus stovky tisíc mrtvých Francouzů na jiných bojištích-například kolem 150 000 až 200 000 mrtvých v německém kampani v roce 1813. Vojenské ztráty bývají odhadovány na 2 500 000 až 3 500 000 padlých.\n\nCivilních oběti, není možné přesně odhadnout. Odhady civilních úmrtí se pohybují v rozmezí od 750 000 až 3 000 000. \n\nCelkově se odhaduje že zemřelo v důsledku napoleonských válek od 3 250 000 do 6 500 000 lidí.\n"}
{"id": "436451", "url": "https://cs.wikipedia.org/wiki?curid=436451", "title": "Live at Leeds", "text": "Live at Leeds\n\nLive at Leeds je živé rockové album od britské skupiny The Who. Album bylo nahráno v roce 1970 při vystoupení The Who v univerzitní jídelně ve městě Leeds. Bývá někdy označováno jako nejlepší živé rockové album v historii. V žebříčku 500 nejlepších alb časopisu Rolling Stone figuruje na 170. pozici.\n"}
{"id": "436470", "url": "https://cs.wikipedia.org/wiki?curid=436470", "title": "Alexandra Dulgheruová", "text": "Alexandra Dulgheruová\n\nAlexandra Dulgheruová (* 30. května 1989, v Bukurešti, Rumunsko) je současná rumunská profesionální tenistka. Ve své dosavadní kariéře zatím vyhrála 1 turnaj WTA ve dvouhře.\n\nAlexandra Dulgheruová se zúčastnila 4 zápasů ve Fed Cupu za tým Rumunska s bilancí 2-1 ve dvouhře a 1-0 ve čtyřhře.\n\n\n"}
{"id": "436472", "url": "https://cs.wikipedia.org/wiki?curid=436472", "title": "Datyně", "text": "Datyně\n\nDatyně (\"Enkianthus\"), též zvaná zvonkovec nebo enkiantus, je rod rostlin z čeledi vřesovcovité. Jsou to stálezelené nebo opadavé, rychle rostoucí keře a malé stromy. Rod zahrnuje 13 druhů a je rozšířen v Asii. Areál zahrnuje východní Himálaj, Čínu včetně Tchaj-wanu, Japonsko a Indočínu.\n\nLatinské jméno enkianthus bylo vytvořeno ze dvou řeckých slov (znamená „těhotný květ“).\n\nDatyně \"…je domovem v Japonsku a do Evropy byla poprvé dovezena v roce 1880…\" \"…Do Evropy byla introdukována na přelomu 19. a 20. století,… …Do Čech byl první exemplář přivezen roku 1911 a vysazen byl v Průhonicích.\"\n\nRod tvoří opadavé nebo méně často stálezelené keře a malé stromy. Listy jsou jednoduché nebo střídavé, jemně pilovité, zpravidla na koncích větví nahloučené, na podzim velmi výrazně červené, oranžové a žluté.\nKvete v květnu až červnu. Obvykle datyně tvoří jednotlivé větve s terminálními okoličnatými nebo hroznovitými květenstvími, jen několik druhů má květy jednotlivě nebo v párech. Květ tvoří výrazná koruna se širokou škálou zvonkovitých až džbánkovitých tvarů. Tyčinky bývají ve dvou kruzích, jsou výrazně kratší než koruna a zploštělé. Na rozdíl od mnoha jiných druhů zůstává pyl zrnitý. Semena jsou obvykle okřídlená.\n\nPotřebuje velmi kyselou, humózní, lehkou a vlhčí půdu (rašelinu) a slunné stanoviště nebo případně i polostín. Datyně je mrazuvzdorná a jinak nenáročná.\n\nDatyně \"(Enkiantus perulatus)\" C.K.Schneid. vyžaduje oproti jiným méně vláhy.\n\n\nZimní nebo brzký jarní výsev, řízkování koncem léta, hřížení.\n\nOkrasná rostlina, hodí se do výsadeb spolu s jehličnany a vřesovištními rostlinami, případně nízkými kultivary vrby a břízy.\n\n"}
{"id": "436473", "url": "https://cs.wikipedia.org/wiki?curid=436473", "title": "Fenykl obecný", "text": "Fenykl obecný\n\nFenykl obecný (\"Foeniculum vulgare\") je léčivá víceletá rostlina pěstovaná jako dvouletá. Roste planě ve Středomoří, kde se užívají listy i plody, dále se s ní setkáme kolem Černého moře, v asijských zemích. V Česku se vyskytuje na jižní Moravě.\n\nJe podobný kopru, plodem je dvounažka s protáhlými nažkami až 1 cm dlouhými, jsou ale i drobnoplodé formy. Mají mít zelenavou až světlehnědou barvu. Plody fenyklu jsou zdraví prospěšným kořením. Mají charakteristickou vůni, lehce štiplavou, nasládlou chuť. Pro někoho i trpká nebo hořká chuť.\n\nMá protikřečové účinky na střeva, proti nadýmání (plody jsou důležitou složkou větropudného čaje pro malé děti). Podporuje tvorbu mléka u matek. Má i močopudný vliv a ulehčuje odkašlávání. Byl doporučován i proti červům v uších.\n\nFenykl je velmi oblíbené koření hlavně ve francouzské a italské kuchyni. Má sladkou chuť podobající se anýzu. Proto se využívá k dokořenění chleba, cukrovinek a sladkého pečiva. Dále se využívá hodně k dochucení rybích polévek, tvarohových a sýrových jídel, omáček, bylinkového másla, salátů. Můžeme jej upotřebit při konzervaci zeleniny (červená řepa nebo okurky), u přípravy dušeného masa nebo při výrobě likérů. Jemně osekané čerstvé lístky mohou svou chutí nahradit mátu v jogurtových zálivkách.\n\n\n \n"}
{"id": "436478", "url": "https://cs.wikipedia.org/wiki?curid=436478", "title": "Stéphanie Foretzová Gaconová", "text": "Stéphanie Foretzová Gaconová\n\nStéphanie Foretzová Gaconová, rozená Foretzová (* 3. května 1981, Issy-les-Moulineaux, Francie) je současná francouzská profesionální tenistka. Ve své dosavadní kariéře zatím nevyhrála žádný turnaj WTA.\n\nV roce 2010 se vdala za Benoita Gacona.\n\nStéphanie Foretzová se zúčastnila 1 zápasu ve Fed Cupu za tým Francie s bilancí 0-1 ve čtyřhře.\n\n\n"}
{"id": "436480", "url": "https://cs.wikipedia.org/wiki?curid=436480", "title": "Kritika čistého rozumu", "text": "Kritika čistého rozumu\n\nKritika čistého rozumu (KČR; ) je hlavní dílo německého filosofa Immanuela Kanta a jedno z nejvlivnějších filosofických děl vůbec. Kant v něm předkládá svoji teorii poznání (viz transcendentální filosofie) a řešení problému, jak mohou mít subjektivní podmínky myšlení objektivní platnost. KČR je první ze tří jeho „kritik“; následovala ji \"Kritika praktického rozumu\" a \"Kritika soudnosti\". Zjednodušený a zkrácený výklad myšlenek KČR podal Kant ve svazku \"Prolegomena ke každé příští metafyzice, jež se bude moci stát vědou\" (1783).\n\nKatolická církev dekretem ze dne 11. června 1827 zařadila Kantovu \"Kritiku čistého rozumu\" na Index zakázaných knih.\n\nKant psal své dílo v Královci, ale první vydání \"Kritiky čistého rozumu\" (označované „A“) přišlo na svět roku 1781 v Rize. Druhé vydání (B), pro něž Kant přepracoval a rozšířil některé pasáže, vyšlo roku 1787. V 90. letech se potom objevila další vydání, která se ale od druhého příliš nelišila. Ve filosofickém diskursu následně probíhala a dosud probíhá polemika ve věci jednotlivých vydání; zatímco obecně je překládáno, citováno a vykládáno spíše vydání druhé, např. Schopenhauer a Heidegger považovali za jádro kantovské nauky vydání první.\n\n\n"}
{"id": "436481", "url": "https://cs.wikipedia.org/wiki?curid=436481", "title": "Lavinová dioda", "text": "Lavinová dioda\n\nLavinová dioda může být:\n"}
{"id": "436487", "url": "https://cs.wikipedia.org/wiki?curid=436487", "title": "Oskar Kokoschka", "text": "Oskar Kokoschka\n\nOskar Kokoschka [kokoška] (1. března 1886, Pöchlarn, Dolní Rakousy — 22. února 1980, Montreux, Švýcarsko) byl rakouský malíř, ilustrátor a grafik, kromě toho ale i spisovatel a autor divadelních her (dramatik). Nejznámější jsou jeho intenzivní expresivní portréty, u kterých se snaží vystihnout psychiku a emoce modelu, a malby krajin, především množství městských a krajinných panoramat. Jeho tvorbu ovlivnila vídeňská secese, německý expresionismus a fauvismus. V malbě používá syté barevnosti, energické tahy štětce, deformaci figur. \n\nJeho předkové z otcovy strany pocházeli z pražských zlatníků. Narodil se 1. března 1886 v Pöchlarnu, avšak hned následujícího roku se rodina přestěhovala do Vídně. V letech 1905—1909 studoval na Universitě užitého umění ve Vídni, kde byl jedním z jeho učitelů Gustav Klimt. Věnoval se především portrétům, ovlivněn Van Goghem a vládnoucí secesí. Velký vliv na něj měl i vídeňský malíř Rudolf Kalvach, kterého považoval za svého učitele.\n\nMěl vášnivý, často bouřlivý poměr s Almou Mahlerovou-Werfelovou, krátce po smrti její čtyřleté dcery Marie Mahlerové a ukončení jejího poměru s Walterem Gropiem. V roce 1912, po několika společných měsících s ním Alma otěhotněla, dítě si však nechala vzít a odmítla také sňatek. Roku 1914 se vztah rozpadl a Kokoschka nakonec nastoupil do rakouské armády a coby dobrovolník bojoval v první světové válce; v Haliči byl těžce zraněn. Přesto Kokoschka miloval Almu po celý život a jedna z jeho nejlepších prací, \"Nevěsta větru\" (\"Bouře\"), je k její poctě. Vztahem s Almou byla inspirována také jeho báseň \"Allos Markar\".\n\nPo 1. světové válce působil několik let v Drážďanech a následně cestoval po Evropě. Roku 1931 se vrátil do Vídně, avšak před sílícím nacismem roku 1934 odešel do Prahy. Zde maloval portrét prezidenta T. G. Masaryka a poznal i svou budoucí ženu, Češku Oldu Palkovskou. Zároveň inicioval vznik spolku Oskar-Kokoschka-Bund, jemuž předsedal Theo Balden a jenž usiloval o umění nezávislé na nacistické estetice, která jeho obrazy označovala za zvrhlé umění. V Praze namaloval řadu pohledu na Vltavu, Karlův most, Malou Stranu a Staré Město. Obdržel československé státní občanství a krátce po Mnichovské dohodě, 16. října 1938, prchl před nacismem do Anglie. Během 2. světové války zde zůstal, oženil se a aktivně se účastnil emigrantského kulturního života.\n\nBritským občanem se stal roku 1946. Po krátkém pobytu v USA se pak usadil ve Švýcarsku, kde proběhly jeho první velké poválečné výstavy a kde žil až do konce života. Teprve roku 1975 přijal zpět rakouské státní občanství.\n\nCoby malíř bývá srovnáván se svým současníkem Maxem Beckmannem, který byl německým sochařem, malířem, spisovatelem a projektantem. Oba se snažili o nezávislost na německém expresionismu. Mezi známé Kokoschkovy obrazy patří zmíněná \"Větrná nevěsta\", \"Červené vejce\", \"Pohled na Karlův most\" či jeho autoportréty.\n\nKromě toho psal básně, eseje a zpočátku také dramata, která si od 90. let 20. století znovu získávají popularitu. Roku 1971 vyšla jeho autobiografie nazvaná \"Mein Leben\", roku 1984 pak jeho korespondence.\n\n"}
{"id": "436493", "url": "https://cs.wikipedia.org/wiki?curid=436493", "title": "Claire Feuersteinová", "text": "Claire Feuersteinová\n\nClaire Feuersteinová (* 28. února 1986, Grenoble, Francie) je současná francouzská profesionální tenistka hrající levou rukou, bekhendem jednoruč. Její nejvyšší umístění na žebříčku WTA ve dvouhře bylo 171. místo (14. prosinec 2009) a ve čtyřhře 178. místo (8. únor 2010). Na okruhu WTA nevyhrála žádný turnaj, ale z okruhu ITF si již odnesla 5 titulů ve dvouhře a 1 ve čtyřhře.\n\n\n"}
{"id": "436502", "url": "https://cs.wikipedia.org/wiki?curid=436502", "title": "Duke Nukem (počítačová hra)", "text": "Duke Nukem (počítačová hra)\n\nDuke Nukem je počítačová hra od Apogee Software (nyní již 3D Realms), která nám představuje osudy hrdiny jménem Duke Nukem. Hra byla vydána 1. července roku 1991.\n\nHra je zasazena do roku 1997 (což byla v době vydání blízká budoucnost). Dr. Proton je šílenec a rozhodl se, že si podmaní život s jeho armádou Techbotů. Duke Nukem, neohrožený hrdina, je najat CIA, aby ho zastavil. První episoda začíná ve zničeném městě Los Angeles. V druhé episodě Duke Nukem následuje Dr. Protona do jeho tajné měsíční základny. Ve třetí episodě dr. Proton uteče do budoucnosti a Duke Nukem ho následuje skrz časoprostor, aby konečně zastavil jeho šílené řádění.\n\n"}
{"id": "436507", "url": "https://cs.wikipedia.org/wiki?curid=436507", "title": "Krvinka", "text": "Krvinka\n\nSlovo krvinka je označení pro dva druhy krevních buněk:\n\n\n"}
{"id": "436529", "url": "https://cs.wikipedia.org/wiki?curid=436529", "title": "Železniční trať Havlíčkův Brod – Veselí nad Lužnicí", "text": "Železniční trať Havlíčkův Brod – Veselí nad Lužnicí\n\nŽelezniční trať Havlíčkův Brod – Veselí nad Lužnicí (v jízdním řádu pro cestující označená číslem 225) je jednokolejná elektrizovaná trať, součást celostátní dráhy. Vede z Havlíčkova Brodu přes Dobronín, Jihlavu, Kostelec u Jihlavy, Batelov, Horní Cerekev, Počátky-Žirovnice, Jindřichův Hradec a Kardašovu Řečici do Veselí nad Lužnicí.\n\nProvoz na úseku Havlíčkův Brod – Jihlava byl zahájen v roce 1871.\nProvoz na úseku Veselí nad Lužnicí – Jihlava byl zahájen v roce 1887.\n\n\n\n\n\n\n\n\n\n"}
{"id": "436530", "url": "https://cs.wikipedia.org/wiki?curid=436530", "title": "Kostel Panny Marie Bolestné (Sloup)", "text": "Kostel Panny Marie Bolestné (Sloup)\n\nKostel Panny Marie Bolestné je římskokatolický farní kostel a mariánské poutní místo ve Sloupě v Moravském krasu. Vystavěn byl v letech 1751–1754 na základě zázračného uzdravení dcery místního mlynáře a z podnětu rájeckých hrabat z rodu Rogendorfů. Autorem architektonického návrhu je italský stavitel Isidor Marcello Canavale, na stavbu dohlížel boskovický stavitel Vavřinec Pavel Mertha.\n\nPůdorys kostela je ve tvaru želvy, což je mariánským symbolem ochrany. Západní průčelí je ukončeno dvěma čtyřicetimetrovými věžemi. Nad hlavním vchodem je latinský nápis „Stalo se tak řízením Hospodina, je to obdivuhodné v našich očích“ (Žalm 113), dále letopočet stavby a alianční znak zakladatelů kostela hraběnky Karoliny a jejího manžela Karla Ludvíka z Rogendorfu.\n\nV dubnu 2016 byl vyhlášen nejlépe opravenou jihomoravskou památkou za rok 2015 v kategorii velkých staveb.\n\nKostel v průběhu staletí již neprošel žádnými zásadními stavebními úpravami. Roku 1854, kdy se slavilo sto let od dostavění kostela, jej nechal zdejší farář Václav Wolf obnovit zvenčí i zevnitř. Kostel, který tak byl původně zeleno-bílý, získal žlutobílou barvu. V šedesátých letech 20. století nakonec získal při opravách prováděných z podnětu faráře Václava Kotouna současný bílo-modrý vzhled. Aktuální vnější podoba kostela je z roku 1999, kdy byla uskutečněna zatím poslední generální oprava vnějšího pláště.\n\nNa počátku 18. století, kdy brněnští minorité opravovali svůj kostel, jim rájecký hrabě Karel Ludvík z Rogendorfu nabídl značkou finanční částku a hmotnou podporu na opravy kláštera i kostela za příslib, že mu darují pozdně gotickou sochu Panny Marie Bolestné. Tu získal a převezl do letního hraběcího sídla v obci Sloup, kde ji prozatímně zanechal u zdejšího mlynáře Pavla Severy, který jí umístil do pokoje své dcery, která v tu dobu již dlouhodobě byla upoutána na lůžko, protože trpěla padoucnicí a údajně i slepotou. Jednoho dne, kdy se modlila před milostnou sochou, se spálila o svíčku a v tu chvíli byla zázračně uzdravena. Na základě tohoto zázraku začala putovat do obce četná procesí zblízka i z větší dálky. Z podnětu hraběte Karla Ludvíka tak vznikla kaple sv. Kříže, do níž byla socha přenesena. První mše svatá se zde sloužila roku 1728 a o správu poutního místa se staral kaplan z Doubravice.\n\nPo nějaké době však kaple přestala stačit náporu poutníků. Vedle ní se začala vršit velká spousta kamení, kterou sem z okolních polí a lesů začali nosit poutníci a hrozilo, že se na někoho tato hromada zřítí. Rozhodlo se proto, že se přistoupí ke stavbě nového kostela. Stavbu však již nemohl realizovat hrabě Karel Ludvík, který roku 1738 zemřel. Přípravy stavby se proto se stejným elánem ujala jeho manželka Karolina z Rogendorfu (roz. Karolina Anna Pálffy z Erdőd), která byla velmi zbožná. Pro stavbu a výzdobu kostela získala italského architekta Isidora Marcella Canavalu a vídeňského malíře a ředitele Vídeňské umělecké akademie Kašpara Sampacha. \n\nStavba kostela probíhala v letech 1751-1754 a zcela proměnila život a uspořádání sloupské obce, ve které začala vznikat řada nových přístupových cest směřujících ke kostelu ve spojení s rozsáhlou přestavbou dalších budov. Zajímavostí je, že všichni dělníci, kteří pracovali na stavbě kostela, byli osvobozeni od robotnických povinností a dostávali za svou práci řádně zaplaceno. Veškeré výdaje přitom hradila sama hraběnka, která tak výrazně celé panství zadlužila. Kostel byl dostavěn a vysvěcen 27. října 1754 olomouckým biskupem Juliem z Troyeru. \n\nPo požáru na rájeckém zámku roku 1756 se hraběnka Karolina trvala usadila na svém letním sídle ve Sloupě, které ještě za svého života odkázala nově vzniklé sloupské farnosti (1755), do níž byl z jejího podnětu uveden farář P. František Czuma. Hraběnka umírá na černý kašel roku 1759 v budově dnešní sloupské fary. Pohřbena je v kryptě kostela.\n\nPři kostele bylo od počátku činné také poutní \"bratrstvo Panny Marie Bolestné s černým škapulířem\", které založila sama hraběnka Karolina z Rogendorfu. Toto bratrstvo však nemělo dlouhého trvání, protože je císař Josef II., který uskutečnil několik reforem zaměřených i na omezení náboženského života a poutí, ze své milosti zrušil. Ještě v 19. století měl farář Václav Wolf v úmyslu je obnovit, ale neuskutečnil tak - zřejmě i z toho důvodu, že veškeré aktivity směřovaly do tehdy mohutně vznikajících Cyrilských jednot a do Apoštolátu sv. Cyrila a Metoděje pod ochranou Panny Marie Bolestné. Na obnovu se tak muselo čekat dalších 150 let. Došlo k ní až roku 2003 z podnětu sloupského faráře R.D. Františka Kozára, který k tomu získal potřebný nový dekret od brněnského biskupa. Při podzimní pouti téhož roku bylo do tohoto bratrstva přijato prvních 300 členů.\n\nHlavním poutním dnem je zde pátek před Květnou nedělí, hovorově nazýván „Květný pátek“. \n\n"}
{"id": "436546", "url": "https://cs.wikipedia.org/wiki?curid=436546", "title": "Anglické království", "text": "Anglické království\n\nAnglické království ( ) byl samostatný stát, jehož počátky jako sjednoceného státu sahají do 9. a 10. století a který existoval až do roku 1707. Zahrnoval asi dvě třetiny území jihu ostrova Velké Británie a množství malých ostrovů v jeho okolí. V roce 927 král Ethelstan dobyl Northumbrii a historicky byl prvním králem, který získal kontrolu nad celým územím Anglie. Pozdější ovládnutí Walesu Normany v letech 1067 až 1283 (formálně stvrzené roku 1284) zajistilo jeho kontrolu Anglií a zajistilo platnost anglických zákonů i na velšském území. Anglické království se sloučilo se sousedním Skotským královstvím zákony o sjednocení z roku 1707 a vzniklo tak Království Velké Británie.\n\nAnglické království nemá přesné datum založení. Vzniklo ze sedmi anglosaských království (označovaných také jako \"Heptarchie\") – Východní Anglie, Mercie, Northumbrie, Kentu, Essexu, Sussexu a Wessexu. Invaze Vikingů rozbila základy království. Obnovení moci nad původním územím v roku 927 králem Ethelstanem je považováno za počátek sjednoceného království.\n\nAnglické a skotské království se roku 1603, poté, co se nástupcem Alžběty I. stal skotský král Jakub I., staly personální unií. Obě země zůstaly samostatné, ale byly spojeny jedním panovníkem, který měl dva tituly – byl králem anglickým a králem skotským. Tato situace se změnila poté, kdy byly skotským a anglickým parlamentem přijaty v první polovině roku 1707 zákony o sjednocení. Byl ustaven institut jednoho panovníka sjednoceného státu a jeden parlament (parlament Velké Británie).\n\nKrálovské sídlo se původně nacházelo ve Winchesteru, ale i Westminster a Gloucester byly považovány, za místo působení panovníka srovnatelného významu jako Winchester. Westminster se stal de facto královským sídlem ve 12. století. Londýn tak byl hlavním městem Anglického království, poté Království Velké Británie (1707 – 1801), Spojeného království Velké Británie a Irska (1801 - 1922) a posléze až do dnešní doby i Spojeného království Velké Británie a Severního Irska.\n\nPo Alfrédově smrti roku 899 nastoupil na trůn jeho syn Eduard I. Starší. Ten spolu s Ethelredem zahájili expanzi a pokračoval ve stavbě pevností a opevněných měst po vzoru Alfréda. Jeho syn Ethelstan pokračoval v rozšiřování území svého vlivu a byl prvním králem, který ovládal celé území, jež zahrnuje dnešní Anglii.\n\nJeho moc vyvolala odpor mezi ostatními králi Británie. Rozhodující střetnutím byla bitva u Brunanburghu, kde Ethelstan porazil sjednocená skotská a vikinská vojska. Toto sjednocení ale nemělo trvalý charakter a Ethelstanovi následníci Edmund II. a Edred ztratili vliv nad Northumbrií. Až Edgar dosáhl stabilizace království v hranicích dosažených Ethelstanem.\n\nNa konci 10. století na Anglii znovu zaútočili seveřané ze Skandinávie. Ethelred ztratil vliv nad částí území ve prospěch Sweyna, ale po jeho smrti svou vládu znovu obnovil. Ethelredův syn Edmund II. zemřel krátce po nástupu na trůn a králem Anglie se stal Sweynův syn Knut Veliký. V době jeho panování byla Anglie centrem říše zahrnující i Dánsko a Norsko.\n\nKnutovým následníkem se stal jeho syn a roku 1042 se stal anglickým králem následník domácí dynastie Eduard III. Vyznavač. Ten zemřel roku 1066 bez přímého následníka, což vedlo ke sporům mezi těmi, kteří si činili nárok na anglický trůn. Po Eduardově smrti byl jmenován anglickým panovníkem Harold II., který musel vzdorovat nárokům Haralda III. (podporovaného Haroldovým bratrem Godwinem), Sweyna II a Viléma I..\n\nPod Haroldovým vedením Angličané porazili Haralda a dánské vojsko v bitvě u Stamford Bridge, ale byli poraženi normanským vojskem vedeným Vilémem I. v bitvě u Hastingsu. Následný odpor vůči Normanům byl potlačen a Vilém byl na Vánoce roku 1066 korunován jako anglický král. V následujících pěti letech musel potlačit povstání v různých částech Anglie a čelit dánské invazi, ale byl úspěšný a stabilizoval svou moc.\n\nOvládnutí Anglie Normany byl důležitý mezník v historii Anglie. Vilém nařídil sepsat pozemkovou knihu, která obsahovala soupis obyvatel, půdy a nemovitostí, které vlastnili, aby tak zajistil výběr daní. V průběhu dalších dvaceti let přešlo vlastnictví většiny pozemků do rukou Normanů, kteří také obsadili významné pozice ve státní správě a církvi.\n\nObdobí středověku v Anglii se vyznačovalo občanskými válkami, mezinárodními konflikty a politickými intrikami mezi aristokracií a královským dvorem. Anglie byla v té době soběstačná ve výrobě potravin a jejím hlavním vývozním artiklem byla vlna, exportovaná hlavně na kontinent, kde se z ní tkalo sukno. Anglický textilní průmysl vznikal v 15. století a byl základem akumulace kapitálu.\nJindřich I. se snažil reformovat a stabilizovat království. Jeho záměrem bylo uklidnění rozporů mezi anglosaskou a normanskou částí společnosti. Jeho úsilí bylo vážně narušeno po smrti jeho syna Viléma Adelina v listopadu 1120. V době vlády Štěpána III. došlo k přesunu vlivu na stranu šlechty. Štěpán chtěl potlačit výbojné Skoty a Walesany a tak rozdal velké množství půdy. Jeho spor se sestřenicí Matyldou vedl k občanské válce, která trvala od roku 1139 až do roku 1153.\n\nPo smrti Štěpánova syna Eustace roku 1153, se Štěpán domluvil s Jindřichem z Anjou (pozdějším Jindřichem II.) na rozdělení vlivu a na tom, že bude Štěpánovým následníkem. Jindřich II. rozšířil svou moc i na Irsko, Skotsko, Wales a některé části Francie.\n\nV době panování Jindřicha II. došlo k návratu moci z baronů na panovníka. Byly omezeny i některé legislativní pravomoci církve ve prospěch krále. V té době došlo i k legislativním změnám a odklonu od feudalismu. Vytvořila se také vrstva angloangevinské a angloakvitánské aristokracie.\n\nJindřichův následník Richard I., byl značně zaneprázdněn válečnými konflikty v zahraničí. Účastnil se Třetí křížové výpravy a bránil svá francouzská teritoria proti Filipu II. Jeho mladší bratr Jan Bezzemek, který nastoupil po něm, nebyl tak úspěšný. Po katastrofální porážce v bitvě u Bouvines ztratil Normandii a mnohá další francouzská území. Dokázal si také znepřátelit vedoucí představitele šlechty a církve, kteří ho roku 1215 přinutili podepsat Magnu Chartu, která legislativně omezila pravomoci panovníka.\n\nJanův syn Jindřich III. byl korunován ve věku devíti let. Období jeho vlády bylo poznamenáno množstvím povstání a občanských válek, způsobených hlavně neschopností vlády a Jindřichovou závislostí na francouzském dvoru. Jedna z těchto vzpour vedená Simonem de Montfort byla důležitá vznikem jednoho z předchůdců parlamentu.\n\nVláda Eduarda I. byla úspěšnější. Posílil svou moc vydáním mnoha zákonů a svolal první oficiální Anglický parlament. Podrobil si Wales a dokázal, i za cenu nákladné vojenské akce, podrobit Skotsko. Jeho syn Eduard II. utrpěl v bitvě u Bannockburnu porážku ale boje pokračovaly až do počátku vlády Eduarda III. podpisem mírové dohody z Northamptonu roku 1328, která uznala skotskou nezávislost.\n\nEduard III. daroval půdu mnoha šlechtickým rodinám. Vzhledem k tomu, že půda znamenala moc, tito lidé se mohli snažit ovlivňovat mocenské rozložení sil u dvora. Arogantní metody Richarda II. a vyvlastnění Lancasterů vedlo k povstání, svržení Richarda II. a nastolení nového krále Jindřicha IV. Po smrti jeho syna Jindřicha V. roku 1422 vládla zemi regentská rada místo nezletilého Jindřicha VI. Rozkrádání královského majetku regentskou radou a neúspěchy ve stoleté válce vedl Richarda Plantageneta z Yorku k mobilizaci vojenských sil proti královým rádcům.\n\nKdyž anglické vojsko roku 1453 zažilo ve stoleté válce definitivní porážku, král se zhroutil a Richard Plantagenet byl jmenován protektorem Anglie. Jeho opatření vedoucí k hospodářské obnově a posílení bezpečnosti však král poté, co nabyl roku 1455 vědomí, zrušil. York musel Londýn opustit ještě stejného roku došlo k první bitvě mezi Lancastery a Yorky. Vítězství v této bitvě a další záchvat krále znamenaly pro Yorka návrat do funkce protektora, setkal se však se silným odporem královny Markéty z Anjou. Po několika bitvách roku 1459 musel Richard Plantagenet a jeho spojenci prchnout ze země. Když se následujícího roku Yorkové vrátili s armádou, nevystupoval již jen proti královým rádcům, nýbrž již usiloval o královskou korunu. Tu se mu však nepodařilo získat, neboť v prosinci roku 1460 byl Richard Plantagenet zabit v bitvě u Wakefieldu.\n\nJeho syn Eduard se však dokázal prosadit, zvítězil roku 1461 nad Lancastery a nechal se jako Eduard IV. korunovat. Postupem času se však začaly projevovat rozpory mezi ním a jeho spojencem Richardem Nevillem z Warwicku, které nakonec přerostly v otevřený boj. Warwick se spojil se šlechtou, jež byla nespokojena se vzestupem „nové šlechty“, kterou Eduard IV. podporoval. Warwick se svým vojskem roku 1469 zaznamenal porážku a musel prchnout do Calais, tam se však spojil s Markétou z Anjou a jejich společné síly se roku 1470 vylodily v Anglii a donutili zaskočeného Eduarda IV. prchnout do Burgundska. Následujícího roku se Eduard IV. vylodil v Anglii a lancasterské vojsko porazil. Mnozí Lancasterové byli popraveni a zavražděn byl také uvězněný Jindřich VI.\n\nJeště během dalších let Eduardovy vlády se vyskytly spory mezi Yorky, které vyvrcholily po jeho smrti roku 1485. Eduard IV. si přál, aby se protektorem stal jeho bratr Richard, královna Alžběta Woodville však nechala korunovat svého nezletilého syna Eduarda V. Richard se rozhodl prosadit silou, popravil představitele Woodvillů i Eduarda V. a nechal se jako Richard III. korunovat. Proti Richardovi III. však stále více rostla opozice, jejímž představitelem se stal Jindřich Tudor, jenž přebýval v exilu v Bretani. Ten se roku 1485 se svými přívrženci vylodil ve Walesu a po vítězství nad Richardem III. v bitvě u Bosworthu přijal jako Jindřich VII. královskou korunu, čímž se k moci dostala tudorovská větev Plantagenetů. Několik dalších povstání již pak postavení nového krále neohrozilo.\n\nVálky růží kulminovaly vítězstvím relativně málo známého Jindřicha Tudora v bitvě u Bosworthu, kde byl zabit Richard III. a bylo potvrzeno vítězství Lancasterů. I když je z hlediska historického bitva u Bosworthu považována za konec Války růží, musel Jindřich VII. ještě později odrážet snahu dvou uchazečů o trůn podporovaných rodem Yorků. První z nich byl Lambert Simnel, poražený v bitvě u Stoke (poslední bitva anglického krále proti někomu kdo si činil nárok na anglický trůn) a druhým byl Perkin Warbek oběšený roku 1499 po několikaleté snaze porazit krále.\n\nJindřich VIII. se rozešel s římskokatolickou církví z důvodu problémů s rozvodem s Kateřinou Aragonskou. I když nebyl protestantem, rozkol s papežem vedl k odklonu Anglie od katolicismu. Významnou obětí tohoto rozkolu byl králův kancléř sir Thomas More. Následovalo období náboženských a politických otřesů, které vedly k anglické reformaci. Král zrušil kláštery a zabavil většinu majetku církve.\n\nJindřich VIII. měl tři potomky, kteří si po jeho smrti činili nárok na trůn. Prvním z nich, kterému bylo při nástupu na trůn roku 1547 pouze deset let, byl Eduard VI. Jeho strýc Eduard Seymour obdržel v březnu 1547 od Jindřicha VIII. výsadní listinu, která mu svěřovala velké pravomoci. Jeho styl vládnutí byl ale důvodem vzniku mnoha vzpour a tak byl regentskou radou nahrazen Johnem Dudleym.\n\nPo smrti Eduarda VI. na tuberkulózu roku 1553 se Dudley snažil prosadit na trůn lady Jane Greyovou, kterou chtěl provdat za svého syna a uchovat si tak moc. Jeho převrat byl ale neúspěšný a na trůn dosedla, po demonstraci jejich příznivců v Londýně, Marie I. Tudorovna. Marie byla oddaná katolička ovlivňována katolickým dvorem Španělska a římským císařem Karlem V. a snažila se prosadit v Anglii obnovu vlivu katolické církve. To vedlo mimo jiné k upálení 274 protestantů. Byla mezi svými lidmi neoblíbená a příbuzní jejího manžela Filipa II. Španělského působili na dvoře rozbroje a nespokojenost. Jako panovník ztratila Calais, poslední kus území na kontinentu, který předtím ovládala Anglie.\n\nVláda Alžběty I., která nastoupila na trůn po smrti Marie roku 1558, obnovila v království řád. Náboženské rozpory, které rozdělovaly společnost od doby Jindřicha VIII., byly řešeny vznikem Anglikánské církve. Hlavním zdrojem Alžbětiných úspěchů bylo vyvažování zájmů protestantů a katolíků. Dokázala, aby se žádný z těchto směrů neprosazoval na úkor druhého, i když ke konci své vlády zavrhla katolicismus vlivem války se Španělskem.\n\nDokázala udržet stabilitu své vlády s výjimkou povstání severních hrabat roku 1569, byla úspěšná v omezení moci staré šlechty a posilování moci svého kabinetu. Jedna z nejznámějších událostí anglické válečné historie se stala roku 1588 kdy byla španělská flotila – Armada poražena anglickým loďstvem vedeným sirem Francisem Drakem, ale válka, která následovala, stála Anglii mnoho sil a prostředků a skončila až po Alžbětině smrti. Alžbětin kabinet pokračoval v díle započatém Thomasem Cromwellem za vlády Jindřicha VIII., v posilování role vlády, zefektivnění všeobecného práva a správy státu. V době její vlády a krátce poté se počet obyvatel země znatelně zvýšil, ze tří miliónů v roce 1564 na téměř pět miliónů v roce 1616.\n\nV období vlády Tudorovské dynastie se začaly vyjasňovat vztahy mezi rozsahem moci panovníka a parlamentu, jejichž rovnováha byla předmětem pozdější občanské války. Některé prameny uvádějí, že kancléř Thomas Cromwell zahájil \"Tudorovskou revoluci\", a v době kdy byl v úřadu se parlament stal důležitou institucí. V době vlády Alžběty její státní rada fungovala velmi efektivně.\n\nAlžběta zemřela roku 1603 bez přímého následníka. Jejím nejbližším mužským protestantským příbuzným byl král Skotska Jakub VI. Stuart, který se stal panovníkem Anglie jako Jakub I. a vládl unii obou království. Byl prvním králem, který panoval nad celým územím ostrova Velké Británie, i když jednotlivá království byla samostatná. Na jeho osobu bylo spácháno několik neúspěšných atentátů, z nichž nejznámější je pokus o odpálení náloží se střelným prachem v budově parlamentu vedený katolíkem Guy Fawkesem, který dále posílil antipatie anglické veřejnosti vůči katolíkům.\nRoku 1607 vybudovala Anglie osadu u Jamestownu v Severní Americe. To je považováno za počátek anglické kolonizace. Mnoho Angličanů se vystěhovalo do Ameriky a to jak z ekonomických tak i náboženských důvodů. Angličtí obchodníci vlastníci plantáže v teplé jižní oblasti Ameriky obnovili otrokářství, pro obdělávání svých polí dováželi otroky z Afriky a vydělávali na prodeji surovin (například bavlna a tabák) v Evropě. Angličtí obchodníci podílející se na kolonizaci vydělávali částky srovnatelné s příjmy bohatých aristokratických rodin v Anglii a jejich bohatství vytvářelo základy vznikající střední třídy, která se domáhala většího politického vlivu.\n\nAnglická občanská válka vypukla roku 1642, především jako výsledek řady sporů mezi Jakubovým synem Karlem I. a parlamentem. Porážka královského vojska parlamentaristickými silami v bitvě u Naseby v červnu 1645 fakticky zničilo panovníkovo vojsko. Na počátku roku 1647 byl Karel I. zajat parlamentaristickými silami. Podařilo se mu uniknout a konflikt pokračoval, i když byl jen krátký, protože parlament ovládal většinu země. Karel byl dopaden, odsouzen a v lednu 1649 popraven. Byla vyhlášena republika a Oliver Cromwell byl roku 1653 jmenován lordem protektorem. Po jeho smrti ho v této funkci nahradil jeho syn, ale brzy odstoupil. Monarchie byla obnovena roku 1660, poté co se král Karel II. vrátil do Londýna.\n\nPo jeho smrti roku 1685 nastoupil na trůn jeho katolický bratr Jakub II. Stuart. Katolický panovník byl pro Angličany a jejich parlament nestravitelnou skutečností a roku 1689 byl vyzván holandský protestant Vilém III. Oranžský aby nahradil Jakuba II. Jakub se pokusil obnovit svou moc vojensky, ale byl roku 1690 poražen v bitvě u Boyne. V některých částech Skotska a Irska se skupiny katolíků snažily o obnovu Jakubova panování, což vyústilo v sérii krvavých, ale neúspěšných povstání. Výsledkem bylo to, že jakýkoli náznak porušení věrnosti Vilémovi byl krutě potlačen. Jakobitská vzpoura pokračovala až do poloviny 18. století kdy byl roku 1746 poražen poslední katolický uchazeč o trůn, princ Karel Eduard Stuart, v bitvě u Cullodenu.\n\nZákon o sjednocení anglického a skotského království z roku 1707 zrušil anglický i skotský parlament, vytvořil království Velké Británie a parlament Velké Británie. Zákon o sjednocení z roku 1800 formálně přičlenil k tomuto království Irsko a od 1. ledna 1801 vytvořil Spojené království Velké Británie a Irska, jehož hlavním městem se stal Londýn.\n\nInformace o historii tohoto státního útvaru viz článek Dějiny Spojeného království.\n\n"}
{"id": "436547", "url": "https://cs.wikipedia.org/wiki?curid=436547", "title": "Království Velké Británie", "text": "Království Velké Británie\n\nKrálovství Velké Británie, oficiálně jen Velká Británie (anglicky \"Great Britain\"), byl samostatný stát, který existoval v letech 1707 až 1801. Vznikl sloučením samostatného Anglického království a Skotského království na základě zákonů o sjednocení přijatých v první polovině roku 1707 samostatným skotským a anglickým parlamentem.\n\nObě samostatná království po většinu času od doby, kdy se stal roku 1603 nástupcem Alžběty I. skotský král Jakub I., ovládal jeden panovník (s tituly král anglický a král skotský) V obou královstvích také dále existovaly samostatné parlamenty. Po sloučení byl vytvořen jeden parlament zasedající ve Westminsteru a institut jednoho panovníka. Toto království zahrnovalo území celého ostrova Velké Británie.\n\nNástupcem tohoto království se roku 1801, po potlačení Irského povstání z roku 1798, stalo Spojené království Velké Británie a Irska. Vzniklo spojením Království Velké Británie a Irského království na základě zákona o sjednocení (\"Act of Union 1800\").\n\n"}
{"id": "436553", "url": "https://cs.wikipedia.org/wiki?curid=436553", "title": "Ekodrogerie", "text": "Ekodrogerie\n\nEkologická drogerie, neboli ekodrogerie, označuje skupinu výrobků určených k čištění, praní, mytí, které neobsahují suroviny z ropy, fosfáty, optické zjasňovače, syntetické vonné látky, konzervanty a barviva, geneticky modifikované enzymy, petrochemická činidla nebo bělící aktivátory. Místo nich jsou ze surovin jako panenské olivové oleje, řepkové oleje, kokosové oleje, bambucké másla, éterické oleje. Obsahují tenzidy derivované z rostlinných olejů či cukrů, rostlinné alkoholy a škroby, někdy i bylinné extrakty či přírodní vůně. Ekologické drogistické výrobky by měly být kompletně biodegradabilní (rozložitelné), mít tedy minimální dopad na vodní systém, a také nealergenní Ekologické prací prostředky neobsahují petrochemické tenzidy, zjasňovače nebo ingredience s obsahem chloru. \nU některých výrobců ekodrogerie pochází určité procento surovin z kontrolovaného ekologického nebo bio-dynamického zemědělství a také nejsou testovány na zvířatech. Mezi důležité vlastnosti ekologické drogerie také patří to, že je bezpečná pro domácí biologické čističky odpadních vod. Moderní ekodrogerie se vyznačuje tím, že forma i způsob používáni je zcela shodná s konvenční drogerii a je tedy vhodná pro širokou skupinu uživatelů.\n"}
{"id": "436562", "url": "https://cs.wikipedia.org/wiki?curid=436562", "title": "Iritace", "text": "Iritace\n\nIritace (z lat. \"irritare\", rozhněvat, podráždit) může znamenat:\n\n\nOdtud iritovat, podráždit, rozhořčit.\n"}
{"id": "436566", "url": "https://cs.wikipedia.org/wiki?curid=436566", "title": "Železniční trať České Velenice – Veselí nad Lužnicí", "text": "Železniční trať České Velenice – Veselí nad Lužnicí\n\nŽelezniční trať České Velenice – Veselí nad Lužnicí (v jízdním řádu pro cestující označená číslem 226) je jednokolejná železniční trať. Byla postavena jako úsek Dráhy císaře Františka Josefa, provoz byl zahájen v roce 1871.\n\nTrať je částí celostátní dráhy. Žádost provozovatele dráhy o změnu kategorizace dráhy na dráhu regionální ministerstvo dopravy dne 27. dubna 2012 zamítlo.\nV 2019 SŽDC vypisuje vybĕrové řízení na zpracování projektové dokumentace elektrifilace trati a zvýšení rychlosti až na 120 km/h. S předpokládanou cenou 5,3 mld Kč a dobou realizace 3 roky. Motivací je snaha vytvořit alternativní trasu pro nákladní dopravu do Rakouska při problémech na I. a III. železničním koridoru například při omezení během přestvavby brnĕnského uzlu.\n\n\n"}
{"id": "436567", "url": "https://cs.wikipedia.org/wiki?curid=436567", "title": "Poronaj", "text": "Poronaj\n\nPoronaj ( ) je řeka na ostrově Sachalin v Sachalinské oblasti v Rusku. Je 350 km dlouhá. Povodí má rozlohu 7 990 km².\n\nV ainštině znamená její jméno \"velká řeka\". V ruském Státním vodním registru má kód 20050000212118300003594.\n\nPramení na západních svazích pohoří Něvelského pohoří ve Východosachalinských horách. Protéká v široké bažinaté dolině přes Tymsko-poronajskou nížinu mezi Východo- a Západosachalinskými horami. Ústí do zálivu Trpělivosti Ochotského moře.\n\nZdrojem vody jsou sněhové a dešťové srážky. Průměrný průtok vody činí 120 m³/s. Zamrzá v listopadu a rozmrzá v dubnu. Na jaře od dubna do června dosahuje nejvyšších vodních stavů, v létě a na podzim dochází k povodním a v zimě je vody v řece nejméně.\n\nŘeka slouží k tření lososovitých ryb. V ústí se nachází město Poronajsk.\n\nPřes řeku vedou pouze dva mosty, jeden silniční a druhý železniční; jsou postaveny vedle sebe na středním toku řeky.\n\n"}
{"id": "436569", "url": "https://cs.wikipedia.org/wiki?curid=436569", "title": "Pelargos", "text": "Pelargos\n\nPelargos I, Pelargos II a Pelargos III byla letadla poháněná lidskou silou, která v letech 1980 až 1985 postavili Max Horlacher a Toni Felix ze Švýcarska.\n\nV roce 1959 vypsal britský průmyslník Henry Kremer ocenění pro konstruktéra letadla poháněného pouze lidskou silou, které bude schopno odstartovat, ve výšce minimálně 10 stop (3 metry) obletět trasu ve tvaru osmičky okolo dvou pilonů umístěných 0,5 míle (cca 800 metrů) od sebe, a opět přistát. Tuto cenu a odměnu 50 000 £ získal 23. srpna 1977 tým americké společnosti AeroVironment Inc. okolo Paula B. MacCreadyho a Dr. Petera B.S. Lissamana s letadlem nazvaným Gossamer Condor.\n\nPro podporu evropských konstruktérů byla tato cena vypsána v roce 1979 znova, ovšem s omezením, že ji může získat pouze \"neameričan\". Toto ocenění nakonec získal německý profesor Günter Rochelt s letounem Musculair 1 dne 19. června 1984. Jedním z neúspěšných projektů byl i švýcarský Pelargos Maxe Horlachera, majitele společnosti Horlacher AG pracující s kompozity, a Toniho Felixe.\n\nPelargos I z roku 1980 byl prvním z trojice postavených strojů. Letoun kvůli nevhodnému profilu křídla nevzlétl a nedochovaly se o něm žádné informace, fotografie ani technické specifikace.\n\nHorlacher a Felix se nevzdávali a k dalšímu navrhovanému letadlu pozvali profesora Fritze Dubse, odborníka na aerodynamiku z Curychu. Ten vypracoval nový profil křídla vhodný pro pomalu létající letadlo. Zároveň do projektu formou materiálového sponzorství vstoupila firma Reichhold Chemie AG vyrábějící syntetické materiály (např. Mylar, který je často používán při konstrukci tohoto druhu letadel). V březnu 1983 bylo letadlo postaveno, ale kvůli problémům s přenosem energie na vrtuli poprvé vzlétlo až v prosinci 1983 ve švýcarském Dübendorfu. Následně 20. ledna 1984 podal Horlacher přihlášku do soutěže, o provedení soutěžního pokusu ovšem není nikde zmínka. \n\nNejdelší přímý let Pelargosu II měl hodnotu 1100 yardů (cca 1000 m), vzdálenost požadovaná pro získání Kremerovy ceny byla asi dvojnásobná, navíc s dvěma otáčkami. Ty byly největším „oříškem“ pro konstruktéry, protože při nich letadlo ztrácí dostatečný vztlak.\n\n\nPelargos III vznikl tentokrát ve spolupráci s P. Frankem. Oproti „dvojce“ byl menší a rychlejší, zároveň ale také těžší a nejdelší uskutečněný let byl kratší - 875 yardů (800 m). První let se uskutečnil v dubnu 1985 ve švýcarském Birrfeldu.\n\n\nLetadlo poháněné lidskou silou\nKremerova cena\nDoprava lidskou silou\n\n"}
{"id": "436571", "url": "https://cs.wikipedia.org/wiki?curid=436571", "title": "Irské království", "text": "Irské království\n\nIrské království ( , ) byl stát, jehož vznik se datuje do roku 1541. Nový stát nahradil původní Irské lordství, které vzniklo roku 1171. Jindřich VIII. se tak stal prvním irským králem od roku 1169. Samostatné Irské království existovalo až do sloučení s Královstvím Velké Británie, s nímž roku 1801 vytvořilo Spojené království Velké Británie a Irska.\n\nKdyž papež Klement XIII. roku 1533 exkomunikoval Jindřicha VIII., stala se ústavní pozice Irského lordství nejistá. Jindřich se odloučil od svatého stolce a prohlásil se za vrchního činitele Anglikánské církve. Následně odmítl uznat svrchovanost katolické církve nad Irskem. Králem Irska byl prohlášen zákonem z roku 1542 (\"Crown of Ireland Act 1542\"), který schválil Irský parlament.\n\nTo znamenalo, že Irské království bylo spravováno vládnoucím panovníkem Anglie a obě království tvořila personální unii. Roku 1801 byly parlamenty Irska a Království Velké Británie sloučeny a vznikl sjednocený stát Spojené království Velké Británie a Irska.\n\n"}
{"id": "436573", "url": "https://cs.wikipedia.org/wiki?curid=436573", "title": "Skotské království", "text": "Skotské království\n\nSkotské království ( , , ) byl stát, který existoval od 9. století (tradičně tradovaný letopočet je 843) až 1707. Rozkládal se na severní třetině ostrova Velké Británie a sousedil s Anglickým královstvím, se kterým se sloučil roku 1707 přijetím zákonů o sjednocení (\"Acts of Union 1707\") parlamenty obou států do Království Velké Británie. Od roku 1482, kdy Angličané ovládli město Berwick, území Skotského království odpovídá území dnešního Skotska. Kromě teritorií na ostrově patřilo do království více než 790 ostrovů.\n\nSkotské království bylo sjednoceno roku 843 králem Kennethem Mac Alpinnem. V následujících 850 letech se vyvinulo vlastní skotské právo a vzdělávací systém, které existují do současnosti. Hlavním městem Skotského království byl Edinburgh. Jeho předchůdci byly města Scone, Dunfermline a Stirling. Počet obyvatel dosáhl roku 1700 přibližně 1,1 miliónu.\n\nAnglické a Skotské království se roku 1603, kdy se nástupcem Alžběty I. stal skotský král Jakub I., staly personální unií. Obě země zůstaly samostatné, ale byly spojeny jedním panovníkem, který měl dva tituly – byl králem anglickým a králem skotským. Tato situace se změnila poté, co byly skotským a anglickým parlamentem přijaty v první polovině roku 1707 zákony o sjednocení a vzniklo Království Velké Británie.\n\n"}
{"id": "436574", "url": "https://cs.wikipedia.org/wiki?curid=436574", "title": "Západní Alpy", "text": "Západní Alpy\n\nZápadní Alpy (francouzsky \"Alpes occidentales,\" italsky \"Alpi Occidentali,\" německy \"Westalpen,\" rétorománsky \"Alps occidentals)\" jsou jedna ze dvou geomorfologických provincií Alp. Za hranici mezi Západními a Východními Alpami se považuje údolí Rýna na východě Švýcarska severně od průsmyku Splügen; na jih od tohoto průsmyku tvoří hranici řeka Liro (údolí Valle Spluga) a jezero Como. Patří sem veškeré francouzské, většina švýcarských a větší část italských Alp.\n\nZápadní okraj tvoří nížina Rhôny, která odděluje Alpy od francouzského Centrálního masivu. Ze severozápadu lemuje Západní Alpy Švýcarská plošina \"(Schweizer Mittelland)\", vysočina, která je pokračováním Alpského podhůří, jež je zde vetknuto mezi Západní Alpy a Juru. Jak Alpské podhůří, tak Jura se považují za vnější podoblasti alpského subsystému.\n\nZápadní Alpy jsou vyšší než východní. Téměř všechny evropské čtyřtisícovky (s výjimkou Piz Bernina) najdeme zde. Nejvyšším vrcholem Západních Alp, Alp i celé Evropy je Mont Blanc (4 808 m) na francouzsko-italské hranici.\n\nSoučástí Západní Alp jsou pohoří: Ligurské Alpy, Přímořské Alpy, Kottické Alpy, Provensálské Alpy, Dauphinéské Alpy, Grajské Alpy, Penninské Alpy, Vanoise, Savojské Alpy, Bernské Alpy, Freiburské Alpy, Švýcarský Jura, Lepontské Alpy, Adulské Alpy, Urnské Alpy, Glarnské Alpy a Sankt Gallenské Alpy.\n"}
{"id": "436596", "url": "https://cs.wikipedia.org/wiki?curid=436596", "title": "Skřivan polní", "text": "Skřivan polní\n\nSkřivan polní (\"Alauda arvensis\") je malý druh zpěvného ptáka z čeledi skřivanovitých (Alaudidae).\n\nRozlišuje se 13 poddruhů:\n\nO něco větší než vrabec (délka těla 16–18 cm). Opeření je u obou pohlaví nenápadné, svrchu a na hrudi šedohnědé, tmavě čárkované, na břiše bílé. Na temeni je vztyčitelná tupá chocholka (podobný chocholouš obecný má chocholku delší a špičatější). V letu jsou nápadné bílé lemy krajních ocasních per a bělavý zadní okraj křídla. Létá ploše vlnitě, za zpěvu vystoupá na třepetajících se křídlech do výšky 50–100 m, odkud zase pomalu klesá a nakonec padá k zemi s přitaženými křídly.\n\nVábení je rozmanité, nejčastěji „príít“, „prrlyy“, „prry–yt“ aj. Zpěv tvoří dlouhá řada drnčivých, cvrlikavých a hvízdavých tónů, prokládaných imitacemi hlasů jiných druhů ptáků.\n\nDruh s palearktickým typem rozšíření. Areál sahá od jižní Evropy a severozápadní Afriky východně po Kamčatku a Japonsko. Zavlečen byl také na Nový Zéland, do Austrálie a Severní Ameriky. Je částečně tažný, zimoviště ptáků ze severních populací leží v západní Evropě, Středomoří, severní Indii a jižní Číně. Stavy ve většině evropských zemích zhruba od 60. let 20. století silně klesají. Příčinou je silná intenzifikace zemědělství, spojená s větším používáním hnojiv a chemických látek, dokonalejšími technologiemi a vznikem rozsáhlých monokultur. I přesto, že východoevropské populace zůstaly stabilní, byl skřivan polní v Evropě charakterizován jako zdecimovaný.\n\nHnízdí v otevřené zemědělské krajině, na podzim a v zimě se často vyskytuje na strništích a úhorech.\nV České republice hnízdí velmi početně od nížin až do alpínského pásma hor. V posledních desetiletích se jeho početnost snižuje; v letech 1985-89 byla velikost hnízdní populace odhadnuta na 800 000–1 600 000 párů, v období let 2001–03 na 700 000–1 400 000 párů.\n\nPotrava je smíšená. Na jaře a v létě požírá hlavně hmyz, na podzim a v zimě převážně zelené lístky a semena. Mláďata krmí výhradně živočišnou stravou. Potravu hledá většinou na zemi, méně i pod jejím povrchem nebo na rostlinách.\n\nHnízdí jednotlivě a teritoriálně. Samci se na hnízdišti objevují průměrně o 13 dnů dříve než samice a krátce nato začínají obsazovat hnízdní revíry, které vyznačují hlasitým zpěvem v letu. Často využívá stejné okrsky více let po sobě. Je sociálně monogamní, vzácně se vyskytují i případy polygamie. Hnízdo je na zemi v nízkém porostu, většinou u hustšího trsu. Samice na hnízdišti hloubí hned několik důlků, z nichž 4–5 začne vystýlat materiálem a v 1 postaví hnízdo. Vystláno je většinou jen suchou trávou, listy a kořínky, méně často i žíněmi, chlupy, mechem a několika pírky. Stavba prvního hnízda trvá 8–10 dnů, druhé je hotové již za 4–5 dnů.\n\nHnízdí 2–3x ročně od března do července. Snůška čítá 3–4 (1–5) šedavá, nahnědlá a zřídka i bělavá, hustě tmavošedě nebo tmavohnědě skvrnitá vejce o rozměrech 22,84 x 16,85 mm. Snášena jsou denně v ranních hodinách, sezení začíná před snesením posledního vejce. Inkubace trvá 10–12 dnů, sedí pouze samice. Mláďata se líhnou během několika hodin a jsou krmena oběma rodiči. Hnízdo opouštějí po 7–11 dnech a plné vzletnosti dosahují ve stáří 18 dnů. Po osamostatnění se shlukují do menších hejn. Roční úmrtnost mláďat od dosažení vzletnosti je 38 %, dospělých ptáků 33,5 %. Většina ztrát je způsobená predátory, hlavně krkavcovitými, motáky, liškami, lasicemi a kunami, a dále zemědělskými stroji. Pohlavní dospělosti dosahují ve 2. kalendářním roce, nejvyšší známý věk je 9 let a 5 měsíců.\n\n\n"}
{"id": "436603", "url": "https://cs.wikipedia.org/wiki?curid=436603", "title": "Fort", "text": "Fort\n\nFort (\" pevnost\", z latinského \"fortis\", pevný, silný) je relativně samostatná pevnůstka jako doplnění hlavního opevnění. Zatímco hrady a opevněná města měly ještě funkci hospodářskou a politickou, účel fortu býval čistě vojenský. Například řetězem fortů byla doplněna barokní pevnost Olomouc, forty posilovaly pevnosti Josefov, pevnosti Terezín.\n\nJedná se zpravidla o opevňovací objekt předsunutý před hlavním opevněním pevnosti. Byl tvořen hlavním objektem (valem s kasematy nebo bez nich) podkovovitého půdorysu, příkopem, reduitem a kolištěm (glacis).\nStěny příkopu byly opatřeny cihelnými stěnami (armováním). Čelní stěna hlavního valu (eskarpa) bývala opatřena krytou střeleckou chodbou se střílnami, vykrývajícími svými střeleckými úhly celý prostor příkopu.\nZpětná stěna příkopu na straně koliště (kontreskarpa) bývala rovněž opatřena krytou střeleckou chodbou se střílnami, umožňovala obráncům jednak úkryt při zteči protivníka na kolišti, jednak jeho napadení střelbou z týla. Dále byla eskarpa často doplněna kaponiérami, které chránily příkop a obráncům umožňovaly jeho překonání. Součástí fortu mohl být také týlový kasematní objekt s kasárnami, prachárnou a dalšími zařízeními.\n"}
{"id": "436616", "url": "https://cs.wikipedia.org/wiki?curid=436616", "title": "Temná turistika", "text": "Temná turistika\n\nTemná turistika (: \"Dark tourism\", také \"Grief tourism – grief\", zármutek, nebo \"Thanatourism\", z řeckého \"thanatos\", personifikace smrti) je druh turistiky zaměřující se na místa spojená se smrtí a utrpením. Toto označení zavedli britští vědci John Lennon a Malcolm Foley v roce 1996. Mezi cíle temné turistiky patří jak hrady a bojiště, místa katastrof (jak přírodních tak způsobených člověkem, například Pompeje či Ground zero v New Yorku), zpřístupněná vězení (Alcatraz), čí místa, kde násilně zemřelo velké množství lidí (popraviště, místa pogromů a genocid).\n\nMezi nejznámější cíle temné turistiky patří nacistický vyhlazovací tábor Auschwitz-Birkenau v Polsku, někdejší Černobylská jaderná elektrárna na Ukrajině, památník v Hirošimě či vražedná pole v Kambodži.. V Česku jsou nejznámější koncentrační tábor Terezín, vyhlazené obce Lidice a Ležáky, Slavkovské bojiště a kostel svatého Cyrila a Metoděje, kde se ukrývali a zemřeli atentátníci na Heydricha.\n\n"}
{"id": "436622", "url": "https://cs.wikipedia.org/wiki?curid=436622", "title": "Disk (časopis)", "text": "Disk (časopis)\n\nDisk byl časopis pro studium scénické tvorby, který vycházel až čtyřikrát ročně v letech 2002 - 2012, a který připravoval Ústav dramatické a scénické tvorby DAMU pod vedením českého teoretika a dramatika, spoluzakladatele divadla Činoherní klub, prof. Jaroslava Vostrého. Odborné periodikum bylo určené publiku s hlubším zájmem o dramatické a scénické uměni. Proto nevěnoval pozornost pouze těm uměním, která se tradičně řadí do této oblasti, ale i sourodým aspektům dalších uměleckých disciplín, a to v kontextu všeobecné scénovanosti života a světa v mediálním věku. \n\nČasopis poskytoval platformu pro zveřejňování výsledků vlastní badatelské, kritické i autorské činnosti nejen studentů: vedle článků z oblasti teorie, historie a kritiky uveřejňoval i divadelní a rozhlasové hry, filmové scénáře a další autorské práce. Časopis se zabýval tématy jako např. \"Scéničnost a scénologie\", \"Mezi invencí a technikou\", \"Analýzy a interpretace\", \"O současném divadle\". \n"}
{"id": "436637", "url": "https://cs.wikipedia.org/wiki?curid=436637", "title": "Literátské bratrstvo", "text": "Literátské bratrstvo\n\nLiterátská bratrstva (též literácká bratrstva, literáti nebo literáci, j. č. literát nebo literák) jsou (mužská, katolická i nekatolická\n) sdružení kostelních zpěváků (choralistů), měšťanů a řemeslníků, která vznikala v Českých zemích kolem poloviny 15. století, největšího rozmachu dosáhla v 15. a 16. století. V kostelech pro ně byly stavěny zvláštní \"literátské tribuny\", pořizovali si nákladné, pěkně vyzdobené kancionály (které byly po zrušení bratrstev prodávány jako makulatury za zlomek ceny). Byli v nich sdruženi laudisté (řemeslníci, pojmenování podle laudy - chvály). Nejstarší sbor na Moravě byl v Třebíči (stanovy potvrzeny roku 1516). Podle kroměřížské (arci)konfraternity (bratrstva) byla zakládána některá další moravská bratrstva. Některá bratrstva byla ke kroměřížskému bratrstvu později přivtělena, a byla tak pojímána jako jeho součást. Přesný počet bratrstev je těžké stanovit, odhaduje se, že existovalo asi 100 bratrstev v Čechách a 55 na Moravě.\n\nLiterátská bratrstva byla zrušena rozhodnutím Josefa II. v roce 1784. Po jeho smrti byl zákaz odvolán, ale přes četné nekoordinované lokální pokusy o jejich obnovu se znovu zakládaná literátská bratrstva svému původnímu rozmachu a významu již nikdy ani nepřiblížila. V současné době existuje na území České republiky jediné literátské bratrstvo, které bylo založeno v roce 2008 Jiřím Churáčkem a sídlí v jihočeských Netolicích.\n\n\n\n\n\n"}
{"id": "436641", "url": "https://cs.wikipedia.org/wiki?curid=436641", "title": "It Would Be So Nice", "text": "It Would Be So Nice\n\n„It Would Be So Nice“ je skladba britské rockové skupiny Pink Floyd, kterou napsal její klávesista Rick Wright, jenž ji také nazpíval. Byla vydána v dubnu 1968 jako čtvrtý singl kapely.\n\nPíseň byla nahrávána ve dnech 5., 12., 13., 21. a 23. března 1968 v EMI Studios pod dohledem producenta Normana Smithe. Vydána byla jako singl s B stranou „Julia Dream“ ve Spojeném království (katalogové číslo: Columbia EMI DB 8410) dne 19. dubna 1968, v USA vyšel tento singl s katalogovým číslem Tower 428 dne 3. června téhož roku. V hudebních žebříčcích se ale neumístil (Nick Mason se o skladbě později vyjádřil jako o „sračce“, Roger Waters jako o „bídné nahrávce“), částečně i kvůli fakt, že v textu písně jsou zmíněny skutečné britské noviny \"Evening Standard\". Rádio BBC One totiž kvůli této skutečnosti odmítlo skladbu hrát, urychleně byly vylisovány náhradní acetátové disky, kde byl text pozměněn na fiktivní \"Daily Standard\", ale prodleva mezi vydáním a hraním v rádiích byla příliš velká. Jedná se o první oficiální nahrávku Pink Floyd, kde hraje David Gilmour, který počátkem roku 1968 nahradil ve skupině Syda Barretta.\n\nUpravená verze s \"Daily Standard\" byla následně vydána na kompilaci \"The Best of the Pink Floyd\" (1970) a na bonusovém CD \"The Early Singles\" box setu \"Shine On\" (1992).\n\nJe doložen jediný koncert, kde Pink Floyd zahráli píseň „It Would Be So Nice“; ten se konal 11. května 1968 v anglickém Brightonu.\n\n\n"}
{"id": "436643", "url": "https://cs.wikipedia.org/wiki?curid=436643", "title": "Gymnázium Jiřího Gutha-Jarkovského", "text": "Gymnázium Jiřího Gutha-Jarkovského\n\nGymnázium Jiřího Gutha-Jarkovského je osmileté gymnázium, která se nachází v Truhlářské ulici na Praze 1. Jeho kapacita je 480 žáků v 16 třídách. Zřizovatelem je hlavní město Praha.\n\nŘeditelkou je PhDr. Jitka Kendíková, zástupci jsou Mgr. Jana Hujerová a Mgr. Josef Vlach.\n\nZaloženo v roce 1874 jako Druhé c. k. Vyšší gymnasium české v Praze. Ve vlastní budově Truhlářská 22 fungovalo od roku 1886. V roce 1910 bylo přeměněno na osmileté reálné gymnázium, po vzniku Československa bylo přejmenováno na Druhé státní československé reálné gymnázium v Praze II, tím zůstalo až do svého zrušení v roce 1949. Výuka zde byla obnovena v roce 1994 a od roku 1999 nese jméno po Jiřím Guthovi-Jarkovském.\n\n"}
{"id": "436644", "url": "https://cs.wikipedia.org/wiki?curid=436644", "title": "Sara Simeoniová", "text": "Sara Simeoniová\n\nSara Simeoniová (* 19. dubna 1953, Rivoli Veronese, Provincie Verona) je bývalá italská atletka, olympijská vítězka, mistryně Evropy a čtyřnásobná halová mistryně Evropy ve skoku do výšky.\n\nČtyřikrát reprezentovala na letních olympijských hrách, čtyřikrát se kvalifikovala do finále. Poprvé se zúčastnila olympiády v roce 1972 v Mnichově, kde skončila na 6. místě (185 cm). O čtyři roky později v Montrealu překonala 191 cm, čímž vybojovala stříbrnou medaili. Největší úspěch zaznamenala na LOH 1980 v Moskvě, kde získala zlatou medaili v novém olympijském rekordu 197 cm. Uspěla také na olympiádě v Los Angeles 1984, kde nesla při slavnostním zahájení vlajku Itálie a výkonem rovných dvou metrů vybojovala druhé stříbro. Výše skočila jen Ulrike Meyfarthová ze Západního Německa, která překonala 202 cm.\n\nBronzovou medaili si odvezla z evropských šampionátů v Římě (1974) a Athén (1982). Nejcennější medaili pak získala v roce 1978, kdy se konalo ME v Praze, na stadionu Evžena Rošického. Těsně před startem šampionátu v italské Brescii vylepšila o jeden cm světový rekord Rosemarie Ackermannové, která poprvé v historii pokořila hranici dvou metrů 26. srpna 1977 v Berlíně. Ve finále ME Simeoniová vlastní světový rekord vyrovnala a výkonem 201 cm vybojovala titul mistryně Evropy před Ackermannovou a Brigitte Holzapfelovou. Rekord italské výškařky překonala na ME v Athénách 8. září 1982 Ulrike Meyfarthová, která vytvořila nový světový rekord hodnotou 202 cm.\n\nVelmi úspěšná byla rovněž i v hale. Sedmkrát se zúčastnila halových ME (Rotterdam 1973 – 9. místo, Göteborg 1974 – 11. místo, Katovice 1975 – 4. místo), přičemž čtyřikrát dokázala vybojovat zlatou medaili. Poprvé na halovém ME 1977 ve španělském San Sebastiánu. 23. února 1978 v Miláně vyrovnala výkonem 195 cm halový světový rekord Rosemarie Ackermannové a v témže městě poté obhájila titul halové mistryně Evropy. Další dva tituly získala v roce 1980 v Sindelfingenu a o rok později v Grenoblu výkonem 197 cm.\n\nHned pět medailí (dvě zlaté, stříbro, dvě bronzové) dokázala postupně v letech 1973–1981 vybojovat na světových letních univerziádách. Téměř 29 let držela i italský národní rekord (201 cm). Překonala ho až 24. června 2007 v Miláně výškařka Antonietta Di Martinová, která skočila 203 cm.\n\nAtletickou kariéru ukončila po ME ve Stuttgartu v roce 1986.\n\n\n"}
{"id": "436651", "url": "https://cs.wikipedia.org/wiki?curid=436651", "title": "Veľké Bystré pleso", "text": "Veľké Bystré pleso\n\nVeľké Bystré pleso je největší jezero ve skupině Bystrých ples v Bystré dolině v Západních Tatrách na Slovensku. Je známé také pod názvy Horné Bystré pleso nebo Vyšné Bystré pleso. Má rozlohu 0,8715 ha a je 140 m dlouhé a 85 m široké. Dosahuje maximální hloubky 12,5 m a objemu 36 118 m³. Leží v nadmořské výšce 1879 m.\n\nNachází se v horním kotli Bystré doliny u úpatí nejvyšší hory Západních Tater Bystré. V stejném kotli na jihovýchod od něj se nacházejí i Dlouhé a Malé Bystré pleso.\n\nPleso nemá povrchový přítok ani odtok. Náleží k povodí Váhu. Rozměry jezera v průběhu času zachycuje tabulka:\nPleso není veřejnosti přístupné.\n\n\n"}
{"id": "436654", "url": "https://cs.wikipedia.org/wiki?curid=436654", "title": "Point Me at the Sky", "text": "Point Me at the Sky\n\n„Point Me at the Sky“ je skladba britské rockové skupiny Pink Floyd, která vyšla jako singl v prosinci 1968. Jejími autory jsou kytarista David Gilmour a baskytarista Roger Waters, jedná se o jejich první spolupráci na písni.\n\nPíseň byla nahrána ve dnech 8., 9., 14. a 15. října 1968 v EMI Studios pod dohledem producenta Normana Smithe. Verše zpívá Gilmour, v refrénech a mostech se Gilmour dělí o vokály s Watersem. Text skladby má sci-fi téma, odehrává se v tehdejší budoucnosti v roce 2005, kdy je Země přelidněná. Muž jménem Henry McClean volá své dívce Jean, aby ji nabídl let v právě dokončeném kosmickém letounu. „Point Me at the Sky“ byla vydána dne 6. prosince 1968 jako singl ve Spojeném království (katalogové číslo: Columbia EMI DB 8511), na B straně se nacházela instrumentální skladba „Careful with That Axe, Eugene“. Kvůli komerčnímu neúspěchu nebyl ani vydán v USA a Pink Floyd se také rozhodli nenahrávat žádné další singly.\n\nSkladba „Point Me at the Sky“ nebyla zařazena na žádné kompilační album, jediné její vydání na CD se uskutečnilo v rámci bonusového disku \"The Early Singles\" box setu \"Shine On\" v roce 1992 (stejně jako původní singl pouze v monofonní verzi). Jediné doložené živé představení této písně proběhlo na dvou vystoupeních dne 2. prosince 1968 ve studiích BBC, která byla nahrávána pro BBC Radio One. Záznamy z těchto vystoupení byly odvysílány ve dnech 15. prosince 1968 a 19. ledna 1969 v pořadu \"Top Gear\" Johna Peela. Pink Floyd v listopadu 1968 natočili k písni také videoklip, ve kterém někteří z členů létají na historickém dvouplošníku. V roce 2018 byla píseň zařazena na program debutového turné skupiny Nick Mason's Saucerful of Secrets.\n\n\n"}
{"id": "436656", "url": "https://cs.wikipedia.org/wiki?curid=436656", "title": "Gompa", "text": "Gompa\n\nGompa, Gonpa, Goempa (tib.: དགོན༌པ༌, Wylieho transliteraci dgon-pa) je tibetský název pro místo meditace. Tento název je užíván v Tibetu, Ladaku, Zanskaru, Nepálu, Sikkimu a Bhútánu pro kláštery tibetského buddhismu, ( uvnitř Gompy se užívá svatyně s názvem \"lakang\" kde se recitují všechny společné modlitby).\n"}
{"id": "436657", "url": "https://cs.wikipedia.org/wiki?curid=436657", "title": "Dlhé Bystré pleso", "text": "Dlhé Bystré pleso\n\nDlhé Bystré pleso je jezero ve skupině Bystrých ples v Bystré dolině v Západních Tatrách na Slovensku. Má rozlohu 0,2595 ha a je 90 m dlouhé a 35 m široké. Dosahuje maximální hloubky 5 m a objemu 4485 m³. Leží v nadmořské výšce 1879 m.\n\nNachází se v horním kotli Bystré doliny u úpatí nejvyšší hory Západních Tater Bystré. Ve stejném kotli na severozápad od něj se nacházejí i Veľké a Malé Bystré pleso.\n\nPleso nemá povrchový přítok ani odtok. Náleží k povodí Váhu. Rozměry jezera v průběhu času zachycuje tabulka:\nPleso není veřejnosti přístupné.\n\n\n"}
{"id": "436659", "url": "https://cs.wikipedia.org/wiki?curid=436659", "title": "D'n'B", "text": "D'n'B\n\nZkratka D'n'B může znamenat:\n\n"}
{"id": "436679", "url": "https://cs.wikipedia.org/wiki?curid=436679", "title": "Špaček růžový", "text": "Špaček růžový\n\nŠpaček růžový (\"Pastor roseus\") je zpěvný pták z čeledi špačkovitých\n\nPodle nových studiích může zastávat samostatný rod \"Pastor\". Hnízdí v rozmezí od jihovýchodní Evropy po jižní Asii. Je tažný se zimovišti v Indii a tropické Asii. Občas bývá zaznamenáván také na území střední Evropy, včetně České republiky. Jeho přirozeným prostředím jsou stepi a otevřená hospodářská krajina.\n\nDospělí ptáci jsou nezaměnitelní, převážně růžoví, se světle oranžovými končetinami a zobákem a leskle černou hlavou, křídly a ocasem. Samci v období rozmnožování mají navíc výrazně prodloužená pera na hlavě, která při vzrušení vztyčují.\n\nStejně jako jiné druhy špačků je i špaček růžový velmi společenský a na zimu tvoří velká hejna. Je všežravý, ale v potravě preferuje hmyz, zejména kobylky.\n\n\n"}
{"id": "436688", "url": "https://cs.wikipedia.org/wiki?curid=436688", "title": "BosWash", "text": "BosWash\n\nBosWash nebo též BosNYwash či Boshington je megalopole tvořená skupinou metropolitních oblastí na severovýchodě Spojených států, rozkládající se od Bostonu po Washington, D.C., jenž zahrnuje města Providence, Hartford, New York, Filadelfie a Baltimore.\n\nToto označení bylo poprvé použito v roce 1961 v knize francouzského geografa Jeana Gottmana. Jednotlivá města spolu souvisí i ekonomicky a jsou propojená i dopravně.\n\n\n"}
{"id": "436697", "url": "https://cs.wikipedia.org/wiki?curid=436697", "title": "Senátní obvod č. 31 – Ústí nad Labem", "text": "Senátní obvod č. 31 – Ústí nad Labem\n\nSenátní obvod č. 31 – Ústí nad Labem je podle zákona č. 247/1995 Sb. tvořen celým okresem Ústí nad Labem.\n\nSoučasným senátorem je od roku 2010 člen hnutí Severočeši.cz Jaroslav Doubrava.\n\nLegenda: výsledek vyznačený tučně znamená nejvyšší volební účast, výsledek vyznačený \"kurzívou\" znamená nejhorší volební účast.\n"}
{"id": "436698", "url": "https://cs.wikipedia.org/wiki?curid=436698", "title": "Modrý banán", "text": "Modrý banán\n\nModrý banán ( ) je nesouvislý koridor urbanizace a hlavní evropský jádrový prostor v západní Evropě. Táhne se od severozápadní Anglie na severu, přes Benelux, sever Francie, západní a jihozápadní Německo, Švýcarsko až po severoitalský Milán na jihu. V zakřivení tohoto koridoru (z toho důvodu označení „banán“) se nacházejí města jako Londýn, Brusel, Amsterdam, Kolín nad Rýnem, Frankfurt nad Mohanem, Curych a Milán a tvoří jednu ze světově největších koncentrací obyvatelstva, finančních prostředků a průmyslu. Toto označení vymyslela v roce 1989 skupina francouzských geografů RECLUS, vedená Rogerem Brunetem. Na území tvořící modrý banán žije na 110 milionů lidí, tj. zhruba 15 % evropského obyvatelstva.\n\n"}
{"id": "436707", "url": "https://cs.wikipedia.org/wiki?curid=436707", "title": "Karine Rubyová", "text": "Karine Rubyová\n\nKarine Rubyová (4. ledna 1978, Bonneville – 29. května 2009, Mont Blanc) byla francouzská snowboardistka, olympijská vítězka a šestinásobná mistryně světa.\n\nSe snowboardem začala po vzoru svých rodičů, středoškolských pedagogů, ve věku 11 let.\n\nV letech 1996—1998 nebyla na světě úspěšnější snowboardistka. V roce 1996 vyhrála obří slalom na mistrovství světa v Lienzi a na stupních vítězů se udržela i v dalších letech, navíc přidala i světový titul ve snowboardcrossu v San Candidu v roce 1997. Vyhrála v této době třikrát za sebou absolutní hodnocení světového poháru. Na zimních olympijských hrách v Naganu, kde se konaly soutěže ve snowboardingu poprvé v olympijské historii, jako hlavní favoritka vyhrála první kolo obřího slalomu téměř o dvě sekundy a ve druhém svůj náskok s přehledem uhájila.\n\nDalší tři vítězství v absolutním pořadí světového poháru připojila v letech 2001 až 2003. Zcela ovládla mistrovství světa 2001 v Madonně di Campiglio, když vyhrála tři závody - obří slalom, paralelní slalom a snowboardcross. Na zimních olympijských hrách v Salt Lake City se probojovala do finále paralelního obřího slalomu a až v něm podlehla své krajance Isabelle Blancové.\n\nV dalším olympijském cyklu se vydala k nové výzvě – soustředila se místo sjezdových disciplín plně na snowboardcross. Stala se mistryní světa v Kreischbergu v roce 2003, v sezónách 2002–2003 a 2003–2004 vyhrála po třech závodech světového poháru, ale pak její výkonnost i vinou zranění poklesla a na olympijských hrách v Turíně na dráze ve středisku Bardonecchia obsadila až šestnácté místo.\n\nVyhrála celkem 67 závodů světového poháru.\n\nPo ukončení kariéry se začala věnovat práci horské vůdkyně. Zahynula po pádu do průrvy v Alpách ve věku 31 let.\n\n"}
{"id": "436708", "url": "https://cs.wikipedia.org/wiki?curid=436708", "title": "Trehalóza", "text": "Trehalóza\n\nTrehalóza (také trehalosa) je neredukující cukr ze skupiny disacharidů. Skládá se ze dvou molekul glukózy, které jsou mezi sebou spojené 1,1–vazbou. Vyskytuje se v tělech většiny organizmů, jako jsou například bakterie, kvasinky, houby, prvoci, hmyz i hlístice.\n\nJiž skutečnost, že trehalóza může být syntetizována třemi různými způsoby, naznačuje, že je tato látka v těle velice významná. Trehalóza do určité míry představuje, podobně jako ostatní cukry, zásobárnu energie a uhlíku. Dále však také stabilizuje buněčné membrány, podílí se na stavbě bakteriální buněčné stěny a dokonce může sloužit jako signální molekula.\nJe považována za látku, která umožňuje některým živočichům (například želvuškám) opakovaně přežívat zamrznutí v ledu.\n"}
{"id": "436710", "url": "https://cs.wikipedia.org/wiki?curid=436710", "title": "The Open Group", "text": "The Open Group\n\nThe Open Group je průmyslové konsorcium sponzorované společnostmi IBM, Sun, HP, Hitachi, Fujitsu, NASA, NEC, Capgemini a dalšími. Jeho funkcí je zejména nastavení technologicky neutrálních otevřených standardů ve výpočetní technice. Vzniklo v době sloučení X/Open a Open Software Foundation v roce 1996. The Open Group je známá díky publikaci Single UNIX Specification, která rozšiřuje standardy POSIXu a oficiální definici UNIXu.\n\nNejznámější službou konsorcia The Open Group jsou jejich certifikační programy, které zahrnují certifikace pro běžné operační prostředí (COE, CORBA, POSIX, SIF, UNIX a WAP). The Open Group je také majitelem ochranné známky UNIXu.\n\nThe Open Group se zaměřila na standardizaci, nabízí certifikace pro profesionály v IT. Kromě The Open Group Architecture Framework sponzoruje The Open Group také IT Architect Certification a IT Specialist Certification díky schopnostem a zkušenostem založených na certifikačních programech.\n\nThe Open Group poskytuje prostor pro diskusi svých členů, zabývá se jejich požadavky a společně pracují na vývoji a schválení průmyslových standardů (některé z The Open Group dokumentů jsou přístupné pouze členům, obzvláště jedná-li se o dokumenty, které nejsou zcela dopracovány). Jednotlivá fóra jsou zaměřena na zájmy uživatelů, uživatelé se mohou účastnit jednoho, nebo více poloautonomních fór, např.:\n\nČlenové se setkávají na pravidelných čtvrtletních konferencích a na členských mítincích..\n\nThe Open Group poskytuje také řadu dalších služeb pro konsorcia. Od počáteční spolupráce s danou organizací přes průběžnou podporu, standardy, zkušenosti s vývojem až po pomoc s trhem. The Open Group pomáhá organizacím se vymezením podnikových cílů a strategií, dále poskytuje certifikaci a testování vyvíjených služeb. Tyto služby jsou určeny zejména pro vládní sektor – různé agentury, dodavatele a společnosti nebo organizace sestavené vládou.\n\nNa počátku 90. let 20. století si Unixoví odborníci začali uvědomovat, že je potřeba vytvořit standardy pro budoucí rozvoj UNIXu. Prodejci OS UNIX byli nejednotní a jejich spory jsou známy jako Unixové války. Unixové války vytvořily na trhu mezeru, a tím umožnily rozšíření produktů od konkurenčního Microsoftu a různých open source řešení jako je Linux. Za první sjednocující krok můžeme považovat iniciativu COSE (Common Open Software Environment). Ten to krok vyústil až ve sloučení Open Software Foundation (OSF) a X/Open. Toto sloučení ukončilo vzájemné šarvátky. OSF se již v roce 1994 sloučila s UNIX International, což znamenalo, že efektivně reprezentovala všechny elementy Unixového společenství.\n\nHodnota Unixové značky se zmenšila kvůli změnám na trhu s open source systémy. Znatelně k tomu přispělo rozšíření „nestandardizovaného“ operačního systému, jako je kombinace GNU a Linuxu. The Open Group se spolu s Linux Foundation snažili standardizovat Linux pomocí specifikace Linux Standard Base (LSB). Tato snaha neměla však takový účinek, jaký byl očekáván.\n\n"}
{"id": "436714", "url": "https://cs.wikipedia.org/wiki?curid=436714", "title": "The Don Killuminati: The 7 Day Theory", "text": "The Don Killuminati: The 7 Day Theory\n\nThe Don Killuminati: The 7 Day Theory je páté a první posmrtné vydané album amerického rapera 2Paca pod labelem Death Row a částečně i pod novým 2Pacovým labelem Makaveli Records. Album bylo vydáno pod novou přezdívkou - Makaveli. Album se stalo 7x platinovým (přes 30. milionů kopií se prodalo po světě) a umístilo se na 1.místě The Billboard 200. Na desce hostovali hlavně členové Tupacovy skupiny Outlawz, ale i například Bad Azz a spousta dalších.\nAlbum se nahrálo za 3 dny a kompletní mixáž byla dokončena za 7 dní, proto název 7 Day Theory. Částečně album produkoval sám 2Pac (Makaveli).\n\n"}
{"id": "436716", "url": "https://cs.wikipedia.org/wiki?curid=436716", "title": "Agujaceratops", "text": "Agujaceratops\n\nAgujaceratops (\"rohatá tvář z (formace) Aguja\") byl rod ceratopsidního dinosaura, žijícího v období svrchní křídy (stupeň/věk kampán, asi před 77 miliony let) na území dnešního Texasu (USA).\n\nTento dinosaurus byl původně popsán v roce 1989 jako \"Chasmosaurus mariscalensis\", v té době však nebyla známa žádná lebka dospělce. V roce 1991 byl objeven v \"Big Bend National Park\" další materiál a následná analýza vedla ke stanovení samostatného postavení a tedy i rodu. V roce 2006 byl proto tento dinosaurus přejmenován na \"A. mariscalensis\".\n\n\"Agujaceratops\" dosahoval délky zhruba 4,3 metru a hmotnosti kolem 1500 kilogramů. Podle paleontologa Thomase R. Holtze, Jr. byl však podstatně větší a dosahoval délky až 7 metrů.\n\n\n"}
{"id": "436718", "url": "https://cs.wikipedia.org/wiki?curid=436718", "title": "Nosorožík kapucínek", "text": "Nosorožík kapucínek\n\nNosorožík kapucínek (\"Oryctes nasicornis\") je velký brouk z čeledi vrubounovitých. V Česku je chráněný zákonem jako ohrožený druh.\n\nJedná se o 2,5–4 cm velkého brouka. Samci mají na hlavě dlouhý, dozadu zahnutý roh. Larvy jsou žluté a dosahují délky až 12 cm. Vajíčka nosorožíků jsou poměrně velká, běložlutě zbarvená a oválovitého tvaru.\n\nV přírodě se s ním můžeme zřídka setkat od konce jara do léta.\nJe to soumračný tvor, který se přes den skrývá ve svém úkrytu. Létá zejména v noci a v podvečer. Občas může nalétat na různé zdroje světla. Larvy žijí v trouchnivějícím dřevě a v pařeništích.\n\nJe rozšířen v Asii, Evropě a severní Africe. V Česku je poměrně vzácný.\n\n"}
{"id": "436720", "url": "https://cs.wikipedia.org/wiki?curid=436720", "title": "Otevřený systém (informatika)", "text": "Otevřený systém (informatika)\n\nOtevřený systém ( ) je v informatice označení pro počítačové systémy, které poskytují kombinaci interoperability, portability a otevřených standardů. Termín však může označovat též specifické instalace (operačního systému, software), které jsou konfigurovány tak, aby umožnily volný přístup lidem nebo dalším počítačům (záměrný i nechtěný), o čemž tento článek nepojednává.\n\nVýraz \"otevřený systém\" byl zpopularizován na počátku 80. let minulého století, kdy se používal pro popis systémů založených na bázi Unixu, obzvláště jako protiklad k rozšířenějším počítačům mainframe a minipočítačům, které se v této době používaly. Na rozdíl od starších systémů poskytovala novější generace unixových systémů standardizované rozhraní (API) a propojení periferií. Vznikl prostor pro vývoj hardware a software třetími stranami. To byl velký pokrok proti období 70. let, kdy se společnosti Amdahl a Hitachi soudily o právo prodávat operační systémy a periferní zařízení slučitelná s mainframy od IBM.\n\nDefinice „otevřeného systému“ byla lépe formulována v 90. letech 20. století. Objevily se v ní nezávisle spravované softwarové standardy, jako například Single Unix Specification od The Open Group.\n\nAčkoli jsou uživatelé již zvyklí na vysoký stupeň hardwarové a softwarové součinnosti, ve 20. století byly otevřené systémy významným rozdílem při koupi počítače. IBM spolu s dalšími společnostmi vzdorovaly tomuto trendu po desetiletí. Je to doloženo slavným varováním z roku 1991, kdy zaměstnanec IBM prohlásil, že by si uživatel měl dát pozor na to, aby se „neuzamkl v otevřených\nsystémech“.\n\nNicméně na začátku 21. století mnoho z prodejců placeného operačního systému, zvláště IBM a Hewlett-Packard, začalo přijímat Linux jako součást své celkové odbytové strategie. Open source software (software s otevřeným zdrojovým kódem) byl prezentován jako neporazitelný „otevřený systém“. Jako odpověď začalo více společností otevírat zdrojový kód svých produktů. Důležitým příkladem je např. Sun Microsystems a jejich projekty OpenOffice.org a OpenSolaris. Tyto projekty jsou založeny na předchůdcích, kteří neměli otevřený zdrojový kód, např. StarOffice a Solaris.\n"}
{"id": "436722", "url": "https://cs.wikipedia.org/wiki?curid=436722", "title": "Cytokin", "text": "Cytokin\n\nCytokin (podobný termín interleukin) je označení pro skupinu menších signálních proteinů, účastnících se významně v imunitní odpovědi. Cytokiny jsou produkovány buňkami imunitního systému (makrofágy, T-lymfocyty, atp.) a jsou schopné navodit například rychlé dělení a diferenciaci určitých typů buněk, které se účastní boje proti patogenům, případně další rysy imunitní obrany. V určitém slova smyslu cytokiny nemusí být produkovány pouze bílými krvinkami a význam slova se rozšiřuje na všechny malé signální proteiny; termín interleukin se v tom případě používá pro signální molekuly vylučované bílými krvinkami.\n\nKromě toho můžeme najít i membránové formy některých cytokinů. Ty jsou na rozdíl od sekretovaných forem cytokinů zakotveny v cytoplazmatické membráně, a to za pomoci hydrofobních sekvencí, tvořených přibližně z 20 aminokyselin. Za membránové cytokiny můžeme považovat i některé signalizační povrchové proteiny (CD80, CD86, CD40L,CD40L, FasL).Membránové cytokiny působí na rozdíl od ostatních výrazně lokálně a nedochází k zřeďovaní difuzí a k odplavování. Podobného lokalizačního efektu je u některých cytokinů dosahováno jejich přilnutím na povrchové proteoglykany některých buněk.\n\nPro většinu cytokinů platí, že působí na několik různých buněk (jsou pleiotropní), jeden cytokin indukuje tvorbu druhého (působí v kaskádě) a také,že jednotlivé cytokiny můžou být nahrazeny jinými (cytokinový systém je tedy do jisté míry redundantní).\nCytokin působí buď na buňku, která ho produkuje (autokrinní působení), na buňky ve své těsné blízkosti (parakrinní působení) a nebo po transportu cévním řečištěm působí na vzdálené tkáně (endokrinní působení).\n\nReceptory cytokinů se obvykle skládají z vícero podjednotek (dvou, někdy i tří). Každá z podjednotek má jinou funkci. Jedna podjednotka je zodpovědná za specifickou vazbu cytokinu, zatímco druhá nebo třetí podjednotka zajišťuje spojení se signalizačními intracelulárními molekulami. Proto bývá tato molekula také sdílena několika různými cytokinovými receptory.\n\nPodle toho můžeme cytokiny rozdělit do několika skupin. První receptorovou „rodinu“ tvoří receptory pro IL-2, IL-4, IL-7, IL-9, IL-13, IL-15, IL-21 a TSLP. Všechny tyto receptory mají vzájemně velmi podobné podjednotky zvané ɣc (CD132). Stejně tak receptory pro IL-3, GM-CSF, a IL-5 sdílejí společnou podjednotku β (KH97, CDw131). Shodnou signalizační podjednotku (gp130, CD130) používají receptory pro IL-6, IL-31, LIF, onkostatin M a ciliární neurotrofní faktor (CNF). Podobnou strukturou se vyznačují i receptory pro interferony a receptory pro cytokiny IL-10 (IL-19, 20, 22, 24, 26, 28, 29). Specifickou strukturu mají i receptory pro chemokiny, jejichž polypeptidový řetězec prochází 7x membránou a je asociován s trimerními G-proteiny. Velkou skupinu receptorů představují i ty, které váži cytokiny podobné TNF, tedy receptory pro TNF, LT, NGF,atd. Právě do této skupiny patří i receptory CD27,CD30, CD40, OX-40 (CD134),4-1BB(CDw137), Fas(CD95), DR4 a DR5, RANK, TAC, a BCMA, TWEAKR, které váží membránové cytokiny CD27L (CD70), CD30L, CD40L (CD154), OX-40L, 4-1BB-L, FasL, TRAIL, RANKL, APRIL, BlyS a TWEAK. Některé receptory můžeme zařadit do imunoglobulinové \"rodiny\", protože jejich molekuly obsahují jednu nebo více imunoglobulinových domén. Sem patří receptory pro SCF, M-CSF, IL-34, IL-1 a PDGF.\n\nVazba cytokinu na specifický povrchový receptor způsobí konformační změnu receptorové molekuly. Pro většinu interleukinů, interferony, G-CSF, GM-CSF a některé růstové faktory platí, že jsou svou vnitrobuněčnou částí nekovalentně asociovány s cytoplazmatickými proteinkinázami. Poté, co se cytokin naváže, dojde k agregaci receptorových molekul, přiblížení asociovaných kináz, k jejich vzájemné fosforylaci, a tím k jejich aktivaci. Také fosforylaci dalších proteinů, zajišťují právě aktivované kinázy a tak spouští signalizační kaskády.\n\nPro většinu cytokinových receptorů platí, že jsou asociovány s proteinkinázami Jak. Receptory pro chemokiny jsou asociovány s trimerními G-proteiny. I princip funkce je u nich odlišný. Jiné cytokinové receptory, jako například receptory pro M-CSF, PDGF, FGF, EGF, SCF, TGFβ, či receptor pro inzulin, mají přímo ve své cytoplazmatické části kinázovou doménu. Považujeme je tedy za receptorové kinázy.\n\nVýsledky signalizace přes cytokinové receptory závisí na několika faktorech, kterými jsou především: typ buňky, typ signálu (t.j. povaha receptoru) a spolupůsobení jiných signálů. Důsledkem může být cokoliv: stimulace buněčného dělení, diferenciace, spouštění efektorových mechanismů, zablokování buněčného cyklu či indukce apoptózy.\n\nMezi cytokiny jsou v širokém slova smyslu řazeny tyto skupiny látek:\n"}
{"id": "436724", "url": "https://cs.wikipedia.org/wiki?curid=436724", "title": "Anterós", "text": "Anterós\n\nAnterós (řecky \"Ἀντέρως\") je postava z řecké mytologie, průvodce Afrodity a její syn, kterého zplodila s Árem, tedy bratr Eróta. Byl uctíván jako bůh opětované lásky.\n\nPodle legendy byl Anterós zplozen, aby si měl Erós s kým hrát. Oba sourozenci jsou zobrazováni podobně, tedy s křídly a lukem, rozdíl je v tom, že Anterós má dlouhé vlasy a křídla motýlího tvaru. Vzájemný zápas mezi bratry je častým námětem výtvarných děl: jejich vztah představuje polaritu citu a rozumu. Zatímco Erós způsobuje iracionální zamilovanost na první pohled, která často špatně skončí, Anterós usiluje o to, aby každý cit došel svého naplnění ve vzájemném dlouhodobém vztahu. Jeho úkolem proto je trestat ty, kteří láskou druhých lidí opovrhujíli nebo ji zneužívajíi pro sebe.\n\nVe starověkých Athénách nechali metoikové postavit Anterovi oltář. Pausaniás k tomu uvedl jako vysvětlení následující příhodu: metoik Timagoras se zamiloval do mladého zámožného Athéňana jménem Meles. Ten Timagorem pro jeho nízký původ pohrdal, na jeho vyznání lásky reagoval výsměchem a poslal ho, ať radši skočí ze skály. Timagoras to skutečně udělal a po jeho smrti byl Meles pronásledován Anterovým hněvem, až mu nezbylo než ukončit svůj život skokem ze stejné skály.\n\nNa londýnském náměstí Piccadilly Circus se nachází fontána s hliníkovou sochu, které se obecně říká „Eros“, ve skutečnosti však v ní sochař Alfred Gilbert ztvárnil právě Antera, aby vzdal úctu nesobecké lásce k bližním, kterou projevoval zemřelý Anthony Ashley-Cooper, hrabě ze Shaftebury.\n\n"}
{"id": "436725", "url": "https://cs.wikipedia.org/wiki?curid=436725", "title": "Aviakompanija Moskva", "text": "Aviakompanija Moskva\n\nAviakompania Moskva (v azbuce \"Авиакомпания Москва\", v angličtině \"Moscow Airlines\"), do roku 2010 Aviacionnaja kompanija Atlant-Sojuz (v azbuce \"Авиационная компания Атлант-Союз\", v angličtině \"Atlant-Soyuz Airlines\"), je zanikající ruská letecká společnost vlastněná moskevskou vládou. Zabývá se pravidelnou i nepravidelnou přepravou osob. Přeprava nákladů, která představovala od počátku značnou část podnikatelských aktivit firmy, a promítla se i do názvu společnosti, byla ukončena v druhé polovině roku 2008.\n\nSpolečnost byla založena v roce 1993 bývalým stíhacím pilotem Stanislavem Davidovičem Lejčenkem. Podobně jako mnozí jiní letečtí přepravci v Rusku, podnikala zpočátku na poli nepravidelné přepravy nákladů, zejména z/do Číny, Spojených arabských emirátů a na Dálný východ. Později se zapojila i do účasti v mnohonárodních operacích OSN a na zakázkách pro Červený kříž. Současně s tím se rozvíjela oblast VIP přepravy.\n\nV květnu 1999 se společnost stala oficiálním dopravcem vlády města Moskvy, s právem nosit moskevský znak a další oficiální symboly. Následující rok se její činnost rozšířila i na sezónní chartery do známých turistických destinací v Egyptě, Turecku, Spojených arabských emirátech, Itálii apod. Během následujících let získala společnost v kategorii osobní i nákladní přepravy několikrát prestižní ocenění \"Ruská křídla\" a začala se prosazovat i na poli pravidelné osobní přepravy.\n\nS blížící se finanční a ekonomickou krizí a narůstající nejistotou na finančních a akciových trzích, došlo celosvětově k růstu investování do komodit a prudkému vzestupu jejich cen, včetně ceny leteckého paliva. V Rusku, s omezenou kupní sílou obyvatel, dlouhými vzdálenostmi a často neúspornými letadly, to způsobilo těžké problémy řadě leteckých společností. V tamních podmínkách by zhroucení letecké dopravy vážně ochromilo ekonomický život, a tak se federální vláda pokusila připravit záchranný plán. Podle něj se měl stát Atlant-Sojuz, po převzetí asi desítky ekonomicky slabších a zadlužených společností, základem pro vznik nové, mohutné, státní letecké společnosti \"Rosavia\", která měla být rovnocennou konkurencí pro Aeroflot. Atlant-Sojuz sice převzal v roce 2008 závazky a síť některých bankrotujících dopravců, nicméně další osud těchto plánů se ukázal v podmínkách krize těžko uskutečnitelný.\nPočátkem roku 2010 byly plány na založení \"Rosavie\" opuštěny a Atlant-Sojuz měl obdržet od federální vlády kompenzace za převzetí závazků aliance AiRUnion. Krátce nato zveřejnil moskevský primátor velmi ambiciózní plán rozvoje společnosti s výhledem do roku 2015. Součástí plánů je i výkup 49 % akcií od soukromého investora, přesun těžiště aktivit z charterového trhu k pravidelným linkám, rozšíření a modernizace flotily letadel a roce 2010 změna značky (rebranding) z \"Atlant-Soyuz\" na \"Moskva\".\n\nKe změně značky došlo oficiálně 17. září 2010 a její zavádění se mělo dít postupně, také v souvislosti s předepsanými intervaly obnovy nátěrů letadel. V roce 2010 plnila společnost plán rozvoje a vykázala nárůst objemu přepravených cestujících asi o 35%.\n\nPoté, co byl prezidentem na konci září 2010, uprostřed volebního období, nestandardně odvolán primátor Lužkov a na jeho místo zvolen koncem října Sergej Sobjanin, postoj města a státu k letecké společnosti se dramaticky změnil. Výsledkem byl vánoční odchod ředitele Bačurina spolu s celým manažmentem a příchod nového vedení ze společnosti UTair. Nové vedení, údajně z důvodu vysoké zadluženosti, okamžitě zastavilo prodej letenek, začalo propouštět zaměstnance, začátkem ledna oznámilo definitivní ukončení letů 16. ledna 2011 a požádalo Rosaviacii (ruský letecký úřad) o převedení sítě mezinárodních linek Moskvy na UTair. Jako další zájemci se přidaly i další silné ruské společnosti – S7 Airlines a Transaero. Flotila letounů, o kterou projevil UTair rovněž zájem, byla pronajatá na městskou energetickou společnost \"ОЭК-Финанс\", takže po převzetí hodnotné sítě linek se očekává už jen řízený bankrot společnosti. \n\nPůvodně převážně charterová společnost postupně rozšiřovala síť svých pravidelných linek, především z letiště Moskva-Vnukovo do destinací v Rusku a Společenství nezávislých států. Jejich počet se měnil, v polovině roku 2010 se jejich počet blížil dvěma desítkám.\n\nDo České republiky létal od roku 2007 pravidelný spoj z moskevského Vnukova na letiště Brno-Tuřany. Do roku 2008 obsluhovala společnost charterové lety na letiště Pardubice.\n\nSe zimním letovým řádem 2010 byl ukončen provoz Il-86, Tu-154M ve VIP úpravě ale byly provozovány i nadále. Kromě dvou starších letounů Boeing 737-300 provozovala společnost na přelomu 2010/11 ještě 6 ks modernějších Boeing 737-800 NG a měla objednána ještě další 4 nová letadla tohoto typu (dodávky 2011-12). Nákup dalších plánovaných letounů (An-148, Tu-204SM, případně Embraer 120) se již neuskutečnil.\n"}
{"id": "436726", "url": "https://cs.wikipedia.org/wiki?curid=436726", "title": "Jiří Hejda", "text": "Jiří Hejda\n\nJiří Hejda (25. února 1895 v Praze – 25. dubna 1985 v Praze) byl český spisovatel a publicista, československý politik a národohospodář, účastník protinacistického odboje.\n\nV obnoveném Československu se stal významným představitelem Československé strany národně socialistické. Byl členem Ústřední plánovací komise, která připravovala plán dvouletky pro léta 1947–1948. Po únorovém převratu byl zařazen do politického procesu s Miladou Horákovou a spol. a v roce 1950 odsouzen na doživotí (podmíněně propuštěn byl v roce 1962).\n\nZačal studovat práva, narukoval do první světové války a poté dokončil studium práv. Měl manželku Luisu, dcery Jitku, Šárku a syna Neklana. S Peroutkovou revue \"Přítomnost\" spolupracoval od roku 1926, přičemž se staral o rubriky „Národní hospodářství“ a „Aktuální otázky“. V letech 1928–30 psal o národohospodářství do \"Lidových novin\". Léta 1930–35 strávil v redakci \"Českého slova\". V roce 1937 se stal generálním tajemníkem podniku ČKD. Krátce před německou okupací odešel z vedoucí funkce ČKD a založil vlastní továrnu na kuchyňská zařízení. Za německé okupace se zapojil se do protinacistického odboje v organizacích Politické ústředí a Ústřední vedení odboje domácího (ÚVOD).\n\nV obnoveném Československu se stal významným představitelem Československé strany národně socialistické. Byl členem Ústřední plánovací komise, která připravovala plán dvouletky. Za ČSNS ho v komisi doplňovali ještě ekonom Emanuel Šlechta a stavebník Štěpán Ješ. Nadále se také věnoval publicistice pro noviny \"Svobodné slovo\" a týdeník \"Dnešek\".\n\nPo převratu v únoru 1948 byl vyloučen ze Svazu spisovatelů, přičemž i sama ČSNS byla zbavena svých demokraticky orientovaných představitelů a „obrozena“ jako tzv. Československá strana socialistická. Společně se s řadou bývalých funkcionářů ČSNS, v druhé polovině roku 1948 a v ilegalitě, podílel na tvorbě národněsocialistického programu. Mimo jiné pracoval na koncepci hospodářské politiky po změně režimu, přičemž u znárodněných podniků byl pro jejich přeměnu na akciové společnosti s účastí soukromého kapitálu. „Politická šestka“, což byla jedna z nejdůležitějších skupin národněsocialistické ilegality (ve složení Milada Horáková, Josef Nestával, Josef Čupera, František Račanský, František Dlouhý a Karel Šobr), se ale s jeho programem neztotožnila.\n\nV roce 1949 byl zatčen a zařazen do politického procesu s Miladou Horákovou a spol. Výrobci procesu mu přisoudili roli „hospodářského ideologa Direktoria“, přičemž měla být propagandisticky využita i jeho minulost podnikatele a odpor vůči znárodňování. Proces začal v soudní budově v Praze-Pankráci dne 31. května 1950, v tomto procesu byl odsouzen na doživotí. Původně však pro něj také byl určen trest smrti a nad změnou trestu na doživotí se v písemném hodnocení procesu pozastavovali jak prokurátorka Ludmila Brožová-Polednová, tak soudce z lidu František Doušek. Vězněn byl ve věznicích Pankrác, Mírov, Leopoldov (v letech 1951–1959), Ilava a Valdice.\n\nŽádost manželky Luisy Hejdové k Nejvyššímu soudu o milost a zmírnění trestu byla 21. ledna 1954 zamítnuta. Z vězení byl podmínečně propuštěn v roce 1962.\n\nPo propuštění napsal román \"Útěk\", který byl v roce 1969 vydán nakladatelstvím Melantrich, ale během normalizace byl stahován z prodeje. Hejdova autobiografie \"Žil jsem zbytečně\" mohla být vydána až po Sametové revoluci. Zemřel 25. dubna 1985 v Praze.\n\n\n\n\n"}
{"id": "436728", "url": "https://cs.wikipedia.org/wiki?curid=436728", "title": "Paulinus z Yorku", "text": "Paulinus z Yorku\n\nPaulinus z Yorku (zemřel 10. října 644) byl římský křesťanský misionář a první yorský biskup. Paulinus byl členem mise vyslané papežem Řehořem Velikým roku 601, jež měla za cíl obrátit pohanské Anglosasy od jejich náboženství ke křesťanství; Paulinus do Anglie dorazil roku 604 s druhou misionářskou vlnou, o jejíž činnosti během následujících dvou desetiletích se ví jen málo.\n\nPo několika letech strávených v Kentu byl Paulinus vysvěcen na biskupa, pravděpodobně roku 627. Doprovázel Æthelburgu z Kentu, sestru kentského krále Eadbalda, na cestě do Northumbrie, kde měla být provdána za krále Edwina, jehož později Paulinus pokřtil. Paulinus christianizoval mnohé z Edwinových poddaných a vybudoval několik kostelů; jedna z žen, jež byla Paulinem pokřtěna, byla Hilda z Whitby, která byla později svatořečena. Po Edwinově smrti Paulinus a Æthelburg opustili Northumbrii, nechajíce tam člena Paulinova kněžského sboru Jakuba Jáhna. Paulinus se vrátil do Kentu, kde se stal rochesterským biskupem. Po své smrti roku 644 byl prohlášen za svatého.\n\nPaulinus byl mnich pocházející z Říma a byl pravděpodobně rodilým Italem. Roku 601 byl vyslán papežem Řehořem Velikým s druhou skupinou gregoriánské mise, kde se také nacházeli osobnosti jako Mellitus, Justus, Rufinianus a další, do království Kentu, kde misionáři měli za úkol christianizovat Anglosasy. Do Anglie misionáři dorazili roku 604, nicméně o Paulinových aktivitách v Kentu se dnes neví téměř nic.\n\nPaulinus zůstal v Kentu až do roku 625, kdy byl 21. července Justem, arcibiskupem z Canterbury, vysvěcen na biskupa. Paulinus byl součástí doprovodu křesťanské princezny Æthelburgy (sestry kentského krále Eadbald) do Northumbrie, kde se měla provdat za pohanského krále Edwina. Ten své nastávající nevěstě přislíbil, že si bude moci ponechat svou křesťanskou víru. Svatý Beda, jenž působil na počátku 8. století, napsal, že Paulinus si přál Northumbriany obrátit na křesťanství, stejně jako zůstat v náboženských službách nové královny.\n\nJe obtížné s pomocí Bedovy chronologie určit datum svatby Æthelburgy a krále Edwina, protože papežova korespondence Edwinovi, ve které papež krále vybízí k přijetí křesťanství, naznačuje, že kentský král Eadbald křesťanství přijal teprve před nedlouhou dobou, což je s Bedovou chronologií v rozporu. Podle historika D. P. Kirbyho proto museli Paulinus a Æthelburga do Northumbrie dorazit před rokem 624 a Paulinus by tak ještě nebyl biskupem, ale pouze knězem, čímž by se kvůli vysvěcení musel vrátit zpět; ke Kirbyho závěrům se přiklání i profesor Henry Mayr-Harting. Naproti tomu anglický historik Peter Hunter Blair tvrdí, že Æthelburga a Edwin byli oddáni ještě před rokem 625, nicméně Æthelburga dorazila do Northumbrie až v roce 625. Pokud by byly přijaty Kirbyho argumenty, pak by se datum Paulinova biskupského vysvěcení muselo posunout o rok, na 21. července 626.\n\nSvatý Beda Paulina popisuje jako „muže vysoké postavy, trochu shrbeného s černými vlasy a hubeným obličejem, úzkým orlím nosem, jenž budil úctu a zároveň naháněl strach“. Beda tento popis pravděpodobně převzal od Jakuba Jáhna, jednoho z Paulinových společníků, který byl v Bedově době stále naživu.\n\nPodle svatého Bedy Paulinus Edwinovi řekl, že narození jeho a Æthelburginy dcery bylo vyslyšení jeho modliteb. Narození princezny a zmařený pokus o atentát na krále skupinou Západních Sasů z Wessexu bylo zobrazováno na mincích. Edwin přislíbil přestoupit na křesťanství a dovolil, aby jeho dcera Eanflæd byla pokřtěna, pokud Northumbrie dobude vítězství nad Wessexem. Svůj slib král nesplnil úplně, protože po svém následném triumfu nad Západními Sasy křesťanství nepřijal a přestoupil na něj až poté, co mu Paulinus vyložil detaily snu, který Edwin měl ještě před nástupem na trůn během exilu na dvoře východoanglického krále Rædwalda. V Edwinově snu, podle výkladu svatého Bedy, cizinec Edwinovi pověděl, že v budoucnu bude mocný, jestliže někdo položí ruku na jeho hlavu. Protože Paulinus tento sen králi vyložil, položil vzápětí svou ruku na Edwinovu hlavu, což byl důkaz, který Edwin potřeboval. Pozdější hagiografie Řehoře Velikého z konce 7. století uvádí, že Paulinus byl přesně tím cizincem, jež se zjevil ve snu. Pokud by to byla pravda, dalo by se uvažovat i o možnosti, že Paulinus strávil nějaký čas na Rædwaldově dvoře, ačkoliv Beda se o žádné takové návštěvě nezmiňuje.\n\nJe nepravděpodobné, že se jednalo o nadpřirozený jev a samotný Paulinův výklad snu měl za následek Edwinův křest. Zdá se, že northumbrijští velmoži byli christianizaci nakloněni a sám král přijal dopisy od papeže Bonifáce IV., v nichž Edwina vyzýval k přijetí křesťanství. Edwin a mnozí jeho stoupenci byli nakonec pokřtěni v Yorku roku 627. Podle jedné z legend během pobytu Edwina a Æthelburgy v jejich paláci v Yeaveringu Paulinus strávil celých 36 dní křtěním nových proselytů. Paulinus byl v Lindsey také aktivním misionářem. Po této misijní činnosti král Paulina učinil prvním yorským biskupem.\n\nPlán papeže Řehoře Velikého počítal s tím, že se York stane druhým anglickým metropolitním městem a tak zde Paulinus založil kostel. Ačkoliv kostel byl postaven z kamene, nebyly nalezeny žádné jeho pozůstatky. Paulinus také postavil množství kostelů v dalších královských sídlech, např. jeho kostel v Lincolnu v Lincolnshire byl ztotožněn s nejranější stavební fází kostela svatého Pavla.\n\nMezi dalšími pokřtěnými byla Hilda, pozdější představená Whitbyjského opatství, stejně jako její nástupkyně, Edwinova dcera Eanflæd. Jako jediný italský biskup v Anglii Paulinus vysvětil na biskupa jiného člena gregoriánské mise, Honoria, jenž se po smrti Justa, někdy v letech 628–631, stal arcibiskupem z Canterbury.\n\nRoku 633 byl Edwin Northumbrijský v bitvě u Hatfield Chase Velšany poražen a zabit, podle tradice se tak stalo 12. října. Ohledně datace bitvy však existuje určitá nejasnost; totiž papež Honorius I. v červnu 634 napsal Paulinovi a arcibiskupovi Honoriovi dopis, v němž uváděl, že oběma poslal papežský symbol pallium. Papežův dopis vůbec nenaznačuje, že by zprávy o Edwinově smrti dorazily do Říma ani devět měsíců po tradičním datu bitvy u Hatfield Chase. Podle D. P. Kirbyho tento nedostatek informací ukazuje na to, že bitva se odehrála spíše až v roce 634.\n\nPo Edwinově porážce a smrti se jeho království rozpadlo nejméně na dvě části. Edwinovi nástupci také začali prosazovat zpět tradiční pohanství a křesťanství tak v Northumbrii upadalo. Ačkoliv Paulinův jáhen Jakub na severu zůstal, aby znovuzískal ztracené pozice římské mise, vdova po Edwinovi se rozhodla pro návrat do Kentu, kam jí následovali její a Edwinovi potomci a vnoučata, stejně jako Paulinus. Dva z northumbrijských princů se uchýlili hledat azyl do Evropy, na dvůr franského krále Dagoberta. Æthelburga, Eanflæd a Paulinus zůstali v Kentu, kde Paulinovi bylo nabídnuto biskupství v Rocherstru, které spravoval až do své smrti. Protože papežské pallium nestihlo dorazit dříve, než Paulinus opustil York, Paulinus jej nikdy neužíval.\n\nPaulinus zemřel 10. října 644 v Rochestru, kde byl také v sakristii zdejšího kostela pohřben. Jeho nástupcem na biskupském stolci se stal Ithamar, první rodilý Angličan vysvěcený gregoriánským misionářem.\n\nPo své smrti byl Paulinus prohlášen za svatého, jeho svátek připadal na 10. října, den výročí jeho smrti. Když byl v 80. letech 11. století v Rochesteru vybudován nový kostel, Paulinovy relikvie byly do něho přeneseny v novém relikviáři. Paulinovy ostatky spočívají také v Canterbury a dalších nejméně pěti kostelech, které mu byly zasvěceny. Ačkoliv Rochester držel některé z Paulinových relikvií, jeho kult nabyl na významu až po dobytí Anglie Normany roku 1066. Paulinus z Yorku je považován za svatého jak římskokatolickou, tak anglikánskou církví.\n\nPaulinovo misionářské úsilí je obtížné hodnotit; svatý Beda naznačuje, že Paulinova mise do Northumbrie byla úspěšná, nicméně pro to není jednoznačný důkaz a tak je pravděpodobnější, že Paulinovy snahy byly spíše bezvýsledné. Jeden z konvertitů, jehož Paulinus pokřtil, deirský král Osrik a jeden z Edwinových nástupců, po Edwinově smrti křesťanství opustil a vrátil se k pohanství. Naproti tomu Hilda z Whitby si křesťanskou víru ponechala a nakonec se stala abatyší vlivného Whitbyjského opatství. Christianizaci Northumbrie dokončili převážně iroskotští misionáři obrácením Edwinova konečného nástupce Oswalda.\n\n\n"}
{"id": "436730", "url": "https://cs.wikipedia.org/wiki?curid=436730", "title": "Kyjevsko-mohyljanská akademie", "text": "Kyjevsko-mohyljanská akademie\n\nUkrajinská univerzita (oficiálně Národní univerzita „Kyjevsko-mohyljanská akademie“, ) je univerzita sídlící v Kyjevě, jedna z nejstarších univerzit ve východní Evropě.\n\nŠkola byla založena roku 1632 coby kolej. Roku 1658 získala titul akademie.\n\nSlavnými absolventy jsou například Hryhorij Skovoroda, Ivan Mazepa a Michail Lomonosov.\n\n"}
{"id": "436734", "url": "https://cs.wikipedia.org/wiki?curid=436734", "title": "Kostel svatého Mikuláše (Znojmo)", "text": "Kostel svatého Mikuláše (Znojmo)\n\nŘímskokatolický kostel svatého Mikuláše ve Znojmě je v dnešní podobě pozdně gotickou trojlodní halou, stavěnou od roku 1338 do první poloviny 16. století. Jde o farní kostel farnosti Znojmo-sv. Mikuláš. Kostel je chráněn jako kulturní památka České republiky. \n\nKostel byl původně zamýšlen jako bazilika, plány byly v průběhu stavby změněny. V současné podobě se jedná o trojlodní halový kostel s protáhlým presbytářem o třech polích a polygonálním závěru. Trojlodí i presbytář jsou zaklenuty síťovou žebrovou klenbou ovlivněnou činností Petra Parléře. Presbytář je zaklenut na válcovité přípory, trojlodí na čtyři páry štíhlých sloupů bez hlavic. Věž kostela byla dostavěná až v letech 1845–1850 v novogotickém slohu.\n\nV interiéru se nachází několik cenných památek. Na stěnách presbytáře se dochovaly zbytky gotických fresek s pašijovými náměty a legendou o sv. Achátiovi. V kněžišti stál zřejmě gotický deskový oltář z doby kolem 1440–1450, který je nyní ve sbírkách Rakouské galerie. Dnešní oltář je z roku 1754 (\"J. I. Daisinger\"), z jehož dílny pocházejí i další tři oltářní obrazy (sv. Rodina, Nanebevzetí Panny Marie, sv. Šebestián). V kněžišti se dále nachází pozdně gotické pastoforium s původními mřížemi z konce 15. století, gotická socha Bičovaného Krista z doby kolem roku 1425, gotický reliéf Oplakávání (po roce 1500) a Madona zv. Chlebová (kolem r. 1500). V interiéru se dále nachází kamenná gotická křtitelnice a vrcholně barokní kazatelna ve tvaru zeměkoule (dílo Josefa Winterhaldera st.).\n"}
{"id": "436739", "url": "https://cs.wikipedia.org/wiki?curid=436739", "title": "Monstrum z Montauku", "text": "Monstrum z Montauku\n\nMonstrum z Montauku je doposud neidentifikovaný druh živočicha, který byl nalezen mrtev na pláži poblíž Montauku v New Yorku v červenci 2008. Původ živočicha a pravdivost příběhů, které jej obklopují, je předmětem nevyřešených sporů a spekulací. O existenci živočicha informovaly také velké zpravodajské televizní stanice jako CNN a Fox News. Dle konsensu odborníků se však jedná zřejmě o mývala.\n"}
{"id": "436740", "url": "https://cs.wikipedia.org/wiki?curid=436740", "title": "Miloš Crnjanski", "text": "Miloš Crnjanski\n\nMiloš Crnjanski (v srbské cyrilici Милош Црњански; 26. října 1893 Csongrád - 30. listopadu 1977 Bělehrad) byl významný básník a spisovatel 20. století v srbské literatuře. Svoji první báseň sice napsal již roku 1908, později pracoval jako novinář a až později se teprve stal váženým autorem. Patří ke generaci autorů, která si zažila zkušenosti z válečných konfliktů (přesněji první světové války) a toto téma i rozvinula ve svých dílech.\n\nNarodil se 26. října 1893 v Csongrádu v dnešním Maďarsku do rodiny srbské menšiny v části tehdejšího Uherska, kde bylo dominantní maďarské obyvatelstvo. Díky tehdejším silně prosrbským náladám otce se rodina často stěhovala; po roce 1896 strávil Crnjanski léta svého dětství v dnes rumunském Temešváru, kde vystudoval i gymnázium.\n\nNa počátku první světové války patřil Crnjanski k těm, kteří byli v rámci protisrbských nálad tehdejšího Rakousko-Uherska pronásledováni, nicméně uvězněn nebyl, ale namísto toho byl odveden do armády. Bojoval s Ruskem na Haličské frontě ve východní části mocnářství. Většinu času tam ale strávil v nemocnici a sám, před koncem války byl převelen na italskou frontu. Ve své tvorbě později Crnjanski své válečné zkušenosti zvěčnil. Po ukončení bojů studoval dějiny umění a filozofii ve Vídni, svá studia dokončil již na Bělehradské univerzitě.\n\nLiteratuře se začal věnovat během svého pobytu v Záhřebu. Své první básně zveřejňoval v časopisu \"Savremenik\" (Současník) Připojil se k avantgardnímu proudu a po krátkou dobu vydával časopis Dan. Svůj pohled na literaturu a svět shrnul do jednoho konceptu, kterému se dodnes říká Sumatraismus, a to podle Crnjanského básně Sumatra, hledající propojenost všeho světa a odmítající válečné běsnění. Poté, co se však ideje avantgardních proudů začaly transformovat směrem k sociálně laděné literatuře, se rozhodl svoji činnost utlumit a věnovat se žurnalistice, diplomacii a politice. Od roku 1929 až do vydání Lamentace nad Bělehradem tak nesepsal ani jednu báseň.\n\nPo dokončení studií pracoval jako novinář a profesor (na gymnáziu v Pančevu). Jako kulturní atašé královské Jugoslávie pobýval v Berlíně, Lisabonu a v Římě. Po vypuknutí druhé světové války se odstěhoval do Londýna, tam žil až do roku 1965 jako emigrant.\n\nPráce Miloše Crnjanského byly početné a zabývaly se různými tématy. A to jak tedy dějinami srbského národa, tak i například zážitky z cest, či zahraničními událostmi. Jeho první významnou knihou se staly v roce 1920 Povídky o mužném (\"Priče o muškom\"). O dalších devět let později následoval třídílný román Seoba (do češtiny přeložené jako Běženci panonských bažin), ve kterém autor rozvinul tematiku středověkých přesunů srbského obyvatelstva. Ty se odehrávaly v souvislosti s expanzí a ústupy středověkých říší a znamenaly nepříliš šťastnou epizodu v dějinách srbského národa. Kromě hlavního románu je Crnjanski také autorem knihy Deník o Čarnojevićovi, která vypráví o srbském patriarchovi Arseniovi Čarnojevićovi, další z významných osob událostí pozdního středověku a stěhování. Z básnické tvorby je známá celá řada básní a poém; protiválečně laděná Lyrika Ithaky, Stražilovo, ve kterém odkazuje na Branka Radičeviće, Serbiana, nebo Lamentace nad Cařihradem (\"Lament nad Carigradom\"), která vznikla po jeho návratu z mnohaleté emigrace.\n\nCrnjanski také začal vydávat v roce 1922 avantgardní časopis \"Putevi\" (Cesty), na kterém spolupracoval s Markem Ristićem. V roce 1934 pak spolu vydávali také politicky zaměřený list \"Ideje\". Crnjanski také vydal dvě knihy antologií východních národů.\n"}
{"id": "436741", "url": "https://cs.wikipedia.org/wiki?curid=436741", "title": "Taylor Wang", "text": "Taylor Wang\n\nTaylor Gun-Jin Wang (* 16. červen 1940 – Šanghaj, Čína), je americký vědec a astronaut čínské národnosti, který v létě roku 1985 zúčastnil sedmidenního letu v raketoplánu Challenger.\n\nRodina se odstěhovala v roce 1952 na Taiwan, kde také vystudoval. Pak se odstěhoval do Hongkongu a odtud odjel studoval do Kalifornie. Na tamní univerzitě získal v letech 1968-1971 dva doktoráty v oborech fyziky. V USA již zůstal a roku 1975 získal americké občanství. Oženil se, má dva syny.\n\nPo absolvování výcviku astronautů v Houstonu a letu v raketoplánu (bylo mu necelých 45 let) se věnoval výuce na univerzitě Vanderbild v Nashville, státu Tennessee. Je autorem 22 patentů a zhruba 200 vědeckých statí v odborném tisku.\n\nByl na palubě raketoplánu Challenger startujícího ze základny na Mysu Canaveral na Floridě spolu s dalšími šesti astronauty. Jednalo se o misi označenou později v COSPAR jako 1985-034A. Na palubě sebou vezli mj.laboratoř Spacelab 3, dvě družice Nusat a GLOMR a klece s pokusnými zvířaty.\nVelitelem raketoplánu byl Robert Overmyer, mimo dr Taylora Wanga zde zastávající post fyzika a specialisty pro užitečné zatížení, letěli také Frederick Gregory, William Thornton, Norman Thagard, Don Lind a Lodewijk van den Berg.\nVědecký program se vcelku podařilo splnit, jen u některých přístrojů se objevily neopravitelné závady a vypustit se nepodařilo družici GLOMR.\nPřistáli na základně a kosmodromu Edwards v (Kalifornii – Mohavská poušť). .\n\n\n"}
{"id": "436742", "url": "https://cs.wikipedia.org/wiki?curid=436742", "title": "O'Neill (asgardská loď)", "text": "O'Neill (asgardská loď)\n\nO'Neill je fiktivní vesmírná loď ze seriálu Hvězdná brána.\n\nJe to první loď postavena asgardy výhradně pro boj s replikátory. Asgardé poprvé tuto loď představili v seriálu Hvězdná brána v díle Malá vítězství (série 4, epizoda 1). Je pojmenovaná po plukovníkovi, později i generálovi O'Neillovi. Je to zatím nejvyspělejší technický výtvor asgardů. První verze lodi však musela být zničena ještě před svým dokončením, poté co se replikátoři pokusili obsadit domovskou planetu asgardů. Carterová vymyslela plán, jak lodě ovládané replikátory zničit, ale bylo zapotřebí zničit i novou loď O'Neill. Plán vyšel a loď O´Neill se poté začala vyrábět sériově a nahradila lodě typu biliskner.\n"}
{"id": "436745", "url": "https://cs.wikipedia.org/wiki?curid=436745", "title": "Košiarny briežok", "text": "Košiarny briežok\n\nKošiarny briežok je rekeační středisko v Slovenském ráji nedaleko Smižan a Spišské Nové Vsi.\n\nOsada patří do katastru obce Smižany a malá část také k městu Spišská Nová Ves.\nKošiarny briežok slouží především jako rekreační středisko. Osada je spojena asfaltovou cestou se Smižany a prašnou turisticky značenou cestou se Spišskou Novou Vsí.\n\n\n"}
{"id": "436749", "url": "https://cs.wikipedia.org/wiki?curid=436749", "title": "Zdeněk Hruška (herec)", "text": "Zdeněk Hruška (herec)\n\nZdeněk Hruška (* 1971 Ostrava) je český herec a dabér.\n\nPo studiu na Pražské konzervatoři hrál v Divadle ABC (od roku 1992), v současnosti působí v Divadle Na Jezerce, resp. v Divadelní společnosti Jana Hrušínského (v inscenacích \"Zahraj to znovu, Same\", \"Takový žertík\", \"Prokletí nefritového škorpióna\", \"Mandragora\", \"Petrolejové lampy\", \"Sklenka sherry\", \"Paní plukovníková\" a \"Ženitba\").\n\nZe svých televizních rolí je známý jako MUDr. Pavel Getz v seriálu \"Ordinace v růžové zahradě II\". Hlavní roli hrál v roce 1987 ve filmové podobě \"Mementa\" Radka Johna.\n\nDabuje především v seriálech, např. \"\" (poručíka Aidena Forda) v \"Haló, haló\" (důstojníka Crabtreeho, britského špiona, který vystupuje jako francouzský četník a zdraví \"„Bobré podoledne“\") nebo v seriálu \"Medicopter 117\" (zdravotníka Ralfa Stallera). Z filmových dabingů stojí za zmínku \"Moulin Rouge!\" (hlavní role Christiana v podání Ewana McGregora) a \"Star Trek\" (mladý Spock).\n\n\n\n"}
{"id": "436759", "url": "https://cs.wikipedia.org/wiki?curid=436759", "title": "Duchoslav Panýrek", "text": "Duchoslav Panýrek\n\nJan Duchoslav Panýrek (19. ledna 1867 Rokycany – 27. prosince 1940 Praha) byl český chirurg, docent nauky o první pomoci, překladatel, redaktor, beletrista a básník .\n\nJeho otcem byl autor epigramů, básník a překladatel Jan Duchoslav Panýrek (1839–1903). V letech 1878–1885 studoval gymnázium v Hradci Králové. Vystudoval lékařskou fakultu Univerzity Karlovy v Praze, kde získal v roce 1895 titul doktora všeobecného lékařství.\n\nV letech 1896–1899 působil jako operační elév české chirurgické kliniky prof. Karla Maydla, od roku 1899 působil v Praze již jako samostatný chirurg. Od roku 1909 působil jako soukromý docent nauky o první pomoci na české technice (dnešní ČVUT) v Praze. Byl též vedoucím školních lékařů hlavního města a lékařem Národního divadla. Roku 1934 se stal městským zdravotním radou.\n\nByl členem mnoha lékařských organizací, vyvíjel rozsáhlou organizační, osvětovou a přednáškovou činnost. Byl členem \"Svatoboru\", \"Spolku českých spisovatelů beletristů Máj\" a jedním ze zakladatelů \"Nakladatelského družstva Máje\".\n\nRedigoval lékařské časopisy, sborníky a příručky, psal causerie a fejetony. Je autorem mnoho knih s lékařskou tematikou pro širší veřejnost a pro mládež a zasloužil se tak o popularizování zdravotnických znalostí a zdravotnictví vůbec. Věnoval se překladům z polštiny, italštiny, němčiny, ruštiny a francouzštiny.\n\nPublikoval pod pseudonymy: \"Bajraktar\", \"Jan Černý\", \"Václav Černý\", \"Kerýnap\", \"Jaroslav Květ\", \"Jiří Lípa\", \"Alexander Mrak\", \"Alexander Mráz\".\n\n\n\n"}
{"id": "436773", "url": "https://cs.wikipedia.org/wiki?curid=436773", "title": "Červený a černý", "text": "Červený a černý\n\nČervený a černý (někdy se používá \"Červená a černá\", v originále \"Le Rouge et le noir\", 1830) je román francouzského spisovatele Stendhala. Tento román popisuje rozpor ambiciózního hlavního hrdiny, Juliána Sorela, mezi vojenskou kariérou a nebo úspěchem v duchovní kariéře. Název knihy je od tohoto odvozen, tedy červené francouzské vojenské uniformy a barvě kněžské sutany.\n\nNámět je z minulosti, příběh se odehrává v konkrétních lokalitách v různých, místně určených částech Francie. Prostředí románu obsahuje prvky a motivy venkova i města, především Verrières a Paříže. Námětem je příběh Juliena Sorela, obdivujícího Napoleona, usilujícího o kněžskou kariéru.\n\nDvě hlavní témata: psychologické pohnutky hlavního hrdiny – Juliena Sorela a střídání prostředí.\n\nJulien Sorel je ústřední postavou románu, je synem tesaře, v mládí zatracován svým otcem pro svou fyzickou slabost. Nepokrytě obdivuje Napoleona, je cílevědomý, není spokojen se svým postavením, snaží se udělat kariéru, naučí se nazpaměť celou Bibli. Velmi rozporuplný, svazuje ho láska a ctižádost.\n\nPaní de Renal je manželkou starosty, matka několika dětí. Její manžel není moc velký milovník a tak snáze podlehne kouzlu Juliena, zvláště, co si jej oblíbily i její děti. Přesto po vyzrazení jejich poměru volí svou rodinu, ale nikdy na Juliena nezapomene.\n\nMatylda de la Mole' je dcerou významného šlechtice, mladá, má vše na co si vzpomene. Zpočátku Julienovi klade odpor, netrvá však dlouho a bezhlavě se do Juliena zamiluje. Po incidentu ve Veriéres se ho snaží zachránit, ale zbytečně. Po Julienově smrti se vdá za pařížského šlechtice.\n\nDěj je rozdělen na jednotlivé události.\n\nJulien Sorel je synem tesaře, narodil se ve Verrières. Nepokrytě obdivuje Napoleona, rád se věnuje knihám a sní o kariéře kněze. Jeho zájmy jsou však s rozporu se zájmy jeho otce dvou bratrů.\n\nJednou se pan de Rênal, verriérský starosta, rozhodl, že Juliána zaměstná jako vychovatele svých tří dětí, jelikož Julián uměl dobře latinsky, znal celou bibli a měl se stát knězem. Julián jeho nabídku rád přijal a okamžitě musel nastoupit. Děti si Juliána velice oblíbily a časem jeho vztah s ženou starosty, paní de Rênal, přerostl v milostný. Po čase pan de Rênal pojal podezření a poslal tedy Juliána pryč do kněžského učení do Besançonu.\n\nV tomto učení byl ze začátku Julián neoblíbený, ale časem si, za podpory ředitele semináře abbé Pirrarda, oblibu získal. Poté abbé Pirrard odstoupil a odstěhoval se. V Paříži se setkal s hrabětem de la Mole, který chtěl Juliána přijmout za svého sekretáře. Julián se tedy usídlil v Paříži.\n\nPři práci pro pana de la Mole se Julián seznámil s pařížskou vyšší třídou. Časem se však zamiloval do dcery pana de la Mole Matyldy, která jeho lásku opětovala a poté otěhotněla. Řekla to svému otci, ten sice zuřil, avšak udělal z Juliána husarského nadporučíka de la Vernaye. Julián byl šťastný, ale dlouho mu to nevydrželo. Paní de Rênal napsala dopis hraběti de la Mole. Psala v něm, že Matyldu jen využil k lepšímu mocenskému postavení, stejně jako kdysi ji. Jakmile Julián dopis dočetl, vydal se do Verriérs, kde v kostele postřelil paní de Rênal. Za tento čin byl odvezen do vězení a čekal na soud. Ve vězení ho navštěvovala paní de Rênal, na kterou Matylda velice žárlila, ale přesto se snažila, aby nebyl odsouzen k smrti. Paní de Rênal Juliána navštěvovala každý den, pořád Juliána milovala a on si uvědomil že miluje i on ji. Nakonec byl Julián odsouzen k trestu smrti a byl popraven gilotinou. Paní de Rênal zemřela v náručí se svými třemi dětmi 3 dny po jeho pohřbu.\n\n"}
{"id": "436777", "url": "https://cs.wikipedia.org/wiki?curid=436777", "title": "Funkce kosmonautů v posádkách", "text": "Funkce kosmonautů v posádkách\n\nPrvní kosmické lodě byly jednomístné, s nástupem několikačlenných posádek kosmických lodí se zodpovědnost a funkce kosmonautů v posádkách odlišují. Každý člen posádky má vlastní okruh úkolů a povinností. Postupem doby byla pro členy posádek kosmických lodí a stanic užita řada funkčních označení. Jejich přehled je uveden níže.\n\nDruhý pilot ( ) byla funkce zastávaná druhým členem posádky Voschodu 2 Alexejem Leonovem. Úkolem Leonova byl první výstup do otevřeného vesmíru.\nInženýr pilotovaného letu ( ) tato funkce nebyla použita při žádném kosmickém letu, byla plánována pro profesionální vojenské astronauty, jako analogie specialisty pro užitečné zatížení, v předpokládaných vojenských letech raketoplánů v kosmodromu Vandenberg. Mise z Vandenbergu byly zrušeny roku 1986 po katastrofě Challengeru. \n\nInženýr-výzkumník ( ) byla funkce používaná roku 1969 pro třetí členy posádek Sojuzu 5 a 7 (Jevgenij Chrunov a Viktor Gorbatko z oddílu CPK).\n\nKosmonaut – lékař ( ) bylo jednorázově použité označení funkce zastávané třetím členem posádky Voschodu 1 Borisem Jegorovem.\n\nKosmonaut monitorující přistávací modul (, ) byl Ťing Chaj-pcheng, třetí kosmonaut lodi Šen-čou 7.\n\nKosmonaut orbitálního modulu (, ) byl Liou Po-ming, druhý kosmonaut lodi Šen-čou 7, který pomáhal veliteli při výstupu do vesmírného prostoru.\n\nKosmonaut – vědecký pracovník ( ) bylo jednorázově použité označení funkce zastávané druhým členem posádky Voschodu 1 Konstantinem Feoktistovem.\n\nKosmonaut-výzkumník ( ) bylo označení druhého (nesovětského) člena v mezinárodních posádkách Sojuzů programu Interkosmos v letech 1978–1981. Stejnou funkci měl třetí člen posádek Sojuzů v letech 1982-1999, a to jak sovětští, tak nesovětští kosmonauti. Občas, zůstal-li palubní inženýr na Miru, vracel se na Zem pouze velitel a kosmonaut-výzkumník (Sojuz TM-5 a Sojuz TM-28). Roku 1991 se 8. návštěvní expedice Miru neobvykle skládala z velitele a dvou kosmonautů-výzkumníků (start Sojuz TM-13, přistání TM-12).\n\nKosmonaut-výzkumník (lékař) ( ) byla funkce Valerije Poljakova při jeho druhém letu (Sojuz TM-18/Mir/Sojuz TM-20).\n\nLékař-výzkumník ( ) byla funkce Valerije Poljakova při jeho prvním letu (Sojuz TM-6/Mir/Sojuz TM-7).\n\nLetový specialista ( ) byl člen posádky Shuttlu zodpovědný za splnění některého úkolu mise. Letoví specialisté prováděli výstupy do otevřeného vesmíru, ovládali kanadskou ruku. V posádce bylo obvykle několik, maximálně pět, letových specialistů. \n\nOperátor () byl Nie Chaj-šeng, druhý člen posádky čínské lodi Šen-čou 6, společně s velitelem se podílel na řízení lodi. Funkce odpovídala americkému pilotovi, resp. ruskému palubnímu inženýrovi.\n\nPalubní inženýr ( , ) je označení funkce (obvykle druhého) člena posádky sovětských a ruských kosmických lodí Sojuz. Palubní inženýr sleduje stav systémů lodi a spolupracuje s velitelem v řízení lodi. Jeho úloha zhruba odpovídá úloze amerického pilota. \n\nPalubní inženýr byl zařazen do všech posádek Sojuzů, kromě jednočlenných (Sojuz 3, 4 (start) a 5 (přistání)), dvoučlenných programu Interkosmos a několika dalších – Sojuzu TM-5 (přistání), TM-13 (start), TM-12 (přistání) a TM-28 (přistání).\n\nPři letech na Mezinárodní vesmírnou stanici (ISS) je vždy druhý člen posádky lodě Sojuz palubní inženýr. Stejně je označován i třetí člen posádky, je-li to profesionální kosmonaut vyslaný ruskou, americkou, evropskou, japonskou nebo kanadskou kosmickou agenturou. \n\nNa stanici ISS jsou takto řazeni všichni členové posádky kromě velitele (výjimečně Jurij Gidzenko v Expedici 1 a Vladimir Děžurov v Expedici 3 byli piloti).\n\nPilot ( , ) bylo označení jediného člena posádky prvních kosmických lodí – Vostok a Mercury. V amerických lodích Gemini, Skylab a Space Shuttle je za pilota označen v pořadí druhý člen posádky, pomáhající veliteli v manévrování a řízení lodi, pilot Shuttlu je také zodpovědný za vypuštění a návrat družic. Požadavky na pilota raketoplánu jsou stejné jako na velitele – vysokoškolské vzdělání v oboru strojírenství, biologie, fyziky nebo matematice; 1000 letových hodin na tryskových letadlech; výborný fyzický stav.\n\nPilot bylo zpočátku též označení členů oddílu CPK (původem vojenských pilotů), pokud nebyli veliteli, v posádkách ISS (šlo o Jurije Gidzenka v Expedici 1 a Vladimira Děžurova v Expedici 3). Po roce 2003 byl i vojáci z CPK palubními inženýry.\n\nJako pilot byl zprvu označován též třetí člen posádky Apolla, od června 1967 byla tato funkce přejmenována na pilot lunárního modulu. \n\nPilot lunárního modulu ( ) bylo označení používané v americkém lunárním programu u lodí Apollo pro astronauta přistávajícího spolu s velitelem na Měsíci. \n\nPilot lunárního modulu detailně znal systémy lunárního modulu (LM), při samostatném letu LM byl zodpovědný za navigaci a pomáhal veliteli při letu, přistání a návratu, účastnil se vycházek na povrch Měsíce.\n\nPilot stykovacího modulu ( ) nahradil při letu Sojuz-Apollo v posádce Apolla pilota lunárního modulu.\n\nPilot velitelského modulu ( ) bylo označení používané v americkém lunárním programu u lodí Apollo pro astronauta zůstávajícího na oběžné dráze Měsíce ve velitelském modulu.\n\nbyl v pořadí druhým členem posádky. K jeho povinnostem náležela detailní znalost systémů velitelského a servisního modulu, zodpovědný byl za navigaci, zážehy motorů (při přechodu na dráhu k Měsíci a na zpáteční cestě při přechodu na dráhu k Zemi) a korekce dráhy. \nPůvodní označení pro druhého člena posádky Apolla, v červnu 1967 nahrazeno funkcí pilot velitelského modulu.\n\nSpecialista pro užitečné zatížení ( ) byl člen posádky Shuttlu jednorázově vybraný pro konkrétní let. Zpravidla to byl neprofesionální astronaut – civilní či vojenský odborník vyslaný k obsluze specifického nákladu či experimentu. Do této kategorie byli též řazeni zahraniční (tj. neameričtí) astronauti létající na raketoplánech – první takový byl německý astronaut Ulf Merbold v letu STS-9.\nÚčastník kosmického letu ( , ) je označení neprofesionálních kosmonautů, procházejících pouze zkráceným (několikaměsíčním) výcvikem pouze na jeden konkrétní let. V amerických lodích letěl pouze jeden člověk v této funkci – Christa McAuliffeová při nešťastném letu STS-51-L. Na Sojuzech jsou takto označováni od roku 2001 jednak soukromníci sami si platící kosmický let, v médiích nazýváni „vesmírný turista“. A dále reprezentanti státních kosmických agentur menších zemí (Brazílie, Jižní Korea, Malajsie), v těchto případech odpovídá kvalita výcviku úrovni zahraničních kosmonautů-výzkumníků 70. a 80. let.\n\nVelící pilot ( ) bylo označení velitele lodí Gemini.\n\nVelitel ( , ) je kosmonaut velící posádce, zodpovědný za celkový úspěch letu, bezpečnost posádky a lodi. Funkce existovala/existuje u všech vícečlenných posádek, kromě posádek lodí Gemini, jim velel „velící pilot“ ().\n\nVelitel byl určen též v čínských lodích. V Šen-čou 6 se nazýval \"č’-chuej-čchang\" (v českém přepisu čínštiny, v pchin-jinu \"zhihuichang\", znaky ). V Šen-čou 7 \"č’-ling-čang\" (v českém přepisu, v pchin-jinu \"zhilingzhang\").\n\nVědecký pilot ( ) byla funkce třetího člena expedic na stanici Skylab.\n\nVědecký pracovník ( , ) je označení používané NASA pro (amerického) člena posádky ISS zodpovědného za vědecký program letu. Vědecký pracovník není samostatná funkce, ale pouze doplňující označení, oficiálně je dotyčný astronaut nadále palubním inženýrem.\n\nVelitel užitečného zatížení ( ) bylo označení funkce letového specialisty zodpovědného za vědecký program letu a využití užitečného zatížení.\n\nVzdělávací letový specialista ( ) byl člen posádky Shuttlu vyslaný do vesmíru v rámci , programu vyučování z kosmu.\n\nZkušební inženýr ( ) byla funkce používaná pouze roku 1971 pro třetí členy posádek v Sojuzu 10 a 11 (Nikolaj Rukavišnikov a Viktor Pacajev z oddílu CKBEM).\n\nTučně jsou vyznačeny funkce používané standardně.\nV čínských oficiálních informacích o pilotovaných letech programu Šen-čou se označení funkcí kosmonautů neobjevují. Kosmonauti jsou pouze uváděni ve stálém pořadí, někdy dokonce označováni čísly (kosmonaut č. 1, č. 2, č. 3). Pojmenování funkcí čínských kosmonautů proto není ustálené, občas jsou používány analogické názvy amerického či ruského původu.\n"}
{"id": "436778", "url": "https://cs.wikipedia.org/wiki?curid=436778", "title": "Richard Marner", "text": "Richard Marner\n\nRichard Marner, vlastním jménem Alexander Molčanov (27. března 1921 v Sankt-Petěrburgu - 18. března 2004, Perth, Skotsko, Velká Británie) byl britský herec ruského původu.\n\nNarodil se 27. března 1921 v Sankt-Petěrburgu jako nejstarší syn ruského plukovníka, v roce 1924 se s rodinou dostal do Finska a následně přes Německo za babičkou do Londýna. V Británii již zůstal – vzdělání získal na \"Monmouth School\" ve Walesu, v druhé světové válce byl nasazený v RAF v Africe. Po propuštění z armády si změnil původní ruské jméno a začal svoji dlouhou hereckou kariéru.\n\nPlynně mluvil anglicky, rusky, francouzsky a německy, což částečně předurčilo jeho role – především ruské a německé vojáky. Malé role měl v několika velkofilmech – v \"Africké královně\" (1951), v bondovce \"Žiješ jenom dvakrát\" (1967), v \"Tuctu špinavců\" (1967).\n\nZnámý je hlavně z britského sitcomu \"Haló, haló\" rolí plukovníka Erika von Strohm (v originále s odlišným křestním jménem – Colonel Kurt Von Strohm), velitele německé armády v Nouvionu (skvěle dabován Otou Jirákem).\n\nDále se objevil ve dvou dílech známého britského seriálu podle P. D. Jamesové \"Záhady Slavičího domu\" (jako pacient Martin Dettinger). Jednou z jeho posledních filmových rolí byl ruský prezident Zorkin v thrilleru podle Toma Clancyho \"Nejhorší obavy\" (2002).\n\n"}
{"id": "436779", "url": "https://cs.wikipedia.org/wiki?curid=436779", "title": "Centrosaurinae", "text": "Centrosaurinae\n\nCentrosaurini byli velkou skupinou ceratopsidních dinosaurů, pojmenovaných americkým paleontologem Lawrencem M. Lambem v roce 1915. Typovým rodem se stal \"Centrosaurus\". Centrosaurini se dále dělí na dva triby (menší taxonomické jednotky).\n\nObvykle byli relativně menších rozměrů, s výjimkou čínského rodu \"Sinoceratops\" (s lebkou o délce 180 cm) dosahovali podstatně menších velikostí než chasmosaurini (délka lebky většinou jen kolem 70 cm). Tělesná délka se u zástupců této skupiny pohybovala v rozmezí 2,5 až 8 metrů.\n\n\n\n"}
{"id": "436780", "url": "https://cs.wikipedia.org/wiki?curid=436780", "title": "Analyzátor", "text": "Analyzátor\n\nAnalyzátor může označovat:\n\n"}
{"id": "436788", "url": "https://cs.wikipedia.org/wiki?curid=436788", "title": "UFO: Afterlight", "text": "UFO: Afterlight\n\nUFO: Afterlight je počítačová hra kombinující prvky strategie a RPG, která nepřímo navazuje na sérii X-COM. Tato hra je poslední z trilogie, jíž předcházelo a . Za zmínku jistě stojí, že tuto trilogii vyvíjela česká firma Altar Games a vydána byla roku 2007. Principy hry jsou takřka stejné jako u \n\nVe hře se setkáte jak se strategickou částí, kde vylepšujete a stavíte budovy, děláte výzkumy, vyrábíte roboty, skafandry a doplňky, ale také s částí taktickou, kdy ve strategické části vhodně vybavíte váš tým a následně s ním plníte určité mise. Hra má dále velmi podrobně propracovaný RPG systém, kdy jednotky a roboti dostávají zkušenostní body, čímž postupují na vyšší úrovně, což jim umožňuje speciální tréninky.\n\nV prvním díle se skupina Retikulanů (mimozemšťanů) pokusí zmocnit Země. Retikulané vypustí do atmosféry spóry, které během několika dní zastíní slunce, posléze klesnou k povrchu a zabijí, nebo zmutují všechnu faunu na Zemi. I přes tento vražedný útok, podpořený také bombardováním strategických pozic, se poměrně velkému počtu lidí podařilo katastrofu přežít. Z nich se zformovala organizace zvaná Zemská rada, v jejíchž službách stojíte vy, jakožto velitel speciální jednotky. Útočící Retikulané jsou však pouhými vzbouřenci, samotná rasa Retikulanů, byla už v době před invazí, v přátelských stycích s představiteli Země. Cílem této skupiny, je vytvořit z celé planety obří superpočítač, jelikož Retikulané užívají biotechnologie, mají v plánu pokrýt celý povrch planety speciální biomasou, celý počítač by tak byl de facto živou bytostí. Během hraní nastane okamžik, kdy se budete muset rozhodnout, zda přijmete podmínky vetřelců a vzdáte se života na povrchu planety, výměnou za vesmírné stanice vybudované na orbitě, nebo budete pokračovat dál, zničíte hlavní základnu Retikulanů na odvrácené straně měsíce a vyrvete Zemi z jejich spárů.\n\nVe druhém dílu se počítá s tím, že jste zvolili první možnost. Děj se odehrává 50 let po soudném dni a vy v něm vystupujete v roli velitele mladých vojáků, inženýrů a vědců, kteří se zachránili, z rozpadající se orbitální stanice Laputa. Podaří se vám najít další Laputu, nejspíš bývalé velitelství Retikulanů, která je téměř úplně opuštěná, a tak ji obsadíte. O tom, co se stalo před 50 lety, víte jen pramálo a tak musíte všechno znovu objevit, sjednotit obyvatele Země a ubránit se novému útoku z kosmu.\n\nA nakonec v UFO: Afterlight jste velitel posádky, která byla vyslána na Mars, aby ho terraformovala. Jak už to bývá, nic není jednoduché a tak se zničehonic objeví záhadná rasa Beastmanů, dále narazíte na automaticky ovládané roboty a v neposlední řadě najdete obě skupiny retikulanů a probouzející se marťany, kteří byli mnoho milionů let v umělém spánku. Jak to dopadne? Záleží jenom na vás.\n\n"}
{"id": "436789", "url": "https://cs.wikipedia.org/wiki?curid=436789", "title": "Černá Hora (zámek)", "text": "Černá Hora (zámek)\n\nHrad Černá Hora, později přestavěný na zámek, leží na kopci v severní části městyse Černá Hora v okresu Blansko.\n\nHrad byl postaven v letech 1279-1298 Matoušem z Černé Hory, který působil ve významné funkci moravského komorníka. Jelikož zemřel bez mužského potomka, hrad obdržel v roce 1305 královský mincmistr Arpád z Florencie. V roce 1320 hrad vlastnil Jindřich z Lipé a roku 1330 se po něm píše jeho syn Jindřich, zvaný Železný. Před rokem 1348 hrad získal rod pánů z Boskovic. Roku 1390 se výslovně uvádí Vaněk Černohorský z Boskovic. Ten nejenže připojil svoji pečeť pod protestní list proti upálení mistra Jana Husa do Kostnice, ale za husitských válek vystupoval na straně moravských husitů proti olomouckému biskupovi Janu Železnému. Hrad byl asi roku 1423 vojsky olomouckého biskupa dobyt a Vaněk ho získal zpět až konverzí ke katolictví. Vaňkův syn Beneš Černohorský z Boskovic se v česko-uherských válkách přidal na stranu Matyáše Korvína a roku 1471 od něj dostal právě dobytý Nový hrad. Po Benešovi převzal Černou Horu Jaroslav Černohorský z Boskovic, který však neměl mužské potomky. Panství tak zdědily jeho čtyři dcery, které je roku 1550 prodaly Václavu Bučovickému z Boskovic. Jeho syn Albrecht Bučovický z Boskovic provedl na hradě renesanční úpravy. Poslední mužský potomek Černohorských z Boskovic Jan Šembera z Boskovic zemřel roku 1597 a panství vyženil Karel I. z Lichtenštejna. V letech 1627-1684 drží panství jejich syn Karel Eusebius z Lichtenštejna. Rod Lichtenštejnů však na hradě nesídlil a spravoval ho pouze purkrabí.\n\nHrad byl poškozen za třicetileté války, ale opravy podstatu sídla nezměnily. Roku 1719 vyženil černohorské panství Jindřich Josef Jan z Aueršperka. Roku 1726 hrad vyhořel, byl provizorně opraven, avšak roku 1818 byl opuštěn. Roku 1857 koupila zámek Henrietta Pereira-Arnstein, která započala pseudorenesanční přestavbou hradu na zámek. Práce dokončil v letech 1859-1861 její zeť hrabě Mořic Friess z Friessenburgu. Roku 1945 byl zámek Friessům zkonfiskován a byl zde zřízen sociální ústav.\n\n"}
{"id": "436790", "url": "https://cs.wikipedia.org/wiki?curid=436790", "title": "Biely potok", "text": "Biely potok\n\nBiely potok je potok v Slovenském ráji.\n\nBiely potok pramení severně od planiny Geravy a kaňonovitým údolím klesá až k vodní nádrži Klauzy. Za nádrží potok prochází Tomášovskou Belou, do které se vlévá potok Kyseľ procházející roklemi Malý a Veľký Kyseľ. Biely potok ústí z pravé strany nedaleko Čingova pod Tomašovským výhledem do Hornádu.\n\nOd vodní nádrže Klauzy po ústí do Hornádu a dále ke Smižanské maši se využívalo Bieleho potoka ke splavování dřeva z okolních lesů. Od splavování bylo upuštěno v roce 1950.\n\n\n"}
{"id": "436798", "url": "https://cs.wikipedia.org/wiki?curid=436798", "title": "Prvočíselná věta", "text": "Prvočíselná věta\n\nPrvočíselná věta je důležitý poznatek z oboru teorie čísel, který hrubě popisuje rozmístění prvočísel mezi přirozenými čísly.\n\nZhruba se dá prvočíselná věta vyjádřit tak, že při náhodném výběru čísla blízko nějakého velkého čísla \"N\" pravděpodobnost, že toto číslo bude prvočíslem, je přibližně 1/ln(\"N\"), kde ln(\"N\") značí přirozený logaritmus \"N\". Například kolem \"N\" = 10 000 je přibližně jedno z devíti čísel prvočíslem, zatímco poblíž \"N\" = 1 000 000 000 je pouze jedno z 21 čísel prvočíslem. Jinými slovy lze říct, že průměrná mezera mezi dvěma prvočísly blízko \"N\" je zhruba ln(\"N\").\n\nNechť π(\"x\") je prvočíselná funkce, která udává počet prvočísel menších nebo rovných \"x\" pro jakékoliv reálné \"x\", Například π(10) = 4, neboť existují právě čtyři prvočísla (2, 3, 5 a 7) menší nebo rovna 10. Prvočíselná věta poté říká, že limita podílu funkcí π(\"x\") a \"x\" / ln(\"x\"), kde \"x\" jde k nekonečnu, je 1, což se vyjadřuje vzorcem\n\npomocí asymptotické notace je možné totéž vyjádřit také zápisem\n\nPodstatné je, že vzorec neříká nic o rozdílu těchto dvou funkcí, když \"x\" jde k nekonečnu. Chování tohoto rozdílu je ve skutečnosti velmi komplikované a je spojeno s jedním z nejdůležitějších nevyřešených problémů matematiky: Riemannovou domněnkou. Věta namísto toho vyjadřuje, že výraz \"x\"/ln(\"x\") aproximuje π(\"x\") v tom smyslu, že chyba aproximace se blíží k nule, když se \"x\" blíží k nekonečnu.\n\nEkvivalentním tvrzením je taktéž to, že \"n\"-té prvočíslo \"p\" je přibližně rovno \"n\" ln(\"n\"); opět s chybou aproximace blížící se nule, když se \"n\" blíží nekonečnu.\n\nKonkrétnější úvahy nad asymptotickým vyjádřením četnosti prvočísel se nacházejí již u Carla Friedricha Gausse na přelomu 18. a 19. století. Během 19. století se pokusili PČV dokázat Pafnutij Lvovič Čebyšev a Bernhard Riemann. Avšak první důkaz podali nezávisle na sobě francouzský matematik Jacques Hadamard a belgický matematik Charles Jean de la Vallée-Poussin v roce 1896 s použitím složitých metod komplexní analýzy. Důkazem prvočíselné věty se poté zabývali další matematici v průběhu 20. století, kteří našli několik dalších důkazů. O mnoho jednodušší důkaz\n\n\n"}
{"id": "436804", "url": "https://cs.wikipedia.org/wiki?curid=436804", "title": "Sojuz TM-21", "text": "Sojuz TM-21\n\nSojuz TM-21 je označení ruské kosmické lodi, ve které odstartovala mise ke ruské kosmické stanici Mir. Jednalo se o součást programu Shuttle-Mir. Tři lidé byli na palubě Sojuzu, tři na Miru a sedm na palubě raketoplánu Endeavour jako posádka mise STS-67.\n\n\n\n\n"}
{"id": "436805", "url": "https://cs.wikipedia.org/wiki?curid=436805", "title": "Sojuz TM-20", "text": "Sojuz TM-20\n\nSojuz TM-20 je označení ruské kosmické lodi, ve které odstartovala mise ke ruské kosmické stanici Mir. Jednalo se o 20. expedici k Miru.\n\n\n\n\n"}
{"id": "436806", "url": "https://cs.wikipedia.org/wiki?curid=436806", "title": "Sojuz TM-19", "text": "Sojuz TM-19\n\nSojuz TM-19 je označení ruské kosmické lodi, ve které odstartovala mise ke ruské kosmické stanici Mir.\n\n\n\n\n"}
{"id": "436807", "url": "https://cs.wikipedia.org/wiki?curid=436807", "title": "Sojuz TM-18", "text": "Sojuz TM-18\n\nSojuz TM-18 je označení ruské kosmické lodi, ve které odstartovala mise ke ruské kosmické stanici Mir. Byla to 18. expedice k Miru.\n\n\n\n\n"}
{"id": "436808", "url": "https://cs.wikipedia.org/wiki?curid=436808", "title": "Sojuz TM-17", "text": "Sojuz TM-17\n\nSojuz TM-17 je označení ruské kosmické lodi, ve které odstartovala mise ke ruské kosmické stanici Mir. Byla to 17. expedice k Miru.\n\n\n\n\n"}
{"id": "436809", "url": "https://cs.wikipedia.org/wiki?curid=436809", "title": "Skin (zpěvačka)", "text": "Skin (zpěvačka)\n\nDeborah Anne Dyer (* 3. srpna 1967, Londýn, Anglie) známá jako Skin je britská zpěvačka, hlas skupiny Skunk Anansie.\n\nPo rozpadu Skunk Anansie (2001) vydala sólové album \"Fleshwounds\". Skladatelsky se na něm podíleli Len Arran, Guy Chambers a Craig Ross. Navzdory tomu, že byla deska v podobném stylu, jaký hrávala se Skunk Anansie, v Británii komerčně propadla. Do rádiového éteru se dokonce nedostal ani jeden ze čtyřech singlů, lepšího přijetí se dočkala v ostatních evropských státech, zvláště v Německu. Skin v té době koncertovala po celé Evropě, předskakovala Robbiemu Williamsovi a Placebo.\n\nV roce 2005 nahrávala druhé album s názvem \"Fake Chemical State\". Na desce se objevilo množství hostů, např. na bicí využila čtyři různé hudebníky (mezi nimi i Mark Richardson ze Skunk Anansie) Texty k písním napsala Skin, Paul Draper a dvorní skladatel Skunk Anansie Len Arran. Nahrávku podpořila stejnojmenným turné, jenž začalo 17. března 2006 v Glasgow.\n\nV roce 2009 se opět spojila se Skunk Anansie. Oba koncerty konané 2. a 3. dubna 2009 v londýnské Monto Water Rats byly vyprodané během 20 minut.\n\n\n\n"}
{"id": "436810", "url": "https://cs.wikipedia.org/wiki?curid=436810", "title": "Jean-Julien Rojer", "text": "Jean-Julien Rojer\n\nJean-Julien Rojer (* 25. srpna 1981, Curaçao) je profesionální tenista hrající za Nizozemsko. Hraje převážně čtyřhru, kde je jeho nejčastějším partnerem Johan Brunström.\n\nJean-Julien Rojer se zúčastnil 29 zápasů v Davis Cupu za tým Nizozemských Antil s bilancí 28-6 ve dvouhře a 12-3 ve čtyřhře.\n\n\n"}
{"id": "436811", "url": "https://cs.wikipedia.org/wiki?curid=436811", "title": "Red Garland", "text": "Red Garland\n\nRed Garland (13. května 1923 – 23. dubna 1984) byl americký jazzový hardbopový pianista. Původně vystudoval hru na klarinet a altsaxofon, na piáno přesedlal až v roce 1940. Před profesionální hudební kariérou byl boxerem lehké váhy.\n\nPo druhé světové válce začal vystupovat s jazzovými veličinami jakými byli Roy Eldridge, Coleman Hawkins, Charlie Parker nebo Lester Young. Jeho unikátní schopnost navazovat na sóla svých spoluhráčů z něj dělala vyhledávaného jazzového pianistu. \n\nGarland se nejvíce proslavil jako člen legendárního Miles Davis Quintetu, v kterém hrál v letech 1955 - 1958. V něm tehdy také hráli John Coltrane na saxofon, Philly Joe Jones na bicí a Paul Chambers na kontrabas. Davis byl velkým fanouškem boxu a fascinovalo ho, že Garland dříve profesionálně boxoval. Společně nahráli pro label Prestige čtveřici slavných alb: \"Workin\", \"Steamin, \"Cookin a \"Relaxin\"'.\n\nOd roku 1958 vedl Garland své vlastní trio. Kromě toho nahrával s muzikanty jako například: Nat Adderley Kenny Burrell, Philly Joe Jones, Blue Mitchell, Ira Sullivan, a Leroy Vinnegar. Trio také nahrávalo jako kvintet s Johnem Coltranem a Donaldem Byrdem.\n\n\"Keystones\"! (1977; Xanadu Records)\n\nS Johnem Coltranem\n\nS Milesem Davisem\n\nS Art Pepperem\n"}
{"id": "436812", "url": "https://cs.wikipedia.org/wiki?curid=436812", "title": "Bavorská archivní škola", "text": "Bavorská archivní škola\n\nBavorská archivní škola (německy \"Bayerische Archivschule\") je vzdělávací a výzkumné zařízení pro pomocné vědy historické v Mnichově. Jedná se o státní vysokou školu. Je určená výhradně pro pracovníky archivů Svobodného státu Bavorsko, účastníky z jiných spolkových zemí škola nepřijímá.\n\nV roce 1821 byl založen Archivní výukový ústav (\"Archivalisches Unterrichtsinstitut\") při Královském všeobecném říšském archivu, který byl předchůdcem dnešní školy. Škola není samostatnou institucí a podléhá generálnímu ředitelství státních bavorských archivů, které vydává směrnice týkající se výuky a zkoušek.\n\nŠkola nabízí archivní vzdělání pro všechny stupně profesní práce ve veřejných archivech a odborných zařízeních pro mediální a informační služby apod. Jedná se o státní a komunální archivy a archivy pod dohledem zemského ministerstva vnitra a ministerstva vědy a kultury v Bavorsku.\n\nPřijetí na školu pro přípravné studium na vyšší stupeň archivní služby (\"gehobener Dienst\") je podmíněno maximálním věkem 25 let (výjimku mají uchazeči, kteří mají nezletilé děti - za každé dítě se posouvá hranice o tři roky). Výukový program je dvouletý a je rozdělen na tři části: úvodní výukový běh (4 měsíce), praktické vzdělávání doplněné výukou (16 měsíců) a závěrečný výukový běh (4 měsíce). Tento program má kurzy: základy bavorských ústavních a správních dějin od roku 1799, novodobá diplomatika, archivní praxe (využívání a zpřístupňování archiválií, technická zařízení), německá paleografie po roce 1800, státověda, veřejné služební právo, hospodářské a rozpočtové vedení bavorského státu a obcí, hospodaření státních a komunálních archivů, správní věda.\n\nPro studium na nejvyšší stupeň archivní služby (\"höherer Dienst\") je nutný maximální věk 32 let (u tělesně postižených 42 let), znalost latiny a francouzštiny, státní zkouška z práva nebo pedagogiky se spojitostí s historií nebo studium historických věd na vysoké škole uzavřené zkouškou uznatelnou pro nejvyšší stupeň státní služby. Také tento výukový program je dvouletý. Je rozdělen na dvě roční části - praktickou a teoretickou. Skládá se z těchto kurzů: archivnictví, pomocné vědy historické, německá, latinská a francouzská paleografie, archivní a informační technika, archivní právo a archivní správa, ústavní, správní, hospodářské a sociální dějiny, právní dějiny, církevní dějiny, praxe v archivu.\n\nZávěrečná zkouška se skládá z písemné a ústní části.\n\n\n"}
{"id": "436816", "url": "https://cs.wikipedia.org/wiki?curid=436816", "title": "Seznam pokémonů (1-20)", "text": "Seznam pokémonů (1-20)\n\nNásledující stránka obsahuje seznam 1. – 20. pokémona s jejich stručnými charakteristikami. Uvedená japonská jména nejsou přesným přepisem z v závorce uvedených jmen v katakaně do latinské abecedy (rómadži), ale jedná se o oficiální jména, která jsou zaregistrovanými ochrannými známkami japonské společnosti Game Freak. Tato japonská jména jsou ve většině případů totožná s anglickými jmény, jindy se liší několika málo písmeny. Přesný přepis japonských jmen z katakany do latinky je uvedený v seznamu pokémonů.\n\nPokémon Bulbasaur, japonsky \"Fushigidane\" (フシギダネ), německy \"Bisasam\", francouzsky \"Bulbizarre\". V národním pokédexu č. 1, v regionálním pokédexu Kanto č. 1, v Johto č. 231, v Hoenn č. 203. Ve videohrách Red, Green, Blue pro herní konzoli GameBoy a v jejich remacích FireRed a LeafGreen pro herní konzoli GameBoy Advance je Bulbasaur jedním ze tří pokémonů, ze kterých si hráč vybírá na začátku hry. Další dva jsou Squirtle a Charmander. Ve verzi Yellow je možné ho získat od NPC v Cerulean City. Je také jednou ze startovacích postav ve hře Pokémon Mystery Dungeon.\n\nBulbasaur je zelený pokémon připomínající dinosaura. Jeho nejvýraznějším znakem je cibulka na zádech. Funkce cibulky je podobná jako funkce houby u Parase či Parasecta. Pokémon a rostlina sdílejí symbiotický vztah. Není to tedy vztah hostitele a parazita. Bulbasaur většinou chodí po čtyřech nohách, ale pokud ho k tomu okolnosti donutí, umí chodit i po dvou zadních. Dle potřeby využívá své dva normálně skryté, dlouhé liánovité stonky (výhonky) k podání vzdáleného předmětu, zachycení předmětu v letu nebo k záchraně sebe nebo jiného pokémona či člověka při pádu z výšky apod. Útočí proudem různých částí rostlin (pyl, semeno, list), svými výhonky nebo nárazem celého těla a při útoku může soupeře uspat, otrávit či přímo zranit popřípadě současně s útokem i vyléčit sám sebe.Typ: travní / jedovatýVývoj: \"Bulbasaur\" (od 16. úrovně) → Ivysaur (od 32. úrovně) → VenusaurExterní odkaz: bulbapedia (anglicky).\n\nPokémon Ivysaur, japonsky \"Fushigisou\" (フシギソウ). V národním pokédexu č. 2, v regionálním pokédexu Kanto č. 2, v Johto č. 232, v Hoenn č. 204. Jeho domov je především na louce. Živí se slunečními paprsky a když prší, tak se uskladněná sluneční energie spotřebovává.\nTyp: travní / jedovatý\nÚtoky: \nVývoj: Bulbasaur (od 16. úrovně) → \"Ivysaur\" (od 32. úrovně) → Venusaur\nExterní odkaz: bulbapedia (anglicky).\n\nPokémon Venusaur, japonsky \"Fushigibana\" (フシギバナ). V národním pokédexu č.3, v regionálním pokédexu Kanto č.3, v Johto č.233, v Hoenn č.205.\n\nKdyž cibulka na Venusaurových zádech rozkvete a úplně se rozvine, začne rostlina přijímat energii ze slunce. Proto je Venusaur neustále v pohybu a hledá si sluneční paprsky.Typ: travní / jedovatýVývoj: Bulbasaur (od 16.úrovně) → Ivysaur (od 32.úrovně) → \"Venusaur\"Externí odkaz: bulbapedia (anglicky).\n\nPokémon Charmander, japonsky \"Hitokage\" (ヒトカゲ). V národním pokédexu č. 4, v regionálním pokédexu Kanto č. 4, v Johto č. 234, v Hoenn č. 206.\n\nDůležitou roli u něj hraje plamínek na konci ocasu. Ukazuje nejen Charmanderovo zdraví, ale i emoce. Když uhasne, Charmander umírá. Ve videohrách Red, Green, Blue pro herní konzoli GameBoy a v jejich remacích FireRed a LeafGreen pro herní konzoli GameBoy Advance je Charmander jedním ze tří pokémonů, ze kterých si hráč vybírá na začátku hry. Další dva jsou Squirtle a Bulbasaur. Ve verzi Yellow je možné ho získat od NPC na Route 24. Je také jednou ze startovacích postav ve hře Pokémon Mystery Dungeon.Typ: ohnivýVývoj: \"Charmander\" (od 16. úrovně) → Charmeleon (od 36. úrovně) → CharizardExterní odkaz: bulbapedia (anglicky).\n\nPokémon Charmeleon, japonsky \"Lizardo\" (リザード). V národním pokédexu č. 5, v regionálním pokédexu Kanto č. 5, v Johto č. 235, v Hoenn č. 207.\n\nStejně jako u Charmandera u něj důležitou roli hraje plamínek na konci ocasu. Ukazuje nejen jeho zdraví, ale i emoce. Když uhasne, Charmeleon umírá.Typ: ohnivýVývoj: Charmander (od 16. úrovně) → \"Charmeleon\" (od 36. úrovně) → CharizardExterní odkaz: bulbapedia (anglicky).\n\nPokémon Charizard, japonsky \"Lizardon\" (リザードン). V národním pokédexu č. 6, v regionálním pokédexu Kanto č. 6, v Johto č. 236, v Hoenn č. 208. Přestože má křídla a vzezřením silně připomíná draka, nepatří k pokémonům dračího typu.\n\nCharizard často a rád zapaluje svým ohněm věci kolem sebe. Obvykle bývá agresivní a nepřístupný, ale po tvrdém tréninku z něj může být skvělý pokémon, který nikdy neprohraje.Typ: ohnivý / létajícíVývoj: Charmander (od 16. úrovně) → Charmeleon (od 36. úrovně) → \"Charizard\"Externí odkaz: bulbapedia (anglicky).\n\nPokémon Squirtle, japonsky \"Zenigame\" (ゼニガメ). V národním pokédexu č. 7, v regionálním pokédexu Kanto č. 7, v Johto č. 237, v Hoenn č. 209. Ve videohrách Red, Green, Blue pro herní konzoli GameBoy a v jejich remacích FireRed a LeafGreen pro herní konzoli GameBoy Advance je Squirtle jedním ze tří pokémonů, ze kterých si hráč vybírá na začátku hry. Další dva jsou Bulbasaur a Charmander. Ve verzi Yellow je možné ho získat od NPC ve Vermilion City. Je také jednou ze startovacích postav ve hře Pokémon Mystery Dungeon.Typ: vodníVývoj: \"Squirtle\" (od 16. úrovně) → Wartortle (od 36. úrovně) → BlastoiseExterní odkaz: bulbapedia (anglicky).\n\nPokémon Wartortle, japonsky \"Kameil\" (カメール). V národním pokédexu č. 8, v regionálním pokédexu Kanto č. 8, v Johto č. 238, v Hoenn č. 210.Typ: vodníVývoj: Squirtle (od 16. úrovně) → \"Wartortle\" (od 36. úrovně) → BlastoiseExterní odkaz: bulbapedia (anglicky).\n\nPokémon Blastoise, japonsky \"Kamex\" (カメックス). V národním pokédexu č. 9, v regionálním pokédexu Kanto č. 9, v Johto č. 239, v Hoenn č. 211.\n\nNejnápadnějšími jsou na něm vodní děla na jeho zádech. Voda, kterou z nich stříká, má obrovský tlak. V anime seriálu má Gary, Ashův hlavní rival, právě Blastoise (vyvinul se ze Squirtla, kterého Gary získal již v první epizodě seriálu).Typ: vodníVývoj: Squirtle (od 16. úrovně) → Wartortle (od 36. úrovně) → \"Blastoise\"Externí odkaz: bulbapedia (anglicky).\n\nPokémon Caterpie, japonsky \"Caterpie\" (キャタピー). V národním pokédexu č. 10, v regionálním pokédexu Kanto č. 10, v Johto č. 24, v Hoenn č. 212.\n\nVzhledem připomíná housenku. V anime seriálu byla Caterpie Ashovým prvním chyceným pokémonem. Vyvinula až v Butterfree, kterého Ash později pustil na svobodu.Typ: hmyzíVývoj: \"Caterpie\" (od 7. úrovně) → Metapod (od 10. úrovně) → ButterfreeExterní odkaz: bulbapedia (anglicky).\n\nPokémon Metapod, japonsky \"Transel\" (トランセル). V národním pokédexu č. 11, v regionálním pokédexu Kanto č. 11, v Johto č. 25, v Hoenn č. 213.\n\nVzhledem připomíná kuklu.Typ: hmyzíVývoj: Caterpie (od 7. úrovně) → \"Metapod\" (od 10. úrovně) → ButterfreeExterní odkaz: bulbapedia (anglicky).\n\nPokémon Butterfree, japonsky \"Butterfree\" (バタフリー). V národním pokédexu č. 12, v regionálním pokédexu Kanto č. 12, v Johto č. 26, v Hoenn č. 214.\n\nVzhledem připomíná motýla. Typ: hmyzí / létajícíVývoj: Caterpie (od 7. úrovně) → Metapod (od 10. úrovně) → \"Butterfree\"Externí odkaz: bulbapedia (anglicky).\n\nPokémon Weedle, japonsky \"Beedle\" (ビードル). V národním pokédexu č. 13, v regionálním pokédexu Kanto č. 13, v Johto č. 27, v Hoenn č. 215.\n\nVzhledem připomíná housenku, stejně jako Caterpie, od které se liší zbarvením a žihadlem na hlavě. Typ: hmyzí / jedovatýVývoj: \"Weedle\" (od 7. úrovně) → Kakuna (od 10. úrovně) → BeedrillExterní odkaz: bulbapedia (anglicky).\n\nPokémon Kakuna, japonsky \"Cocoon\" (コクーン). V národním pokédexu č. 14, v regionálním pokédexu Kanto č. 14, v Johto č. 28, v Hoenn č. 216.\n\nI když vzhledem připomíná spíše kuklu, její jméno vzniklo z výrazu kokon (zámotek).Typ: hmyzí / jedovatýVývoj: Weedle (od 7. úrovně) → \"Kakuna\" (od 10. úrovně) → BeedrillExterní odkaz: bulbapedia (anglicky).\n\nPokémon Beedrill, japonsky \"Spear\" (スピアー). V národním pokédexu č. 15, v regionálním pokédexu Kanto č. 15, v Johto č. 29, v Hoenn č. 217.\n\nVzhledem připomíná vosu s velkým žihadlem. Hnízdí v korunách velkých stromů, kde bývají s Kakunami. Jsou agresivní a útočí společně.Typ: hmyzí / jedovatý Vývoj: Weedle (od 7. úrovně) → Kakuna (od 10. úrovně) → \"Beedrill\"Externí odkaz: bulbapedia (anglicky).\n\nPokémon Pidgey, japonsky \"Poppo\" (ポッポ). V národním pokédexu č. 16, v regionálním pokédexu Kanto č. 16, v Johto č. 10, v Hoenn č. 218.\n\nVzhledem připomíná vrabce. Pidgey se objevil v anime seriálu již v první epizodě s názvem Pokémon I Choose You!, kde se ho hlavní hrdina Ash pokouší neúspěšně chytit.Typ: normální / létajícíVývoj: \"Pidgey\" (od 18. úrovně) → Pidgeotto (od 36. úrovně) → PidgeotExterní odkaz: bulbapedia (anglicky).\n\nPokémon Pidgeotto, japonsky \"Pigeon\" (ピジョン). V národním pokédexu č. 17, v regionálním pokédexu Kanto č. 17, v Johto č. 11, v Hoenn č. 219.\n\nVzhledem připomíná snad dlaska. Ashův Pidgeotto se na konci první anime série (Indigová liga) v 81. epizodě Panika v Oblázkovém městě vyvine do Pidgeota.Typ: normální / létajícíVývoj: Pidgey (od 18. úrovně) → \"Pidgeotto\" (od 36. úrovně) → PidgeotExterní odkaz: bulbapedia (anglicky).\n\nPokémon Pidgeot, japonsky \"Pigeot\" (ピジョット). V národním pokédexu č. 18, v regionálním pokédexu Kanto č. 18, v Johto č. 12, v Hoenn č. 220.Typ: normální / létajícíVývoj: Pidgey (od 18. úrovně) → Pidgeotto (od 36. úrovně) → \"Pidgeot\"Externí odkaz: bulbapedia (anglicky).\n\nPokémon Rattata, japonsky \"Koratta\" (コラッタ). V národním pokédexu č. 19, v regionálním pokédexu Kanto č. 19, v Johto č. 17, v Hoenn č. 221.\n\nVzhledem připomíná myš. Je velmi rozšířený, rychle se množí. Pokud spatříte jednoho jedince, značí to výskyt dalších nejméně čtyřiceti jedinců v jeho blízkosti.Typ: normálníVývoj: \"Rattata\" (od 20. úrovně) → RaticateExterní odkaz: bulbapedia (anglicky).\n\nPokémon Raticate, japonsky \"Ratta\" (ラッタ). V národním pokédexu č. 20, v regionálním pokédexu Kanto č. 20, v Johto č. 18, v Hoenn č. 222.\n\nVzhledem připomíná krysu. Raticate v boji používá hlavně svůj silný předkus. Dokáže jím soupeře lapit a nepustit. Raticate není o moc vzácnější než jeho předvývoj Rattata. Má rezavou drsnou srst a dlouhý krysí ocas.Typ: normálníVývoj: Rattata (od 20. úrovně) → \"Raticate\"Externí odkaz: bulbapedia (anglicky).\n\nSeznam všech pokémonů ve formě tabulky s odkazy na detailní informace seřazený dle jejich čísel v národním pokédexu rozdělený podle jednotlivých generací je uvedený na konci tohoto článku. Stručný seznam všech pokémonů, který lze seřadit abecedně či podle jednotlivých pokédexů, je uvedený zde.\n"}
{"id": "436817", "url": "https://cs.wikipedia.org/wiki?curid=436817", "title": "Job Air - Central Connect Airlines", "text": "Job Air - Central Connect Airlines\n\nJOB AIR - CENTRAL CONNECT AIRLINES s.r.o. (od svého vzniku do 22. srpna 2007 Job Air, s.r.o.) byla česká letecká společnost, která až do ukončení svého provozu dne 30. června 2014 sídlila na letišti Leoše Janáčka v Ostravě.\n\nSpolečně s JOB AIR Technic a.s., (povolena reorganizace) JOB AIR Logistics (v likvidaci) a Czech Connect Airlines (zanikly) byla členem skupiny CCG (Central Connect Group), ta je majetkově spojena s finanční společností Geofin a.s., se sídlem v Ostravě.\n\nPro podobné jméno i logo bývá občas v médiích zaměňována a směšována se svou původně sesterskou společností \"Czech Connect Airlines\" (dříve \"Central Charter Airlines\").\n\nPoslední pravidelný let Ostrava – Vídeň byl vykonán 24. února 2012.\n\nJob Air ukončila svou činnost k 30. 6. 2014, protože soudem povolená reorganizace se nezdařila a společnosti se nepodařilo dostat ze ztráty. Společnost měla při ukončení činnosti pohledávky vůči Air Lipsia i vůči Air 100 v řádech milionů korun. Bez těchto peněz a zajištění solidního obchodního partnera nebyl další provoz společnosti perspektivní.\n\nJelikož se nedařilo zajistit jiného partnera ani se nepodařilo dokončit dvouletou technickou prohlídku druhého letadla, byla činnost společnosti ukončena.\n\nOd září 2012 až do ukončení provozu společnost provozovala jedinou linku Pori – Helsinky, která byla zajišťována v obchodní režii finské společnosti Air100.\n\nMimoto společnost provozovala charterové lety pro menší skupiny do 33 pasažérů a také cargo přepravu letadly Saab 340 do 3,5 t.\n\nSpolečnost provozovala pravidelnou leteckou přepravu osob mezi Ostravou a Vídní, Ostravou a Splitem, Brnem a Zadarem, Ostravou a Mnichovem. Ve spolupráci s ČSA zajišťovaly CCA lety mezi letištěm Praha a Brnem resp. Ostravou.\n\nCCA provozovaly pravidelné lety (sdílené s ČSA) do německého Lipska a do polské Poznaně, zatímco linka Lipsko – Brusel byla provozována pro leteckou společnost Air Lipsia.\n\nZa celou dobu působení společnost Central Connect Airlines provozovala 10 letadel:\n\n"}
{"id": "436818", "url": "https://cs.wikipedia.org/wiki?curid=436818", "title": "CCA", "text": "CCA\n\nZkratka CCA nebo cca může mít více významů:\n"}
{"id": "436820", "url": "https://cs.wikipedia.org/wiki?curid=436820", "title": "Lounice", "text": "Lounice\n\nLounice () je osada, která je součástí města Litvínov v okrese Most v Ústeckém kraji. Nachází se v Krušných horách v nadmořské výšce 510 metrů, asi 3,5 km severozápadním směrem vzdušnou čarou od centra Litvínova. Do obce vede údolím Zálužského potoka silnice III. třídy č. 0136, která zde končí. V roce 2005 zde bylo evidováno 9 domů a 17 stálých obyvatel.\n\nPrvní písemná zmínka o Lounici pochází z roku 1398 v seznamu příslušenství hradu Rýzmburk při jeho prodeji míšeňskému markraběti. Před rokem 1848 patřila vesnice městu Mostu, které ji začlenilo do svého panství Kopisty. Po roce 1850 se stala osadou obce Janov, od roku 1986 Hamru a posléze byla i s Hamrem připojena k Litvínovu.\n\nObyvatelstvo nacházelo obživu především v lesnictví, částečně se živilo zemědělstvím. Na jižním konci Lounice, na tzv. Červené louce, stával vodní mlýn, který skončil na konci 19. století pro nedostatek vody.\n\nV železniční stanici Litvínov začíná červeně značená turistická stezka, která vede přes Písečnou na Lounici a pokračuje kolem Vodní nádrže Janov k rozhledně Jeřabina.\n\n"}
{"id": "436821", "url": "https://cs.wikipedia.org/wiki?curid=436821", "title": "Kristof Vliegen", "text": "Kristof Vliegen\n\nKristof Vliegen (* 22. června 1982, Maaseik, Belgie) je současný belgický profesionální tenista. Během své kariéry zatím na okruhu ATP nevyhrál žádný turnaj.\n\nKristof Vliegen se zúčastnil 13 zápasů v Davis Cupu za tým Belgie s bilancí 6-6 ve dvouhře a 5-5 ve čtyřhře.\n\n\n"}
{"id": "436824", "url": "https://cs.wikipedia.org/wiki?curid=436824", "title": "Operátor hustoty", "text": "Operátor hustoty\n\nOperátor hustoty (též \"matice hustoty\" nebo \"statistický operátor\") je operátor používaný pro popis kvantového stavu systému. Na rozdíl od vlnové funkce je obecnější, protože kromě čistých kvantových stavů popisuje i měřitelné vlastnosti statistických souborů kvantových stavů, tedy případ, kdy pracujeme se směsí různých kvantových stavů, které jsou zastoupeny s jistými pravděpodobnostmi. Takové statistické soubory se nazývají \"smíšenými stavy\".\n\nOperátor hustoty se široce používá v teorii dekoherence a obecně v teorii otevřených kvantových systémů, kdy se systém nevyvíjí koherentně, tj. podle Schrödingerovy rovnice, ale je průběžně měřen svým okolím. V takovém případě nelze formalismus vlnové funkce využít, protože systém je procesem měření z čistého kvantového stavu pomalu přeměňován na stav smíšený.\n\nMějme statistickou směs kvantových stavů (smíšený stav), kde se s pravděpodobností formula_1 nalézá systém v čistém stavu formula_2, pak operátor hustoty formula_3 (někdy také formula_4), definujeme jako\n\nkde\n\nJestliže je stavový vektor formula_7 reprezentován sloupcovou maticí, pak je formula_3 maticí čtvercovou, jejíž dimenze odpovídá dimenzi Hilbertova prostoru systému.\n\nDá se dokázat, že normalizační podmínka pro součet pravděpodobností je ekvivalentní podmínce pro stopu matice\n\nPokud jsou všechny pravděpodobnosti formula_1 kromě jedné rovny nule, potom operátor hustoty popisuje čistý kvantový stav. Podobně jako se vlnový vektor může nacházet v superpozici stavů, může i operátor hustoty čistého stavu být v dané bázi nediagonální. Jedině pro čisté stavy však bude platit podmínka\n\ncož snadno nahlédneme převedením operátoru hustoty do báze, ve které je diagonální. (Čistý stav musí mít všechny vlastní hodnoty kromě právě jedné rovny nule.)\n\nMáme-li určitou pozorovatelnou veličinu popsanou operátorem formula_12, pak je střední hodnota získaná při jejím měření ve stavu popsaném formula_3 dána jako\n\nPravděpodobnost naměření hodnoty formula_15 je pak dána jako:\n\nKde operátor formula_17 je projekční operátor do podprostoru odpovídajícího vlastní hodnotě formula_15, tedy formula_19, pokud je vlastní hodnota nedegenerovaná. V maticové reprezentaci jsou pravděpodobnosti dány čtverci diagonálních elementů matice hustoty.\n\nJe-li vývoj čistého stavu popsán evolučním operátorem formula_20, tedy platí\n\nPak je vývoj stavu formula_5 popsaný výrazem:\n\nVidíme tedy, že pravděpodobností formula_1 se s časem nemění. Na systému samozřejmě během evoluce nebylo provedeno žádné měření.\nDerivováním této rovnosti získáme evoluční rovnici pro smíšený stav\n\nkde formula_26 je Hamiltonián systému v daném čase. Tato rovnice se nazývá \"Liouvilleova\", nebo \"Liouville-von Neumannova\".\n\nMáme-li systém popsaný hamiltoniánem formula_26, který se nalézá v tepelné lázni o teplotě formula_28 (kanonický statistický soubor), pak je stav systému dán operátorem\n\nkde formula_28 je termodynamická teplota systému a formula_31 je Boltzmannova konstanta. Kanonická partiční suma formula_32 je dána normovací podmínkou\n\nCož je totéž, jako\n\nkde formula_35 jsou velikosti energetických hladin (vlastních hodnot hamiltoniánu) a formula_36 jejich degenerace.\n"}
{"id": "436825", "url": "https://cs.wikipedia.org/wiki?curid=436825", "title": "Horní Ves (Litvínov)", "text": "Horní Ves (Litvínov)\n\nHorní Ves () je osada, která je součástí města Litvínov v okrese Most v Ústeckém kraji. Nachází se v Krušných horách v nadmořské výšce 493 metrů, asi 3 km vzdušnou čarou severozápadně od Litvínova. Osada se rozkládá po pravé straně od silnice č. 271 z Litvínova do Klínů.\n\nNejstarší písemná zpráva o Horní Vsi pochází z roku 1583. Až do roku 1848 byla majetkem rodu Valdštejnů v rámci jejich panství Horní Litvínov-Duchcov. Po roce 1848 se stala osadou města Horní Litvínov. V roce 1916 se Horní Ves spolu s Písečnou staly osadami nově osamostatněné obce Šumná. Po druhé světové válce (1947) se všechny tři vsi staly opět součástí města Litvínova.\n\nDnes je trvale obydlena jen část domů, zbývající jsou využívány k rekreačním účelům. Přes Horní Ves vede z Litvínova zeleně značená turistické stezka, která pokračuje do Klínů. V osadě je chráněna dvojice památných stromů – Lípy v Horní Vsi u Litvínova.\n\n"}
{"id": "436827", "url": "https://cs.wikipedia.org/wiki?curid=436827", "title": "Laurie Anderson", "text": "Laurie Anderson\n\nLaura Phillips Anderson, známější jako Laurie Anderson (* 5. června 1947, Glen Ellyn Illinois, USA), je americká zpěvačka, houslistka, performerka a skladatelka zabývající se experimentální hudbou a art rockem.\n\nNěkolik let žila a spolupracovala s Lou Reedem. V roce 2008 se spolu vzali. Anderson již dříve hrála na Reedových albech \"Set the Twilight Reeling\" (1996), \"Ecstasy\" (2000) a \"The Raven\" (2003). Reed pak hrál na jejích albech \"Bright Red\" (1994), \"Life on a String\" (2001) a \"Homeland\" (2010). Oba se spolu rovněž podíleli na albu Johna Zorna s názvem \"\" (2008).\n\nVystudovala dějiny umění, poté pracovala jako herečka a výtvarnice. Její první nahrávky byly vydávány na kompilacích amerického vydavatelství Giorno Poetry Systems na konci sedmdesátých let. V té době spolupracovala s Andy Warholem a komikem Andy Kaufmanem. Na svých vystoupeních kombinovala hudbu, mluvené slovo, pantomimu, film, výtvarné umění a diapozitivy. Hudebně byla ovlivněna minimalismem, jazzem a discem.\n\nDo širšího povědomí se zapsala singlem „O Superman“, který vedl k podpisu smlouvy s Warner Bros. a vydání debutového alba \"You're the Guy I Want To Share My Money With\". V roce 1986 režírovala hudební film \"Home of the Brave\" (doplněný stejnojmenným soundtrackem), ve kterém si také zahrála hlavní roli. Ve filmu se objevila hudba z dříve vydaného alba \"Mister Heartbreak\".\n\nV roce 1991 se objevila v čtyřdílném seriálu \"The Human Face\". Scénář napsal známý britský herec John Cleese, vysvětlovala v něm vztah mezi výrazem a vnímáním, zatímco její tvář byla za pomoci latexové masky a speciálních efektů různě deformována. Album \"Bright Red\" produkovala společně s Brianem Enem, další nahrávka \"The Ugly One with the Jewels\" obsahovala hlavně vypravěčsky podané příběhy s minimálním hudebním doprovodem.\n\nAlbum \"Life on a String\" bylo vydáno na dceřiném labelu Warner Bros. Nonesuch Records. Laurie v něm vzpomíná na nedávné úmrtí svého otce, v jedné písni hostuje Lou Reed. Po útocích 11. září 2001 byla vydána dvoudisková koncertní nahrávka \"Live in New York\" (nahráno 19.–20. září 2001). Na albu se objevil i singl z roku 1981 „O Superman“.\n\n\n"}
{"id": "436828", "url": "https://cs.wikipedia.org/wiki?curid=436828", "title": "Písečná (Litvínov)", "text": "Písečná (Litvínov)\n\nPísečná () je osada, která je součástí města Litvínov v okrese Most v Ústeckém kraji. Nachází se na úpatí Krušných hor v nadmořské výšce 375 metrů nad místní částí Chudeřín, necelé 2,5 km vzdušnou čarou severozápadně od centra Litvínova.\n\nNejstarší písemná zpráva o Písečné se nachází až v berní rule z roku 1654. Do roku 1848 byla majetkem rodu Valdštejnů v rámci jejich panství Horní Litvínov-Duchcov. Po roce 1848 se stala osadou města Horní Litvínov. V roce 1916 se Písečná spolu s Horní Vsí staly osadami nově osamostatněné obce Šumná. Po druhé světové válce (1947) se všechny tři vsi staly opět součástí města Litvínova. V té době také osada získala svůj současný úřední název. Do té doby se nazývala pouze \"Sandl.\"\n\nV horní části osady jsou i dnes domy volně roztroušené, část je trvale obydlena, část slouží k rekreačním účelům. Níže položená část je od devadesátých let 20. století postupně zaplňována novou zástavbou rodinných domů a dochází tak ke srůstání s níže položeným Chudeřínem.\n\nPřes Písečnou vede z nádraží v Litvínově červeně značená turistické stezka, která odtud pokračuje na Lounice, kolem Vodní nádrže Janov k rozhledně Jeřabina.\n\n"}
{"id": "436830", "url": "https://cs.wikipedia.org/wiki?curid=436830", "title": "Sayda", "text": "Sayda\n\nSayda je město ležící v jihovýchodní části okresu Střední Sasko ve svobodném státě Sasko Spolkové republiky Německo. Nachází se v podhůří Krušných hor, zhruba 13 km severozápadně od česko-německého hraničního přechodu Mníšek/Deutscheinsiedel po silnici č. 207.\n\nPrvní písemné zmínky o vsi mají souvislost s cisterciáckým klášterem v Oseku. V zakládací listině kláštera z roku 1191 je mezi jeho příjmy uveden desátek ze cla a soudních poplatků v Saydě.\n\nVýznamný podíl na vzniku a rozvoji osady měla obchodní cesta, která vedla z Čech z Prahy přes Mníšek a Saydu dále do Lipska a Halle ve středním Německu. Vznikla na konci 11. nebo ve 12. století. Sayda chránila svým zeměpanským hradem obchodníky. V listinách z let 1253 a 1289 je Sayda zmiňována jako \"město\" (\"civitas Saydowe\") V polovině 13. století získal Saydu míšeňský markrabě Jindřich III. Oblast Saydy byla ovšem několikrát prodána i do Čech, až se na počátku 14. století stala definitivně součástí míšeňského markrabství. V roce 1300 byla uzavřena smlouva, že míšeňský biskup převzal od oseckého kláštera a pražského biskupství do své správy všechny kostely a kaple v Saydě a okolí.\n\nV roce 1324 získal Saydu v léno šlechtický rod Lobdeburgů od lankraběte Fridricha Durynského. V roce 1352 byl lenním pánem Saydy markrabě Meinher IV. Míšeňský, švagr Boreše z Riesenburka, který ale léno vzápětí dále předal Heinrichovi von Schönberg a tento rod zde vládl dlouhou dobu.\n\nRozkvět Saydy probíhal ve 14. století, kdy město těžilo ze své polohy na významné obchodní cestě. Teprve s rozvojem hornictví v Krušných horách v 15. století její význam ustoupil do pozadí na rozdíl od jiných měst, jako Freiberg, Marienberg, Annaberg nebo Schneeberg, která bohatla na těžbě a zpracování rudy a dálkový obchod již nebyl tak významný.\n\nV roce 1451 se stal leníkem v Saydě Bernhard von Schönberg, který v roce 1476 odcestoval s vévodou Albrechtem do Jeruzaléma. Na zpáteční cestě onemocněl a zanechal závěť, ve které zřídil v Saydě špitál pro nemocné a potřebné. Špitál sv. Jana byl zřízen v roce 1508. Budova měla být po roce 1990 stržena, ale nakonec se ji díky Krušnohorskému spolku podařilo zachránit. Jedná se o nejstarší dům v Saydě. Spolek dům opravil a 22. května 1993 v něm otevřel muzeum. Vedle tohoto muzea se v Saydě nachází ještě hasičské muzeum ve staré hasičské zbrojnici, Muzeum silničních staveb a mlýn v osadě Friedebach.\n\n\n\n\n\n"}
{"id": "436833", "url": "https://cs.wikipedia.org/wiki?curid=436833", "title": "ALTAR Games", "text": "ALTAR Games\n\nALTAR Games (dříve \"ALTAR Interactive\") bylo studio, které vyvíjelo počítačové hry. Mezi jeho produkty patří Fish Fillets a Fish Fillets II, dále realtimová strategie Original War a jejich asi nejznámější projekt, trilogie , a , které vycházejí ze série X-COM. Později studio spolupracovalo na ArmA 2.\n\nHistorie ALTAR Games sahá do roku 1996, kdy se podnikatel Martin Klíma dohodl s Vladimírem Chvátilem a Radimem Křivánkem na vývoji komerční verze jejich hry Fish Fillets, inspirované hrou \"Thunderbirds\" pro osmibitové počítače Sinclair ZX Spectrum. V roce 1999 přešel vývoj počítačových her na nově založenou společnost Altar Interactive, jejímiž vlastníky a jednateli byli Martin Klíma, Robert Hoffmann a Petr Němec. V roce 2004 se stal čtvrtým společníkem Vladimír Chvátil.\n\nV roce 2005 ALTAR Games, Bohemia Interactive Studio a Black Element Software založili IDEA games, jímž je i členem.\n\n30. září 2010 se ALTAR Games, spolu s Centauri Production a Black Element Software spojil s firmou Bohemia Interactive Studio. Studio od té doby funguje jako brněnská pobočka Bohemia Interactive Studio. V současnosti pracuje na ArmA 3.\n\n\n\n\n"}
{"id": "436834", "url": "https://cs.wikipedia.org/wiki?curid=436834", "title": "Pluralita", "text": "Pluralita\n\nPluralita (latinsky „mnohost“) může mít následující význam:\n\n"}
{"id": "436840", "url": "https://cs.wikipedia.org/wiki?curid=436840", "title": "Usnesení", "text": "Usnesení\n\nUsnesení je kolektivní rozhodnutí nějakého orgánu nebo právnické (výjimečně i fyzické) osoby. Jde o obecný výraz, v některých oborech a podle některých speciálních zákonů však jde o termín, který je přesně vymezen a rozlišen od jiných forem rozhodnutí, například k rozlišení od obecně závazných rozhodnutí (například schválení obecně závazného předpisu) nebo správních rozhodnutí. Formou usnesení se zpravidla přijímají různá vnitřní organizační rozhodnutí nebo jiná rozhodnutí, která nejsou ve věci samé, ale o procedurálních otázkách (přerušení nebo podmínky řízení nebo jednání, schválení programu jednání, rozhodnutí o poplatcích nebo nákladech atd.).\n\n\n"}
{"id": "436849", "url": "https://cs.wikipedia.org/wiki?curid=436849", "title": "Saběnice", "text": "Saběnice\n\nSaběnice () je osada, která je součástí obce Havraň v okrese Most v Ústeckém kraji. Nachází se v nadmořské výšce 254 metrů, asi 8 km jižně od města Mostu. Osadou prochází silnice č. 251 do Jirkova.\n\nNejstarší zpráva o vsi pochází už v listině z roku 1281, kdy je zmiňován svědek Vlček ze Saběnic. Ve 14. století vlastnilo ves více majitelů. Kolem roku 1541 prodal Hanuš z Fictumu ves městu Mostu, ale ve vsi zůstalo několik svobodných dvorů. Mostecký majetek byl v letech 1615-1628 ve správě špitálu sv. Ducha. Most v 17. století začlenil Saběnice do svého panství Kopisty, jehož součástí ves zůstala až do roku 1848. Statek poté patřil městu i nadále. Saběnice se po roce 1850 staly osadou obce Havraň. Na konci 19. století získaly samostatnost, ale po druhé světové válce byly opět připojeny k Havrani. Obyvatelstvo se živilo především zemědělstvím.\n\n\n"}
{"id": "436850", "url": "https://cs.wikipedia.org/wiki?curid=436850", "title": "Unreal Tournament", "text": "Unreal Tournament\n\nUnreal Tournament je first-person akce, která byla vyrobena Epic Games a Digital Extremes roku 1999. Byla to jedna z prvních her, která i v single-player módu vycházela z myšlenky, že smrt nic neznamená (za nějaký čas se zase objevíte) a namísto dlouhého, lineárního příběhu budete bojovat v jednotlivých arénách. V této době také vyšel také konkurent této hry Quake, který vycházel ze stejného principu.\nObecně se říká, že je dynamičtější, zatímco Unreal Tournament je zaměřen více na strategii.\n\nJak bylo zmíněno - jednotlivá kola jsou arény, kdy bojujete buď sám za sebe proti všem nebo váš tým proti cizímu týmu. Pokud umřete, okamžitě se \"narodíte\" na tzv. respawn bodu a můžete pokračovat v bitvě dál. Hra nabízí několik módů, které hráč musí projít, aby se stal vítězem v Tournamentu.\n\n\nDalší zajímavostí této hry je veliká rozličnost zbraní, přičemž každá zbraň má tzv. primární a sekundární mód, který se spouští pravým nebo levým tlačítkem myši.\n"}
{"id": "436851", "url": "https://cs.wikipedia.org/wiki?curid=436851", "title": "Open Software Foundation", "text": "Open Software Foundation\n\nOpen Software Foundation (OSF) je společnost, která byla založena roku 1988, aby vytvořila otevřený standard pro operační systém Unix. OSF vznikla na popud Armanda Stettnera z firmy DEC, který uspořádal setkání pro několik vybraných prodejců unixových systémů (Hamilton Group). Cílem OSF byl společný vývoj softwaru a to, jako odpověď na hrozbu jednostranných úsilí firem AT&T a Sun Microsystems na Systému V Release 4 (SVR4) a s tím spojenou obavou, že ostatní prodejci budou odříznuti od standardizace.\n\nSpory mezi různými verzemi Unixu jsou známé jako Unixové války. AT&T později založila organizaci Unix International (UI), jako odpověď na OSF.\n\nOficiálními členy organizace byli Apollo Computer, DEC, Groupe Bull, Hewlett-Packard, IBM, Nixdorf Computer a Siemens AG (také známí jako „Gang of Seven“). Pozdějšími členy se staly firmy Philips a Hitachi.\n\nStandardní unixová implementace OSF/1 byla vydána v roce 1992.\nVývoj OSF/1 byl ukončen v roce 1994 pro jeho neuspokojivé prodejní výsledky. Jediný prodejce používající OSF/1 byl DEC, který OSF/1 přejmenoval na Digital UNIX (po převzetí Digitalu firmou Compaq byl známý jako Tru64 UNIX).\n\nDalší známé technologie vyvinuté v OSF zahrnují Motif, DCE nebo widget toolkit.\n\nV roce 1993 bylo jasné, že větší hrozbou než jsou různé varianty Unixu, je zvyšující se procento prodaného software od Microsoftu. V květnu vznikla COSE iniciativa, jejími iniciátory byly vedoucí firmy ve světě Unixu, a to jak ze strany UI tak od OSF: Hewlett-Packard, IBM, Sun, Unix System Laboratories a Santa Cruz Operation. Součástí dohody bylo i to, že se Sun stane členem OSF a také, že OSF poskytne Motif konsorciu X/Open, a to pro certifikaci a distribuci.\n\nV březnu 1994 se OSF a UI spojily do jedné organizace, nazvané stále OSF. Převzaly vývoj COSE modelu a používaly jej pro svou novou technologii, Pre-Structured Technology (PST). Nástupcem PST byl Common Desktop Environment (CDE). V září 1995 se sloučily OSF/Motif a CDE. Vznikla korporace CDE/Motif.\n\nV únoru 1996 se nový OSF sloučil s X/Open, a tak vznikla The Open Group. Navzdory podobnému jménu a tomu, že obě organizace vznikly v Cambridge ve státě Massachusetts, nikdy nebylo žádné spojení mezi OSF a Free Software Foundation.\n"}
{"id": "436852", "url": "https://cs.wikipedia.org/wiki?curid=436852", "title": "Vědecký zápis čísel", "text": "Vědecký zápis čísel\n\nVědecký zápis čísel nebo vědecká notace je způsob reprezentace čísel na kalkulačkách nebo čísel v pohyblivé řádové čárce na počítačích. Číslo se zapisuje ve tvaru\n\n(např. codice_1, nebo codice_2), kde \"a\" je desetinné číslo nazývané mantisa, \"b\" je celé číslo nazývané charakteristika čísla, případně exponent.\n\nPokud typografické nebo technické možnosti dovolují, zapisuje se číslo ve tvaru\n\nkterý se blíží standardnímu matematickému zápisu\n\nNěkteré kalkulačky používají tak zvanou inženýrskou notaci, u které je exponent dělitelný třemi a absolutní hodnota mantisy v intervalu <1, 1000). Tento zápis odpovídá požadavku na vyjadřování fyzikálních hodnot pokud možno v jednotkách, které jsou celočíselnými mocninami čísla tisíc, tj. miliontina, tisícina, tisíc, milion, miliarda, bilion, atd., pro které se používají předpony, u nichž je mocnina desítky dělitelná třemi (mikro, mili, kilo, mega, giga, atd.).\n\nVýhodou zápisu je, že čísla, která by bylo třeba vyjádřit pomocí mnoha míst před nebo za desetinnou čárkou a která obvykle ani nejsou daná s velkou přesností, lze zapsat v krátké formě.\n\nMantisa je číslo v rozmezí od 1 (včetně) do 10 (vyjma), exponent rozsahem omezený není. Omezení mantisy není nezbytně nutné pro jednoznačnost zápisu čísel, ale zápisy, které jej splňují jsou praktičtější. Nazývají se \"normalizované\". Exponent umocňuje číslo 10, protože desítka je základem běžně užívané desítkové soustavy.\n\nMantisa bývá libovolné desetinné číslo, ale exponent může být pouze číslo celé. Tím je zaručeno, že exponent určuje počet číslic, o který se v zápisu posune desetinná čárka (při kladném exponentu vpravo, při záporném vlevo) v mantise, pokud bychom číslo chtěli zapsat běžným způsobem. Jak mantisa, tak exponent mohou být čísla kladná i záporná. Záporná mantisa znamená, že číslo je menší než 0. Záporný exponent (u normalizovaných zápisů) znamená, že číslo leží v otevřeném intervalu (-1, 1). Kladný exponent znamená, že číslo je absolutní hodnotě větší než 10.\n\nMantisa může být nejen reálné číslo, ale i komplexní. Pro obě složky lze sice použít sdružený zápis, ale u řádových rozdílů obou složek lze pro přesnost použít dva oddělené zápisy. Na druhou stranu se tak ale ztrácí názornost porovnání velikosti obou čísel. Pro dekadický exponent se komplexní hodnoty nepoužívají.\n\nVýznam exponentu spočívá v tom, že je velmi snadné u dvou čísel zjistit, o kolik řádů se liší. Stačí od sebe exponenty odečíst. Význam mantisy spočívá v tom, že lze snadno zjistit, kolikrát je jedno číslo větší než druhé za předpokladu, že mají stejné exponenty. Pokud nemají a přesto je potřeba zjistit, kolikrát je jedno číslo větší než druhé, je potřeba zápis jednoho z čísel převést na takový, který má stejný exponent jako druhý. Takový zápis ale je nenormalizovaný, protože mantisa bude větší nebo rovna 10, nebo menší než 1. Výjimečně se tedy lze zejména z důvodu nutnosti snadného porovnávání čísel setkat s nenormalizovaným zápisem, jehož mantisa toto pravidlo nedodržuje.\n\nMantisa obvykle nekončí nulou, ale končit může, pokud tato nula vyjadřuje například vyšší přesnost naměřené hodnoty nějaké veličiny.\n\nPro vědecký zápis čísel se někdy používá i názvu semilogaritmický tvar. Zápis čísla v semilogaritmickém tvaru nemusí nutně obsahovat mocněnce 10, ale třeba 2. Takové zápisy se využívají v číslicových počítačích při reprezentaci reálných čísel.\n\nV některých případech se lze setkat i s vědeckým zápisem čísel v trochu jiné, takzvané „E formě“. Číslo se pak zapisuje například jako 5,46e-8 nebo -8,73E-12. Zápis se používá zejména tam, kde je problematické vysázet exponent. \n\nV programovacích a skriptovacích jazycích se též používá „E-forma“, přičemž u mantisy je případná desetinná čárka nahrazena desetinnou tečkou. E-formu používají i kalkulátory (často mají číslice pro exponent na LCD vyhrazené zvláštní místo).\n\nZápis formula_3 představuje číslo 5 970 000 000 000 000 000 000 000. To přibližně vyjadřuje hmotnost Země v kilogramech. Čte se: „pět celých devadesát sedm setin krát deset na dvacátou čtvrtou.“ Toto číslo je kladné a je o dvacet čtyři řádů větší než 1.\n\nZápis formula_4 představuje číslo −0,000 000 000 000 000 000 160 2. To přibližně vyjadřuje elektrický náboj elektronu v coulombech. Čte se: „mínus jedna celá šestset dva tisícin krát deset na mínus devatenáctou.“ Toto číslo je záporné a jeho absolutní velikost je o devatenáct řádů menší (blíže k nule) než 1.\n\nZápis formula_5 představuje číslo 846. Tento zápis je nenormalizovaný. Normalizovaný by byl formula_6.\n\nPři zapisování čísla se směrodatnou odchylkou se běžně používají dva zápisy.\n\nA relativní odchylku pak lze spočítat jako poměr směrodatné odchylky vůči původní hodnotě:\n\nVýjimečně se lze setkat i se zápisem, kde mantisa je určena nějakou konstantou, která může být i iracionální. Například výraz formula_11 je hodnotou permeability vakua. Kombinovaný, nenormovaný tvar se používá, aby při výpočtech nedocházelo ke zbytečným zaokrouhlovacím chybám tam, kde je známa velmi přesná hodnota (například plynoucí z definice).\n\nV zápisu násobení se užívá znak formula_12 nebo znak formula_13 (střední tečka). Znak × lze zpravidla sázet i kombinací kláves Alt 0215, znak · (střední tečka) kombinací kláves Alt 0183. Neužívá se asterisk (hvězdička *). (Spíše než o „vědecký zápis“ jde o pravidla vžitá v matematice a sazbě, resp. grafické úpravě profesionální úrovně.) Striktně platí, že znak × se nikdy nenahrazuje písmenem x (iks). \"ČSN 01 6910 Úprava dokumentů zpracovaných textovými procesory\" z roku 2014 se nevztahuje k problematice tohoto článku, viz \"Otázky a odpovědi k ČSN 01 6910 (2014)\", s. 17, dostupné v pdf nebo.\n\n"}
{"id": "436856", "url": "https://cs.wikipedia.org/wiki?curid=436856", "title": "Vlajková", "text": "Vlajková\n\nVlajková či vlajkovka (lze se setkat i s anglickým ekvivalentem ) je původem outdoorová hra pro více než jeden tým, při které se snaží hráči ukořistit vlajku nepřátelského týmu za současného uchránění vlastní vlajky před přemístěním nepřítelem.\n\nKaždý tým má své stanoviště, kde se nachází vlajka. Úkol je uchránit svoji vlajku a získat vlajku cizí (většinou tak, že hráč prostě přeběhne přes soupeřovu). Cizí vlajku je poté nutné donést na svoje stanoviště ke svojí vlajce, čímž daný tým získá bod.\n\nCapture the Flag (zkratka CTF) je mód, který se masově rozšířil díky multiplayeru ve hře Quake 2 a okamžitě dosáhl obrovské popularity, přičemž se stal jedním ze standardních módů, které jsou poskytovány ve starších ale i nových počítačových hrách.\n\nV počítačových herních světech existují i různé modifikace jako Capture the Area, kdy se vlajka nepřenáší, ale mění se vlastnictví objektů náležící pod vlajku. Jednou z největších implementací Capture the Area je pak válečný simulátor Battleground Europe založený na postupném zabírání objektů herní mechaniky (přes 5000) a získávání území na nepřerušené mapě o rozloze 50 000 kilometrů čtverečních.\n\n"}
{"id": "436857", "url": "https://cs.wikipedia.org/wiki?curid=436857", "title": "Sedlec (Korozluky)", "text": "Sedlec (Korozluky)\n\nSedlec () je osada, která je součástí obce Korozluky v okrese Most v Ústeckém kraji. Nachází se v nadmořské výšce 214 metrů asi 5,5 km jihovýchodně od města Mostu. Ze severu je osada ohraničena říčkou Srpinou a železniční tratí a ze severovýchodu ji obepíná silnice I/15 z Loun do Mostu.\n\nPrvní písemná zmínka o Sedlci pochází až z roku 1787. Ves tehdy patřila k církevnímu panství Chanov-Nemilkov a k těmto statkům náležela až do zrušení poddanství v roce 1848. Po roce 1850 se Sedlec stal osadou obce Vtelno. Na konci 19. století se osamostatnil a v té době zde byla zprovozněna železniční stanice na trati Most – Obrnice – Postoloprty (zastávka \"Sedlec u Obrnic\"). V roce 1960 se Sedlec stal osadou obce Korozluky.\n\nDíky nedaleké těžbě minerální vody Zaječická hořká (do Anglie byla vyvážená jako Sedlitz-Wasser), používané jako regulátor zažívání při léčbě mnoha chorob zažívacího ústrojí se obec dostala do názvu preparátu Sedlecký prášek (Seidlitz Powder), který se na konci 19. století rozšířil po Evropě jako projímadlo. Sedlitz powder, vyráběný na různých místech, ale neměl nic společného s odparky solí vody místních studní, pouze využíval osvědčené jméno.\n\nObyvatelstvo se tradičně živilo zemědělstvím, po válce se u obce těžil jíl. V roce 1968 zde vznikl velký sklad potravin a zeleniny. V roce 1971 se začal v Sedlci stavět nový pivovar jako náhrada za zbořený ve starém Mostě. V roce 1974 zahájila provoz stáčírna lahvového piva, celý provoz byl zahájen v roce 1976. V devadesátých letech 20. století se pivovar potýkal s ekonomickými problémy a dne 30. října 1998 zde byla ukončena výroba. Dnes je areál využíván jako sklady soukromých firem.\n\nVe vesnici je několik zdrojů hořké vody stejného typu jako Zaječická hořká. Jedním z nich je studna u cesty poblíž bývalé školy, která podle rozboru z roku 1958 poskytovala vodu s celkovou mineralizací 9,16 g.l. Voda v ní obsahovala v jednom litru 1268 mg hořčíku, 391,2 mg vápníku, 290 mg sodíku a 235 mg draslíku.\n\n\n"}
{"id": "436859", "url": "https://cs.wikipedia.org/wiki?curid=436859", "title": "Ortely a milosti", "text": "Ortely a milosti\n\nOrtely a milosti je básnická sbírka Oldřicha Mikuláška. Byla vydána v roce 1958 a obsahuje verše z let 1946-1958. Celá sbírka je rozdělena na tři části: oddíl Ortely, který obsahuje třináct básní, oddíl Milosti, který obsahuje čtrnáct básní a oddíl Tance, který obsahuje sedm básní. Sbírka obsahuje ještě úvodní báseň Havrani a poslední báseň Co člověk má, které nepatří do žádného z oddílů.\n\nMikuláškova tvorba z padesátých let je dosti nesourodá a dá se jen těžko charakterizovat. Tato sbírka vznikala zároveň se sbírkami Pulsy, Horoucí zpěvy a Divoké kačeny. O rok dříve než Ortely a milosti byla ještě vydána poéma Krajem táhne prašivec, v níž jsou dvě linie, kdy jedna naplňuje dobu, ve které autor musel žít a publikoval, a druhá tvoří autorskou tvorbu, kdy nastalo období pro vlastní díla, ničím neomezená a Mikulášek mohl publikovat.\n\nSbírka Ortely a milosti patří k nejvýznamnějších dílům Mikuláškovy literární činnosti, není to jen pokračování jeho dřívější tvorby. Důležitost vyčteme i z názvu sbírky, kdy počáteční písmena názvu se shodují s počátečními písmeny jména autora. Ortel vysloví básník nad mechanizací života a lhostejnosti, milost naopak autor vyslovuje čisté životní aktivitě. Navíc se k milostem se dostaneme jen přes ortely. Sám autor tvrdí, „že píše poezii jako vzpouru proti netečnosti a automatičnosti v člověku.“\n\nBásník se snaží zachytit skutečnost, jak je nestálá a plná pohybu. Autor ve svých básních používá času minulého, přítomného i budoucího. Stejně tak volí způsob oznamovací, rozkazovací i podmiňovací. Tím, jak se ta situace mění, mění autor i vyjádření času. V této snaze Mikuláškovi pomáhají jím vytvořené prostředky jako jsou vlastní používání sloves, dlouhých souvětí a větných celků. Používá takové jazykové prostředky, které jeho básně zbavují harmonie. Básně jsou totiž založeny na protikladech smutku, smrti a lásky, v ohledu na tuto skutečnost Mikulášek užívá poetismy, neologismy, nářečí i hovorové výrazy. V jeho básních najdeme také anaforu, která se vrací k hlavní osnově básně. Dalším zajímavým znakem Mikuláškových děl je pomlčka. K nalezení je v drtivé většině Mikuláškových básní ve sbírce, většinou ne pouze jednou. Rozděluje tímto svoji báseň na části, jedna navozuje situaci, je to jistý úvod a druhá část již vysvětluje pointu, překvapivý závěr básně. Mikuláškovy básně jsou příběhy jednotlivce a jeho osudu. Skutečný život se neodehrává jen v jednom prostoru, proto básník používá motivy interiéru i exteriéru. Rovněž pracuje s detaily, všímá si jich a zahrnuje do svých básní.\n\nVe sbírce Ortely a milosti mírně stoupá počet veršů v jednotlivých celcích i v jednotlivých slokách. V této sbírce člení básně hlavně větné celky, které tvoří menší počet slok, ale autor je rozčlenil do více veršů. Mikulášek je značně kreativní co se týká stavby jeho básní. Nepoužíval šablonovitě jednu nebo dvě formy pro strukturu svého díla, ale každá báseň je originálem, jak do formy, tak do obsahu. Sbírkou také prochází motiv srdce, i když většinou ono srdce trpí. Srdcem vyjadřuje skutečný orgán, symbol lásky a citu, symbol celého těla i symbol života.\n\nV díle Oldřicha Mikuláška jsou básně, která navozují a vyvolávají a pojednávají o tom horším, co může člověka v životě potkat, autor mluví o trýzni, samotě, ubližování, smutku, bolesti, smrti, hrobech a hřbitovech. Ony šťastnější chvilky a pocity štěstí, lásky, radosti a oslav se nacházejí v díle mnohem méně často.\n\nCelou knihou Mikuláškových básní prostupuje krev. Pro autora má krev význam života. Nikdo nemá život darovaný, za život se platí, podle Mikuláška přímo krví. Pokud však autor v básni nemluví přímo o krvi, použije výraz, který onu krev evokuje.\n"}
{"id": "436861", "url": "https://cs.wikipedia.org/wiki?curid=436861", "title": "NHL All-Star Game", "text": "NHL All-Star Game\n\nNHL All-Star Game je exhibiční zápas ledního hokeje, hraný každoročně v kanadsko-americké lize NHL. Tohoto zápasu se zúčastňují výběry největších hvězd Východní a Západní konference NHL, které hrají proti sobě. Hráče do sestavy vybírají z části fanoušci, manažeři týmů NHL, novináři a doplňují je trenéři All-Star výběrů.\n\nPrvní neoficiální zápas NHL All-Star Game se hrál 14. února 1934 jako benefiční utkání, jehož výtěžek měl pomoci zraněnému Ace Baileymu. V zápase proti jeho Torontu nastoupil výběr nejlepších hráčů té doby, nazvaný All-Star Team. K dalšímu takovému zápasu došlo 2. listopadu 1937. Na počest zesnulého Howie Morenze hráli Montreal Canadiens benefiční zápas s All-Star týmem, výtěžek zápasu připadl rodině zesnulého. Po dvou letech 3. října 1939 se opět hrálo benefiční utkání mezi Montrealem a All-Star týmem na počest zesnulého Babe Sieberta.\n\nTo byly ale pouze jednorázové akce. Teprve po vzniku penzijního fondu hráčů NHL se zavedla tradice zápasů, jejichž výtěžek plyne do pokladny tohoto fondu. Výběr nejlepších hráčů ligy tak pravidelně před zahájením sezóny NHL odehrál zápas s posledním vítězem Stanley Cupu. Poprvé se tak stalo 13. října 1947 v Torontu. Vzniklá tradice se stala příjemným zpestřením předsezónního období, ale poté, co se v roce 1950 přišlo podívat na zápas Detroit Red Wings proti All-Star jen 9166 diváků, rozhodlo vedení penzijního fondu o jiném způsobu zápasů. V letech 1951 a 1952 proti sobě nastoupily dva týmy All-Star: hráči kanadských klubů nastoupili proti hráčům klubů amerických. Ani tato změna však nepřinesla očekávaný zvýšený divácký zájem, a tak se vše vrátilo k původním zápasům vítěze Stanley Cupu proti výběru All-Star.\n\nOd sezóny 1966/1967 se tato utkání posunula ze začátku sezóny do její poloviny, a tak se v roce 1966 vlastně All-Star Game nekonal. Po rozdělení ligy na dvě divize od roku 1969 proti sobě hráli výběry All-Star - Východní a Západní divize. Od roku 1974, po rozdělení ligy na 4 divize ve dvou konferencích, spolu hráli výběry All-Star Východní a Západní konference. Počínaje sezónou 1997/1998 se začaly střetávat All-Star týmy hráčů pocházejících ze Severní Ameriky proti výběru hráčů ze zbytku světa. O tomto výběru mohli poprvé rozhodovat fanoušci z celého světa pomocí internetového hlasování. Tento způsob hlasování je dnes již samozřejmostí. Od sezóny 2002/2003 se střetávají opět All-Star výběry hráčů Východní konference proti All-Star výběru hráčů Západní konference.\n\nOd roku 2011 je hráno novým systémem, kdy nejsou před hlasováním fanoušků hráči rozdělováni podle žádného klíče a až po vyhodnocení hlasování jsou určeni 2 kapitáni a u každého 2 asistenti. Každý kapitán si s pomocí svých asistentů následně vybírá hráče do své sestavy. Týmy jsou pojmenovány podle svých kapitánů.\n\nV roce 2016 byl systém opět předělán. Byl zvýšen počet týmů ze 2 na 4, každá divize zde má svůj tým a také se už nehraje na jeden zápas, ale hraje se systémem dvoukolového vyřazovacího turnaje. V prvních kolech se utkají týmy z jednotlivých konferencí a vítězové se utkají o vítězství celé All-Star Game. Jednotlivé zápasy se hrají na dvě desetiminutové části ve formátu 3 na 3 a v polovině zápasu musí týmy vystřídat brankáře.\n"}
{"id": "436863", "url": "https://cs.wikipedia.org/wiki?curid=436863", "title": "Rixa Švédská", "text": "Rixa Švédská\n\nRixa Švédská ( , ) (narozena před 1273 – zemřela před 1293), byla manželka knížete Přemysla II. Velkopolského.\n\nNarodila se jako třetí potomek švédského krále Valdemara Birgerssona a jeho manželky, dánské princezny Žofie Dánské, dcery dánského krále Erika Plovpenninga. Přesné datum jejího narození není známo, ale roku 1273 byla zaznamenána vyjednávání o svatbě s hrabětem Brunswickem. Roku 1275 byl její otec sesazen z trůnu. 11. října 1285 se Rixa stala druhou ženou velkopolského knížete Přemysla II. Svatba se uskutečnila ve švédském Nyköpingu v zastoupení (Thilonem, protonotářem a blízkým spolupracovníkem Přemysla).\n\nZ manželství Přemysla II. a Rixy Švédské se 1. září 1288 narodila jediná dcera Rixa (v Čechách známá pod jménem Eliška Rejčka), pozdější manželka českého a polského krále Václava II., po jeho smrti pak manželka dalšího českého krále Rudolfa I. Habsburského.\n\nZpráva o narození dcery je rovněž poslední zmínkou dobových pramenů o Rixe Švédské. Zemřela před rokem 1293, poněvadž 13. dubna 1293 se Přemysl II. oženil potřetí s Markétou Braniborskou. Zdá se, že Přemysl II. choval k Rixe hlubší city; svědčí o tom i skutečnost, že 19. dubna 1293 věnoval poznaňskému biskupství vesnici Kobylniki za to, že bude u hrobu Rixy postaráno o věčné světlo. Rovněž projevil přání být po své smrti pohřben po jejím boku v poznaňské katedrále.\n\n"}
{"id": "436868", "url": "https://cs.wikipedia.org/wiki?curid=436868", "title": "B612", "text": "B612\n\nAsteroid B 612 je fiktivní planetka, na které podle spisovatele Antoina de Saint-Exupéryho bydlí malý princ. Je velmi malá - podle popisu malého prince je sotva větší než dům. Půda asteroidu je prosetá semeny baobabů, které mohou planetu roztrhnout na kusy, pokud nejsou včas vytrhnuty. Na asteroidu se také nacházejí tři sopky - jedna vyhaslá a dvě činné. Na planetě roste velmi umíněná růže.\n\nPodle Saint-Exupéryho byl asteroid B 612 objeven roku 1909 tureckým hvězdářem. Ve skutečnosti však mají asteroidy většinou pouze číselné označení (bez písmene na začátku) a teprve za číslem následuje jméno asteroidu, původně převzaté od postav z mytologie, později podle slavných osobností, dnes i podle měst, fiktivních postav atd.\n\nExistuje planetka (612) Veronika, kterou objevil v roce 1906 německý astronom August Kopff. Existuje však také planetka 46610, kterou objevili v roce 1993 japonští astronomové Kin Endate a Kazuo Watanabe, pojmenovaná později na počest planetky malého prince Bésixdouze (Bé-šest-dvanáct, ve francouzštině \"Bé-six-douze\"). B612, má jako číslo totiž v šestnáctkové číselné soustavě stejnou hodnotu, jako číslo 46610 v desítkové soustavě. Odtud vzniklo pojmenování asteroidu (46610) Bésixdouze.\n\nDále existuje skupina dobrovolníků s názven B612 foundation , která se věnuje ochraně planety Země před možným střetem s kosmickým objektem.\n"}
{"id": "436870", "url": "https://cs.wikipedia.org/wiki?curid=436870", "title": "Mnozil Brass", "text": "Mnozil Brass\n\nMnozil Brass je rakouský žesťový septet založený roku 1992. Název dala skupině hospoda ve Vídni u Josefa Množila, v níž zakládající členové hráli.\nJejich repertoár jde napříč různými žánry, od vážné hudby po jazz. Užívají žesťové nástroje od těch běžných (křídlovka, baskřídlovka, pozoun, tuba) až po ty nevšední, jako je Wagnerova tuba. Občas hrají na jiné dechové nástroje (zobcová flétna, sopránsaxofon) a sborově zpívají.\nCharakteristický je až absurdní humor, který jejich vystoupení provází.\n\n"}
{"id": "436875", "url": "https://cs.wikipedia.org/wiki?curid=436875", "title": "Seznam pokémonů (21-40)", "text": "Seznam pokémonů (21-40)\n\nNásledující stránka obsahuje seznam 21. – 40. pokémona s jejich stručnými charakteristikami. Uvedená japonská jména nejsou přesným přepisem z v závorce uvedených jmen v katakaně do latinské abecedy (rómadži), ale jedná se o oficiální jména, která jsou zaregistrovanými ochrannými známkami japonské společnosti Game Freak. Tato japonská jména jsou ve většině případů totožná s anglickými jmény, jindy se liší několika málo písmeny. Přesný přepis japonských jmen z katakany do latinky je uvedený v seznamu pokémonů.\n\nPokémon Spearow, japonsky \"Onisuzume\" (オニスズメ). V národním pokédexu č.21, v regionálním pokédexu Kanto č.21, v Johto č.13, v Hoenn č.223.Typ: normální / létající Vývoj: \"Spearow\" (od 20.úrovně) → FearowExterní odkaz: bulbapedia (anglicky)\n\nPokémon Fearow, japonsky \"Onidrill\" (オニドリル). V národním pokédexu č.22, v regionálním pokédexu Kanto č.22, v Johto č.14, v Hoenn č.224. Vzhledem připomíná orla s dlouhým zobákem.Typ: normální / létající Vývoj: Spearow (od 20.úrovně) → \"Fearow\"Externí odkaz: bulbapedia (anglicky)\n\nPokémon Ekans, japonsky \"Arbo\" (アーボ). V národním pokédexu č.23, v regionálním pokédexu Kanto č.23, v Johto č.50, v Hoenn č.225. Vzhledem připomíná chřestýše. Jeho japonské jméno boa znamená hroznýš. Anglické jméno je slovo „had“ (snake) pozpátku.Typ: jedovatý Vývoj: \"Ekans\" (od 22.úrovně) → ArbokExterní odkaz: bulbapedia (anglicky)\n\nPokémon Arbok, japonsky \"Arbok\" (アーボック). V národním pokédexu č.24, v regionálním pokédexu Kanto č.24, v Johto č.51, v Hoenn č.226. Vzhledem připomíná kobru, jeho jméno Arbok je kobra pozpátku.Typ: jedovatý Vývoj: Ekans (od 22.úrovně) → \"Arbok\"Externí odkaz: bulbapedia (anglicky)\n\nPokémon Pikachu, japonsky \"Pikachu\" (ピカチュウ ). V národním pokédexu č.25, v regionálním pokédexu Kanto č.25, v Johto č.22, v Hoenn č.156, v Sinnoh č.104. Patří mezi nejoblíbenější pokémony vůbec. Je to první pokémon Ashe Ketchuma, hlavního hrdiny seriálu, a zároveň jeho nerozlučný přítel. Ashův Pikachu je jedním z mála pokémonů, kteří odmítají pobyt v pokéballu. Pikachu provází Ashe skoro celým seriálem, proto se také stal maskotem pokémonů.Typ: elektrický Vývoj: Pichu (po zvýšení úrovně, pokud má stav Happiness na maximu) → \"Pikachu\" (pomocí předmětu Thunderstone) → RaichuExterní odkaz: bulbapedia (anglicky)\n\nPokémon Raichu, japonsky \"Raichu\" (ライチュウ). V národním pokédexu č.26, v regionálním pokédexu Kanto č.26, v Johto č.23, v Hoenn č.157, v Sinnoh č.105.Typ: elektrický Vývoj: Pichu (po zvýšení úrovně, pokud má stav Happiness na maximu) → Pikachu (pomocí předmětu Thunderstone) → \"Raichu\"Externí odkaz: bulbapedia (anglicky)\n\nPokémon Sandshrew, japonsky \"Sand\" (サンド). V národním pokédexu č.27, v regionálním pokédexu Kanto č.27, v Johto č.48, v Hoenn č.112. Vzhledem připomíná pásovce.Typ: zemní Vývoj: \"Sandshrew\" (od 22.úrovně) → SandslashExterní odkaz: bulbapedia (anglicky)\n\nPokémon Sandslash, japonsky \"Sandpan\" (サンドパン). V národním pokédexu č.28, v regionálním pokédexu Kanto č.28, v Johto č.49, v Hoenn č.113.Typ: zemní Vývoj: Sandshrew (od 22.úrovně) → \"Sandslash\"Externí odkaz: bulbapedia (anglicky)\n\nPokémon Nidoran♀, japonsky \"Nidoran♀\" (ニドラン♀). V národním pokédexu č.29, v regionálním pokédexu Kanto č.29, v Johto č.95, v Hoenn č.227.Typ: jedovatýVývoj: \"Nidoran♀\" (od 16.úrovně) → Nidorina (pomocí předmětu Moon Stone) → NidoqueenExterní odkaz: bulbapedia (anglicky)\n\nPokémon Nidorina, japonsky \"Nidorina\" (ニドリーナ). V národním pokédexu č.30, v regionálním pokédexu Kanto č.30, v Johto č.96, v Hoenn č.228.Typ: jedovatýVývoj: Nidoran♀ (od 16.úrovně) → \"Nidorina\" (pomocí předmětu Moon Stone) → NidoqueenExterní odkaz: bulbapedia (anglicky)\n\nPokémon Nidoqueen, japonsky \"Nidoqueen\" (ニドクイン). V národním pokédexu č.31, v regionálním pokédexu Kanto č.31, v Johto č.97, v Hoenn č.229.Typ: jedovatý / zemníVývoj: Nidoran♀ (od 16.úrovně) → Nidorina (pomocí předmětu Moon Stone) → \"Nidoqueen\"Externí odkaz: bulbapedia (anglicky)\n\nPokémon Nidoran♂, japonsky \"Nidoran♂\" (ニドラン♂). V národním pokédexu č.32, v regionálním pokédexu Kanto č.32, v Johto č.98, v Hoenn č.230.Typ: jedovatýVývoj: \"Nidoran♂\" (od 16.úrovně) → Nidorino (pomocí předmětu Moon Stone) → NidokingExterní odkaz: bulbapedia (anglicky)\n\nPokémon Nidorino, japonsky \"Nidorino\" (ニドリーノ). V národním pokédexu č.33, v regionálním pokédexu Kanto č.33, v Johto č.99, v Hoenn č.231.Typ: jedovatýVývoj: Nidoran♂ (od 16.úrovně) → \"Nidorino\" (pomocí předmětu Moon Stone) → NidokingExterní odkaz: bulbapedia (anglicky)\n\nPokémon Nidoking, japonsky \"Nidoking\" (ニドキング). V národním pokédexu č.34, v regionálním pokédexu Kanto č.34, v Johto č.100, v Hoenn č.232.Typ: jedovatý / zemníVývoj: Nidoran♂ (od 16.úrovně) → Nidorino (pomocí předmětu Moon Stone) → \"Nidoking\"Externí odkaz: bulbapedia (anglicky)\n\nPokémon Clefairy, japonsky \"Pippi\" (ピッピ). V národním pokédexu č.35, v regionálním pokédexu Kanto č.35, v Johto č.41, v Hoenn č.233, v Sinnoh č.100.Typ: normální Vývoj: Cleffa (po zvýšení úrovně, pokud má stav Happiness na maximu) → \"Clefairy\" (pomocí předmětu Moon Stone) → ClefableExterní odkaz: bulbapedia (anglicky)\n\nPokémon Clefable, japonsky \"Pixy\" (ピクシー). V národním pokédexu č.36, v regionálním pokédexu Kanto č.36, v Johto č.42, v Hoenn č.234, v Sinnoh č.101.Typ: normální Vývoj: Cleffa (po zvýšení úrovně, pokud má stav Happiness na maximu) → Clefairy (pomocí předmětu Moon Stone) → \"Clefable\"Externí odkaz: bulbapedia (anglicky)\n\nPokémon Vulpix, japonsky \"Rokon\" (ロコン). V národním pokédexu č.37, v regionálním pokédexu Kanto č.37, v Johto č.127, v Hoenn č.153.Typ: ohnivýVývoj: \"Vulpix\" (použitím předmětu Fire Stone) → NinetalesExterní odkaz: bulbapedia (anglicky)\n\nPokémon Ninetales, japonsky \"Kyukon\" (キュウコン). V národním pokédexu č.38, v regionálním pokédexu Kanto č.38, v Johto č.128, v Hoenn č.154. Ninetales je velmi podobný devítiocasému démonovi z Naruta pocházícímu z japonské mytologie. Říká se, že kdo se byť jen dotkne jednoho z jeho devíti ocasů, bude proklet na tisíc let. Ve hře Pokémon Mystery Dungeon se vyskytuje Ninetales, který uvrhl kletbu na člověka (byl proměněn v pokémona), jako trest za to, že se chtěl zmocnit Ninetalesova ocasu. Hráč se v průběhu hry mimo jiné také dozví, že je ve skutečnosti člověkem proměněným v pokémona, ale neví zda je tím, na kterého byla svrhnuta kletba.\nTyp: ohnivýVývoj: Vulpix (použitím předmětu Fire Stone) → \"Ninetales\"Externí odkaz: bulbapedia (anglicky)\n\nPokémon Jigglypuff, japonsky \"Purin\" (プリン). V národním pokédexu č.39, v regionálním pokédexu Kanto č.39, v Johto č.44, v Hoenn č.138. V anime seriálu má Jigglypuff vždy u sebe mikrofon, do kterého když zazpívá svoji píseň, všichni lidé i pokémoni, kteří ho slyší, usnou. Když si Jigglypuff všimne, že všichni spí, všem spícím pokreslí obličeje černým fixem.Typ: normální Vývoj: Igglybuff (po zvýšení úrovně, pokud má stav Happiness na maximu) → \"Jigglypuff\" (pomocí předmětu Moon Stone) → WigglytuffExterní odkaz: bulbapedia (anglicky)\n\nPokémon Wigglytuff, japonsky \"Pukurin\" (プクリン). V národním pokédexu č.40, v regionálním pokédexu Kanto č.40, v Johto č.45, v Hoenn č.139.Typ: normální Vývoj: Igglybuff (po zvýšení úrovně, pokud má stav Happiness na maximu) → Jigglypuff (pomocí předmětu Moon Stone) → \"Wigglytuff\"Externí odkaz: bulbapedia (anglicky)\n\nSeznam všech pokémonů ve formě tabulky s odkazy na detailní informace seřazený dle jejich čísel v národním pokédexu rozdělený podle jednotlivých generací je uvedený na konci tohoto článku. Stručný seznam všech pokémonů, který lze seřadit abecedně či podle jednotlivých pokédexů je uvedený zde.\n"}
{"id": "436882", "url": "https://cs.wikipedia.org/wiki?curid=436882", "title": "Mezinárodní iniciativa - Solidarita mezi národy", "text": "Mezinárodní iniciativa - Solidarita mezi národy\n\nMezinárodní iniciativa - Solidarita mezi národy (MI-SN) (katalánsky: Iniciativa Internacionalista - La Solidaritat entre els Pobles, španělsky: Iniciativa Internacionalista - La Solidaridad entre los Pueblosje) je španělská levicová koalice vytvořená za účelem kandidaturu pro volby do Evropského parlamentu konané ve Španělsku v roce 2009.\n\nKoalice je tvořena radikálními levicovými stranami Izquierda Castellana a Comuner@s, které samy sebe definují jako sdružení suverénních a separatistických levicových sil, které uznávají a respektují národní práva národů utlačovaných v rámci Španělska a též jako významné hnutí bojující za sociální spravedlnost.\n\nExistence MI-SN byla předmětem soudního jednání. Zvažována byla možnost zákazu jako důsledek uplatnění zákona, který postihuje organizace s vazbami na teroristickou organizaci ETA. Nejvyšší soud z těchto důvodů 16. května zvažoval možnost zrušení kandidatury do voleb. Španělský Ústavní soud ale zároveň udělil ochranu kandidátovi MI-SN pro účast ve volbách do Evropského parlamentu.\n\n"}
{"id": "436887", "url": "https://cs.wikipedia.org/wiki?curid=436887", "title": "Seznam pokémonů (41-60)", "text": "Seznam pokémonů (41-60)\n\nNásledující stránka obsahuje seznam 41. – 60. pokémona s jejich stručnými charakteristikami. Uvedená japonská jména nejsou přesným přepisem z v závorce uvedených jmen v katakaně do latinské abecedy (rómadži), ale jedná se o oficiální jména, která jsou zaregistrovanými ochrannými známkami japonské společnosti Game Freak. Tato japonská jména jsou ve většině případů totožná s anglickými jmény, jindy se liší několika málo písmeny. Přesný přepis japonských jmen z katakany do latinky je uvedený v seznamu pokémonů.\n\nPokémon Zubat, japonsky \"Zubat\" (ズバット). V národním pokédexu č.41, v regionálním pokédexu Kanto č.41, v Johto č.37, v Hoenn č.63, v Sinnoh č.28.Typ: jedovatý / létající Vývoj: \"Zubat\" (od 20.úrovně) → Golbat (po zvýšení úrovně, pokud má stav Happiness na maximu) → CrobatExterní odkaz: bulbapedia (anglicky)\n\nPokémon Golbat, japonsky \"Golbat\" (ゴルバット). V národním pokédexu č.42, v regionálním pokédexu Kanto č.42, v Johto č.38, v Hoenn č.64, v Sinnoh č.29.Typ: jedovatý / létající Vývoj: Zubat (od 20.úrovně) → \"Golbat\" (po zvýšení úrovně, pokud má stav Happiness na maximu) → CrobatExterní odkaz: bulbapedia (anglicky)\n\nPokémon Oddish, japonsky \"Nazonokusa\" (ナゾノクサ). V národním pokédexu č.43, v regionálním pokédexu Kanto č.43, v Johto č.83, v Hoenn č.88.Typ: travní / jedovatý Vývoj: \"Oddish\" (od 21.úrovně) → Gloom (použitím předmětu Leaf Stone) → Vileplumenebo\"Oddish\" (od 21.úrovně) → Gloom (použitím předmětu Sun Stone) → BellossomExterní odkaz: bulbapedia (anglicky)\n\nPokémon Gloom, japonsky \"Kusaihana\" (クサイハナ). V národním pokédexu č.44, v regionálním pokédexu Kanto č.44, v Johto č.84, v Hoenn č.89. Gloomovi často z pusy vytéká tekutina - nektar.Typ: travní / jedovatý Vývoj: Oddish (od 21.úrovně) → \"Gloom\" (použitím předmětu Leaf Stone) → VileplumeneboOddish (od 21.úrovně) → \"Gloom\" (použitím předmětu Sun Stone) → BellossomExterní odkaz: bulbapedia (anglicky)\n\nPokémon Vileplume, japonsky \"Ruffresia\" (ラフレシア). V národním pokédexu č.45, v regionálním pokédexu Kanto č.45, v Johto č.85, v Hoenn č.90. Vileplume má na hlavě obří květ, který připomíná květ rodu Rafflesia - odtud také jeho japonské a francouzské jméno.Typ: travní / jedovatý Vývoj: Oddish (od 21.úrovně) → Gloom (použitím předmětu Leaf Stone) → \"Vileplume\"Externí odkaz: bulbapedia (anglicky)\n\nPokémon Paras, japonsky \"Paras\" (パラス). V národním pokédexu č.46, v regionálním pokédexu Kanto č.46, v Johto č.70, v Hoenn č.235.Typ: hmyzí / travní Vývoj: \"Paras\" (od 24.úrovně) → ParasectExterní odkaz: bulbapedia (anglicky)\n\nPokémon Parasect, japonsky \"Parasect\" (パラセクト). V národním pokédexu č.47, v regionálním pokédexu Kanto č.47, v Johto č.71, v Hoenn č.236.Typ: hmyzí / travní Vývoj: Paras (od 24.úrovně) → \"Parasect\"Externí odkaz: bulbapedia (anglicky)\n\nPokémon Venonat, japonsky \"Compoun\" (コンパン). V národním pokédexu č.48, v regionálním pokédexu Kanto č.48, v Johto č.109, v Hoenn č.237. Drobný pokémon žijící v korunách stromů. Živí se hmyzem. V noci se dá snadno přilákat jasným světlem. Těžko říci, zda je hnán jiným důvodem než přítomností snadno polapitelného hmyzu. On sám je nejedlý, prudce jedovatý. Výška: 0,6 m, váha: 1,7 kg.Typ: hmyzí / jedovatý Vývoj: \"Venonat\" (od 31.úrovně) → VenomothExterní odkaz: bulbapedia (anglicky)\n\nPokémon Venomoth, japonsky \" Morphon \" (モルフォン). V národním pokédexu č.49, v regionálním pokédexu Kanto č.49, v Johto č.110, v Hoenn č.238. Ačkoli má funkční křídla, nepatří mezi létající pokémony, takže ho lze zasáhnout zemními útoky a on sám se nemůže naučit létající útoky.Typ: hmyzí / jedovatý Vývoj: \"Venonat\" (od 31.úrovně) → VenomothExterní odkaz: bulbapedia (anglicky)\n\nPokémon Diglett, japonsky \" Digda \" (ディグダ). V národním pokédexu č.50, v regionálním pokédexu Kanto č.50, v Johto č.134, v Hoenn č.239.Typ: zemní Vývoj: \"Diglett\" (od 26.úrovně) → DugtrioExterní odkaz: bulbapedia (anglicky)\n\nPokémon Dugtrio, japonsky \" Dugtrio \" (ダグトリオ). V národním pokédexu č.51, v regionálním pokédexu Kanto č.51, v Johto č.135, v Hoenn č.240.Typ: zemní Vývoj: Diglett (od 26.úrovně) → \"Dugtrio\"Externí odkaz: bulbapedia (anglicky)\n\nPokémon Meowth, japonsky \" Nyarth \" (ニャース). V národním pokédexu č.52, v regionálním pokédexu Kanto č.52, v Johto č.138, v Hoenn č.241.Typ: normální Vývoj: \"Meowth\" (od 28.úrovně) → PersianExterní odkaz: bulbapedia (anglicky)\n\nPokémon Persian, japonsky \" Persian \" (ペルシアン). V národním pokédexu č.53, v regionálním pokédexu Kanto č.53, v Johto č.139, v Hoenn č.242.Typ: normální Vývoj: Meowth (od 28.úrovně) → \"Persian\"Externí odkaz: bulbapedia (anglicky)\n\nPokémon Psyduck, japonsky \" Koduck \" (コダック). V národním pokédexu č.54, v regionálním pokédexu Kanto č.54, v Johto č.140, v Hoenn č.158, v Sinnoh č.43.\n\nPsyduck trpí věčnými bolestmi hlavy, ale díky tomu dokáže používat i psychické útoky jako je matoucí útok.Typ: vodní Vývoj: \"Psyduck\" (od 28.úrovně) → GolduckExterní odkaz: bulbapedia (anglicky)\n\nPokémon Golduck, japonsky \" Golduck \" (ゴルダック). V národním pokédexu č.55, v regionálním pokédexu Kanto č.55, v Johto č.141, v Hoenn č.159, v Sinnoh č.44.Typ: vodní Vývoj: Psyduck (od 28.úrovně) → \"Golduck\"Externí odkaz: bulbapedia (anglicky)\n\nPokémon Mankey, japonsky \" Mankey \" (マンキー). V národním pokédexu č.56, v regionálním pokédexu Kanto č.56, v Johto č.136, v Hoenn č.243.Typ: bojový Vývoj: \"Mankey\" (od 28.úrovně) → PrimeapeExterní odkaz: bulbapedia (anglicky)\n\nPokémon Primeape, japonsky \" Okorizaru \" (オコリザル). V národním pokédexu č.57, v regionálním pokédexu Kanto č.57, v Johto č.137, v Hoenn č.244.Typ: bojový Vývoj: Mankey (od 28.úrovně) → \"Primeape\"Externí odkaz: bulbapedia (anglicky)\n\nPokémon Growlithe, japonsky \" Gardie \" (ガーディ). V národním pokédexu č.58, v regionálním pokédexu Kanto č.58, v Johto č.129, v Hoenn č.245.\n\nJe používán jako policejní pes.Typ: ohnivýVývoj: \"Growlithe\" (použitím předmětu Fire Stone) → ArcanineExterní odkaz: bulbapedia (anglicky)\n\nPokémon Arcanine, japonsky \" Windie \" (ウインディ). V národním pokédexu č.59, v regionálním pokédexu Kanto č.59, v Johto č.130, v Hoenn č.246.Typ: ohnivýVývoj: Growlithe (použitím předmětu Fire Stone) → \"Arcanine\"Externí odkaz: bulbapedia (anglicky)\n\nPokémon Poliwag, japonsky \"Nyoromo\" (ニョロモ). V národním pokédexu č.60, v regionálním pokédexu Kanto č.60, v Johto č.72, v Hoenn č.247. Ve vodě se může pohybovat velmi rychle, díky svému ocasu, který používá též k útočení (např. útok Double Slap). Vypadá jako malé vajíčko s ocasem. Uprostřed těla má spirálu stáčející se do svého středu ve směru pohybu hodinových ručiček.\nTyp: vodní Vývoj: \"Poliwag\" (od 25.úrovně) → Poliwhirl (použitím předmětu Water Stone) → Poliwrathnebo\"Poliwag\" (od 25.úrovně) → Poliwhirl (při výměně, pokud má pokémon u sebe předmět King's Rock) → PolitoedExterní odkaz: bulbapedia (anglicky)\n\nSeznam všech pokémonů ve formě tabulky s odkazy na detailní informace seřazený dle jejich čísel v národním pokédexu rozdělený podle jednotlivých generací je uvedený na konci tohoto článku. Stručný seznam všech pokémonů, který lze seřadit abecedně či podle jednotlivých pokédexů je uvedený zde.\n"}
{"id": "436888", "url": "https://cs.wikipedia.org/wiki?curid=436888", "title": "Progres", "text": "Progres\n\nProgres (lat. \"progressus\" od \"progredior\", postupuji; opakem je regres) označuje \n\n"}
{"id": "436892", "url": "https://cs.wikipedia.org/wiki?curid=436892", "title": "Chisso", "text": "Chisso\n\nChisso Corporation (: チッソ株式会社, \"Čisso kabušiki kaiša\") je japonská chemická společnost. Mimo jiné je výrobcem tekutých krystalů pro LCD obrazovky.\n\nSpolečnost Chisso vypouštěla v letech 1932–1968 ve svém výrobním závodě v Minamatě do řeky rtuť používanou pro výrobu acetaldehydu jako katalyzátor. Odhadem 27 tun rtuti se dostalo do přilehlého mořského zálivu, kde se ve formě toxické dimethylrtuti dostala do potravního řetězce a způsobila otravu lidí a zvířat konzumací kontaminovaných ryb. Následkem otravy bylo rovněž narození dětí s fyzickými deformacemi a mentálními poruchami. V roce 1973 skončil mnohaletý soudní proces, ve kterém bylo oficiálně potvrzeno onemocnění u 2262 osob, kterým firma musela vyplatit finanční odškodnění. Příznaky onemocnění však mělo více než 10 000 osob. Mnoho lidí na následky otravy zemřelo.\n\n"}
{"id": "436893", "url": "https://cs.wikipedia.org/wiki?curid=436893", "title": "Nukleáza", "text": "Nukleáza\n\nNukleáza je enzym, který hydrolyzuje fosfodiesterovou vazbu nukleových kyselin (DNA, RNA) a tím je fakticky rozkládá.\n\nPodle místa na molekule nukleové kyseliny, kde nukleáza působí, se rozlišují:\n\n\nPodle typu štěpené molekuly se rozlišují:\n"}
{"id": "436896", "url": "https://cs.wikipedia.org/wiki?curid=436896", "title": "Charles Curtis", "text": "Charles Curtis\n\nCharles Curtis (25. ledna 1860, Topeka, Kansas – 8. února 1936, Washington D.C.) byl americký státník a republikánský politik, 31. viceprezident USA. Byl prvním Američanem neevropského původu, kterému se podařilo dosáhnout tak vysokého úřadu, překonán byl až volbou Baracka Obamy prezidentem USA v roce 2008.\n\nJeho matka byla z jedné čtvrtiny Kanza, z druhé Osedž, ze třetí Potavatomi a ze čtvrté Francouzka, otec Orren Curtis měl anglické a severoevropské předky. Charles Curtis vyrůstal po smrti své matky v rezervaci s prarodiči z matčiny strany, později se odstěhoval do Topeky, kde s pomocí prarodičů z otcovy strany vystudoval vysokou školu. V roce 1881 zahájil svoji advokátní praxi.\n\nV roce 1892 byl zvolen za republikány do Sněmovny reprezentantů, kde zastupoval Kansas v letech 1893–1907. V roce 1907 přijal uprázdněné místo v Senátu, kde působil v letech 1907–1913 a 1915–1929, v období 1924–1929 jako vůdce senátní většiny.\n\nOd 4. března 1929 do 4. března 1933 byl 31. viceprezidentem USA ve vládě republikánského prezidenta Herberta Hoovera.\n\nZemřel 8. února 1936 ve Washingtonu D.C. na infarkt myokardu.\n"}
{"id": "436897", "url": "https://cs.wikipedia.org/wiki?curid=436897", "title": "Valdštejn (hrad)", "text": "Valdštejn (hrad)\n\nValdštejn (\"Waldstein\") je zřícenina v okrese Semily blízko Turnova, v oblasti Českého ráje. Rodový hrad pánů z Valdštejna pochází z druhé poloviny 13. století. Je jedním z nejstarších hradů v tomto kraji.\n\nNyní je Valdštejn v držení města Turnova.\n\nHrad postavila jedna z větví rodu Markvarticů asi v letech 1260 až 1280.\nByl to zřejmě Jaroslav z Hruštice či jeho syn Zdeněk a Valdštejn se pak stal jejich rodovým sídlem, podle něhož oni i jejich potomci používali predikát \"páni z Valdštejna\". Jsou označováni jako Valdštejnové.\n\nJaroslav z Hruštice (Hruštice byla tvrz u Turnova) zprvu používal jméno Jaroslav z Lemberka, protože byl příslušníkem rodiny Lemberků, třetím synem Havla z Lemberka. Havel z Lemberka pocházel z rodu Markvarticů, který získal v severních Čechách rozsáhlá území za pomoc Přemyslovcům. Matkou Jaroslava byla Zdislava z Lemberka, svatořečená v roce 1995.\n\nValdštejnové zde zůstali 100 let. Je např. znám Zdeněk z Valdštejna, dvořan krále Jana Lucemburského, Hynek z Valdštejna, který se roku 1336 zúčastnil vojenské výpravy českého krále do Litvy, a Jan z Valdštejna, jenž půjčil 1500 kop grošů markraběti Karlovi, pozdějšímu králi Karlovi IV.\n\nKoncem 14. století sídlo získal rod Vartenberků, který patřil rovněž k rodu Markvarticů. S Jindřichem z Vartenberka se rozhodl vyřídit své účty husitský vojevůdce Jan Žižka z Trocnova, který na jaře 1424 přitáhl s vojskem k Turnovu, dobyl jej, vyvrátil tamní klášter a dobyl i Valdštejn. Pak jej svěřil panu z Valečova, svému příteli, který zde roku 1427 uvěznil na rok prince Zikmunda Korybutoviče, kandidáta českého trůnu. V roce 1431 byl na hradu další přívrženec husitů Rameš Rozvoda ze Stakor (pak z Hrádku).\n\nV letech 1438–1439 se hradu (i nedalekého sídla Kavčiny) zmocnily tlupy loupežníků a proto je oba v roce 1440 dobyla zemská hotovost. Střídání majitelů pokračovalo. Žili zde Šofové z Helfenburka a od roku 1514 Smiřičtí ze Smiřic. Kolem roku 1550 hrad při požáru lehl popelem.\n\nNa sklonku 17. století se v zřícenině usadil poustevník Václav Holan Rovenský a začali sem docházet různí poutníci. Majitelé zdejšího panství Valdštejnové (vlastníci z let 1620–1821) a po nich i Aehrenthalové (1821–1945) ze zřícenin vybudovali romantické poutní místo. V roce 1713 vznikly kamenné schody, 1722 byla na prvním nádvoří vybudována kaple sv. Jana Nepomuckého a brzy poté i řada soch, roku 1817 pak vznikla kaplička sv. Jana Křtitele. Roku 1836 byla postavena vstupní brána za kamenným mostem, osazeným řadou soch.\n\nRestauraci na hradě měla v nájmu rodina Čihulkova od roku 1923 do roku 1949. Poté byla zařazena do sokolského družstva Vzlet. Od druhé světové války centrum pro horolezce.\n\nZřícenina je přístupná pěšky po zelené a červené turistické značce, nejbližší parkoviště pro auta je asi 1 km daleko. Od Turnova, v jehož katastrálním území Mašov u Turnova se hrad nachází, je místo vzdálené 3 km jjv. směrem. Prohlídky jsou možné v sezónních měsících, platí se vstupné. Samotná zřícenina je ve výši 389 m n. m., převýšení činí 90 metrů. V jihovýchodním sousedství hradu se prostírá přírodní rezervace Hruboskalsko.\n\n\n\n"}
{"id": "436900", "url": "https://cs.wikipedia.org/wiki?curid=436900", "title": "Sojuz TM-16", "text": "Sojuz TM-16\n\nSojuz TM-16 je označení ruské kosmické lodi, ve které odstartovala mise ke ruské kosmické stanici Mir. Byla to 16. expedice k Miru.\n\n\n\n\n"}
{"id": "436901", "url": "https://cs.wikipedia.org/wiki?curid=436901", "title": "Sojuz TM-15", "text": "Sojuz TM-15\n\nSojuz TM-15 je označení ruské kosmické lodi, ve které odstartovala mise ke ruské kosmické stanici Mir. Byla to 15. expedice k Miru.\n\n\n\n\n"}
{"id": "436903", "url": "https://cs.wikipedia.org/wiki?curid=436903", "title": "John Nance Garner", "text": "John Nance Garner\n\nJohn Nance Garner (22. listopadu 1868 Red River Country, stát Texas, USA – 7. listopadu 1967 Ulvade, stát Texas) byl americký státník a politik.\n\nTento texaský právník se dostal do Kongresu v roce 1902. Stal se mluvčím demokratické menšiny a Předsedou Sněmovny reprezentantů (1931). Podpořil s výhradou kandidaturu F. D. Roosevelta a sám byl za odměnu navržen, aby se stal viceprezidentem USA.\n\nOd 4. března 1933 do 20. ledna 1941 byl 32. viceprezidentem USA.\n\nRozešel se F. D. Rooseveltem a sám kandidoval na prezidenta USA, ale neúspěšně. Poté odešel na odpočinek.\n\nDožil se téměř 99 let, což je nejvíce ze všech osob, které se staly prezidentem USA či viceprezidentem USA, a byl také viceprezidentem USA, který byl také předtím Předseda Sněmovny reprezentantů. Obě tyto funkce vykonávaly jen dvě osoby, tou druhou byl Schuyler Colfax.\n\n"}
{"id": "436905", "url": "https://cs.wikipedia.org/wiki?curid=436905", "title": "Rotunda svatého Longina", "text": "Rotunda svatého Longina\n\nRotunda svatého Longina v ulici Na Rybníčku na Novém Městě v Praze 2 je jedna z několika dochovaných pražských románských rotund.\n\nByla postavena na počátku 12. století a nejprve byla zasvěcena sv. Štěpánovi, kdy sloužila také jako farní kostelík osady Rybníček, která se v těchto místech rozvíjela od 10. století - poprvé zmíněna roku 993. Po založení Nového Města pražského Karlem IV. v polovině 14. století byl v těsné blízkosti rotundy vybudován nový kostel sv. Štěpána a rotunda byla přesvěcena na počest sv. Longina.\n\nV 17. století byla stavba barokně upravována, přibyla barokní lucerna na vrcholu.\n\nNařízením Josefa II. byla kaple roku 1783 zrušena pro bohoslužebné účely a používána jako skladiště. Roku 1844 byla obnovena. V 19. století měla být zbourána při výstavbě ulice Na Rybníčku, ale zásluhou Františka Palackého a Společnosti Národního muzea se tak nestalo.\n\nDnes kaple slouží řeckokatolické církvi a využívá ji Vojenský a špitální řád sv. Lazara Jeruzalémského.\n\nKaždoročně se v přilehlém prostoru koná folkový festival Rotunda, kdy je zároveň možno si rotundu prohlédnout.\n\n"}
{"id": "436908", "url": "https://cs.wikipedia.org/wiki?curid=436908", "title": "Kostel svatého Štěpána (Praha)", "text": "Kostel svatého Štěpána (Praha)\n\nKostel svatého Štěpána na Novém Městě je farní kostel v ulici Štěpánská v Praze 2. Jedná se o gotický kostel ze druhé poloviny 14. století, který byl postaven v blízkosti románské rotundy sv. Štěpána. Kostel byl zasvěcen sv. Štěpánovi a rotunda byla následně přesvěcena sv. Longinovi.\n\nKostel sv. Štěpána byl založen Karlem IV. současně s Novým Městem v polovině 14. století, kdy plnil funkci farního kostela pro horní část Nového Města pražského (pro dolní část Nového Města plnil tuto funkci kostel sv. Jindřicha). Kostel v době vzniku spravoval řád křižovníků s červenou hvězdou, když právě od křížovníků Karel IV. získal většinu pozemků pro založení Nového Města. Kostel se stavěl v letech 1351–1401, kdy je jako hlavní stavitel zmiňován mistr Jiří. Dokončení západní věže je datováno na rok 1401, kdy již celý kostel musel být postaven. Ke kostelu náležel rozsáhlý pozemek (vyplňující většinu prostoru mezi dnešními ulicemi Štěpánská, Ječná, Na Rybníčku a Žitná), na kterém byl rozsáhlý hřbitov (např. při morové epidemii v roce 1502 bylo na hřbitově pochováno více než 15 tis. osob) a farní zahrada. Na pozemku byla postavena fara (v jihozápadním rohu), škola, dřevěná zvonice (přestavěná na kamennou začátkem 17. století), kaple Všech svatých a Jeruzalémská kaple; na pozemku také ležela rotunda sv. Longina.\n\nV roce 1686 byla k jižní stěně lodi přistavěna tzv. Kornelská kaple (viz níže), k severní stěně sakristie pak roku 1739 otevřená kaple Branberská. Roku 1866 byla k severní části lodi přistavěna novogotická předsíň. Puristická úprava z let 1874–1879, při níž byly vytvořeny nové kružby v presbyteriu, nová okna v hlavní lodi, průčelí i v lodích vedlejších, je práce Josefa Mockera, známého restaurátora té doby. Kostel spadá pod jurisdikci římskokatolická farnost u sv. Štěpána v Praze pražské arcidiecéze.\n\nKostel je postaven jako gotická bazilikální trojlodní stavba s polygonálně ukončeným presbytářem na východě. Ke stavbě samotné přiléhají stavby sakristie, věže v průčelí, dvě barokní kaple a novogotická předsíň. Hlavní loď spolu s kněžištěm jsou zastřešeny sedlovou střechou, ve východní části zvalbenou. Sakristie s barokní úpravou se nachází mezi severní stěnou presbytáře a východní stěnou severní boční lodi.\n\nTrojlodí, které je téměř čtvercového půdorysu, je navrženo jako bazilika. Hlavní loď je rozčleněna do čtyř obdélníkových polí zaklenutých žebrovou křížovou klenbou. Profilace meziklenebních oblouků je totožná jako profilace diagonálních žeber, které jsou hruškovitého tvaru, spočívající na oblých příporách, které sahají až k zemi. Hlavní loď je vyvýšena asi o jednu třetinu výšky kostela nad lodě vedlejší. Na západě je loď opřena mocným opěrákem, který přiléhá ke stěně věže, na bocích je opřena čtyřmi odstupňovanými štíhlými opěráky, které jsou zakončeny štítky. Boční strany vedlejší lodě jsou prolomeny čtyřmi hrotitými okny s kružbami. Loď spolu s kněžištěm jsou kryty prejzy.\nVedlejší lodě jsou po vzoru lodě hlavní také rozděleny do čtyř polí, tentokrát téměř čtvercového půdorysu. Pole jsou zaklenuty rovněž žebrovými křížovými klenbami. Prostor trojlodí člení tři páry masivních hranolových pilířů s hlavní nosnou funkcí kleneb. Lodě vedlejší jsou pokryty břidlicí. K jižní vedlejší lodi v jihozápadním nároží jsou postaveny dva odstupňované opěráky. (\"Nyní jsou opěráky důkazem toho, že podle původních plánů byla věž kostela nejprve plánována nad nejzápadnějším polem jižní lodi. Kromě postavení dvou opěráků je toho důkazem i zesílení zdiva v okolí jihovýchodního pole. Od původního plánu výstavby věže bylo upuštěno a byla vystavena věž nynější.\") V jižní boční lodi pak najdeme ještě jeden opěrák spolu s oknem na západě a třemi hrotitými okny na straně jižní. K třetímu poli od západu je přistavěna raně barokní pravoúhlá kaple, kaple Kornelská. Severní vedlejší loď má opěráky rozestavěny stejně jako loď jižní, avšak nárožní je navržen jako šikmý. Opět zde najdeme tři hrotitá gotická okna a v třetím poli od západu je přistavěna novogotická předsíň od Josefa Mockera. Ve východní části přechází severní vedlejší loď ve čtvercovou sakristii s dvěma půlkruhovými uzavřenými okny na severní straně, mezi kterými je přistavěna barokní kaple Branbergerů.\n\nZe západu třetího pole severní vedlejší lodi je možný vstup do novogotické kamenné předsíně, kterou zvenku kryje hrotitý portál s kraby a fiálami. Portál je novogotický, přístupný pomocí zužujícího se kamenného schodiště.\n\nPresbytář plynule navazuje šířkou i výškou na hlavní loď kostela. Je složen ze dvou obdélných polí zaklenutých křížovými žebrovými klenbami a pětibokého závěru s šestipaprsčitou klenbou. Prostory kněžistě a hlavní lodi odděluje jen prostý, mírně zalomený vítězný oblouk s téměř obdélným profilem. Výška lodi je 16 m s proporcemi prostoru 2:1. Kněžiště je opřeno do osmi opěráků stejného typu jako u lodi hlavní, avšak dvakrát odstupňovaných a mohutnějších. Mezi opěráky najdeme šest vysokých hrotitých oken.\n\nV západním průčelí je na osu kostela navržena čtyřhranná mohutná věž, která je zastřešena novogotickou helmicí, vysokou stanovou střechou s nárožními věžičkami dle návrhu Josefa Mockera z roku 1875. Předchozí kryt věže z roku 1605 spadl za velké vichřice v roce 1870. 57 metrů vysoká věž je nepravidelně členěna čtyřmi kordonovými římsami.\n\nNa západní straně věže ve 2. podlaží najdeme drobný zazděný výklenek, ve 3. podlaží velké trojdělené gotické okno, opět navržené Mockerem a 5. podlaží architektonicky jednoduché dvojité gotické okno. Na samotném vrchu pod okapem střechy jsou umístěny novodobé hodiny. Zdi věže jsou omítnuty. K věži jsou připojena dvě schodiště, z jižní strany schodiště točité s průběžnými okénky se zkoseným ostěním, ze strany severní pak schodiště renesanční pravoúhlé, které zároveň kryje západní průčelí vedlejší severní lodi. V přízemí věže najdeme renesanční portál, který je půlkruhově sklenutý a v současnosti slouží jako hlavní vstup do chrámu.\n\nKaple, která přiléhá k jižní vedlejší lodi a narušuje téměř pravidelné půdorysné uspořádání, byla ke kostelu přistavěna roku 1678. Prostor kaple je ze západní a východní strany osvětlována štíhlými půlkruhově ukončenými okny. V jižní stěně pak nalezneme slepý kamenný portálek s profilací ostění. Interiér kaple je převážně barokní. Najdeme zde barokní mříž s kovanými kyticemi z doby kolem roku 1680, která odděluje prostor kaple od hlavního chrámového prostoru. Prostor je zaklenut kupolí na pendentivech, které usedají na úseky kladí, jež je neseno koutovými pilastry. Kapli dominuje raně barokní, dřevěný, portálový oltář \"Pěti ran Kristových\" s plastikami sv. Jana Křtitele a sv. Řehoře. Titulní obraz \"Mrtvý Kristus oplakávaný anděly\" a v nástavci \"Sv. Veronika\" (1678) jsou vynikajícími pracemi Matěje Zimprechta.\n\nVýklenková kaple byla přistavěna ke kostelu roku 1736. Není přístupná z interiéru ani z exteriéru, jde o barokní niku, kryjící náhrobní památník uzavřený mříží. Architekturu lemují dva rohové pilastry s kladím a profilovanou archivoltou. Klenba je vyzdobena freskou Posledního soudu z roku 1739. Uvnitř je morový memoriál z roku 1713 ve tvaru oltáře s obeliskem mezi sochami morových patronů sv. Šebestiána, Rocha a Rosálie.\n\nProstoru kostela dominuje raně barokní, dřevěný, portálový, dvoupatrový, černě lakovaný a zlacený hlavní oltář s titulním obrazem \"Ukamenování sv. Štěpána\" a obrazem v nástavci \"Nejsvětější Trojice\" od Matěje Zimprechta z roku 1669. Oltář rámují plastiky \"sv. Václava\", \"sv. Ludmily\", v nástavci pak plastiky \"Madony\" a klečícího \"sv. Jana Evangelisty\" a \"sv. Máří Magdaleny\".\nKostel má celou řadu vedlejších oltářů, v severní lodi jsou to oltáře s obrazem \"Křest Krista\" od Karla Škréty, oltář sv. Anny, oltář Panny Marie Svatoštěpánské. V jižní lodi pak najdeme oltář Panny Marie Bolestné, oltář sv. Rozálie s obrazem od Karla Škréty. V hlavní lodi byla kolem roku 1500 postavena kazatelna s gotickým kamenným řečništěm a raně barokní stříškou se čtyřsloupkovým baldachýnem s volutami zakončeným soškou Nejsv. Salvátora.\nV severní lodi nalezneme také cínovou křtitelnici ve tvaru obráceného zvonu. Po obvodu stěn kostela je rozvěšeno 14 obrazů Křížové cesty od A. Lhoty z roku 1880. Zdi kostela jsou opatřeny gotickými nástěnnými malbami, které jsou datovány do doby po roce 1450.\n\nU kostela v prostoru bývalého hřbitova, je samostatně stojící věž sloužící jako zvonice. Byla postavena na místě starší, dřevěné v letech 1600–1604. Zvony byly zrekvírovány během světových válek, zbyl zvon Štěpán o hmotnosti asi 2 t z roku 1490 od novoměstského zvonaře Jiřího.\n\nV kostele měl dne 29. srpna 1849 svatbu skladatel Antonín Dvořák a později také jeho zeť, skladatel a houslista Josef Suk, jenž si zde bral Dvořákovu dceru Otýlii.\n\nV kostele nebo na přilehlém (roku 1784 zrušeném) hřbitově byla pochována řada osobností kulturního, společenského a vědeckého života: v kostele to byl slavný sochař českého baroka Matyáš Bernard Braun, rudolfínský brusič drahokamů Ottavio Miseroni z Lisonu, který dal kostel vydláždit mramorem, a dále irský lékař a vědec Wilhelm Mac Neven O’Kelly. V předsíni chrámu a na vnějších stěnách je druhotně zazděno několik náhrobků, například vedle Branbergerovské kaple s reliéfem ženy a dcery Václava Mitrovského z Nemyšle (1594).\n\n\n"}
{"id": "436911", "url": "https://cs.wikipedia.org/wiki?curid=436911", "title": "Momentka", "text": "Momentka\n\nMomentka nebo momentní fotografie je fotografie, která zachytila spontánní okamžik. Zpravidla se jedná o amatérský záběr pořízený bez ohledu na kompozici nebo technickou úroveň snímku. Momentky zobrazují běžné každodenní události, rodinné nebo jiné oslavy, záběry z dovolené, hrající si děti, domácí zvířata apod.\n\nMomentky se rozšířily díky dostupným fotoaparátům Kodak Brownie uvedeným na trh v roce 1900. George Eastman zavedl reklamní slogan \"You press the button, we do the rest. – Vy stisknete tlačítko, my zařídíme zbytek\". Tradice momentek pokračuje v současnosti používáním digitálních fotoaparátů a mobilních telefonů vybavených digitálním fotoaparátem.\n\nOpakem momentky je inscenovaná fotografie, ve které je snímek pečlivě komponovaný a klade se v něm důraz na motiv a rozvržení prvků v obraze. Během inscenování prvků obrazu se mohou některé významy sdělovaného obsahu záměrně spojovat a vyvolat v divákovi určité emocionální reakce. \n\n\n\n"}
{"id": "436912", "url": "https://cs.wikipedia.org/wiki?curid=436912", "title": "Honda XL-700V", "text": "Honda XL-700V\n\nXL700V Transalp je typ motocyklu, který byl firmou Honda uveden na trh v roce 2008. \n\nZákladní informace:\n\nJiž více než 20 let se o Transalpu hovoří (mezi motorkáři), jako o univerzálním a především spolehlivém motocyklu. Je řazen do kategorie enduro a za celou svou historii prošel řadou vylepšení.\n"}
{"id": "436913", "url": "https://cs.wikipedia.org/wiki?curid=436913", "title": "Paraplegie", "text": "Paraplegie\n\nParaplegie je soubor symptomů, způsobených poškozením míchy. Patří mezi ně především ochrnutí dolních končetin, poruchy vegetativní činnosti, poruchy svalového tonusu a další. Nejčastější příčinou jsou úrazy, zejména autonehody. Pro ochrnutí všech končetin se užívá název kvadruplegie.\n\nMezinárodní klasifikace ICD-10 je řadí do následujících skupin:\n\nV moderních společnostech s množstvím autonehod přibývají ročně stovky paraplegiků, často mladých, energických a schopných lidí (převážně mužů), kteří jsou často upoutáni na vozík nebo na lůžko. Po náročném léčení a ústavní rehabilitaci je čeká nesmírně obtížné období aspoň částečného návratu do společnosti, kde potřebují nejen lékařskou a zdravotnickou pomoc. Proto je péče o paraplegiky a tetraplegiky naléhavou výzvou pro nadace a občanskou společnost. V českém prostředí se jí věnuje Česká asociace paraplegiků a jeho Centrum Paraple, které pravidelně organizuje veřejné akce, jež mají upozorňovat na potřeby paraplegiků.\n\n\n\n"}
{"id": "436918", "url": "https://cs.wikipedia.org/wiki?curid=436918", "title": "Opona: Poslední případ Hercula Poirota", "text": "Opona: Poslední případ Hercula Poirota\n\nOpona: Poslední případ Hercula Poirota (v originále \"Curtain: Poirot’s Last Case\") je detektivní román Agathy Christie, který vyšel v roce 1975, ovšem Christie jej napsala již začátkem druhé světové války.\n\nCelý tento příběh, který se odehrává na zámku Styles, vypráví Arthur Hastings, Poirotův oddaný přítel. Hastings se na Poirotovo přání vydává na zámek Styles, kde spolu poprvé řešili vraždu. Netušil však, že se toto místo stane opět svědkem několika vražd…\n\nPoté pozval Poirot Hastingse k sobě domů se slovy, aby vyřešili vraždu dříve, než se stane. Hastings nejdříve nechápal, proto mu Poirot předal novinové výstřižky posledních vražd se stejným motivem a zcela jasnými vrahy. Poirot ale tvrdil, že tyto vraždy mají něco společného a ti, co byli usvědčeni nebo se přiznali, nejsou opravdovými pachateli. V pozadí je totiž člověk, který má všechny tyto vraždy na svědomí a chystá se znovu udeřit. Poirot sice ví, kdo je pachatelem, ale nemá potřebné důkazy k jeho zadržení. Hastingsovi pravou identitu vraha neprozradí, mluví jen o jistém X. Poirot už je ale velmi starý a nemohoucí, nemůže sám téměř nic dělat, jediné, co mu dobře slouží, je jeho mozek. Má pouze sluhu Curtisse, jenž se o něj stará. Hastings má Poirotovi nahrazovat sluch a zrak, všímat si všeho a všech. Hastings ale pořád přemýšlí o pachateli X, i když mu Poirot řekl, že to pro něj není důležité.\n\nJedno odpoledne se posadí Hastings, Boyd Carrington, plukovník Luttrell a Norton na terasu u domu. Plukovník Luttrell zvedne pušku v domnění, že vidí králíka okusovat stromky a vystřelí, ozve se výkřik. Plukovník střelil svou ženu, ovšem jen do ramene. Hastings uvažoval o tom, co se stalo, a nakonec usoudil, že přesně takhle vypadaly všechny ty vraždy, o niž četl. Kdyby svou ženu ale zastřelil, pachatel by byl jasný. Druhý den pozve paní Franklinová Hastingse, Poirota a své ostatní přátele na kávu, další den ji najdou mrtvou. Po všech výpovědích(hlavně po Poirotově) prohlásí, že spáchala sebevraždu. Viděl ji totiž, jak odnáší nějakou lahvičku z manželovy laboratoře, jed fysonstigmin, jehož účinky její manžel v laboratoři prokazoval. Hastings podezírá Allertona, je mu nesympatický a ještě se s ním o tom nechce bavit. Hastings stále nemůže přijít na pachatele, podezřelí jsou všichni.\n\nNásledující den ale nastává velké překvapení, Northona najdou zastřeleného v zamčeném pokoji. Vypadá to na sebevraždu, otázky ovšem vzbuzuje to, že smrtelná střela šla přímo doprostřed čela a ne do spánku. Hastings vzápětí nalézá Hercula Poirota mrtvého. Po čtyřech měsících od Poirotovy smrti se Hastingsovi dostal do rukou Poirotův dopis, v němž se dozvěděl, kdo byl X a jak došlo ke všem vraždám. Vrahem byl nenápadný milovník ptáků, pan Norton. Poirot vysvětlil ve svém dopise Hastingsovi, jakou měly spojitost případy, o kterých četl, a jaký byl Norton ve skutečnosti podlý člověk. Nebyl přímo vrahem, ale všechny jeho oběti k jejich činům dohnal slovy. S plukovníkem Luttrellem to nevyšlo, tak přišla na řadu paní Franklinová. Ve skutečnosti vše bylo jinak – neměla zemřít ona, ale její manžel. Dala mu do kávy jed, avšak Hastings omylem kávy prohodil, když hledal nějakou knihu (otočil stolečkem), jed tedy vypila sama paní Franklinová. S Judith a Allertonem se její otec zmýlil. Judith totiž milovala Johna Franklina a po smrti jeho manželky jim už nic nebránilo být spolu a odjet dělat výzkum do Afriky. To ve svém dopise Poirot také zmínil, protože věděl, že v jeho příteli bude hlodat pochybnost, zda vrahem nebyla jeho dcera.\n\nA nakonec to největší rozuzlení, jak a proč tedy zemřel Norton. Zastřelil ho sám Hercule Poirot. Nebyl tak nemohoucí, jak všem namluvil. Curtiss byl jeho novým sluhou, protože jeho původní sluha George věděl, že jeho pán může chodit a není na tom až tak špatně. Poirot zabil Nortona, protože jiný způsob řešení neměl. Věděl, že toto bude jeho poslední případ, a chtěl ho vyřešit. Rozhodl se, že až přijde jeho chvíle, nebude se pokoušet zachránit (nevezme si léky), ale pokorně nabídne svou duši Bohu. Po prodělání srdečního záchvatu zemřel.\n\nInformace o knize na webu Společnosti Agathy Christie.\n"}
{"id": "436923", "url": "https://cs.wikipedia.org/wiki?curid=436923", "title": "Kelly Rowland", "text": "Kelly Rowland\n\nKelly Rowland, narozená jako Kelendria Trene Rowland (* 11. února 1981, Atlanta, USA), je americká zpěvačka, skladatelka a herečka, jedna z původních členek skupiny Destiny's Child.\n\nPo vydání alba \"8 Days of Christmas\" s Destiny's Child si skupina dává krátkou přestávku, čehož Rowland stejně jako ostatní zpěvačky využívá k nastartování sólové kariéry. Debutové desce \"Simply Deep\" předcházel veleúspěšný singl „Dilemma“ amerického rappera Nellyho, na němž Kelly pouze hostovala. Po celém světě se prodalo více než 2,5 mil. kopií alba, singl „Dilemma“ posbíral mnoho ocenění, včetně ceny Grammy (Best Rap/Sung Collaboration). Tato skladba je i na albu \"Nellyville\", za nějž byl Nelly v roce 2003 nominován na cenu Grammy.\n\nDestiny's Child se opět spolu objevují v roce 2004 a vydávají album \"Destiny Fulfilled\". Během následujícího roku podnikají monstrózní turné s názvem \"Destiny Fulfilled ... And Lovin' It\". Koncertují v Evropě, Americe, Japonsku i Austrálii. Následně vydávají výběr největších hitů \"#1's\" (2005) a oznamují rozpad skupiny, aby se mohly věnovat sólovým projektům.\n\nNa druhém album \"Ms. Kelly\" vydaném v roce 2007 pracovala více než tři roky. Kritika i fanoušci to náležitě ocenili (prodeje převyšující 1,5 mil. kusů), na známém singlu „Ghetto“ hostuje Snoop Dogg, ve skladbě „Love“ Solange Knowles, mladší sestra Beyoncé.\n\n\n\n\n"}
{"id": "436924", "url": "https://cs.wikipedia.org/wiki?curid=436924", "title": "Ruprecht II. Falcký", "text": "Ruprecht II. Falcký\n\nRuprecht II. Falcký ( \"Ruprecht der Harte\", 12. května 1325 Amberg – 6. ledna 1398 tamtéž) byl falcký kurfiřt.\n\nByl starším synem falckraběte Adolfa a jeho manželky Irmengardy z Öttingenu. Roku 1345 se oženil s Beatrix, dcerou zesnulého sicilského krále Petra II. Titulu falckraběte se dočkal roku 1390 po smrti strýce Ruprechta I. O rok později ze svých zemí vyhnal Židy a prostitutky a zabavený majetek věnoval univerzitě v Heidelbergu. Zemřel roku 1398 a byl pohřben v po boku svého otce v cisterciáckém klášteře Schönau.\n"}
{"id": "436925", "url": "https://cs.wikipedia.org/wiki?curid=436925", "title": "Entanglovaný stav", "text": "Entanglovaný stav\n\nOznačuje kvantový stav dvou nebo více částic, které jsou spolu určitým způsobem svázané, tedy měření provedené na jedné částici ovlivní stav částice druhé.\n\nUvažujme systém složený ze dvou částic - z částic 1 a 2. První částice je ve stavu formula_1, druhá ve stavu formula_2. Kvantový stav celého systému je pak dán tenzorovým součinem těchto stavů, tedy\n\nformula_3\n\nNechť stavový vektor popisuje spinový stav částice se spinem 1. Báze jednočásticového Hilbertova prostoru je tedy složena s vektorů formula_4, formula_5 a formula_6, pro které platí:\n\nformula_7\n\nProvedeme-li měření třetí komponenty spinu například první částice, dojde k redukci vlnové funkce a výsledný stavový vektor má tedy tvar\n\nformula_8,\n\nkde formula_9 odpovídá hodnotě, která byla naměřena. Je zřejmé, že v tomto případně měření na jedné částici neovlivní případné měření provedené na částici druhé. Někdy říkáme, že jsou částice v čistém stavu. Je zřejmé, že stav dvou částic je stavem čistým, pokud ho lze zapsat jako tenzorový součin dvou jednočásticových stavů.\n\nNe každý dvoučásticový stav lze tímto způsobem zapsat. Máme-li například stav\n\nformula_10,\n\nje zřejmé, že naměříme-li projekci spinu první částice jedna, pak změření projekce spinu druhé částice dá s jistotou výsledek nula a naopak. Stavy první a druhé částice jsou svázány. Hovoříme o entanglovaném stavu.\n\nObecně, máme-li ortonormální jednočásticovou bázi formula_11, pak je dvoučásticový systém podobných částic popsán stavovým vektorem\n\nformula_12.\n\nJe možné ukázat, že stavový vektor je čistým stavem, pokud je kvadrát matice formula_13 utvořené z koeficientů formula_14 násobkem matice formula_13, tedy pokud:\n\nformula_16\n\nStav, který byl uveden za příklad entanglovaného stavu, je popsán maticí:\n\nformula_17\n\nPotom ovšem\n\nformula_18,\n\nčímž bylo ukázáno, že jde skutečně o entanglovaný stav, tedy stav, který nelze zapsat jako tenzorový součin dvou jednočásticových stavových vektorů. \n\nEntanglované stavy se vyskytují v mnoha kvantově mechanických paradoxech. Pomocí nich je například realizovatelná kvantová teleportace stavu.\n\n"}
{"id": "436927", "url": "https://cs.wikipedia.org/wiki?curid=436927", "title": "Český fousek", "text": "Český fousek\n\nČeský fousek (\"anglicky: Bohemian wire-haired Pointing griffon\") je české národní lovecké plemeno psa a druh hrubosrstého ohaře, který byl poprvé čistokrevně chován již za Rakouska-Uherska roku 1882..\n\nPrvní zmínky o psech podobných českému fouskovi nalézáme již v době Karla IV, který je choval jako lovecké psy. Z této doby existují i zmínky o prodeji těchto psů do zemí dnešního Německa nebo Polska, ale i mnohem dále, je tedy pravděpodobné, že ohaři evropského původu v sobě mají i krev českých fousků. Plemeno českého fouska tak může být pokládáno za jedno z nejstarších plemen ohařů v Evropě.\n\nV roce 1882 — když se ještě českému fouskovi říkalo český ohař — byl uveřejněn první standard, který uveřejnil Josef Vilém Černý z Berouna v časopise myslivost.\n\nPrvní světová válka přinesla úpadek v chovu mnoha loveckým plemenům a podobně na tom byl i český fousek — protože nebyli tito psi cvičeni na obranu a pro lov v té době nebyly podmínky, byli zapomenuti. Po první světové válce došlo za přispění pana Františka Housky k obnovení chovu, který v důsledku rakousko-uherských restrikcí takřka zanikl.\n\nPo druhé světové válce byl český fousek křížen s hrubosrstými ohaři, aby byla vytvořena chovná základna. Současný standard plemene pak byl Mezinárodní kynologickou federací přijat roku 1963. Oficiální používaná zkratka je CF.\n\nJméno dostalo toto plemeno podle \"vousu\", který má na bradě a kterým se vyznačuje.\nČeský fousek je loajální, milý a velmi hbitý a aktivní pes, který má velmi v oblibě lov. Je to dobrý aportér na souši i ve vodě, ale nejčastěji se využívá k vystavování zvěře. Samci jsou tvrdohlavější, feny naopak spíše klidné. Ke své rodině a známým lidem je přátelský a hravý, na cizí si zvyká déle. V období puberty může být přehnaně dominantní, to ale časem odezní. Velmi inteligentní a bystrý.\n\nS ostatními zvířaty vychází dobře, protože se u něj ale podporuje lovecký pud, bude pronásledovat rychle se pohybující předměty, nevyjímaje domácí zvířata nebo cyklisty. Je vhodné jej chovat ve smečce, protože s ostatními psy vychází bezproblémově.\n\nDěti má rád a má s nimi bezproblémový vztah. Některé dětské hry mu ale mohou být značně nepříjemné, proto děti raději nejdříve obeznamte s tím, jak se ke psovi mají chovat. Pokud se českému fouskovi něco nelíbí, většinou uteče, kousnutí se vyhýbá.\n\nMá vysoký hlas, kterým upozorní na každého kolemjdoucího i nevítaného návštěvníka. Je to dobrý hlídač a pokud si myslí, že je něco v nepořádku, dokáže proti zlodějům zasáhnout.\n\nSrst českého fouska není na úpravu náročná, stačí ji občas pročesat kartáčem s tvrdými štětinami. Při velkém znečištění je dobré jej umýt vodou a kvalitním šamponem, protože tento typ srsti by po nesprávném šamponu mohl ztratit lesk.\n\nČeský fousek je velmi aktivní a hravé plemeno s láskou pro lov a vystavování zvěře. Nejraději má právě tuto činnost, ale pokud je dostatečně zaměstnán jiným typem pohybu, nebude mu to chybět. Je pro něj vhodný veškerý pohyb. Má téměř nevyčerpatelnou zásobu energie, hodí se tedy hlavně pro lidi sportovně založené, kteří mu poskytnou dostatek pohybu. Bez pohybu by se český fousek mohl nudit a zabavil by se tím, že by vám ničil zahradu či dům.\nVýcvik i výchova jsou nutné, bez nich se může stát naprosto nezvladatelným a příliš dominantním. Potřebuje psovoda, který ho vychová nejlépe bez násilí. Dokáže být dominantní, nesmí být nervózní.\n\nLidé si často pletou českého fouska s německým ohařem drátosrstým. Možná záměna je i s pudlpointrem.\nhttps://www.cesky-fousek.cz/index.php\n\n"}
{"id": "436937", "url": "https://cs.wikipedia.org/wiki?curid=436937", "title": "Cyndi Lauper", "text": "Cyndi Lauper\n\nCynthia Ann Stephanie \"Cyndi\" Lauper (* 22. června 1953, Queens, New York) je americká zpěvačka, skladatelka a herečka, oceněná cenami Emmy a Grammy. Úspěšnou se stala v polovině 80. let po vydání alba \"She's So Unusual\". Je vůbec prvním umělcem, jehož čtyři singly z jedné desky figurovaly do pátého místa hitparádovém žebříčku (Top Five). Do současnosti (2009) nahrála 11 hudebních alb, přes 40 singlů a celosvětově prodala více než 60 miliónů kopií. Je známá svou podporou lidských práv. Byla například jednou z vystupujících v charitativní písni \"We Are the World\" z roku 1985.\n\nZačínala ve skupině Blue Angel. Společně s Johnem Turim složila několik písní, které později vyšly na eponymním debutu u Polydor Records. Nejúspěšnějším singlem byla coververze skladby \"I'm Gonna Be Strong\" od Gene Pitneyho. V roce 1982 se skupina rozpadla a ona začala vlastní sólovou dráhu.\n\nDebut \"She's So Unusual\" nahraný se členy skupiny The Hooters byl velice úspěšný, ze singlů \"Time After Time\" a \"Girls Just Want to Have Fun\" se staly celosvětově známé hity.\n\nV roce 2016 bylo oznámeno, že Cyndi dostane svou hvězdu Hollywoodského chodníku slávy. Cermoniál se konal 11. dubna 2016. Cyndi také vydala nové album Detour\n\n\n\n"}
{"id": "436940", "url": "https://cs.wikipedia.org/wiki?curid=436940", "title": "Nelly", "text": "Nelly\n\nCornell Iral Haynes, Jr. (* 2. listopadu 1974, Austin, Texas, USA) známý spíše jako Nelly je americký rapper, herec a zpěvák. Je členem skupiny St. Lunatics a zakladatelem labelu \"Derrty Ent.\". Spustil módní značky \"Vokal\" a \"Apple Bottoms\". Také je třínásobným držitelem prestižní ceny Grammy. V roce 2009 byl společností Billboard vyhlášen třetím nejlepším umělcem dekády.\n\nNarodil se ve městě Austin, stát Texas v roce 1974. Jeho otec byl armádní důstojník, a tak strávil své první tři roky života na letecké základně ve Španělsku, poté se rodina přestěhovala do St. Louis, ale v roce 1981 se jeho rodiče rozvedli. Na střední byl vynikající v baseballu, několikrát trénoval s týmem Pittsburgh Pirates a uvažoval o kariéře v první lize, to již v době, kdy studoval na Washingtonově univerzitě v St. Louis. Čím dál tím silnější byla i jeho touha dělat hudbu. Proto založil roku 2000 skupinu St. Lunatics. Jejich prvním singlem byla píseň \"Gimmie What U Got\".\n\nVe stejném roce se rozhodl vydat se i na sólo dráhu. Získal smlouvu u Universal Music Group, stejně jako celá skupina St. Lunatics a připravoval svůj debut. Album \"Country Grammar\" debutovalo na prvním místě žebříčku Billboard 200 a stalo se 9× platinovým. Obsahovalo hity \"Country Grammar (Hot Shit)\" a \"Ride Wit Me\" (ft. City Spud). Úspěch alba vedl k vytvoření společného debutu skupiny St. Lunatics. Album \"Free City\" (2001) se umístilo na třetím místě žebříčku \"Billboard 200\" a stalo se platinovým. Nejúspěšnějším singlem skupiny byla píseň \"Midwest Swing\".\n\nRoku 2002 vydal své druhé album \"Nellyville\", které také debutovalo na prvním místě žebříčku \"Billboard 200\" a stalo se 6× platinovým. Album provázely veleúspěšné singly \"Hot in Herre\", \"Dilemma\" (ft. Kelly Rowland) a \"Air Force Ones\" (ft. Kyjuan, Murphy Lee a Ali). První dva zmiňované singly dosáhly na první místo v žebříčku Billboard Hot 100 a oba vyhrály i ocenění Grammy. V roce 2003 založil svůj vlastní label nazvaný Derrty Entertainment, kam upsal svou skupinu St. Lunatics, distribuci zařizuje Universal. Téhož roku vydal remixové album \"Da Derrty Versions: The Reinvention\", které obsahuje remixy jeho hitů, na které přizval mnoho umělců včetně své skupiny St. Lunatics. Kompilace obsahovala pár nových písní včetně vcelku úspěšného singlu \"Iz U\".\n\nV září 2004 vydal dvoj-album \"Sweat/Suit\", přičemž album \"Sweat\" obsahovalo rapové písně a \"Suit\" písně s R&B zvukem. Právě \"Suit\" se stal úspěšnějším debutoval na prvním místě a stal se 3× platinovým, a to díky hitům \"My Place\" (ft. Jaheim) a \"Over and Over\" (ft. Tim McGraw). \"Sweat\" debutoval na druhém místě, i přesto, že postrádal v rádiích úspěšné singly, se stal platinovým. O rok později vydal kompilaci složenou z těchto alb nazvanou \"Sweatsuit\", ta obsahovala nové tři písně, z nichž nejúspěšnější byl hit \"Grillz\" (ft. Paul Wall, Ali & Gipp a Brandi Williams), ten se umístil na prvním místě, kompilace získala zlaté ocenění společnosti RIAA.\n\nRoku 2008 vydal své další album \"Brass Knuckles\". Album debutovalo na třetím místě Billboard 200 a stalo se zlatým. Na albu sice nebyl žádný hit, ale obsahoval tři vcelku úspěšné singly \"Wadsyaname\", \"Party People\" (ft. Fergie) a \"Body On Me\" (ft. Ashanti a Akon), všechny tři písně se umístily okolo 40. místa žebříčku Billboard Hot 100. V první týden prodeje v USA se prodalo 63 000 kusů alba, celkem se v USA prodalo 314 000 kusů. V listopadu téhož roku ještě stihl vydat kompilační EP \"6 Derrty Hits\".\n\nOd roku 2009 pracoval na svém novém albu s pracovním názvem \"Nelly 5.0\".\n\nV roce 2010 vydal již zmiňované album \"5.0\". První singl, \"Just a Dream\", byl velmi úspěšný a stal se platinovým ve Spojených státech. Druhý singl se jmenuje \"Move That Body\" (ft. Akon a T-Pain). Třetí singl \"Gone\" (ft. Kelly Rowland) je pokračováním Nellyho světoznámého songu z roku 2002 \"Dilemma\", který také nazpíval s Kelly Rowland. Celkem se v USA prodalo 246 000 kusů alba.\n\nRoku 2013 vydal své sedmé studiové album \"M.O.\". Vydání alba předcházely singly \"Hey Porsche\" (42. příčka v Billboard Hot 100) a \"Get Like Me\" (ft. Nicki Minaj a Pharrell) (108. příčka). Singl \"Hey Porsche\" však nakonec nebyl na konečné verzi alba vydán. V první týden prodeje se v USA prodalo 15 000 kusů alba, které tím debutovalo na 14. příčce v žebříčku Billboard 200. Celkem se v USA prodalo 23 000 kusů alba.\n\n\n\n\n\n\n\n"}
{"id": "436942", "url": "https://cs.wikipedia.org/wiki?curid=436942", "title": "Svatopluk Hrnčíř", "text": "Svatopluk Hrnčíř\n\nSvatopluk Hrnčíř (21. května 1926,  Lázně Bělohrad – 4. září 2014, Jičín) byl český spisovatel píšící především pro děti a mládež.\n\nHrnčíř začal studovat na reálném gymnáziu v Novém Bydžově. Za okupace studium přerušil a vyučil se knihkupcem. Roku 1945 odmaturoval a pak v letech 1945–1947 absolvoval Státní knihovnickou školu v Praze. Následně působil po většinu života jako redaktor v dětských časopisech. V roce 1948 spoluzakládal \"Ohníček\", redaktorem byl i v časopisech \"Vpřed\", \"Pionýr\" a \"Větrník\", externě redigoval dětskou rubriku \"Slovíčko\" ve \"Svobodném slově\". V redakcích časopisů pracoval až do roku 1986.\n\nPřispíval pohádkami a povídkami do časopisů, které redigoval, a také do \"Sluníčka\", \"Mateřídoušky\", \"Čtyřlístku\", \"Pionýrských novin\", \"Sedmičky pionýrů\". Od roku 2000 otiskuje fejetony a publicistické texty v \"Bělohradských listech\".\n\nHrnčířova prozaická tvorba je zaměřena zejména na děti staršího školního věku a syžetově často vychází z modelu prázdninových dobrodružství (například \"Prázdniny s Pradědečkem\" nebo \"Ostrov uprostřed města\"). Pro mladší čtenáře jsou určeny jeho scénáře ke kresleným seriálům a komiksům na kterých často spolupracoval s Adolfem Bornem (například \"Příběhy profesora Semtamťuka\", původně vycházející ve \"Čtyřlístku\" nebo \"Cour a Courek\" ve \"Sluníčku\"). Pod vlivem knih Jaroslava Foglara o \"Rychlých šípech\" napsal trilogii o \"Uctívačích ginga\".\n\nPublikoval také sci-fi povídky (začal roku 1946 v časopise Junák) a napsal rovněž vědeckofantastický román \"Případ skončil v pátek\", který byl později zfilmován jako \"Zpívající pudřenka\".\n\nJeho dcera Lenka Vybíralová je výtvarnicí a zabývá se především ilustrováním knih pro děti.\n\n\n\n\n"}
{"id": "436943", "url": "https://cs.wikipedia.org/wiki?curid=436943", "title": "Ferdinand Karel Habsbursko-Lotrinský", "text": "Ferdinand Karel Habsbursko-Lotrinský\n\nFerdinand Karel Antonín Josef Jan Stanislav Habsbursko-Lotrinský (1. června 1754, Vídeň – 24. prosince 1806, Vídeň) byl rakouský arcivévoda a místodržící v Lombardii. Sňatkem modenský princ a zakladatel vedlejší linie Habsbursko-Lotrinského rodu Rakouští-Este.\n\nByl čtvrtým synem císaře Františka I. Lotrinského a královny Marie Terezie. Narodil se jako čtrnácté ze šestnácti dětí. Jeho dva nejstarší bratři Josef a Leopold se postupně stali císaři a sestry Marie Karolína a Marie Antoinetta královny neapolsko-sicilské a francouzské.\n\nUž v dětství byl dohodnut jeho sňatek s modenskou princeznou Marii Beatricí Ricciardu d'Este, se kterou se 15. října 1771 oženil. Manželé přesídlili do Milána, kde žili v harmonickém vztahu. Roku 1780 byl Josefem II. jmenován lombardským místodržícím. Měl ovšem jen omezenou moc, faktickou vládu vykonával i nadále císař. Svou laskavostí a dobročinností se mezi lidmi oba partneři stali oblíbení.\n\nOd roku 1794 působil arcivévoda jako velitel italské armády v bojích Rakouska proti Francii. O dva roky později byla jeho armáda poražena u Montenotte a u Millesima vojskem vedeným Napoleonem, který následně dobyl Milán. Beatrice se s dětmi uchýlila ve Vídeňském Novém Městě, zatímco Ferdinand se staršími syny putoval přes Terst na zámek Belveder a další místa, která mu císař určil. Roku 1797 vznikla Zaalpská republika, která od Rakouska získala mírovou smlouvou \"Campo Formio\" Lombardsko a Modenu.\nV roce 1803 se Ferdinand stal jménem své ženy dědicem modenského vévodství i nároků po svém tchánovi, které se nepodařilo prosadit díky Prešpurskému míru dojednaném v roce 1805. O rok později v prosinci 1806 Ferdinand zemřel a byl pohřben v kapucínské kryptě ve Vídni.\n\nFerdinand Karel a Beatrice spolu měli 10 dětí:\n\n"}
{"id": "436948", "url": "https://cs.wikipedia.org/wiki?curid=436948", "title": "Stud Brno", "text": "Stud Brno\n\nSTUD je česká nevládní nezisková organizace sdružující gaye, lesby a jejich přátele. Vznikla v roce 1995, sídlí v Brně.\n\nStud vznikl v roce 1995 jako neformální spolek studentů a studentek brněnských vysokých škol s homosexuální a bisexuální orientací. Po marné snaze stát se univerzitním studentským spolkem získal o rok později status nezávislého občanského sdružení, a to pod názvem STUD-lgb. Od svého založení byl Stud členem Sdružení organizací homosexuálních občanů v ČR (SOHO) až do zániku této organizace v roce 2000. V roce 2004 se stal zakládajícím členem Gay a lesbické ligy (GLL).\n\nStud od počátku pořádal diskusní setkání, výlety, filmové projekce a další volnočasové aktivity pro lesby a gaye v Brně. Později vydával také měsíčník Studna. V letech 1998 a 2000 byl organizátorem finálového večera soutěže Gay Man ČR. Od roku 2000 začal pořádat každoroční filmovou přehlídku Duha nad Brnem, o dva roky později přejmenovanou na gay a lesbický filmový festival Mezipatra. V období 2001–2005 provozoval Gay a lesbickou linku pomoci a Komunitní centrum LGB mládeže.\n\nPostupně Stud upustil od původních volnočasových aktivit, které převzaly dceřiné a sesterské neformální skupiny Pěšky atd., Holky v Brně, GaTe, Golfský proud Brno, jejichž činnost Stud nepřímo podporoval. Vlastní činnost soustřeďoval na pořádání festivalu Mezipatra, provozování Queer knihovny, politický aktivismus a nepřímou podporu komunitního života gayů a leseb v Brně. Roku 2013 bylo pro Mezipatra založeno samostatné sdružení téhož názvu, jemuž Stud propůjčil pořádání festivalu.\n\nPosláním Studu je působit ve prospěch gay, lesbické, bisexuální a transgender minority a usilovat o její plné právní i faktické zrovnoprávnění s ostatními členy společnosti. Spolek hájí práva a zájmy homosexuálních občanů, napomáhá jim při hledání a rozvoji jejich vlastní identity, usiluje o zvýšení informovanosti veřejnosti, pořádá kulturní a společenské akce prezentující lesbickou a gay kulturu, umožňuje snazší navázání kontaktů mezi jednotlivci této minority, působí na poli výchovy k trvalým a kvalitním partnerským vztahům, aktivně se zapojuje do činností spojených s problematikou prevence HIV/AIDS a jiných pohlavně přenosných chorob.\n\n\n"}
{"id": "436949", "url": "https://cs.wikipedia.org/wiki?curid=436949", "title": "Animal Collective", "text": "Animal Collective\n\nAnimal Collective je americká indie rocková kapela založená v roce 2000. Skupinu tvoří David Portner, Noah Lennox, Brian Weitz a Josh Dibb. Na výtvarné stránce videoklipů a obalů alb se často podílí Portnerova sestra Abigail Portner. Skupina začala vydávat alba již v roce 2000, nicméně v té době nevycházela pod názvem Animal Collective, ale pod různými jinými jmény.\n\nVelšský hudebník a skladatel John Cale skupinu často označoval za svou oblíbenou. O tom se – díky Portnerově sestře Abigail, která s Calem spolupracovala – dozvěděli členové skupiny a pozvali jej, aby hrál na jejím novém albu \"Painting With\". Tehdejší aktivní členové skupiny (Avey Tare, Panda Bear a Geologist) v dubnu toho roku vystupovali jako hosté při jeho pařížském koncertu. Dva z členů, konkrétně Avey Tare a Geologist, s ním znovu vystupovali při třech koncertech v New Yorku v listopadu 2017.\n\n\n\n\n"}
{"id": "436952", "url": "https://cs.wikipedia.org/wiki?curid=436952", "title": "Vestec (hora)", "text": "Vestec (hora)\n\nVestec je vrchol s nadmořskou výškou 668,0 m a nejvyšší bod v Chráněné krajinné oblasti Železné hory, v rámci regionálního členění georeliéfu významný bod Kameničské vrchoviny na jihozápadním hřbetu Sečské vrchoviny v pohoří Železných hor.\n\nZaměřený trigonometrický bod (č. 13 triangulačního listu 2305 České státní trigonometrické sítě) s názvem „Na Babyloně“ a žulovým geodetickým označníkem s nivelací 668,01 m n. m. se nachází na ploše zemědělsky obdělávaného pole na katastrálním území obce Slavíkov (v části Horní Vestec) v okrese Havlíčkův Brod náležejícím do Kraje Vysočina v České republice.\n\nVrch kuželovitého tvaru se široce zaobleným vrcholem leží na hlavním hřebeni pohoří Železných hor (geomorfologický celek), v jejich jihovýchodní části pojmenované Sečská vrchovina (geomorfologický podcelek) a na území jejího hlavního a horopisně nejvyššího geomorfologického okrsku Kameničská vrchovina.\n\nOkrajové svahy na jihozápadním úbočí prudce klesají do údolí ve směru na Kladruby, k severovýchodu na Možděnice jen pozvolně v linii jihozápad – severovýchod, ve směru ukloněné klínové kry geomorfologického celku Železných hor.\n\nSamotný vrchol je plochý s táhlým příkrým hřbetem, jež se prudce zvedá jako celý jihozápadní okraj Železných hor z údolí řeky Doubravy, která protéká zhruba 4 km od vrcholu Mariánským údolím na katastrálním území obce Libice nad Doubravou.\n\nGeologické podloží vrchu tvoří pararula a migmatit, na severním svahu též rula, na východním amfibolit a jihozápadně od vrcholu písčito-hlinitý až hlinito-písčity sediment.\n\nV letech 1953 – 1956 probíhal ve vrcholové části geologický průzkum na uranové rudy a jiné suroviny, avšak pro malou vydatnost ložiska nedošlo k těžbě. Ústí průzkumné těžební šachty kryje železobetonová deska s letopočtem jejího zbudování (1956) a hornický symbol zkříženého mlátku (druh kladiva) a želízka (nástroje se zaostřením k rozmělňování horniny). V místě jsou již jen nepatrné pozůstatky po průzkumné těžbě, většinou zakryté travním porostem a náletovými dřevinami.\n\nV okolí vrcholu se těžila načervenalá rula, používaná pro stavbu silnic a počátkem 20. století se dobývala i hlína na výrobu cihel.\n\nVestec je někdy uváděn nepřesně jako nejvyšší vrchol Železných hor bez uvedení chráněné krajinné oblasti. Geomorfologický celek s názvem Železné hory je však rozlohou rozsáhlejší a územním vymezením se nekryje s hranicemi Chráněné krajinné oblasti Železné hory.\n\nV údolí mezi vrcholy Vestec v Kameničské vrchovině, přesněji však Babylón (604 m) a Barchanec (624 m) ve Stružinecké pahorkatině, protéká Barchanecký potok, levostranný přítok Slubice, odvádějící vody do řeky Chrudimky pod Jasným Polem. Do údolí s Barchaneckým potokem a průtočným rybníkem Jánuš (též Januš) klade například geolog a petrograf Jindřich Vodička (1920–2006) jihovýchodní hranici Železných hor ve své poslední práci z roku 1997 vydané pod titulem „Železné hory očima geologa“.\n\nV případě územního vymezení Železných hor, v jihovýchodní hranici uváděné v citovaném díle, by byl Vestec skutečně nejvyšším vrcholem Železných hor.\n\nVrcholová část Vestce je snadno dostupná od rozcestníku s turistickou žlutě značenou trasou v Horním Vestci po zpevněné místní komunikaci v prudkém stoupání mezi obydlími, poslední stavení je zhruba 85 m od vrcholu.\n\nVe vrcholové části stojí stožár televizního zesilovače, podle kterého lze Vestec z dálky snadno rozeznat. Výškový trigonometrický bod (Na Babyloně) leží v zemědělsky obdělávaném poli zhruba 130 m od stožáru televizního zesilovače a 150 m od polní cesty (již bez turistické značené trasy) v úseku Horní Vestec – Barovice.\n\nVestec je vyznačen v turistické mapě Železné hory vydané v edici Klubu českých turistů, mapový list č.45.\n\nVrcholová část Vestce poskytuje široký rozhled do krajiny zejména východním až západním směrem.\n\nNejširší rozhledové místo je na jihozápadním svahu, kterým je vedena místní silniční komunikace Horní Vestec – Barovice s cyklistickou trasou č. 4187 a turistickou žlutě značenou trasou Klubu českých turistů, směřující k vrcholu Spálava (662,9 m n. m., významný bod Kameničské vrchoviny), na hlavním hřebeni pohoří Železných hor. Ze silnice (cyklistické, turistické trasy) pohled do údolí s řekou Doubravou v Mariánském údolí u městyse Libice nad Doubravou a soutokem s potokem Barovka nad Přírodní rezervací Svatomariánské údolí. Lokalita je součástí Chráněné krajinné oblasti Železné hory, převážně již na území geomorfologického okrsku Doubravská brázda.\n\nČástečně viditelné město Chotěboř s okolím v krajinné oblasti Chotěbořské pahorkatiny a z několika míst silnice v jiho-jihozápadním směru zalesněný Sobíňovský hřbet.\n\nVe vrcholové části z polní cesty vedoucí ze sídelní lokality Horní Vestec směrem na Barovice vyhlídka do krajiny východním až jižním směrem. Při běžné viditelnosti lze identifikovat na východo-jihovýchodě především výrazné vrcholy Přední Hradiště (693,0 m n. m.) a Zadní Hradiště (682,0 m n. m.) nad Studnicemi, na území geomorfologického okrsku Kameničská vrchovina, na jihovýchodě vrchol Barchanec (624,0 m n. m.) se zalesněným pásmem nad Stružincem a také málo výrazný pahorek Babylón (603,6 m n. m.) nad obcí Rovný, na území geomorfologického okrsku Stružinecká pahorkatina.\n\n\n\n"}
{"id": "436955", "url": "https://cs.wikipedia.org/wiki?curid=436955", "title": "Senátní obvod č. 32 – Teplice", "text": "Senátní obvod č. 32 – Teplice\n\nSenátní obvod č. 32 – Teplice je podle zákona č. 247/1995 Sb. tvořen celým okresem Teplice.\n\nOd roku 2000 do 20. ledna 2020 byl senátorem dlouholetý primátor Teplic Jaroslav Kubera za ODS. Po zániku mandátu jeho úmrtím vyhlásil prezident republiky Miloš Zeman v obvodu doplňovací volby na 27. a 28. března 2020.\n\nVýsledky senátních voleb v říjnu 2018:\nLegenda: výsledek vyznačený tučně znamená, nejvyšší volební účast, výsledek vyznačený \"kurzívou\" znamená nejhorší volební účast.\n"}
{"id": "436956", "url": "https://cs.wikipedia.org/wiki?curid=436956", "title": "Agarista", "text": "Agarista\n\nAgarista je rod rostlin z čeledi vřesovcovité. Jsou to opadavé nebo stálezelené dřeviny s jednoduchými listy a pětičetnými květy. Rod zahrnuje 30 druhů a je rozšířen v Americe od jihovýchodu USA po Argentinu. Někdy jsou do rodu \"Agarista\" řazeny i druhy afrického rodu \"Agauria\".\n\nZástupci rodu \"Agarista\" jsou pozemní, stálezelené nebo řidčeji opadavé keře a stromy. Listy jsou jednoduché, střídavé, téměř vstřícné nebo nahloučené v přeslenech po 3, kožovité, řapíkaté. Čepel listů je celokrajná nebo na okraji zvlněná nebo pilovitá, se zpeřenou žilnatinou. Květy jsou pětičetné, často vonné, stopkaté, uspořádané v koncových nebo úžlabních hroznech či latách. Kališní lístky jsou trojúhelníkovité, na bázi srostlé. Koruna je bílá nebo červená, válcovitá až baňkovitá, zakončená krátkými korunními cípy. Tyčinek je 10. Semeník nese jednoduchou čnělku a obsahuje 5 komůrek. Plodem je kulovitá pouzdrosečná tobolka obsahující mnoho velmi drobných, hnědých semen.\n\nRod zahrnuje asi 30 druhů. Je rozšířen v Americe od jihovýchodu USA po Argentinu. Nejvíc druhů roste v jihovýchodní Brazílii. Na Karibských ostrovech se nevyskytují. V USA se vyskytuje jediný druh, \"Agarista populifolia\". V některých zdrojích jsou do rodu \"Agarista\" řazeny 2 druhy rodu \"Agauria\", rozšířené v z africké oblasti (tropická Afrika, Madagaskar a Mauricius), čímž se areál rodu rozšiřuje.\n\nAgarista byla athénská šlechtična, dcera \"tyrana\" Kleisthéna ze Sicyonu, teta reformátora Kleisténa, manželka Megakla. Byl po ní také pojmenován také rod nočních motýlů z čeledi můrovití (\"Noctuidae\").\n\nSeveroamerický druh \"A. populifolia\" je v teplejších oblastech světa občas pěstován jako okrasná rostlina. Rod není uváděn ze žádné české botanické zahrady.\n\n"}
{"id": "436962", "url": "https://cs.wikipedia.org/wiki?curid=436962", "title": "Noddy Holder", "text": "Noddy Holder\n\nNoddy Holder MBE (narozen jako Neville John Holder, 15. června 1946, v Newhall St, Walsall, West Midlands) je anglický muzikant a herec, který se proslavil hlavně jako zpěvák a kytarista glam/hardrockové skupiny Slade. Spolu s baskytaristou, houslistou a klávesistou Jimem Lea napsal spoustu písní pro Slade a také je známý svým charakteristickým zpěvem. Má hvězdu v Birmingham Walk of Stars (Broad Street, Birmingham).\n"}
{"id": "436964", "url": "https://cs.wikipedia.org/wiki?curid=436964", "title": "Sdružení organizací homosexuálních občanů v ČR", "text": "Sdružení organizací homosexuálních občanů v ČR\n\nSdružení organizací homosexuálních občanů v České republice (SOHO v ČR) bylo střešní organizací českého gay a lesbického hnutí v letech 1990–2001. Jejím nástupnickým sdružením se stala Gay iniciativa v ČR, která pod stejným identifikačním číslem existovala v letech 2001–2006.\n\nSOHO – Sdružení organizací homosexuálních občanů v České republice bylo založeno dne 24. června 1990 v Brně. Vzniklo na základě konsenzu několika subjektů, které vznikly po Sametové revoluci, aby hájily zájmy českých a slovenských gayů a leseb. Byli to čtyři průkopníci rodícího se gay a lesbického hnutí: společenská organizace \"Svaz Lambda\", politické \"Hnutí za rovnoprávnost homosexuálních občanů\" (HRHO), komerční firma \"LEGA Pardubice\" a celoslovenské \"Hnutie Ganymedes\".\n\nKromě zakládajících subjektů se postupně přidaly regionální organizace:\n\nSOHO pracovalo formou čtvrtletních setkání Parlamentu SOHO, uspořádaných vždy některou z regionálních organizací v příslušném městě. Vyřizováním běžné agendy a reprezentací hnutí navenek bylo pověřeno \"Prezidium SOHO\" v čele s dlouholetým prezidentem Jiřím Hromadou.\n\nV červnu 2000 oslavilo SOHO své desáté narozeniny při finálovém galavečeru soutěže Gay Man ČR v Brně. Současně ale společenský vývoj i probíhající změny v gay a lesbické komunitě vedly k proměně hnutí. SOHO se v roce 2001 transformovalo ze střešní organizace na sdružení fyzických osob a jeho bývalé prezidium pod novým názvem Gay iniciativa v ČR působilo dalších 5 let především v oblasti veřejné osvěty a politické reprezentace zájmů sexuálních menšin.\n\nGay iniciativa v ČR formálně ukončila svou činnost po přijetí zákona o registrovaném partnerství v roce 2006. Někdejší předseda Jiří Hromada se jí i poté příležitostně zaštiťuje coby neformálním uskupením.\n\n\n"}
{"id": "436965", "url": "https://cs.wikipedia.org/wiki?curid=436965", "title": "Bezprym", "text": "Bezprym\n\nBezprym (cca 986/7–1032) byl kníže z dynastie Piastovců, který vládl v Polsku v letech 1031 až 1032. Aby se dostal na trůn, vyhnal s pomocí Svaté říše římské a Kyjevské Rusi svého bratra Měška II.\n\nPolské království rychle upadlo, když Bezprym a Ota, bratři Měška II., využili jeho několikaletých sporů s císařem Svaté říše římské Konrádem II. Sálským a zorganizovali proti němu koalici Svaté říše římské a Kyjevské Rusi. Roku 1031 Konrád II. dobyl Lužici a kyjevský kníže Jaroslav Moudrý Červenou Rus. Bezprym se svými příznivci a s ruskou vojenskou pomocí dobyl sídelní hrad Hnězdno a získal trůn. V souladu s dohodou ihned uznal císařovu svrchovanost, vzdal se královského titulu a na důkaz vděčnosti odeslal do Říše polské královské insignie. To vyvolalo velkou nespokojenost mezi polskými velmoži a způsobilo jeho brzký pád.\n\nPo vraždě Bezpryma v roce 1032 se Měšek II. vrátil do Polska a opět se ujal vlády, ale už nemohl ignorovat požadavky Konráda II. a na jednání v Merseburku v roce 1033 byl donucen vzdát se královského titulu, uznat svrchovanost císaře a podělit se s příbuznými o moc v zemi. V roce 1034 byl Měšek podobně jako Bezprym zavražděn.\n\n"}
{"id": "436966", "url": "https://cs.wikipedia.org/wiki?curid=436966", "title": "Taurus (lokomotiva)", "text": "Taurus (lokomotiva)\n\nTaurus je chráněné označení lokomotiv typu ES64U2 a ES64U4 (Siemens) ve vlastnictví Rakouských spolkových drah – řady 1016, 1116 a 1216. Obecně se tak označují i lokomotivy stejného typu jiných dopravců:\n\n\n"}
{"id": "436968", "url": "https://cs.wikipedia.org/wiki?curid=436968", "title": "Stěhování Srbů", "text": "Stěhování Srbů\n\nStěhování Srbů, známé také s přídomkem „Velké“ (v srbštině Сеоба Срба) je označení migrace Srbů z jejich původního sídelního území na západ a sever, které proběhlo ve dvou vlnách. Stěhování Srbů patří k významným událostem v dějinách Srbska a jeho obyvatel.\n\nRozsáhlé přesuny obyvatelstva tehdy spustily válečné konflikty, do kterých byly zapojeny jak Rakousko pod vládou Habsburků, tak Osmanská říše, která se nejprve rozšiřovala a později stahovala z oblasti Panonské nížiny. K migracím docházelo již od 14. století, vyvrcholily ale ve dvou vlnách, které se odehrály první na přelomu 17. a 18. století a druhá v první polovině 18. století.\n\nUnie křesťanských sil, známá jako Svatá liga, kam patřily Svatá říše římská, Polsko, Rusko a Benátská republika se společnými silami pokoušela zastavit vpád Turků, kteří se šířili rychle směrem ke střední Evropě, porobovali celé národy a z ukořisťěných statků financovali oblasti ve vnitrozemí říše. Rakouská vojska na přelomu 17. a 18. století úspěšně Turky zatlačila a osvobodila Uhersko, Srbsko a pronikla i do oblasti dnešní Severní Makedonie. Srbové při příchodu rakouských vojsk podnikli povstání proti islámské nadvládě a spojili se s Rakušany. Početná skupina vojáků ale i civilního obyvatelstva se tak přesouvala z historických oblastí srbského státu na sever, do oblastí dnešní Vojvodiny. Tam zůstala většina, mnozí ale pokračovali dále a osídlili i tak vzdálená místa, jakými bylo například Szentendre nedaleko Budapešti, či některá místa v Sedmihradsku. Kromě Uherska se Srbové usidlovali ale také v Slavonii, kde dali vzniknout rozsáhlému etnicky promíšenému (srbsko-chorvatskému) společenství, které zde existovalo až do 20. století. Nemalá skupina Srbů zůstala také v Banátu, nedaleko Aradu.\n\nHlavní přesuny obyvatelstva začaly na začátku roku 1690. Habsburskou monarchii napadla Francie, Turci toho využili k protiofenzivě a Rakušané se museli stáhnout na levý břeh Dunaje a Sávy. V čele přesunů obyvatelstva stál pećský patriarcha Arsenije III. Čarnojević, jenž se napřed uchýlil do Bělehradu a později na uherské území. Je odhadováno, že celkem se přesunulo 60–70 tisíc uprchlíků.\n\nRoku 1690 byl v Bělehradě ustanoven církevně-lidový sbor. Srbové v něm předložili požadavek svému zástupci episkopu Isaije Đakovićovi a poslali jej rakouskému císaři Leopoldovi I. Od hlavy monarchie očekávali církevně-školskou autonomii, kterou sice získali, avšak pouze pod podmínkou, že Srbové budou sloužit jako rakouští vojáci. Tím byl ukotven základ postavení početné komunity Srbů v Uhersku.\n\nToto stěhování na jednu stranu přispělo k islamizaci zbylého srbského obyvatelstva, na druhou stranu umožnilo kontakt vystěhovalců se západní civilizací, který hrál roli při obnově srbské státnosti.\n\nV roce 1718 se Rakousko po válce s Osmany zmocnilo území dnešního severního Srbska včetně Bělehradu a jeho vláda na tomto území trvala do roku 1739. Ukončila ji nová válka mezi Vídní a Istanbulem, která sice trvala dva roky, na základě Bělehradského míru však byly stanoveny nové hranice, které tvořily řeky Sáva a Dunaj. Početné srbské obyvatelstvo se tak opět ocitlo na území patřící nyní Osmanské říši. Bělehrad se stal opět centrem pašaliku. Obecná nespokojenost s tureckou nadvládou vedla k druhému stěhování, tentokrát se hlavní autoritou a oporou stal patriarcha Arsenije IV. Jovanović. Obyvatelstvo migrovalo na rakouské území v roce následujícím po skončení války. Turci se různými způsoby pokoušeli Srby na území Bělehradského pašaliku udržet. Nikoli však násilím, ale zvýhodňováním obyvatelstva. Srbové u hranic s Rakouskem začali získávat různá privilegia, aby zůstali a nestěhovali se za čáru do Rakouska, resp. do Uher. Do jisté míry se Turkům podařilo podmínky v pašalíku zlepšit; nátlak se v mnohém snížil a trochu se zmírnila i vlna vystěhovalectví na sever.\n\nDíky početným přesunům došlo k rozmělnění srbského obyvatelstva a přesunu kulturního centra srbského státu. Středověké království se nacházelo poněkud jižněji než moderní Srbsko, které se začalo vytvářet po povstání v roce 1805 a jehož centrem se později stal Bělehrad. Vznikly naopak nově srbské menšiny v okolních státech, kterými bylo hlavně Rakousko-Uhersko. Tato území byla později přičleněna k Jugoslávii, kde došlo k dalšímu posílení srbského vlivu a k jejich sjednocení s původním územím srbského knížectví. Malé národnostní ostrovy, které se nacházely hlouběji v uherském vnitrozemí byly později asimilovány, avšak jejich názvy dodnes připomínají srbskou minulost; jedná se například o města začínající na Rác- (původní název Srbů v maďarštině odvozený od středověkého království Rašky).\n\nSrbské stěhování se stalo významným tématem dějin, podobně jako například mnohem podstatnější Bitva na Kosově poli v roce 1389. Mnozí malíři se věnovali zpodobnění srbských pochodů do dnešní Vojvodiny i dále, vznikaly rozsáhlá literární díla s touto tematikou. Mezi ně patří například román Miloše Crnanského \"Seobe\", který byl sepsán v 20. století, a stal se významnou prací tohoto autora moderní srbské literatury.\n"}
{"id": "436969", "url": "https://cs.wikipedia.org/wiki?curid=436969", "title": "Odporová regulace výkonu", "text": "Odporová regulace výkonu\n\nOdporová regulace výkonu je nejstarší typ řízení výkonu, využívaný u starších drážních vozidel do dneška. Postupně dochází k vyřazování takovýchto vozidel nebo k renovaci na měničové řízení.\n\nOdporovou regulaci lze použít ve spojení se sériovým stejnosměrným motorem, který má měkkou otáčkovou charakteristiku a tudíž ho lze dobře řídit napětím. V elektrické trakci může být napájen stejnosměrným napětím, napětím s frekvencí 16 2/3 Hz přímo nebo střídavým napětím s frekvencí 50 Hz přes usměrňovač. To je jeho naprostá výhoda oproti ostatním typům motorů. Sériový motor má však mnoho negativních vlastností. Nejvíce omezujícím prvkem je komutátor. Jedná se o mechanický střídač, který není nijak izolován a je tedy vystaven vlivu prostředí (prach, vlhkost). To může způsobovat usazování nečistot a komutátor je tedy nutné pravidelně kontrolovat a udržovat. Dalším rizikem je oteplovaní, opotřebování kartáčů, omezená rychlost otáčení (působení odstředivých sil na lamely), omezení velikosti napětí a s ním související lamelové napětí. Při velikém lamelovém napětí dochází ke zhoršení komutace a jiskření na komutátoru. Pro zlepšení komutace musí mít komutátor přesně válcový tvar, vyleštěný povrch, přiměřenou tvrdost kartáčů a dosedací plochu kartáčů o stejném poloměru jako poloměr komutátoru.\n\nSériový motor má zapojenu do série kotvu a vinutí pomocných pólů, budící vinutí je vyvedeno zvlášť, aby se dal měnit směr otáčení a případně šuntovat.\n\nV první fázi regulace jsou motorové skupiny spojeny sériově přímo na síť. Přívod proudu do motoru se řídí přepínáním odboček rozjezdového odporníku. Řízení je jednoduché, ale způsobuje značné proudové rázy pohonu a škubání celé soustavy na spřáhlech. Splněna také musí být podmínka, že proud nebude přerušen při přepínání jednotlivých stupňů. Přepínání je stykačové. Pro přepojení na paralelní řazení motorových skupin je nutné nastavit velikost odporníku na hodnotu odpovídající paralelnímu řazení. Obě motorové skupiny se spojí paralelně, přičemž sériové spojení stále trvá. Odpojí se můstkový stykač, tím se zruší sériové řazení a skupiny jsou spojeny paralelně. Na dalších stupních se vyřazují skupiny rozjezdových odporníků. Použití rozjezdového odporníku na dvě části a použití více stykačů zesložiťuje obvod, ale výhodou je především trvalá činnost motorových skupin, kdy nedochází k poklesu tažné síly. Řazení skupin probíhá elektropneumaticky ovládanými stykači a následují stupně odporové regulace. Na hospodárném stupni sériového řazení je možné využít několik stupňů zeslabení buzení pro rozmezí rychlosti zpravidla 50–100 km/hod a na paralelním řazení opět několik stupňů zeslabení buzení pro rychlosti v rozmezí 100–140 km/hod. Zeslabování buzení magnetického pole trakčních motorů zvyšuje hospodárnost regulace. Ochrana nedovolí strojvedoucímu zeslabení buzení trakčních motorů na jiném než hospodárném stupni. Jízda je možná dlouhodobě na všech jízdních stupních kvůli dostatečnému dimenzování regulačních stupňů. Kvůli úspoře elektrické energie je potřeba využít pro jízdu přednostně hospodárné stupně a stupně zeslabování buzení, kdy je ztrátový výkon rozjezdových odporníků nulový. Ostatní stupně se zapojeným rozjezdovým odporníkem jsou považovány za rozjezdové a využívány jsou tedy minimální dobu. Změna směru jízdy se provádí změnou proudu budícího vinutí měničem směru.\n\nNa rozjezdových odporech vznikají při rozjezdu ztráty energie, které výrazně zhoršují energetickou bilanci vozidla. Zařazením skupinového řízení se mohou ušetřit ztráty v rozjezdových odporech o téměř 50 %. Ztrátový výkon na rozjezdových odpornících závisí na velikosti odporu daného stupně a druhé mocnině trakčního proudu. Jejich ztrátový výkon může dosáhnout několik megawatt.\n\n\n"}
{"id": "436970", "url": "https://cs.wikipedia.org/wiki?curid=436970", "title": "Ostříž lesní", "text": "Ostříž lesní\n\nOstříž lesní (\"Falco subbuteo\") je malý dravý pták z čeledi sokolovitých. Historický název ostříž obecný.\nZa prudkého letu loví kořist ve vzduchu, někdy i na zemi.\n\nDorůstá velikosti holuba domácího, je menší než poštolka obecná (30–36 cm), v rozpětí křídel měří 75–85 cm a dosahuje hmotnosti mezi 180 a 300 g. Má dlouhá štíhlá křídla a krátký úzký ocas. Létá rychle, málokdy se třepotá na místě. Je nejrychlejším dravcem ve vodorovném letu (okolo 180 km za hodinu). Zdržuje se jednotlivě.<br>\n\nZbarvení: Vrch těla je tmavý, převážně černošedý, hlava černobílá s výrazným ostře ohraničeným černým vousem. Spodek těla je světlý, hustě černě skvrnitý, kalhotky (odstávající opeření na končetinách) a spodní krovky ocasní jsou zbarveny rezavohnědě. (V letu jej lze odlišit od jiných dravců mj. díky úzkým špičatým křídlům a rezavohnědému zbarvení, viz obr. ostříže v letu). Nohy a oční kroužek jsou zbarveny žlutě, oči černohnědě. Obě pohlaví jsou zbarvena stejně, mladí ptáci jsou celkově hnědší; prachový šat mláďat je bílý.<br>\nHlas: Ozývá se jasným rychle opakovaným „kikikiki“ (často stoupajícím a klesajícím), podobným jako poštolka obecná, ale delším. Občas jednotlivým „kit“. (Ostříž se vábí hlasitým „huid“ a „tak“ nebo také „fuf“.)<br>\n\nOstříž lesní se živí velkým hmyzem (vážkami, motýly aj.) a menšími ptáky. (Díky rychlému obratnému letu je schopen lovit jiřičky, vlaštovky nebo dokonce rorýse, ale přednost dává pomalejším ptákům, kteří mu neuniknou.) Loví v otevřené krajině, často nad rybníky, někdy i v okolí budov. Loví i nad stupněm lesa v horách a za soumraku (např. netopýry).<br>\n\"„Nelétající kořist loví ostříž jen zřídka... Důležitou složkou potravy ostříže je hmyz. Mnohokrát jsem v Krkonoších pozoroval ostříže lovící motýly, kteří migrují i přes hory ve velkých výškách. Samice, která se od hnízda s mláďaty příliš nevzdaluje, loví často motýly přímo nad hnízdištěm. Za letu každému úlovku neobyčejně obratně otrhá zobákem křídla a tělíčko ihned polyká. ... Hlavní složkou potravy mláďat krkonošských ostřížů byla jiřička obecná, která hnízdí hromadně v koloniích na zdech pod střechami četných bud a hotelů.“\" <br>\n\nOstříž nestaví vlastní hnízdo, k hnízdění využívá opuštěná hnízda jiných dravců a hnízda krkavcovitých ptáků vysoko na stromech. Obsazuje je v dubnu až květnu, po návratu ze zimoviště. V květnu až červnu snáší samice 2–4 žlutavá vejce s červenohnědým skvrněním. Hmotnost vajec je 22–26 g, rozměry 36–47 × 30–36 mm. Na vejcích sedí oba rodiče 28–30 dní. O mláďata pečují také oba rodiče, na hnízdě je krmí až 35 dní a poté ještě v okolí hnízda.<br>\nPo vylétnutí mladých jsou rodiny nápadnější – mladí ptáci nejsou ještě dlouho samostatní a než zdokonalí letové a lovecké schopnosti, rodiče je učí lovit i tak, že jim v letu vysoko ve vzduchu házejí usmrcené či poraněné ptáky. Nechytí-li mladý ostříž kořist, rodiče ji zachytí a pokus opakují. Rodina se rozpadá v době podzimního tahu. Odlétat do zimovišť začínají ptáci od srpna, nejdéle se v ČR zdržují do konce října.\n\nOstříž lesní je přísně tažný, zimuje v tropické Africe.<br>\nHnízdí na většině území Evropy (kromě větší části Velké Británie a Skandinávie) a v Asii. Hnízdí v lesích a loví v krajinách s rozptýleným porostem mladých stromů, na hospodářské půdě, v savanách či tajgách. V Evropě hnízdí okolo 55 000 párů.<br>\nV České republice hnízdí pravidelně, ale řídce na celém území, a to do nadmořské výšky zhruba 1000 m, přičemž hustěji je osídlen jih a východ republiky. Počet hnízdících párů v ČR se pohybuje okolo 200. (Stanovit přesněji početnost je obtížné, protože ostříži mají rozlehlé domovské okrsky a hnízdní teritoria.)<br>\n\nPodle vyhlášky 395/1992 Sb. ve znění vyhl. 175/2006 Sb. patří ostříž lesní mezi druhy silně ohrožené.\n\nOstříži se podobá dřemlík tundrový (\"Falco columbarius\"), který se liší kontrastní kresbou hlavy a vyskytuje se v ČR v jiném ročním období (každoročně protahuje i přezimuje).\n\nJméno ostříž je rodu mužského a je odvozeno od přídavného jména „ostrý“. \"„Jde tedy o ptáka s ostrým zrakem. Z této jeho vlastnosti těží i přirovnání vidět jako ostříž...“\" \n\n\n\n"}
{"id": "436976", "url": "https://cs.wikipedia.org/wiki?curid=436976", "title": "Šuntování", "text": "Šuntování\n\nŠuntování neboli zeslabování buzení je jedním ze způsobů regulace otáček sériového elektromotoru. V okamžiku, kdy je dosaženo maximálního svorkového napětí, je možné zvýšit otáčky elektromotoru připojením odporu (šuntu) paralelně přes stykač k budícímu vinutí. Tím dojde k poklesu indukovaného napětí na kotvě a celkový proud se tak zvýší, což má za následek i pokles svorkového napětí. Otáčky elektromotoru tak mohou při konstantním příkonu i nadále vzrůstat. Šuntování se obvykle provádí v jednom až čtyřech stupních. \n"}
{"id": "436979", "url": "https://cs.wikipedia.org/wiki?curid=436979", "title": "FIFA 09", "text": "FIFA 09\n\nFIFA 09 je dalším pokračováním velice známých sportovních her vývojářů od EA Sports. Tato hra vznikla v roce 2008 a oproti předcházejícím verzích se dočkala několik změn. Tato verze jak již několik let jsme zvyklí je v českém dabingu a samozřejmě i menu je celé v češtině. Na komentáři se tradičně podíleli Petr Svěcený a Jaromír Bosák. Tato sportovní fotbalová hra se řadí mezi nejoblíbenější sportovní hry vůbec.\n\nPo grafické stránce tato hra doznala opět pár malých změn oproti předcházející verzi. Takže s nadupanými grafickými kartami je opravdu na co se těšit. Jsou vidět detaily trávníků, opět kvalitně zpracované obličeje hráčů a spousta dalších grafických vychytávek.\n\nTento mód nedoznal oproti předcházející verzi skoro žádné změny a tak si můžete tuto hru vychutnat až se 6 hráči najedou. Je samozřejmě možné hru hrát přes internet nebo po běžné síti.\n\nVývojáři od EA Sports nám opět nabídly pár nových herních módů, ale také jak už jsme od předcházející verze zvyklí tak i ty předcházející herní módy.\n\n\"FIFA 09\" obsahuje 30 lig a 41 národních týmů.\n\n\n"}
{"id": "436981", "url": "https://cs.wikipedia.org/wiki?curid=436981", "title": "Marginální skupina", "text": "Marginální skupina\n\nMarginální skupina (z lat. \"marginalis\", od \"margo\" - okraj) je obvykle menšinová a více méně zřetelně odlišená skupina obyvatel, která je kromě toho vytlačena nebo vytlačována \"na okraj\" společnosti čili marginalizována.\n\nSkupina žije \"na okraji společnosti\", pokud v ní nevykonává přiměřený vliv, její členové v ní nezastávají významnější postavení a jsou obvykle i sociálně a hospodářsky slabší. Její sídliště bývají doslova na okraji velkých měst. V marginálních skupinách bývá podstatně vyšší míra nezaměstnanosti a chudoby, nižší úroveň vzdělanosti a tudíž i menší možnost společenského uplatnění. Toto postavení se v současných společenských vědách většinou nepokládá za přirozeně dané, nýbrž za výsledek vědomého i nevědomého vytlačení na okraj čili marginalizace. Proto se často hovoří o marginalizovaných skupinách.\n\nPojem marginalizace zavedl Robert Park (1864-1944), jeden ze zakladatelů Chicagské sociologické školy, v eseji “Lidská migrace a marginální člověk\" (1928), jako označení pro určitý společenský a psychologický stav přistěhovalců. Marginalizace je podle Parka spojená s pochybnostmi jednotlivce ohledně jeho osobní hodnoty, s nejistotou přátelských vztahů, neustálým strachem z odmítnutí, tendencí vyhnout se nejistým situacím, bolestivou plachosti, osamělosti, nadměrným nadšením, nadměrnou starosti o budoucnost atd.\n\nV bohatých západních společnostech brání úplné marginalizaci systémy sociálního pojištění a zabezpečení, takže ani marginalizované osoby a skupiny netrpí přímo hladem. V občansky vyspělejších zemích pracují kromě toho různá dobrovolná sdružení, která se o marginalizované lidi starají. I zde však žijí tisíce lidí jako bezdomovci a \"marginálové\", kteří se živí sbíráním odpadků a podobně.\n\nV tak zvaných zemích třetího světa však marginalizace nakonec vede do milionových slumů a ghet na okraji velkoměst, kde není ani voda a lidé skutečně živoří. Jejich situaci ještě dále zhoršuje vysoká natalita a početné rodiny, které často živí dětská prostituce nebo drobná kriminalita.\n\nRozlišují se dva typy: marginalizace individuální a skupinová. Individuální marginalizace je charakterizována neúplným vstupem jedince do skupiny, která ho kompletně neakceptuje, a jeho odcizením z původni skupiny, která ho odmítá. Skupinová marginalizace vzniká v důsledku změn ve struktuře sociálních skupin, vytváření nových skupin v ekonomice a politice a potlačování existujicích skupin. \n\n\n\n\n"}
{"id": "436982", "url": "https://cs.wikipedia.org/wiki?curid=436982", "title": "Včelojed lesní", "text": "Včelojed lesní\n\nVčelojed lesní (\"Pernis apivorus\") je monotypický druh dravce z čeledi jestřábovitých (Accipitridae).\n\nO něco větší než káně lesní; dorůstá délky 52–59 cm, v rozpětí křídel měří 113–150 cm a dosahuje hmotnosti 580–950 g. Svrchu je hnědavý, zbarvení spodiny těla je u mladých i dospělých ptáků značně variabilní a pohybuje se od bílé přes různě skvrnitou až po jednolitě hnědou. V letu připomíná káně lesní, od kterého se liší užšími křídly s tmavě lemovaným zadním okrajem a tmavou skvrnou v ohbí, menší vyčnívající hlavou a delším ocasem s dosti velkou mezerou mezi tmavými pruhy u kořene a širokou koncovou páskou. Jeho zobák má specificky zahnutý tvar jako u většiny dravců. Létá pomaleji, s pružnějšími rázy křídel, při kroužení drží křídla téměř vodorovně a nikdy se netřepetá na místě.\n\nSamec má hlavu převážně modrošedou, samice hnědou (někdy také s trochou modrošedé). V letu se samec pozná podle výraznějšího přechodu mezi tmavými konci ručních letek a světleji zbarveným zbytkem křídla (u samice je černá pouze nevýrazně ohraničená) a dále podle výraznějšího tmavého pásu na konci loketních letek, mezi nímž a dalšími pruhy na loketních letkách je prostor bez pruhů (u samice hustě proužkovaný). Ozobí je u obou pohlaví šedé, oko žluté. Mladý pták má hustěji proužkované letky a světlejší pruh ve tvaru písmene U na svrchních krovkách ocasních. Ozobí má žluté, oko tmavé.\n\nVčelojed lesní hnízdí na většině území Evropy a v západní Asii. Je tažný se zimovišti v subsaharské Africe. Evropská populace je od 70. let 20. století stabilní, v roce 2004 byla její velikost odhadnuta na více než 110 000 párů.\n\nV ČR hnízdí na většině území, hlavně v nížinách a středních polohách, ojediněle i vysoko v horách. V letech 1985–1989 byla celková početnost odhadnuta na 600–850 párů, v období let 2001–2003 na 650–1000 párů.\n\nPřílet na hnízdiště probíhá od konce března do konce dubna, odlet od srpna do října.\n\nVčelojed lesní je dravec specializovaný na požírání vos a jejich larev. Při hledání potravy většinou sedí na stromě a pozoruje létající hmyz. Jakmile objeví jeho hnízdo, sletí k němu na zem, rozhrabe ho silnými pařáty a vytahá z něj zobákem plástve s larvami. Před vosími žihadly ho chrání husté peří kolem zobáku a očí připomínající šupiny. Vosy nikdy neútočí přímo na oči včelojedů, neboť jim žlutočernou barvou buď připomínají příslušníky vlastního druhu, nebo je varují. Někdy si potravu obstarává i při chůzi po zemi, po níž umí rychle běhat. Kromě vos občas požírá také jiné bezobratlé, např. čmeláky, jejichž hnízda také rozhrabává, různé housenky, brouky, mravence a při nedostatku hlavního potravního zdroje i drobné obratlovce, nejčastěji žáby. V mimohnízdním období byla ojediněle zjištěna také rostlinná potrava tvořená plody a semeny. Chované včely medonosné nikdy nepožírá a ani se nemůže dostat k jejich plástvím.\n\nHnízdí jednotlivě a teritoriálně, hnízdní okrsky sousedních párů se však mohou překrývat. Nápadné svatební lety zahrnující strmé stoupání do výšky, tleskání křídly nad hřbetem a následné klesání šikmo dolů lze pozorovat v průběhu celého hnízdního období, s vrcholy během stavby hnízda a snášení vajec a poté v době, kdy jsou mláďata již více než z poloviny vzrostlá.\n\nHnízdo je na stromech, často na starém hnízdě káně lesní, jestřába nebo vran. Stavebním materiálem jsou větve, výstelku kotlinky tvoří silná vrstva na sebe pečlivě naskládaných zelených listů. V době krmení mláďat je hnízdo vystláno také vosími plástvemi. Stavba trvá 10–15 dnů, staví oba ptáci, samice pravděpodobně více.\n\nHnízdí jednou ročně od dubna do června, k náhradnímu hnízdění dochází jen vzácně. Snůška čítá zpravidla tři plavá nebo okrově žlutá, hustě hnědě, červenohnědě nebo tmavě fialově hnědě skvrnitá vejce o rozměrech 51,5 × 41,3 mm a průměrné hmotnosti 44,4 g. Snášena jsou v intervalech 2–4 dnů, sezení začíná většinou od snesení prvního vejce. Inkubační doba je 28–38 dnů, sedí oba ptáci. Mláďata se líhnou s odstupem 2–3 dnů a jsou krmena oběma rodiči. Zpočátku jim potravu podávají přímo do zobáku, po třech týdnech jsou již mláďata schopna larvy z pláství vybírat sama a dokáží též trhat drobné obratlovce. Hnízdo opouštějí ve stáří 35–40 dnů, ale ještě po dobu dvou týdnů se do něj vracejí. Pohlavní dospělosti dosahují ve druhém roce života. Nejvyšší známý věk kroužkovaného ptáka je 28 let a 11 měsíců.\n\nV ČR zvláště chráněný druh v kategorii silně ohrožený dle vyhlášky č. 395/1992 Sb., kterou se provádějí některá ustanovení zákona č. 114/1992 Sb., o ochraně přírody a krajiny.\n\n"}
{"id": "436995", "url": "https://cs.wikipedia.org/wiki?curid=436995", "title": "Billy Talent II", "text": "Billy Talent II\n\nBilly Talent II je třetí řádové studiové album kanadské kapely Billy Talent vydané 27. června 2006. V prvním týdnu album ihned zaujalo první příčky v kanadských a německých hitparádách. Takový úspěch ale nezaznamenalo v Americe, kde se umístilo na 134. místě v prestižní Billboard 200 s pouze 7 231 prodanými výlisky za první týden.\n\nAlbum má méně agresivní vokály a texty, než předchozí album, ve znamení dospělosti kapely a jejich členů. Více skladeb se zabývá situacemi z reálného života, což ocenili fanoušci i kritici.\n\nVložená knížka s texty byla ztvárněna Henry Fongem, který pro každou skladbu vytvořil korespondující obrázek.\n\nAlbum leaklo na torrenty 19. června 2006. Kapela posléze dočasně uvolnila celé album na své Myspace stránce.\n\nNa přelomu roku 2005 kapela pomalu uvolňovala některé skladby. Demo \"Red Flag\" kolovalo Internetem i přesto, že se už dříve objevilo na soundtracích k Burnout Revenge, Burnout Legends, SSX On Tour, NHL 06 a na kompilaci \"Black by Popular Demand\".\n\n\"Devil In A Midnight Mass\" byl první singl. Demo skladby bylo uvolněno na Myspace a Purevolume kapely na Štědrý den roku 2005. Oficiálně singl vyšel 20. dubna 2006. Druhým singlem byla skladba \"Red Flag\". Videoklip se natáčel v Los Angeles v Kalifornii a to 21. července 2006.\n\nDen po vydání alba kapela zahrála koncert \"Intimate & Interactive\" na stanici MuchMusic, na parkovišti CHUM-City Building v Torontu. Byl s nimi také proveden rozhovor s VJem stanice Devon Soltendieckem a diváci se mohli kapely ptát pomocí telefonů, e-mailů a videofonů.\n\n\"Surrender\" byla uvolněna volně ke stažení výhradně na Den svatého Valentýna v roce 2006. V rozhovoru pro MuchMusic kapela uvedla, že skladba má být lovesong. Nahrávky z rádia této skladby, stejně jako \"Covered in Cowardice\", \"This Suffering\" a horší verze \"Worker Bees\" byly k dispozici několik týdnů před vydáním alba.\n\nDruhé video k \"Fallen Leaves\" bylo natočeno první dva dny v listopadu 2006 v Los Angeles v Kalifornii. Poprvé byl hrán na stanici Much on Demand v Kanadě na 27. listopadu, celosvětově týden nato.\n\nKapela hrála živě na rádiu BBC 1 pro Mike Daviese 12. září, kdy byly slyšet skladby \"Red Flag\", \"Devil In A Midnight Mass\" a \"This Suffering\".\n\n22. listopadu kapela poprvé vystoupila v America a to v Late Night with Conan O'Brien, když zahráli \"Red Flag\".\n\n12. ledna 2007 byl videoklip \"Fallen Leaves\" uvolněn do Velké Británie pro stanice Kerrang TV, Scuzz a MTV2.\n\nV únoru 2007 byl natočen v Německu třetí klip pro \"Surrender\". 2. dubna byl v Německu i poprvé k vidění.\n\nV dubnu 2007 album získalo cenu Juno pro nejlepší rockové album roku.\n\n\n\n\nCelosvětový odhad prodejnosti je 1 000 000 výlisků.\n\n"}
{"id": "436996", "url": "https://cs.wikipedia.org/wiki?curid=436996", "title": "Siemovít", "text": "Siemovít\n\nSiemovít (snad cca 870 – cca 900) byl první polský kníže podle pověstí a nejstarší polské kroniky Galla Anonyma. Byl synem chudého oráče Piasta a jeho manželky Rzepichy, s pomocí svého otce svrhl vládce Popela. Měl syna Lestka, který po něm přejal vládu.\n\nSiemovít se objevil jako literární postava ve zfilmovaném románu Józefa Ignacyho Kraszewskeho \"Stara baśń\".\n"}
{"id": "436998", "url": "https://cs.wikipedia.org/wiki?curid=436998", "title": "Lotos (rozcestník)", "text": "Lotos (rozcestník)\n\nLotos může být :\n\n"}
{"id": "437005", "url": "https://cs.wikipedia.org/wiki?curid=437005", "title": "Thomas Clifford Allbutt", "text": "Thomas Clifford Allbutt\n\nSir Thomas Clifford Allbutt (20. července 1836 Dewsbury, Anglie – 22. února 1925) byl britský lékař a vynálezce lékařského teploměru.\n\nNarodil se v Dewsbury, v Yorkshiru, jeho otec byl Thomas Allbutt, vikář Dewsbury, jeho matka byla Susan Woolerová. Sir Thomas neměl vlastní děti.\n\nJeho vynález lékařského teploměru byl velice vítán, neboť dříve byli pacienti nuceni držet velmi velké teploměry, u kterých měření trvalo asi dvacet minut.\n\nNa rytíře byl pasován v roce 1907.\n"}
{"id": "437008", "url": "https://cs.wikipedia.org/wiki?curid=437008", "title": "Friedrich Kolenati", "text": "Friedrich Kolenati\n\nFriedrich Anton Kolenati nebo Bedřich Antonín Kolenatý (17. dubna 1812 Praha - Malá Strana – 17. července 1864, Praděd, Malá Morávka, Hrubý Jeseník, Rakousko-Uhersko) byl český zoolog, botanik, geolog, cestovatel a lékař, vysokoškolský pedagog, člen Královské české společnosti nauk. Od roku 1848 zakladatel a člen přírodovědeckého spolku Lotos v Praze. Některé prameny uvádějí, že byl německé národnosti.\n\nNarodil se roku 1812 na Malé Straně jako nejstarší ze čtyř synů Antonína Kolenatého (1785–1859) a Veroniky, roz. Vetterové (1792–1858). Otec byl choralistou u sv. Víta a pocházel z obce Družec na Kladensku, kde rodina Kolenatých žila od roku 1714. Matka byla malostranská rodačka.\n\nPo ukončení základní školy a gymnázia vystudoval Lékařskou fakultu UK v Praze, kde se již v době svých studií zaobíral přírodními vědami, hlavně botanikou a entomologií. Po ukončení lékařské fakulty se stal asistentem botaniky na pražské univerzitě. Odtud v roce 1842 odjel do Ruska, kde působil jako asistent zoologie v Petrohradské akademii věd. Z podnětu této akademie podnikl v letech 1842–1845 vědecko-průzkumnou přírodopisnou cestu na Kavkaz. Později prováděl průzkum dolního toku řeky Donu, ještě později pak dále pokračoval ve vyšších oblastech Kavkazu. V průběhu roku 1842 vykonal průzkum okolí Azovského moře a svůj výzkum v tomto roce zakončil v Taganrogu. V roce 1843 pokračoval v povodí řeky Kury a navštívil svahy Malého Kavkazu až po Náhorní Karabach. V roce 1845 dospěl až na vrchol Kavkazu.\n\nMotýly Kavkazu popsal v páté části své monografie pod názvem: \"Meletemata entomologica\" (entomologická práce obsahuje celkem 8 svazků). Popisuje zde celkově 78 druhů denních motýlů, které objevil na území Kavkazu – z tohoto počtu se jedná o 4 nové druhy pro území Kavkazu. Ve svých pracích popsal i nové taxony např.: \"Melitaea didyma\" var. \"interrupta\" Kolenati a \"Melanargia galathea\" var. \"turcica\" Kolenati. Část materiálu, který sesbíral na Kavkazu se dochovala do dnešních dob v Zoologickém institutu Akademie věd Ruské federace. Typový materiál se však už nedochoval.\n\nV roce 1845 se vrátil do Prahy, kde se habilitoval na univerzitě jako soukromý docent přírodopisu. Byl značně revolučně naladěn, a proto se v roce 1848 aktivně zapojil do revolučního dění tehdejší doby, za což byl i posléze uvězněn. Po propuštění z vězení suploval přednášky z mineralogie a zoologie v Pražském polytechnickém ústavu a působil také jako profesor přírodopisu na Malostranském gymnáziu. V roce 1848 založil společně s vícero českými vědci přírodovědecký spolek Lotos. Koncem roku 1849 byl jmenován řádným profesorem přírodopisu a technologie na brněnské technice. Na tomto pracovišti v době svého působení významně rozšířil sbírky přírodnin, hlavně přírodovědecké a mineralogické sbírky.\n\nPo svém příjezdu na Moravu se zaobíral hlavně přírodovědeckým výzkumem vícero oblastí Moravy, jako např.: Znojemsko, Mikulovsko, okolí Brna, Tišnovsko, Moravský kras, okolí Zábřehu na Moravě a Kunštátu. Významným podílem se zasloužil o výzkum Hrubého Jeseníku, hlavně oblasti Pradědu. Svojí prací významně přispěl k poznání přírodních poměrů Moravy a Slezska.\n\nZemřel 17. července 1864 v době své výzkumné cesty na Praděd, kde tragicky zahynul. Pochován je v Malé Morávce.\n\nV zoologii se zaobíral hlavně zkoumáním netopýrů – Chiroptera, v entomologii studoval hlavně řády: Coleoptera – brouci, Hymenoptera – blanokřídlí, Diptera – dvoukřídlí, Trichoptera, Dermaptera a Neuroptera. Část prací věnoval i výzkumu pavouků – Araneidea. Ve své době byl pokládán za jednoho z nejlepších odborníků na netopýry v celé Evropě.\n\nV době svého plodného života napsal více než 50 entomologických prací, ze kterých mnohé publikoval ve spisech Královské České společnosti nauk, Vídeňské akademie, Vídeňského zoologického a botanického spolku a v časopisech: \"Stettiner entomologische Zeitung\" a \"Wiener entomologische Monatschrift\". Část svých prací publikoval i ve spisech Petrohradské a Moskevské akademie věd, případně Moskevské přírodovědecké společnosti. Velmi známou je např. jeho prácě o výzkumu Jeseníků: \"„Naturhistorische Durchforschung des Altvatergebirges“\", která vyšla v roce 1858. Podal zde celkový obraz zoologických poměrů ve Slezsku. Práce je však velmi rozsáhle koncipována a nemohla proto zachytit hlouběji některé speciální systematické problémy. Později doplnil své výzkumy z oblasti Pradědu dalšími pracemi jako: \"Einige neue Insecten vom Altvater\", z roku 1860, nebo \"Entomologische und botanische Notizen vom Altvatergebirge\" z roku 1861.\n\nJeho sbírka brouků od z první poloviny 19. století se stala jedním ze základů entomologických materiálů Národního muzea v Praze.\n\n\n\n"}
{"id": "437011", "url": "https://cs.wikipedia.org/wiki?curid=437011", "title": "Klamorna", "text": "Klamorna\n\nKlamorna je skalní hrad východně od vsi Dneboh v okrese Mladá Boleslav a v CHKO Český ráj. Leží asi čtyři kilometry jihovýchodně od Mnichova Hradiště v Příhrazských skalách v nadmořské výšce 340 metrů. Spolu se sousedním skalním hradem Drábské světničky a hradištěm Hrada je od roku 1967 chráněn jako kulturní památka.\n\nNejstarší osídlení Klamorny spadá podle archeologických nálezů již do středního eneolitu, tzn. je asi pět tisíc let staré. Prostor Klamorny a sousedních Hradů byl pak s přestávkami osídlen až do 3. století př. n. l., kdy bylo osídlení násilně vyvráceno. V 9. století byly Hrady nově opevněny a vznikl i šíjový val na Klamorně.\n\nOd druhé poloviny 13. století byla Klamorna spolu s Drábskými světničkami, Starými Hrady a Hynštou součástí pevnostní soustavy na okrajích vrchu Mužský. Hrad zanikl, ale během husitských válek, kdy okolí ovládali hejtmané Bernart a Bartoš z Valečova, byl na krátkou dobu obnoven.\n\nHrad stál na pískovcové ostrožně s kolmými stranami oddělené od zbytku skalní plošiny úzkou šíjí. Tu přehrazuje val, který byl vybudován již jako součást pravěkého hradiště. Vrcholové plošiny skal nevykazují stopy zástavby, jen na jižní straně se dochovala ve skále vysekaná cisterna. V zadní části hradu, částečně zničené lomem, se nachází rozsedlina se čtyřmi světničkami. Ve dvou světničkách se dochovaly kamenné stoly a v jedné z nich i zbytky náročněji přitesaného okna. Architektonické prvky umožnily jejich dataci do 15. století.\n\nKlamorna je přístupné pěšky po odbočce z červené turistické značky od Drábských světniček k Valečovu. Ze skal s převýšením 100 m je výhled západním směrem na Pojizeří a Ralskou pahorkatinu. Místo je volně přístupné. Poblíž Klamorny jsou znatelné zříceniny Píčova statku ze 16. století.\n\n\n"}
{"id": "437013", "url": "https://cs.wikipedia.org/wiki?curid=437013", "title": "Břehouš černoocasý", "text": "Břehouš černoocasý\n\nBřehouš černoocasý (\"Limosa limosa\") je velkým druhem bahňáka z čeledi slukovitých (Scolopacidae).\n\nDorůstá délky 35–45 cm a v rozpětí křídel měří 70–82 cm. Hmotnost u samců se pohybuje mezi 160–440 g, u samic mezi 244–500 g. Samci bývají obvykle o něco menší než samice a mají také kratší zobák. Ve svatebním šatu má oranžově rezavý krk a hruď (intenzivnější u samce) a různě intenzivní tmavé pruhovaní na hrudi a vrchní části jinak bílého břicha, v prostém šatu jsou obě pohlaví zbarvena stejně – šedohnědě. Mladí ptáci mají žlutavě hnědou hruď. Zvláště v letu je nápadné černobílé zbarvení ocasu a letek.\n\nV toku se ozývá hlasitým ostrým „grutjo“; dále také nosové „vitovitovito“, čejčí „kvuíh“ nebo svižné „vivivi“.\n\nHnízdí na rozsáhlém území Eurasie v rozmezí od Islandu východně po východní Sibiř. Tažný druh, zimuje v jižní a západní Evropě, Africe, na Středním východě a Australasii.\n\nGlobální populace břehouše čenoocasého klesá; jen v roce 2005 byl přitom úbytek za předchozích 15 let odhadován na celých 25 %. Důvodem je hlavně ztráta hnízdišť zapříčiněná především odvodňováním mokřadů a intenzifikací zemědělství. V mnoha oblastech je také ohrožován lovem, a to i přesto, že je ve všech státech Evropské unie vyjma Francie zakázán.\n\nV ČR hnízdilo v letech 2001–2003 celkem 10–20 párů, a to v jižních Čechách a ve Slezsku do 500 m n. m. Je zde zvláště chráněný jako kriticky ohrožený druh.\n\nHnízdí na větších vlhkých loukách a v travnatých bažinách. Na tahu a v zimě se zdržuje především v ústích řek a na pobřežích.\n\nŽiví se hmyzem, pavouky, korýši, měkkýši a červy, za tahu a v zimě také semeny. Po kořisti pátrá hlavně píchaním svým dlouhým zobákem s mimořádně citlivým koncem do bahna nebo měkké půdy.\n\nHnízdí 1x ročně od dubna do července, obvykle v malých volných koloniích o 2–20 párech. Studie zkoumající islandské populace prokázala, že se páry na hnízdiště vrací v průměru pouhé 3 dny od sebe, a to i přesto, že oba ptáci trávili zimu zcela odděleně. Pokud se tak nestane a jeden z ptáků se opozdí, pár se rozpadá. Samec ve svém teritoriu, které se rozkládá na ploše 30–50 m okolo hnízda, hloubí na zemi v nízké vegetaci několik mělkých důlků, často vystlaných rostlinným materiálem, z nichž si pak samice sama jedno vybere a naklade do něj 4(3–5) zelenavá, hnědě skvrnitá vejce o velikosti 55,1 x 37,8 mm. Na jejich inkubaci trvající 21–24 dnů se podílí oba ptáci a společně také během tohoto období aktivně brání okolí hnízda. Na potenciálního predátora často útočí ze vzduchu a hlasitě se přitom ozývají. Mláďata jsou prekociální a hnízdo opouští již několik hodin po vylíhnutí. Dalších 25–30 dnů jsou pak doprovázena oběma rodiči do doby, než se opeří. Mohou se přitom pohybovat v bezprostřední blízkosti hnízda, stejně jako společně putovat až 3 km daleko do míst s větší nabídkou potravy. Z nizozemské studie vyplývá, že v prvním roce života činí úmrtnost druhu 37,6 %, ve druhém 32 % a v dalších letech 36,9 %.\n\nPolytypický druh popsaný pod názvem \"Scolopax limosa\" (z latinského \"limus\" = bláto). Tvoří 3 poddruhy:\n\n\n\n"}
{"id": "437015", "url": "https://cs.wikipedia.org/wiki?curid=437015", "title": "Břehouš rudý", "text": "Břehouš rudý\n\nBřehouš rudý (\"Limosa lapponica\") je velkým druhem bahňáka z čeledi slukovitých (Scolopacidae). Podobá se příbuznému břehouši černoocasému, od nějž se liší především jemně proužkovaným ocasem a tmavými letkami bez kontrastních bílých polí. Dále se liší mírně nahoru zahnutým zobákem a ve svatebním šatu rezavou celou spodinou těla. Hnízdí v tundře a na otevřených rašeliništích v tajze. Zimuje v západní Evropě a západní Africe. U nás protahuje na jaře a na podzim.\n\n\n"}
{"id": "437019", "url": "https://cs.wikipedia.org/wiki?curid=437019", "title": "Seznam pokémonů (61-80)", "text": "Seznam pokémonů (61-80)\n\nNásledující stránka obsahuje seznam 61. – 80. pokémona s jejich stručnými charakteristikami. Uvedená japonská jména nejsou přesným přepisem z v závorce uvedených jmen v katakaně do latinské abecedy (rómadži), ale jedná se o oficiální jména, která jsou zaregistrovanými ochrannými známkami japonské společnosti Game Freak. Tato japonská jména jsou ve většině případů totožná s anglickými jmény, jindy se liší několika málo písmeny. Přesný přepis japonských jmen z katakany do latinky je uvedený v seznamu pokémonů.\n\nPokémon Poliwhirl, japonsky \"Nyorozo\" (ニョロゾ). V národním pokédexu č.61, v regionálním pokédexu Kanto č.61, v Johto č.73, v Hoenn č.248.Typ: vodní Vývoj: Poliwag (od 25.úrovně) → \"Poliwhirl\" (použitím předmětu Water Stone) → PoliwrathneboPoliwag (od 25.úrovně) → \"Poliwhirl\" (při výměně, pokud má pokémon u sebe předmět King's Rock) → PolitoedExterní odkaz: bulbapedia (anglicky)\n\nPokémon Poliwrath, japonsky \"Nyorobon\" (ニョロボン). V národním pokédexu č.62, v regionálním pokédexu Kanto č.62, v Johto č.74, v Hoenn č.249.Typ: vodní / bojový Vývoj: Poliwag (od 25.úrovně) → Poliwhirl (použitím předmětu Water Stone) → \"Poliwrath\"Externí odkaz: bulbapedia (anglicky)\n\nPokémon Abra, japonsky \"Casey\" (ケーシィ). V národním pokédexu č.63, v regionálním pokédexu Kanto č.63, v Johto č.89, v Hoenn č.39, v Sinnoh č.20. Anglické jméno pokémona je převzato z první části známého zaklínadla abrakadabra. V seriálu ovládá Abra pouze teleportaci, tou se může vyhnout útoku protivníka. Ve videohrách má Abra dvě schopnosti:\nTyp: psychický Vývoj: \"Abra\" (od 16.úrovně) → Kadabra (při výměně) → AlakazamExterní odkaz: bulbapedia (anglicky)\n\nPokémon Kadabra, japonsky \"Yungerer\" (ユンゲラー). V národním pokédexu č.64, v regionálním pokédexu Kanto č.64, v Johto č.90, v Hoenn č.40, v Sinnoh č.21. Anglické jméno pokémona je převzato z druhé části známého zaklínadla abrakadabra. V seriálu ovládá Kadabra psychické útoky, včetně telepatie a telekineze. Umí se také teleportovat a tím se může vyhnout útoku protivníka. Ve videohrách má Kadabra dvě schopnosti:\nTyp: psychický Vývoj: Abra (od 16.úrovně) → \"Kadabra\" (při výměně) → AlakazamExterní odkaz: bulbapedia (anglicky)\n\nPokémon Alakazam, japonsky \"Foodin\" (フーディン). V národním pokédexu č.65, v regionálním pokédexu Kanto č.65, v Johto č.91, v Hoenn č.41, v Sinnoh č.22. V seriálu ovládá Alakazam silné psychické útoky, včetně telepatie a telekineze. Umí se také teleportovat a tím se může vyhnout útoku protivníka. Ve videohrách má Alakazam dvě schopnosti:\n\n\nTyp: psychický Vývoj: Abra (od 16.úrovně) → Kadabra (při výměně) → \"Alakazam\"Externí odkaz: bulbapedia (anglicky)\n\nPokémon Machop, japonsky \"Wanriky\" (ワンリキー). V národním pokédexu č.66, v regionálním pokédexu Kanto č.66, v Johto č.142, v Hoenn č.73, v Sinnoh č.40.Typ: bojový Vývoj: \"Machop\" (od 28.úrovně) → Machoke (při výměně) → MachampExterní odkaz: bulbapedia (anglicky)\n\nPokémon Machoke, japonsky \"Goriky\" (ゴーリキー). V národním pokédexu č.67, v regionálním pokédexu Kanto č.67, v Johto č.143, v Hoenn č.74, v Sinnoh č.41.Typ: bojový Vývoj: Machop (od 28.úrovně) → \"Machoke\" (při výměně) → MachampExterní odkaz: bulbapedia (anglicky)\n\nPokémon Machamp, japonsky \"Kairiky\" (カイリキー). V národním pokédexu č.68, v regionálním pokédexu Kanto č.68, v Johto č.144, v Hoenn č.75, v Sinnoh č.42.Typ: bojový Vývoj: Machop (od 28.úrovně) → Machoke (při výměně) → \"Machamp\"Externí odkaz: bulbapedia (anglicky)\n\nPokémon Bellsprout, japonsky \"Madatsubomi\" (マダツボミ). V národním pokédexu č.69, v regionálním pokédexu Kanto č.69, v Johto č.64, v Hoenn č.250.Typ: travní / jedovatý Vývoj: \"Bellsprout\" (od 21.úrovně) → Weepinbell (použitím předmětu Leaf Stone) → VictreebelExterní odkaz: bulbapedia (anglicky)\n\nPokémon Weepinbell, japonsky \"Utsudon\" (ウツドン). V národním pokédexu č.70, v regionálním pokédexu Kanto č.70, v Johto č.65, v Hoenn č.251.Typ: travní / jedovatý Vývoj: Bellsprout (od 21.úrovně) → \"Weepinbell\" (použitím předmětu Leaf Stone) → VictreebelExterní odkaz: bulbapedia (anglicky)\n\nPokémon Victreebel, japonsky \"Utsubot\" (ウツボット). V národním pokédexu č.71, v regionálním pokédexu Kanto č.71, v Johto č.66, v Hoenn č.252.Typ: travní / jedovatý Vývoj: Bellsprout (od 21.úrovně) → Weepinbell (použitím předmětu Leaf Stone) → \"Victreebel\"Externí odkaz: bulbapedia (anglicky)\n\nPokémon Tentacool, japonsky \"Menokurage\" (メノクラゲ). V národním pokédexu č.72, v regionálním pokédexu Kanto č.72, v Johto č.164, v Hoenn č.66, v Sinnoh č.136. Chobotnice.Typ: vodní / jedovatý Vývoj: \"Tentacool\" (od 30.úrovně) → TentacruelExterní odkaz: bulbapedia (anglicky)\n\nPokémon Tentacruel, japonsky \"Dokukurage\" (ドククラゲ). V národním pokédexu č.73, v regionálním pokédexu Kanto č.73, v Johto č.165, v Hoenn č.67, v Sinnoh č.137. Velká chobotince s krystalem mezi očima.Typ: vodní / jedovatý Vývoj: Tentacool (od 30.úrovně) → \"Tentacruel\"Externí odkaz: bulbapedia (anglicky)\n\nPokémon Geodude, japonsky \"Ishitsubute\" (イシツブテ). V národním pokédexu č.74, v regionálním pokédexu Kanto č.74, v Johto č.34, v Hoenn č.57, v Sinnoh č.31. Levitující kámen s rukamaTyp: kamenný / zemní Vývoj: \"Geodude\" (od 25.úrovně) → Graveler (při výměně) → GolemExterní odkaz: bulbapedia (anglicky)\n\nPokémon Graveler, japonsky \"Golone\" (ゴローン). V národním pokédexu č.75, v regionálním pokédexu Kanto č.75, v Johto č.35, v Hoenn č.58, v Sinnoh č.32. Postava vymodelovaná s kameneTyp: kamenný / zemní Vývoj: Geodude (od 25.úrovně) → \"Graveler\" (při výměně) → GolemExterní odkaz: bulbapedia (anglicky)\n\nPokémon Golem, japonsky \"Golonya\" (ゴローニャ). V národním pokédexu č.76, v regionálním pokédexu Kanto č.76, v Johto č.36, v Hoenn č.59, v Sinnoh č.33. Koule složená z kamenů s hlavou nohama a rukama.Typ: kamenný / zemní Vývoj: Geodude (od 25.úrovně) → Graveler (při výměně) → \"Golem\"Externí odkaz: bulbapedia (anglicky)\n\nPokémon Ponyta, japonsky \"Ponyta\" (ポニータ). V národním pokédexu č.77, v regionálním pokédexu Kanto č.77, v Johto č.206, v Hoenn č.253, v Sinnoh č.90. Bílý kůň s ohnivou hřívou a oháňkou.Typ: ohnivý Vývoj: \"Ponyta\" (od 40.úrovně) → RapidashExterní odkaz: bulbapedia (anglicky)\n\nPokémon Rapidash, japonsky \"Gallop\" (ギャロップ). V národním pokédexu č.78, v regionálním pokédexu Kanto č.78, v Johto č.207, v Hoenn č.254, v Sinnoh č.91.Typ: ohnivý Vývoj: Ponyta (od 40.úrovně) → \"Rapidash\"Externí odkaz: bulbapedia (anglicky)\n\nPokémon Slowpoke, japonsky \"Yadon\" (ヤドン). V národním pokédexu č.79, v regionálním pokédexu Kanto č.79, v Johto č.80, v Hoenn č.255.Typ: vodní / psychický Vývoj: \"Slowpoke\" (od 37.úrovně) → Slowbronebo\"Slowpoke\" (při výměně, pokud má pokémon u sebe předmět King's Rock) → SlowkingExterní odkaz: bulbapedia (anglicky)\n\nPokémon Slowbro, japonsky \"Yadoran\" (コイル). V národním pokédexu č.80, v regionálním pokédexu Kanto č.80, v Johto č.81, v Hoenn č.256.Typ: vodní / psychický Vývoj: Slowpoke (od 37.úrovně) → \"Slowbro\"Externí odkaz: bulbapedia (anglicky)\n\nSeznam všech pokémonů ve formě tabulky s odkazy na detailní informace seřazený dle jejich čísel v národním pokédexu rozdělený podle jednotlivých generací je uvedený na konci tohoto článku. Stručný seznam všech pokémonů, který lze seřadit abecedně či podle jednotlivých pokédexů je uvedený zde.\n"}
{"id": "437021", "url": "https://cs.wikipedia.org/wiki?curid=437021", "title": "Seznam restaurací z vyřazených dopravních letadel v Česku", "text": "Seznam restaurací z vyřazených dopravních letadel v Česku\n\nV tomto článku je uveden seznam a historie dopravních letadel, která po vyřazení byla využívána jako restaurace nebo bar. Uvedeny jsou pouze stroje nacházející se na území České republiky.\n\n\n\n\n\n\n\n\n\n\n\n\n\n\n\"Seznam není úplný\"\n\n\n\n\n\n\n\n\n\n\n\n\n\n\n\n\n\n\nLetadlo už je přesunuto do Zruče u Plzně – http://www.mestosec.cz/navsteva-muzea-letadel-ve-zruci-u-plzne/gs-1129\n\n\n\n\n\n\n\n\n\n\n\n\n\n\n\n\nIl-14-32 6103, později Il-14FG 6103 je nyní v Airparku ve Zruči. To samé platí pro Avia Av 14T 3145. Lisunov OK-GAB, později s voj. označením 1801, byl zničen při hasičském cvičení v roce 1972. Restaurant měl označení OK-1962 a nápis Inter Hotel Praha.\nVeFeRák\n"}
{"id": "437024", "url": "https://cs.wikipedia.org/wiki?curid=437024", "title": "Budníček iberský", "text": "Budníček iberský\n\nBudníček iberský (\"Phylloscopus ibericus\") je malým druhem pěvce z čeledi budníčkovitých (\"phylloscopidae\"). Do nedávné doby byl považován za pouhý poddruh budníčka menšího (\"Phylloscopus collybita\"), v současnosti je jeho samostatnost široce uznávána.\n\nHnízdí na jihu, západu a severu Pyrenejského poloostrova, okrajově také v jihozápadním cípu Francie, zaletuje výjimečně i mimo svůj areál; jednou byl zaznamenán také na území ČR.\n\n\n"}
{"id": "437025", "url": "https://cs.wikipedia.org/wiki?curid=437025", "title": "Seznam pokémonů (241-251)", "text": "Seznam pokémonů (241-251)\n\nNásledující stránka obsahuje seznam 241. – 251. pokémona s jejich stručnými charakteristikami. Uvedená japonská jména nejsou přesným přepisem z v závorce uvedených jmen v katakaně do latinské abecedy (rómadži), ale jedná se o oficiální jména, která jsou zaregistrovanými ochrannými známkami japonské společnosti Game Freak. Tato japonská jména jsou ve většině případů totožná s anglickými jmény, jindy se liší několika málo písmeny. Přesný přepis japonských jmen z katakany do latinky je uvedený v seznamu pokémonů.\n\nPokémon Miltank, japonsky \"Miltank\" (ミルタンク). V národním pokédexu č.241, v regionálním pokédexu Johto č.151, v Hoenn č.376. Miltank je stylizovaná kráva.Typ: normální Vývoj: – Externí odkaz: bulbapedia (anglicky)\n\nPokémon Blissey, japonsky \"Happinas\" (ハピナス). V národním pokédexu č.242, v regionálním pokédexu Johto č.223, v Hoenn č.377, v Sinnoh č.098. Typ: normální Vývoj: Happiny (po zvýšení úrovně, v denní době, pokud má pokémon u sebe předmět Oval Stone) → Chansey (po zvýšení úrovně, pokud má stav Happiness na maximu) → \"Blissey\"Externí odkaz: bulbapedia (anglicky)\n\nPokémon Raikou, japonsky \"Raikou\" (ライコウ). V národním pokédexu č.243, v regionálním pokédexu Johto č.243, v Hoenn č.378.Typ: elektrický Vývoj: – Externí odkaz: bulbapedia (anglicky)\n\nPokémon Entei, japonsky \"Entei\" (エンテイ). V národním pokédexu č.244, v regionálním pokédexu Johto č.244, v Hoenn č.379.Typ: ohnivý Vývoj: – Externí odkaz: bulbapedia (anglicky)\n\nPokémon Suicune, japonsky \"Suikun\" (スイクン). V národním pokédexu č.245, v regionálním pokédexu Johto č.245, v Hoenn č.380.Typ: vodní Vývoj: – Externí odkaz: bulbapedia (anglicky)\n\nPokémon Larvitar, japonsky \"Yogiras\" (ヨーギラス). V národním pokédexu č.246, v regionálním pokédexu Johto č.249, v Hoenn č.381.Typ: kamenný / zemní Vývoj: \"Larvitar\" (od 30.úrovně) → Pupitar (od 55.úrovně) → TyranitarExterní odkaz: bulbapedia (anglicky)\n\nPokémon Pupitar, japonsky \"Sanagiras\" (サナギラス). V národním pokédexu č.247, v regionálním pokédexu Johto č.250, v Hoenn č.382.Typ: kamenný / zemní Vývoj: Larvitar (od 30.úrovně) → \"Pupitar\" (od 55.úrovně) → TyranitarExterní odkaz: bulbapedia (anglicky)\n\nPokémon Tyranitar, japonsky \"Bangiras\" (バンギラス). V národním pokédexu č.248, v regionálním pokédexu Johto č.251, v Hoenn č.383.Typ: kamenný / zemní Vývoj: Larvitar (od 30.úrovně) → Pupitar (od 55.úrovně) → \"Tyranitar\"Externí odkaz: bulbapedia (anglicky)\n\nPokémon Lugia, japonsky \"Lugia\" (ルギア). V národním pokédexu č.249, v regionálním pokédexu Johto č.252, v Hoenn č.384.Typ: psychický / létající Vývoj: -Externí odkaz: bulbapedia (anglicky)\n\nPokémon Ho-Oh, japonsky \"Houou\" (ホウオウ). V národním pokédexu č.250, v regionálním pokédexu Johto č.253. Legendární duhový pták.Typ: ohnivý / létající Vývoj: -Externí odkaz: bulbapedia (anglicky)\n\nPokémon Celebi, japonsky \"Celebi\" (セレビィ). V národním pokédexu č.251, v regionálním pokédexu Johto č.256, v Hoenn č.386. Má schopnost cestovat v čase a dokáže obnovit rostliny k dokonalému zdraví – podobně jako Meganium. Bývá označován jako Strážce lesa.\n\nCelebi je malý zelený pokémon mající podobné vlastnosti jako například víla. Jeho tělo má zvláštní tvar, hlavička je ve tvaru cibulky se špičatým zakončením. Jeho velké oči jsou pomněnkově modré barvy a jsou černě orámované, pusu má růžovou, středně velkou a na hlavě jeden pár zahnutých zelených tykadel na konci zbarvených modře. Jeho dvě horní končetiny jsou protáhlé a zakončené třemi prsty, nohy má krátké a zakulacené do oválu. Jeho tělíčko je v porovnání s hlavou malé. Na zádech má dvě malá bílá průhledná křidýlka, umí dobře létat. Když je shiny (pokémoni shiny mají jinou barvu), je růžový. Váží zhruba 5,0 kg a měří kolem 0,6 m. Celkovým dojmem působí roztomile.\n\nJe velmi hravý a extrémně silný navzdory své malé velikosti. Skrývá se a bývá tedy spatřen zcela výjimečně. Jeho výskyt je převážně v lesích, kde je ho možné také objevit. Živí se bobulemi jako většina pokémonů.\n\nČástečně je odolný proti vodním, travním, elektrickým, bojovým, zemním a psychickým typům pokémonů, slabý je proti létajícím, jedovatým, duším, ohnivým, ledovým a temným. Obzvlášť slabý je proti hmyzím typům pokémonů.\n\nCelebi se umí naučit útoky pijavičí semínko, zmatení, léčivé uzdravení, hojivý zvon, magický list, přírodní dar, hojivý blok, pohled do budoucnosti, hojivé přání, starověkou sílu, listovou břitvu.\n\nNa filmovém plátně se poprvé objevil ve čtvrtém celovečerním filmu s tématem pokémon Pokémon navždy.\n\nTyp: psychický / travní Vývoj: -Externí odkaz: bulbapedia (anglicky)\n\nSeznam všech pokémonů ve formě tabulky s odkazy na detailní informace seřazený dle jejich čísel v národním pokédexu rozdělený podle jednotlivých generací je uvedený na konci tohoto článku. Stručný seznam všech pokémonů, který lze seřadit abecedně či podle jednotlivých pokédexů je uvedený zde.\n"}
{"id": "437026", "url": "https://cs.wikipedia.org/wiki?curid=437026", "title": "Alois Beer", "text": "Alois Beer\n\nAlois Beer (27. února 1833, Dobruška – 10. října 1897, Dobruška) byl český písmák a naivní malíř.\n\nAbsolvoval tři třídy německé školy, ve třinácti letech se již učil dřevosoustružníkem. Po vyučení v roce 1849 odešel na vandr do Vídně, kdy prošel řadu zemí Rakousko-Uherska. Navštívil Prahu, Vídeň, Štýrsko, Bavorsko, severní Itálii, Benátky, Veronu a Milán a Lublaň. V Lublani navštěvoval kursy malířství.\n\nPo návratu do Dobrušky v roce 1858 si otevřel dřevosoustružnickou živnost. Sám píše, že byl \"soustružníkem, řezbářem, pasířem, pozlatitelem, brejlařem a malířem\". V roce 1862 se oženil a v roce 1863 koupil dům čp. 100 v Opočenské ulici. V roce 1869 umírá jeho první manželka a on se záhy žení podruhé. Druhé manželství ale nebylo příliš šťastné.\n\nBeer byl velikým propagátorem technických novot. Jako první v Dobrušce například používal deštník. V prostředí malého města ale sklízel spíše posměch a byl považován za podivína. Časem proto zatrpkl. Na tom měly podíl i další okolnosti: nepříliš šťastné druhé manželství, neúspěch v podnikání, neporozumění sousedů i vlastních dětí. V roce 1886 přepsal svou živnost na syna a věnoval se malířství.\n\nPodílel se na organizaci hospodářských a průmyslových výstav v Dobrušce v letech 1889 a 1892. Zde se mu dostalo uznání mimo jiné od pražského \"světlojemníka\" (rozuměj: fotografa) Jindřicha Eckerta, což mu nakonec získalo i jistý respekt u místních obyvatel.\n\nBeerovo dílo představuje 65 sešitů kvartového formátu (celkem asi 3 500 stran obrázků a textu), které jsou uchovány ve Vlastivědném muzeu Dobruška. Vedle toho jsou snad dodnes roztroušeny jednotlivé Beerovy kresby po dobrušských domácnostech.\n\nToto dílo má nesmírnou dokumentační cenu vzhledem k tomu, že Beer do nejmenších detailů dokumentoval textem i obrazem obce, jednotlivé stavby, místní zvyky, události a slavnosti, řemeslnické postupy a nástroje a další detaily každodenního života druhé poloviny 19. století.\nBeer rovněž detailně zachytil podobu Dobrušky před a po velikém požáru 7. října 1866.\n\nDílo uchoval a městskému muzeu věnoval dobrušský hodinář Roubal. O jeho propagaci se pak zasloužil učitel Karel Michl, který vydal celkem čtyři výbory z Beerových sešitů a uspořádal výstavu v Občanské besedě v Praze v roce 1937. Zde bylo Beerovo dílo vysoce oceněno například Josefem Čapkem nebo Vladislavem Vančurou.\n\nSešity jsou digitalizovány a chystá se jejich vydání na CD.\n\nByl jedním z hlavních předobrazů Járy Cimrmana.\n\nVýbory z díla A. Beera, které připravil Karel Michl:\n\nDalší stručný medailon Aloise Beera s několika ukázkami textů a obrázků z jeho deníků připravilo Městské muzeum v Dobrušce:\n\n\n\n\n"}
{"id": "437029", "url": "https://cs.wikipedia.org/wiki?curid=437029", "title": "Budníček lesní", "text": "Budníček lesní\n\nBudníček lesní (\"Phylloscopus sibilatrix\") je malým druhem pěvce z čeledi budníčkovitých (Phylloscopidae).\n\nBudníček lesní byl popsán německým přírodovědcem Johannem M. Bechsteinem v roce 1739 pod současným binomickým jménem, \"Phylloscopus sibilatrix\", které pochází z řeckého \"phullion\" = list a \"skopos\" = pozorovatel, a latinského \"sibilare\" = pískat. Je monotypický, což znamená, že netvoří žádné poddruhy.\n\nŠtíhlý, menší než vrabec. Dorůstá délky 11–13 cm a v rozpětí křídel měří 19–24 cm. Hmotnost se pak pohybuje mezi 8–13 g. Svrchní stranu těla má světle zelenou a spodinu těla na rozdíl od podobných druhů budníčků výrazně bílou, kontrastující se žlutou hrudí, tváří a nadočním proužkem. Končetiny má hnědé. Obě pohlaví jsou zbarvena stejně.\n\nVábení zní jako „tüh“. Zpěv, kterým se samci často ozývají za třepotavého letu, má dvě části; první je tvořena cvrčivým „sib–sib–sib–(…)–sirrr“, druhá klesajícím „düh–düh–düh“.\n\nHnízdí ve většině Evropy a severozápadní Asii. Areál rozšíření druhu sahá od západní Francie a Irska až po západní okraj Sibiře. Jeho jižní hranice pak prochází jižní Francií, Itálií, Bulharskem a Ukrajinou. Ve střední Evropě se vyskytuje od dubna do září. Je tažný na dlouhou vzdálenost se zimovišti v tropické Africe.\n\nHnízdí ve vzrostlých stinných listnatých a smíšených lesích, především bučinách, s řídkým nebo žádným keřovým patrem.\nV severní Evropě obývá i jehličnaté lesy.\n\nV České republice hnízdí na celém území až po nadmořskou výšku 1200 m n. m.\n\nEvropská populace je odhadována na 6–10 milionů párů, v České republice pak hnízdí v počtu 70–140 tisíc párů. Od 80. let 20. století jeho stavy v celé Evropě mírně klesají.\n\nPo potravě pátrá nejčastěji v korunách stromů. Živí se hlavně hmyzem, pavouky a jinými bezobratlými, na podzim požírá také bobule.\n\nPohlavně dospívá v prvním roce života. Ve střední Evropě hnízdí 1x ročně od května do července. Kulovité hnízdo spletené ze stébel trav staví samotná samice dobře skryté na zemi v místech s řídkým nebo žádným podrostem. Na rozdíl od příbuzného budníčka menšího (\"P. collybita\") i většího (\"P. trochilus\") jej zevnitř nevystýlá peřím. V jedné snůšce je 6–7 světlých, černě skvrnitých, 16,0 x 12,5 mm velkých vajec, na kterých sedí 12–14 dnů pouze samice. Mláďata, která krmí oba rodiče, pak hnízdo opouští po 12–13 dnech. Nejvyšší zaznamenaný věk je 10 let a 3 měsíce.\n\n\n\n"}
{"id": "437030", "url": "https://cs.wikipedia.org/wiki?curid=437030", "title": "Seznam pokémonů (141-151)", "text": "Seznam pokémonů (141-151)\n\nNásledující stránka obsahuje seznam 141. – 151. pokémona s jejich stručnými charakteristikami. Uvedená japonská jména nejsou přesným přepisem z v závorce uvedených jmen v katakaně do latinské abecedy (rómadži), ale jedná se o oficiální jména, která jsou zaregistrovanými ochrannými známkami japonské společnosti Game Freak. Tato japonská jména jsou ve většině případů totožná s anglickými jmény, jindy se liší několika málo písmeny. Přesný přepis japonských jmen z katakany do latinky je uvedený v seznamu pokémonů.\n\nPokémon Kabutops, japonsky \"Kabutops\" (カブトプス). V národním pokédexu č.141, v regionálním pokédexu Kanto č.141, v Johto č.228, v Hoenn č.296.Typ: kamenný / vodní Vývoj: Kabuto (od 40.úrovně) → \"Kabutops\"Externí odkaz: bulbapedia (anglicky)\n\nPokémon Aerodactyl, japonsky \"Ptera\" (プテラ). V národním pokédexu č.142, v regionálním pokédexu Kanto č.142, v Johto č.229, v Hoenn č.297. Šedý okřídlený tyranosaurus. Jedná se o jednu ze tří nalezených fosílií.Typ: kamenný / létající Vývoj: -Externí odkaz: bulbapedia (anglicky)\n\nPokémon Snorlax, japonsky \"Kabigon\" (カビゴン). V národním pokédexu č.143, v regionálním Kanto č.143, v Johto č.230, v Hoenn č.298, v Sinnoh č.113.Typ: normální Vývoj: Munchlax (po zvýšení úrovně, pokud má stav Happiness na maximu) → \"Snorlax\"Externí odkaz: bulbapedia (anglicky)\n\nPokémon Articuno, japonsky \"Freezer\" (フリーザー). V národním pokédexu č.144, v regionálním pokédexu Kanto č.144, v Johto č.240, v Hoenn č.299.Typ: ledový / létající Vývoj: -Externí odkaz: bulbapedia (anglicky)\n\nPokémon Zapdos, japonsky \"Thunder\" (サンダー). V národním pokédexu č.145, v regionálním pokédexu Kanto č.145, v Johto č.241, v Hoenn č.300.Typ: elektrický / létající Vývoj: -Externí odkaz: bulbapedia (anglicky)\n\nPokémon Moltres, japonsky \"Fire\" (ファイヤー). V národním pokédexu č.146, v regionálním pokédexu Kanto č.146, v Johto č.242, v Hoenn č.301.Typ: ohnivý / létající Vývoj: -Externí odkaz: bulbapedia (anglicky)\n\nPokémon Dratini, japonsky \"Miniryu\" (ミニリュウ). V národním pokédexu č.147, v regionálním pokédexu Kanto č.147, v Johto č.246, v Hoenn č.302.Typ: dračí Vývoj: \"Dratini\" (od 30.úrovně) → Dragonair (od 55.úrovně) → DragoniteExterní odkaz: bulbapedia (anglicky)\n\nPokémon Dragonair, japonsky \"Hakuryu\" (ハクリュー). V národním pokédexu č.148, v regionálním pokédexu Kanto č.148, v Johto č.247, v Hoenn č.303. Je to vzácný pokémon, který obývá jezera a moře. V jeho blízkém okolí dochází k náhlým změnám počasí. Poprvé se objevil v zakázané epizodě 35 – \"Legend of Dratini\". Dragonair má hadovité tělo, které může být dlouhé až 13 stop. Jeho oči jsou tmavé a lesklé a na čele má krátký roh. Na obou stranách jeho hlavy jsou malá peříčková křídla. Dragonair má modrou barvu, jen břicho má bílé a na krku má tmavě modrou kuličku připomínající perlu. Na ocase má tyto kuličky dvě. Jeho výška je 4 metry a jeho váha 16,5 kg.\nTyp: dračí Vývoj: Dratini (od 30.úrovně) → \"Dragonair\" (od 55.úrovně) → DragoniteExterní odkaz: bulbapedia (anglicky)\n\nPokémon Dragonite, japonsky \"Kairyu\" (カイリュー). V národním pokédexu č.149, v regionálním pokédexu Kanto č.149, v Johto č.248, v Hoenn č.304. Velký tlustý drak,spíše pohádkového vzezření.Typ: dračí / létající Vývoj: Dratini (od 30.úrovně) → Dragonair (od 55.úrovně) → \"Dragonite\"Externí odkaz: bulbapedia (anglicky)\n\nPokémon Mewtwo, japonsky \"Mewtwo\" (ミュウツー). V národním pokédexu č.150, v regionálním pokédexu Kanto č.150, v Johto č.254, v Hoenn č.305. Dle prvního celovečerního filmu s tematikou pokémon je to nejsilnější a nejmocnější ze všech pokémonu. Vznikl v laboratořích lidí, kteří chtěli vytvořit superpokémona. Díky své síle a inteligenci se jim postaví a začne pro sebe klonovat další neporazitelné pokémony. Rovnocenným protivníkem se mu stane v závěru filmu pokémon Mew. Typ: psychický Vývoj: -Externí odkaz: bulbapedia (anglicky)\n\nPokémon Mew, japonsky \"Mew\" (ミュウ). V národním pokédexu č.151, v regionálním pokédexu Kanto č.151, v Johto č.255, v Hoenn č.306.Typ: psychický Vývoj: -Externí odkaz: bulbapedia (anglicky)\n\nSeznam všech pokémonů ve formě tabulky s odkazy na detailní informace seřazený dle jejich čísel v národním pokédexu rozdělený podle jednotlivých generací je uvedený na konci tohoto článku. Stručný seznam všech pokémonů, který lze seřadit abecedně či podle jednotlivých pokédexů je uvedený zde.\n"}
{"id": "437032", "url": "https://cs.wikipedia.org/wiki?curid=437032", "title": "Seznam pokémonů (81-100)", "text": "Seznam pokémonů (81-100)\n\nNásledující stránka obsahuje seznam 81. – 100. pokémona s jejich stručnými charakteristikami. Uvedená japonská jména nejsou přesným přepisem z v závorce uvedených jmen v katakaně do latinské abecedy (rómadži), ale jedná se o oficiální jména, která jsou zaregistrovanými ochrannými známkami japonské společnosti Game Freak. Tato japonská jména jsou ve většině případů totožná s anglickými jmény, jindy se liší několika málo písmeny. Přesný přepis japonských jmen z katakany do latinky je uvedený v seznamu pokémonů.\n\nPokémon Magnemite, japonsky \"Coil\" (コイル). V národním pokédexu č.81, v regionálním pokédexu Kanto č.81, v Johto č.119, v Hoenn č.82, v Sinnoh č.178 (v Pokémon Platinum). Levitující ocelová koule s okem a magnety po stranách.Typ: elektrický / ocelový (v první generaci her jen elektrický) Vývoj: \"Magnemite\" (od 30.úrovně) → Magneton (po zvýšení úrovně v lokaci Mt.Coronet) → MagnezoneExterní odkaz: bulbapedia (anglicky)\n\nPokémon Magneton, japonsky \"Rarecoil\" (レアコイル). V národním pokédexu č.82, v regionálním pokédexu Kanto č.82, v Johto č.120, v Hoenn č.83, v Sinnoh č.179 (v Pokémon Platinum). Skupina tří Magnemitů v kruhu.Typ: elektrický / ocelový (v první generaci her jen elektrický) Vývoj: Magnemite (od 30.úrovně) → \"Magneton\" (po zvýšení úrovně v lokaci Mt.Coronet) → MagnezoneExterní odkaz: bulbapedia (anglicky)\n\nPokémon Farfetch'd, japonsky \"Kamonegi\" (カモネギ). V národním pokédexu č.83, v regionálním pokédexu Kanto č.83, v Johto č.160, v Hoenn č.257.Typ: normální / létající Vývoj: -Externí odkaz: bulbapedia (anglicky)\n\nPokémon Doduo, japonsky \"Dodo\" (ドードー). V národním pokédexu č.84, v regionálním pokédexu Kanto č.84, v Johto č.204, v Hoenn č.92. Zelený pštros s dvěma hlavami.Typ: normální / létající Vývoj: \"Doduo\" (od 31.úrovně) → DodrioExterní odkaz: bulbapedia (anglicky)\n\nPokémon Dodrio, japonsky \"Dodorio\" (ドードリオ). V národním pokédexu č.85, v regionálním pokédexu Kanto č.85, v Johto č.205, v Hoenn č.93. Pštros s třemi hlavami.Typ: normální / létající Vývoj: Doduo (od 31.úrovně) → \"Dodrio\"Externí odkaz: bulbapedia (anglicky)\n\nPokémon Seel, japonsky \"Pawou\" (パウワウ). V národním pokédexu č.86, v regionálním pokédexu Kanto č.86, v Johto č.178, v Hoenn č.258.Typ: vodní Vývoj: \"Seel\" (od 34.úrovně) → DewgongExterní odkaz: bulbapedia (anglicky)\n\nPokémon Dewgong, japonsky \"Jugon\" (ジュゴン). V národním pokédexu č.87, v regionálním pokédexu Kanto č.87, v Johto č.179, v Hoenn č.259.Typ: vodní / ledový Vývoj: Seel (od 34.úrovně) → \"Dewgong\"Externí odkaz: bulbapedia (anglicky)\n\nPokémon Grimer, japonsky \"Betbeter\" (ベトベター). V národním pokédexu č.88, v regionálním pokédexu Kanto č.88, v Johto č.117, v Hoenn č.106. Hrouda bláta s očima.Typ: jedovatý Vývoj: \"Grimer\" (od 38.úrovně) → MukExterní odkaz: bulbapedia (anglicky)\n\nPokémon Muk, japonsky \"Betbeton\" (ベトベトン). V národním pokédexu č.89, v regionálním pokédexu Kanto č.89, v Johto č.118, v Hoenn č.107.Typ: jedovatý Vývoj: Grimer (od 38.úrovně) → \"Muk\"Externí odkaz: bulbapedia (anglicky)\n\nPokémon Shellder, japonsky \"Shellder\" (シェルダー). V národním pokédexu č.90, v regionálním pokédexu Kanto č.90, v Johto č.171, v Hoenn č.260. Lastura.Typ: vodníVývoj: \"Shellder\" (pomocí předmětu Water Stone) → CloysterExterní odkaz: bulbapedia (anglicky)\n\nPokémon Cloyster, japonsky \"Parshen\" (パルシェン). V národním pokédexu č.91, v regionálním pokédexu Kanto č.91, v Johto č.172, v Hoenn č.261. Kulatá lastura s ostny.Typ: vodní / ledovýVývoj: Shellder (pomocí předmětu Water Stone) → \"Cloyster\"Externí odkaz: bulbapedia (anglicky)\n\nPokémon Gastly, japonsky \"Ghos\" (ゴース). V národním pokédexu č.92, v regionálním pokédexu Kanto č.92, v Johto č.58, v Hoenn č.262, v Sinnoh č.69. V seriálu ovládá Gastly nejrůznější duší útoky. Umí se zneviditelnit a tím může zmást protivníka nebo jej uspat svými hypnotickými schopnostmi. Ve videohrách má schopnost levitace. Tato schopnost způsobuje, že na Gastlyho nepůsobí zemní útoky. Levitující fialová koule v kouři.\nTyp: duší / jedovatý (v první generaci her jen duší) Vývoj: \"Gastly\" (od 25.úrovně) → Haunter (při výměně) → GengarExterní odkaz: bulbapedia (anglicky)\n\nPokémon Haunter, japonsky \"Ghost\" (ゴースト). V národním pokédexu č.93, v regionálním pokédexu Kanto č.93, v Johto č.59, v Hoenn č.263, v Sinnoh č.70.Typ: duší / jedovatý (v první generaci her jen duší) Vývoj: Gastly (od 25.úrovně) → \"Haunter\" (při výměně) → GengarExterní odkaz: bulbapedia (anglicky)\n\nPokémon Gengar, japonsky \"Gangar\" (ゲンガー). V národním pokédexu č.94, v regionálním pokédexu Kanto č.94, v Johto č.60, v Hoenn č.264, v Sinnoh č.71.Typ: duší / jedovatý (v první generaci her jen duší) Vývoj: Gastly (od 25.úrovně) → Haunter (při výměně) → \"Gengar\"Externí odkaz: bulbapedia (anglicky)\n\nPokémon Onix, japonsky \"Iwark\" (イワーク). V národním pokédexu č.95, v regionálním pokédexu Kanto č.95, v Johto č.62, v Hoenn č.265, v Sinnoh č.34.\n\nOnix připomíná obří žížalu složenou z balvanů. V seriálu ho trénuje Brock.Typ: kamenný / zemní Vývoj: \"Onix\" (při výměně, pokud má pokémon u sebe předmět Metal Coat) → SteelixExterní odkaz: (anglicky)\n\nPokémon Drowzee, japonsky \"Sleepe\" (スリープ). V národním pokédexu č.96, v regionálním pokédexu Kanto č.96, v Johto č.87, v Hoenn č.266.Drowzee je podobný praseti avšak stojí na dvou nohou a na rukou má tři prsty.\n\nTyp: psychický Vývoj: \"Drowzee\" (od 26.úrovně) → HypnoExterní odkaz: (anglicky)\n\nPokémon Hypno, japonsky \"Sleeper\" (スリーパー). V národním pokédexu č.97, v regionálním pokédexu Kanto č.97, v Johto č.88, v Hoenn č.267.Typ: psychický Vývoj: Drowzee (od 26.úrovně) → \"Hypno\"Externí odkaz: bulbapedia (anglicky)\n\nPokémon Krabby, japonsky \"Crab\" (クラブ). V národním pokédexu č.98, v regionálním pokédexu Kanto č.98, v Johto č.166, v Hoenn č.268.Krabby je velký krab kterého Ash chytí v první řadě seriálu.\n\nTyp: vodní Vývoj: \"Krabby\" (od 28.úrovně) → KinglerExterní odkaz: (anglicky)\n\nPokémon Kingler, japonsky \"Kingler\" (キングラー). V národním pokédexu č.99, v regionálním pokédexu Kanto č.99, v Johto č.167, v Hoenn č.269.Typ: vodní Vývoj: Krabby (od 28.úrovně) → \"Kingler\"Externí odkaz: bulbapedia (anglicky)\n\nPokémon Voltorb, japonsky \"Biriridama\" (ビリリダマ). V národním pokédexu č.100, v regionálním pokédexu Kanto č.100, v Johto č.121, v Hoenn č.84.Je kulovitý pokemon připomínající velký pokeball. Jeho typickým útokem je sebezničení.\n\nTyp: elektrickýVývoj: \"Voltorb\" (od 30.úrovně) → ElectrodeExterní odkaz: (anglicky)\n\nSeznam všech pokémonů ve formě tabulky s odkazy na detailní informace seřazený dle jejich čísel v národním pokédexu rozdělený podle jednotlivých generací je uvedený na konci tohoto článku. Stručný seznam všech pokémonů, který lze seřadit abecedně či podle jednotlivých pokédexů je uvedený zde.\n"}
{"id": "437033", "url": "https://cs.wikipedia.org/wiki?curid=437033", "title": "Seznam pokémonů (441-460)", "text": "Seznam pokémonů (441-460)\n\nNásledující stránka obsahuje seznam 441. – 460. pokémona s jejich stručnými charakteristikami. Uvedená japonská jména nejsou přesným přepisem z v závorce uvedených jmen v katakaně do latinské abecedy (rómadži), ale jedná se o oficiální jména, která jsou zaregistrovanými ochrannými známkami japonské společnosti Game Freak. Tato japonská jména jsou ve většině případů totožná s anglickými jmény, jindy se liší několika málo písmeny. Přesný přepis japonských jmen z katakany do latinky je uvedený v seznamu pokémonů.\nPokémon Chatot, japonsky \"Perap\" (ペラップ). V národním pokédexu č.441, v regionálním pokédexu Sinnoh č.102.Typ: normální / létající Vývoj: -Externí odkaz: bulbapedia (anglicky)\n\nPokémon Spiritomb, japonsky \"Mikaruge\" (ミカルゲ). V národním pokédexu č.442, v regionálním pokédexu Sinnoh č.108.Typ: duší / temný Vývoj: -Externí odkaz: bulbapedia (anglicky)\n\nPokémon Gible, japonsky \"Fukamaru\" (フカマル). V národním pokédexu č.443, v regionálním pokédexu Sinnoh č.109.Typ: dračí / zemní Vývoj: \"Gible\" (od 24.úrovně) → Gabite (od 48.úrovně) → GarchompExterní odkaz: bulbapedia (anglicky)\n\nPokémon Gabite, japonsky \"Gabite\" (ガバイト). V národním pokédexu č.444, v regionálním pokédexu Sinnoh č.110.Typ: dračí / zemní Vývoj: Gible (od 24.úrovně) → \"Gabite\" (od 48.úrovně) → GarchompExterní odkaz: bulbapedia (anglicky)\n\nPokémon Garchomp, japonsky \"Gablias\" (ガブリアス). V národním pokédexu č.445, v regionálním pokédexu Sinnoh č.111.Typ: dračí / zemní Vývoj: Gible (od 24.úrovně) → Gabite (od 48.úrovně) → \"Garchomp\"Externí odkaz: bulbapedia (anglicky)\n\nPokémon Munchlax, japonsky \"Gonbe\" (ゴンベ). V národním pokédexu č.446, v regionálním pokédexu Sinnoh č.112.Typ: normální Vývoj: \"Munchlax\" (po zvýšení úrovně, pokud má stav Happiness na maximu) → SnorlaxExterní odkaz: bulbapedia (anglicky)\n\nPokémon Riolu, japonsky \"Rioru\" (リオル).V národním pokédexu č.447, v regionálním pokédexu Sinnoh č.115.Typ: bojový Vývoj: \"Riolu\" (po zvýšení úrovně, v denní době, pokud má stav Happiness na maximu) → LucarioExterní odkaz: bulbapedia (anglicky)\n\nPokémon Lucario, japonsky \"Rukario\" (ルカリオ). V národním pokédexu č.448, v regionálním pokédexu Sinnoh č.116.Typ: bojový / ocelový Vývoj: Riolu (po zvýšení úrovně, v denní době, pokud má stav Happiness na maximu) → \"Lucario\"Externí odkaz: bulbapedia (anglicky)\n\nPokémon Hippopotas, japonsky \"Hippopotas\" (ヒポポタス). V národním pokédexu č.449, v regionálním pokédexu Sinnoh č.122.Typ: zemní Vývoj: \"Hippopotas\" (od 34.úrovně) → HippowdonExterní odkaz: bulbapedia (anglicky)\n\nPokémon Hippowdon, japonsky \"Kabarudon\" (カバルドン). V národním pokédexu č.450, v regionálním pokédexu Sinnoh č.123.Typ: zemní Vývoj: Hippopotas (od 34.úrovně) → \"Hippowdon\"Externí odkaz: bulbapedia (anglicky)\n\nPokémon Skorupi, japonsky \"Scorpi\" (スコルピ). V národním pokédexu č.451, v regionálním pokédexu Sinnoh č.127.Typ: jedovatý / hmyzí Vývoj: \"Skorupi\" (od 40.úrovně) → DrapionExterní odkaz: bulbapedia (anglicky)\n\nPokémon Drapion, japonsky \"Dorapion\" (ドラピオン). V národním pokédexu č.452, v regionálním pokédexu Sinnoh č.128.Typ: jedovatý / temný Vývoj: Skorupi (od 40.úrovně) → \"Drapion\"Externí odkaz: bulbapedia (anglicky)\n\nPokémon Croagunk, japonsky \"Gureggru\" (グレッグル). V národním pokédexu č.453, v regionálním pokédexu Sinnoh č.129.Typ: jedovatý / bojový Vývoj: \"Croagunk\" (od 37.úrovně) → ToxicroakExterní odkaz: bulbapedia (anglicky)\n\nPokémon Toxicroak, japonsky \"Dokurog\" (ドクロッグ). V národním pokédexu č.454, v regionálním pokédexu Sinnoh č.130.Typ: jedovatý / bojový Vývoj: Croagunk (od 37.úrovně) → \"Toxicroak\"Externí odkaz: bulbapedia (anglicky)\n\nPokémon Carnivine, japonsky \"Muskippa\" (マスキッパ). V národním pokédexu č.455, v regionálním pokédexu Sinnoh č.131.Typ: travní Vývoj: -Externí odkaz: bulbapedia (anglicky)\n\nPokémon Finneon, japonsky \"Keikouo\" (ケイコウオ). V národním pokédexu č.456, v regionálním pokédexu Sinnoh č.134.Typ: vodní Vývoj: \"Finneon\" (od 31.úrovně) → LumineonExterní odkaz: bulbapedia (anglicky)\n\nPokémon Lumineon, japonsky \"Neorant\" (ネオラント). V národním pokédexu č.457, v regionálním pokédexu Sinnoh č.135.Typ: vodní Vývoj: Finneon (od 31.úrovně) → \"Lumineon\"Externí odkaz: bulbapedia (anglicky)\n\nPokémon Mantyke, japonsky \"Tamanta\" (タマンタ). V národním pokédexu č.458, v regionálním pokédexu Sinnoh č.140.Typ: vodní / létající Vývoj: \"Mantyke\" (po zvýšení úrovně, pokud má jeho trenér u sebe i pokémona Remoraid) → MantineExterní odkaz: bulbapedia (anglicky)\n\nPokémon Snover, japonsky \"Yukikabli\" (ユキカブリ). V národním pokédexu č.459, v regionálním pokédexu Sinnoh č.142.Typ: travní / ledový Vývoj: \"Snover\" (od 40.úrovně) → AbomasnowExterní odkaz: bulbapedia (anglicky)\n\nPokémon Abomasnow, japonsky \"Yukinooh\" (ユキノオー). V národním pokédexu č.460, v regionálním pokédexu Sinnoh č.143.Typ: travní / ledový Vývoj: Snover (od 40.úrovně) → \"Abomasnow\"Externí odkaz: bulbapedia (anglicky)\n\nSeznam všech pokémonů ve formě tabulky s odkazy na detailní informace seřazený dle jejich čísel v národním pokédexu rozdělený podle jednotlivých generací je uvedený na konci tohoto článku. Stručný seznam všech pokémonů, který lze seřadit abecedně či podle jednotlivých pokédexů je uvedený zde.\n"}
{"id": "437034", "url": "https://cs.wikipedia.org/wiki?curid=437034", "title": "Jaroslav Slípka (1926)", "text": "Jaroslav Slípka (1926)\n\nJaroslav Slípka (10. června 1926, Loket – 24. července 2013, Plzeň) byl český světově proslulý a uznávaný histolog a embryolog.\n\nV roce 1982 se stal profesorem embryologie. Vybudoval Ústav histologie a embryologie na Lékařské fakultě Univerzity Karlovy v Plzni. V letech 1962–1966 vedl Ústav mikroanatomie v Bagdádu, v letech 1989–1993 byl předsedou Čs. anatomické společnosti a byl také předsedou Spolku lékařů v Plzni. Zabýval se experimentální morfologií.\n\nJeho syn Doc. MUDr. Jaroslav Slípka CSc. (1952) je český otorhinolaryngolog.\n\n"}
{"id": "437035", "url": "https://cs.wikipedia.org/wiki?curid=437035", "title": "Seznam pokémonů (481-493)", "text": "Seznam pokémonů (481-493)\n\nNásledující stránka obsahuje seznam 481. – 493. pokémona s jejich stručnými charakteristikami. Uvedená japonská jména nejsou přesným přepisem z v závorce uvedených jmen v katakaně do latinské abecedy (rómadži), ale jedná se o oficiální jména, která jsou zaregistrovanými ochrannými známkami japonské společnosti Game Freak. Tato japonská jména jsou ve většině případů totožná s anglickými jmény, jindy se liší několika málo písmeny. Přesný přepis japonských jmen z katakany do latinky je uvedený v seznamu pokémonů.\n\nPokémon Mesprit, japonsky \"Emrit\" (エムリット). V národním pokédexu č.481, v regionálním pokédexu Sinnoh č.147. Typ: psychický Vývoj: - Externí odkaz: bulbapedia (anglicky)\n\nPokémon Azelf, japonsky \"Agnome\" (アグノム). V národním pokédexu č.482, v regionálním pokédexu Sinnoh č.148. Je jedním z trojice legendárních pokémonů ochraňující jezero v regionu Sinnoh. Ve hře Pokémon Diamond, Pearl či Platinum ho lze získat po výhře nad týmem Galactic sídlící na nejvyšší hoře regionu Sinnoh Mt.Coronet. Typ: psychický Vývoj: - Externí odkaz: bulbapedia (anglicky)\nPokémon Dialga, japonsky \"Dialga\" (ディアルガ). V národním pokédexu č.483, v regionálním pokédexu Sinnoh č.149. Typ: ocelový / dračí Vývoj: - Externí odkaz: bulbapedia (anglicky)\nPokémon Palkia, japonsky \"Palkia\" (パルキア). V národním pokédexu č.484, v regionálním pokédexu Sinnoh č.150. Typ: vodní / dračí Vývoj: - Externí odkaz: bulbapedia (anglicky)\nPokémon Heatran, japonsky \"Heatran\" (ヒードラン). V národním pokédexu č.485.Typ: ohnivý / ocelový Vývoj: - Externí odkaz: bulbapedia (anglicky)\nPokémon Regigigas, japonsky \"Regigigas\" (レジギガス). V národním pokédexu č.486.Typ: normální Vývoj: - Externí odkaz: bulbapedia (anglicky)\nPokémon Giratina, japonsky \"Giratina\" (ギラティナ). V národním pokédexu č.487, v regionálním pokédexu Sinnoh č.210 (v Pokémon Platinum).Typ: duší / dračí Vývoj: - Externí odkaz: bulbapedia (anglicky)\nPokémon Cresselia, japonsky \"Crecelia\" (クレセリア). V národním pokédexu č.488.Typ: psychický Vývoj: - Externí odkaz: bulbapedia (anglicky)\nPokémon Phione, japonsky \"Phione\" (フィオネ). V národním pokédexu č.489.Typ: vodní Vývoj: líhne se z vejce rodičů Manaphy a Ditto Externí odkaz: bulbapedia (anglicky)\nPokémon Manaphy, japonsky \"Manaphy\" (マナフィ). V národním pokédexu č.490, v regionálním pokédexu Sinnoh č.151.Typ: vodní Vývoj: líhne se z vejce nalezeného v Pokémon Ranger na místě Fiore, Almia nebo Oblivia. Jako rodič spolu s pokémonem Ditto snáší vejce, z kterého se ale líhne jen Phione.Externí odkaz: bulbapedia (anglicky)\nPokémon Darkrai, japonsky \"Darkrai\" (ダークライ). V národním pokédexu č.491.Typ: temný Vývoj: - Externí odkaz: bulbapedia (anglicky)\nPokémon Shaymin, japonsky \"Shaymin\" (シェイミ ). V národním pokédexu č.492. Je legendární pokémon. Ve hře Pokémon Platinum se dokáže proměnit ze své normální formy na svoji druhou formu – nebeskou. Jeho normální forma vzhledem připomíná ježka, nebeská forma připomíná psa. V anime se poprvé objeví v \"Pokémon Movie 11: Giratina a nebeská květina - Shaymin\". Typ: travní, nebeská forma: travní / létající Vývoj: - Externí odkaz: bulbapedia (anglicky)\nPokémon Arceus, japonsky \"Arceus\" (アルセウス). V národním pokédexu č.493.Typ: dle použitého brnění (plate), kterýkoli z 17 možných typů, ale vždy jen jeden: normální (bez brnění), ohnivý, vodní, elektrický, travní, ledový, bojový, jedovatý, zemní, létající, psychický, hmyzí, kamenný, duší, dračí, ocelový, temnýVývoj: - Externí odkaz: bulbapedia (anglicky)\n\nSeznam všech pokémonů ve formě tabulky s odkazy na detailní informace seřazený dle jejich čísel v národním pokédexu rozdělený podle jednotlivých generací je uvedený na konci tohoto článku. Stručný seznam všech pokémonů, který lze seřadit abecedně či podle jednotlivých pokédexů je uvedený zde.\n"}
{"id": "437037", "url": "https://cs.wikipedia.org/wiki?curid=437037", "title": "Seznam pokémonů (181-200)", "text": "Seznam pokémonů (181-200)\n\nNásledující stránka obsahuje seznam 181. – 200. pokémona s jejich stručnými charakteristikami. Uvedená japonská jména nejsou přesným přepisem z v závorce uvedených jmen v katakaně do latinské abecedy (rómadži), ale jedná se o oficiální jména, která jsou zaregistrovanými ochrannými známkami japonské společnosti Game Freak. Tato japonská jména jsou ve většině případů totožná s anglickými jmény, jindy se liší několika málo písmeny. Přesný přepis japonských jmen z katakany do latinky je uvedený v seznamu pokémonů.\n\nPokémon Ampharos, japonsky \"Denryu\" (デンリュウ). V národním pokédexu č.181, v regionálním pokédexu Johto č.55, v Hoenn č.329.Typ: elektrický Vývoj: Mareep (od 15.úrovně) → Flaaffy (od 30.úrovně) → \"Ampharos\"Externí odkaz: bulbapedia (anglicky)\n\nPokémon Bellossom, japonsky \"Kireihana\" (キレイハナ). V národním pokédexu č.182, v regionálním pokédexu Johto č.86, v Hoenn č.91.Typ: travní Vývoj: Oddish (od 21.úrovně) → Gloom (použitím předmětu Sun Stone) → \"Bellossom\"Externí odkaz: bulbapedia (anglicky)\n\nPokémon Marill, japonsky \"Maril\" (マリル). V národním pokédexu č.183, v regionálním pokédexu Johto č.132, v Hoenn č.55, v Sinnoh č.125. Modrá kulovitá myš s koulí na ocase.Typ: vodní Vývoj: Azurill (po zvýšení úrovně, pokud má stav Happiness na maximu) → \"Marill\" (od 18.úrovně) → AzumarillExterní odkaz: bulbapedia (anglicky)\n\nPokémon Azumarill, japonsky \"Marilli\" (マリルリ). V národním pokédexu č.184, v regionálním pokédexu Johto č.133, v Hoenn č.56, v Sinnoh č.126. Typ: vodní Vývoj: Azurill (po zvýšení úrovně, pokud má stav Happiness na maximu) → Marill (od 18.úrovně) → \"Azumarill\"Externí odkaz: bulbapedia (anglicky)\n\nPokémon Sudowoodo, japonsky \"Usokkie\" (ウソッキー). V národním pokédexu č.185, v regionálním pokédexu Johto č.107, v Hoenn č.330, v Sinnoh č.93. Typ: kamenný Vývoj: Bonsly (po zvýšení úrovně, pokud umí útok Mimic) → \"Sudowoodo\"Externí odkaz: bulbapedia (anglicky)\n\nPokémon Politoed, japonsky \"Nyorotono\" (ニョロトノ). V národním pokédexu č.186, v regionálním pokédexu Johto č.75, v Hoenn č.331.Typ: vodní Vývoj: Poliwag (od 25.úrovně) → Poliwhirl (při výměně, pokud má pokémon u sebe předmět King's Rock) → \"Politoed\"Externí odkaz: bulbapedia (anglicky)\n\nPokémon Hoppip, japonsky \"Hanecco\" (ハネッコ). V národním pokédexu č.187, v regionálním pokédexu Johto č.67, v Hoenn č.332.Typ: travní / létající Vývoj: \"Hoppip\" (od 18.úrovně) → Skiploom (od 27.úrovně) → JumpluffExterní odkaz: bulbapedia (anglicky)\n\nPokémon Skiploom, japonsky \"Popocco\" (ポポッコ). V národním pokédexu č.188, v regionálním pokédexu Johto č.68, v Hoenn č.333.Typ: travní / létající Vývoj: Hoppip (od 18.úrovně) → \"Skiploom\" (od 27.úrovně) → JumpluffExterní odkaz: bulbapedia (anglicky)\n\nPokémon Jumpluff, japonsky \"Watacco\" (ワタッコ). V národním pokédexu č.189, v regionálním pokédexu Johto č.69, v Hoenn č.334.Typ: travní / létající Vývoj: Hoppip (od 18.úrovně) → Skiploom (od 27.úrovně) → \"Jumpluff\"Externí odkaz: bulbapedia (anglicky)\n\nPokémon Aipom, japonsky \"Eipam\" (エイパム). V národním pokédexu č.190, v regionálním pokédexu Johto č.123, v Hoenn č.335, v Sinnoh č.63. Opice s dlaní na ocase.Typ: normální Vývoj: \"Aipom\" (po zvýšení úrovně, pokud umí útok Double Hit) → AmbipomExterní odkaz: bulbapedia (anglicky)\n\nPokémon Sunkern, japonsky \"Himanuts\" (ヒマナッツ). V národním pokédexu č.191, v regionálním pokédexu Johto č.103, v Hoenn č.336.Typ: travní Vývoj: \"Sunkern\" (použitím předmětu Sun Stone) → SunfloraExterní odkaz: bulbapedia (anglicky)\n\nPokémon Sunflora, japonsky \"Kimawari\" (キマワリ). V národním pokédexu č.192, v regionálním pokédexu Johto č.104, v Hoenn č.337.Typ: travní Vývoj: Sunkern (použitím předmětu Sun Stone) → \"Sunflora\"Externí odkaz: bulbapedia (anglicky)\n\nPokémon Yanma, japonsky \"Yanyanma\" (ヤンヤンマ). V národním pokédexu č.193, v regionálním pokédexu Johto č.101, v Hoenn č.338, v Sinnoh č.183 (v Pokémon Platinum).Typ: hmyzí / létající Vývoj: \"Yanma\" (po zvýšení úrovně, pokud umí útok Ancient Power) → YanmegaExterní odkaz: bulbapedia (anglicky)\n\nPokémon Wooper, japonsky \"Upah\" (ウパー). V národním pokédexu č.194, v regionálním pokédexu Johto č.56, v Hoenn č.339, v Sinnoh č.117.Typ: vodní / zemní Vývoj: \"Wooper\" (od 20.úrovně) → QuagsireExterní odkaz: bulbapedia (anglicky)\n\nPokémon Quagsire, japonsky \"Nuoh\" (ヌオー). V národním pokédexu č.195, v regionálním pokédexu Johto č.57, v Hoenn č.340, v Sinnoh č.118.Typ: vodní / zemní Vývoj: Wooper (od 20.úrovně) → \"Quagsire\"Externí odkaz: bulbapedia (anglicky)\n\nPokémon Espeon, japonsky \"Eifie\" (エーフィ). V národním pokédexu č.196, v regionálním pokédexu Johto č.188, v Hoenn č.341, v Sinnoh č.167 (v Pokémon Platinum).Typ: psychický Vývoj: Eevee (po zvýšení úrovně, v denní době, pokud má stav Happiness na maximu) → \"Espeon\"Externí odkaz: bulbapedia (anglicky)\n\nPokémon Umbreon, japonsky \"Blacky\" (ブラッキー). V národním pokédexu č.197, v regionálním pokédexu Johto č.189, v Hoenn č.342, v Sinnoh č.168 (v Pokémon Platinum).Typ: temný Vývoj: Eevee (po zvýšení úrovně, v noční době, pokud má stav Happiness na maximu) → \"Umbreon\"Externí odkaz: bulbapedia (anglicky)\n\nPokémon Murkrow, japonsky \"Yamikarasu\" (ヤミカラス). V národním pokédexu č.198, v regionálním pokédexu Johto č.213, v Hoenn č.343, v Sinnoh č.74.Typ: temný / létající Vývoj: \"Murkrow\" (pomocí předmětu Dusk Stone) → HonchkrowExterní odkaz: bulbapedia (anglicky)\n\nPokémon Slowking, japonsky \"Yadoking\" (ヤドキング). V národním pokédexu č.199, v regionálním pokédexu Johto č.82, v Hoenn č.344. Slowking je velmi vzácný pokémon. Podle starodávných pověstí je královským pokémonem. Poprvé se objevil v seriálu Pokémon v episodě 262. Královský Úspěch a zahrál si i ve druhém celovečerním Pokémon filmu Síla jednotlivce. Slowking má na hlavě něco, co vypadá jako vikinská helma a koruna.Typ: vodní / psychický Vývoj: Slowpoke (při výměně, pokud má pokémon u sebe předmět King's Rock) → \"Slowking\"Externí odkaz: bulbapedia (anglicky)\n\nPokémon Misdreavus, japonsky \"Muma\" (ムウマ). V národním pokédexu č.200, v regionálním pokédexu Johto č.219, v Hoenn č.345, v Sinnoh č.72.Typ: duší Vývoj: \"Misdreavus\" (pomocí předmětu Dusk Stone) → MismagiusExterní odkaz: bulbapedia (anglicky)\n\nSeznam všech pokémonů ve formě tabulky s odkazy na detailní informace seřazený dle jejich čísel v národním pokédexu rozdělený podle jednotlivých generací je uvedený na konci tohoto článku. Stručný seznam všech pokémonů, který lze seřadit abecedně či podle jednotlivých pokédexů je uvedený zde.\n"}
{"id": "437038", "url": "https://cs.wikipedia.org/wiki?curid=437038", "title": "Budníček pruhohlavý", "text": "Budníček pruhohlavý\n\nBudníček pruhohlavý (\"Phylloscopus inornatus\") je malým druhem pěvce z čeledi budníčkovitých (\"phylloscopidae\").\n\nOd podobných, u nás hnízdících druhů budníčků se liší výraznými žlutavými křídelními páskami, žlutavými lemy ramenních letek a výrazným nadočním proužkem.\n\nDo Evropy se zatoulává ze sibiřské tajgy, nejčastěji na podzim. Do roku 2014 bylo na českém území zaznamenáno celkem 20 pozorování nebo odchytů.\n\n\n"}
{"id": "437040", "url": "https://cs.wikipedia.org/wiki?curid=437040", "title": "Valečov", "text": "Valečov\n\nValečov je zřícenina středověkého skalního hradu na území obce Boseň v okrese Mladá Boleslav. Stojí na skalních útvarech při západním okraji Českého ráje ve výšce okolo 320 m n. m. poblíž města Mnichovo Hradiště. Od roku 1967 je chráněn jako kulturní památka.\n\nHrad ze dřeva založili po roce 1300 ve skalách Valečovští z Valečova. Protože rod patřil později k přívržencům Jana Žižky z Trocnova, byl hrad po husitských válkách dobyt a vypálen roku 1439 Jindřichem z Vartenberka. Pak byl postupně přestavěn z kamenů. Zůstal zde jen několik let do příchodu tažení Pražanů v letech 1443–1444. O několik let později roku 1472 zde žil Vaněk z Valečova, podkomoří královských měst v době kralování Jiřího z Poděbrad. Pak se začali majitelé hradu rychle střídat, až jej počátkem 17. století získal mocný rod Valdštejnů s celým panstvím. Šlechta zde nebydlela, sloužil jim jako správní středisko a v roce 1652 byl uváděn jako zpustlý.\n\nJeště v 19. století v některých skalních světničkách přebývali místní chudí. Obyvatelé byli nakonec násilně vystěhováni nařízením okresního hejtmanství v Mnichově Hradišti ze dne 5. října 1892.\n\nOd roku 1994 hrad vlastní obec Boseň, na jejímž území se nachází.\n\nHrad tvořilo dominantní jádro na třech pískovcových žebrech se dvěma předhradími a rozsáhlým opevněným prostorem s velkým množstvím skalních světniček, které původně sloužilo jako zimoviště husitských polních vojsk. Ve skalních blocích pod hradním jádrem byla vytesána řada světniček a přístupová chodba na vrcholovou plošinu. Na středním bloku stál dřevěný či hrázděný \"Starý palác.\" Dochovaný \"Nový palác\" měl na nádvorní straně dva prevéty a arkýř. Během 16. století, kdy na hradě žili dva majitelé, byly oba paláce upraveny tak, aby každý měl vlastní vstup z nádvoří.\n\nPoblíž budovy zámku, uvnitř hradeb, stálo několik menších staveb, z nichž větší sloužila jako jídelna a ubytování pro ženy, dále zde bylo několik obydlí vytesaných ve skalách. Pod hradbami bylo podzámčí s řadou stavení a desítky skalních místností.\n\nNa Valečov vede červeně značená Zlatá stezka Českého ráje, která pokračuje na Klamornu a Drábské světničky, a zeleně značená pěší trasa na Branžež. Okolím vedou i další pěší a cyklistické značené trasy, asi 250 m od hradu je u silnice parkoviště. Areál je přístupný v sezóně za vstupné.\n\n\n"}
{"id": "437042", "url": "https://cs.wikipedia.org/wiki?curid=437042", "title": "Jaroslav Slípka (1952)", "text": "Jaroslav Slípka (1952)\n\nJaroslav Slípka (* 10. ledna 1952, Kladno), je český otorhinolaryngolog.\n\nVystudoval střední školu na Carnotově lyceu v Dijonu. V roce 1996 se stal přednostou otorhinolaryngologické kliniky Lékařské fakulty Univerzity Karlovy v Plzni a Fakultní nemocnice v Plzni, roku 1998 se stal docentem otorhinolaryngologie, byl prezidentem Francouzské aliance v Plzni. V roce 1995 převzal od francouzské vlády rytířšký Řád akademických palem.\n\nJeho otec prof. RNDr. MUDr. Jaroslav Slípka DrSc. (1926-2013) byl český histolog a embryolog.\n\n"}
{"id": "437043", "url": "https://cs.wikipedia.org/wiki?curid=437043", "title": "Dřemlík tundrový", "text": "Dřemlík tundrový\n\nDřemlík tundrový (\"Falco columbarius\") je malý zástupce čeledi sokolovitých.\n\nDorůstá 24 – 33 cm a v rozpětí křídel měří 53 – 69 cm. Hmotnost u dospělých samců se v průměru pohybuje kolem 165 g a u dospělých samic přibližně kolem 230 g. Podobně jako ostatní malí sokoli je i dřemlík tundrový silně stavěný. Samec má modrošedý hřbet a naoranžovělou spodinu těla. Samice a mladí ptáci jsou svrchu tmavě hnědí a ze spodní strany světlí s hnědým skvrněním. Obě pohlaví mají také tmavý konec ocasu a křídel, který je patrný zejména za letu. Vedle slabých tmavých \"vousků\" má v porovnání s jinými druhy sokolů méně kontrastní vzhled hlavy.\n\nDřemlík tundrový hnízdí v Evropě, Asii a Severní Americe. Je převážně tažný, severoevropští ptáci zimují v jižní Evropě a severní Africe, američtí zase na jihu Spojených států a na severu Jižní Ameriky. Hnízdí v otevřených krajinách, nejčastěji na slatinách, stepích a v oblastech s rozvolněným stromovým porostem. Na zimu zalétá i na louky a pole. V České republice je silně ohroženým a tudíž i přísně chráněným druhem, jehož početní stavy se na našem území pohybují pouze mezi 90 - 180 jedinci ročně.\n\nDřemlík tundrový loví obvykle malé ptáky do hmotnosti 40 g. Ty překvapuje v nízkém letu, při kterém se obvykle drží méně jak metr nad zemí. Jeho nejčastější kořistí se stávají skřivani, lindušky, jespáci a vrabci. Dokáže však ulovit i ptáka až do velikosti holuba domácího. Ptáci v páru spolu často při lovu spolupracují, přičemž jeden kořist nažene tomu druhému. Požírá i hmyz (především vážky a můry), malé savce (zejména netopýry a hraboše) a plazy. K hnízdění, které u něj probíhá od května do srpna, obvykle využívá opuštěná hnízda krkavcovitých ptáků nebo jestřábů, občas hnízdí i na skalách nebo na zemi. Klade 3 - 5 vajec s tmavým skvrněním.\n\n\n"}
{"id": "437044", "url": "https://cs.wikipedia.org/wiki?curid=437044", "title": "Tetra citronová", "text": "Tetra citronová\n\nTetra citronová (\"Hyphessobrycon pulchripinnis\") je drobná sladkovodní rybka z čeledi tetrovití. Pochází z Jižní Ameriky a je chována po celém světě jako společenská a nenáročná akvarijní rybka.\n\nTělo je protáhlé z boků zploštělé. Na úrovni břišních ploutví začíná vysoká hřbetní ploutev, za níž se nachází menší tuková ploutvička. Řitní ploutev je protáhlá a první paprsky jsou prodloužené. Ocasní ploutev výrazně vykrojená. Ústa koncová. U tohoto druhu se projevuje pohlavní dimorfismus, kdy samička má vyšší tělo a je plnější zatímco samečci jsou štíhlejší a mají výraznější černý lem na řitní ploutvi.\n\nTetra citronová má zeleno-žlutavý nádech, hřbet je tmavší zeleně až hnědavě zbarvený. Výrazné oko má červeně zbarvenou horní část duhovky. Řitní ploutev je černě lemovaná a první prodloužené paprsky jsou sytě žluté. Hřbetní ploutev a tuková ploutvička je taktéž černo-žlutá.\n\nDruh běžně dorůstá délky okolo 4 cm a hmotnosti 1,4 g. Dožívá se věku 5 let.\n\nAreál původního rozšíření zahrnuje povodí jihoamerických řek Tapajós a Amazonky a okolí Pará. Jako akvarijní rybička je chována po celém světě.\n\nJedná se o společenskou rybku, která obsazuje především střední a spodní část vodního sloupce, kde také přijímá potravu. Vyhovuje jí mírně kyselá voda o teplotě v rozmezí 23–28 °C a tvrdosti 3–22°dGH.\n\nTetry citronové jsou všežravé a živí se převážně drobnými korýši, červy a vodními řasami. V zajetí je lze krmit i vločkovaným krmivem.\n\nTetry citronové se v období rozmnožování vytírají opakovaně v několikadenních intervalech. Samička může naklást až 300 jiker (v průměru 160), o velikosti přibližně 0,74 mm ze kterých se přibližně za 24 hodin po oplodnění líhne potěr. Druh se poměrně snadno rozmnožuje i v zajetí. Rodiče o potomstvo nepečují.\n\n"}
{"id": "437048", "url": "https://cs.wikipedia.org/wiki?curid=437048", "title": "Skara Brae", "text": "Skara Brae\n\nSkara Brae (výslovnost ) je velká kamenná neolitická osada na Orknejských ostrovech ve Skotsku. Je tvořena deseti domy a byla obydlena v období mezi lety 3100-2500 př. n. l. Jedná se o nejzachovalejší evropskou osadu z období neolitu a díky tomu byla zařazena na seznam světového dědictví organizace UNESCO. Je nazývána „Britskými Pompejemi“.\n\nAž do roku 1850 byla ukryta pod nánosy půdy. V zimě téhož roku došlo při bouři k odkrytí velké mohyly, která je dnes známá pod názvem \"Skerrabra\". První částečné odkrytí několika kamenných staveb provedl místní statkář William Watt. Celkové odkrytí lokality provedl až mezi lety 1928 a 1930 Vere Gordon Childe.\n\n"}
{"id": "437049", "url": "https://cs.wikipedia.org/wiki?curid=437049", "title": "Ivan Balaďa", "text": "Ivan Balaďa\n\nIvan Balaďa (1. ledna 1936, Bratislava – 17. června 2014) byl slovenský filmový a televizní režisér a scenárista.\n\nV roce 1954 vystudoval fotografii na Škole umeleckého priemyslu v Bratislavě a poté v roce 1959 filmovou a televizní režii na FAMU v Praze, kde jeho profesory byli např. Václav Krška, Václav Wasserman nebo Karel Zeman.\n\nJako absolventský film natočil pro Československou televizi Bratislava adaptaci románu Ladislava Mňačka \"Smrť sa volá Engelchen\" (1960). Od roku 1961 pracoval pro Československý armádní film, kde s kameramanem Jurajem Šajmovičem natočil sérii krátkých a středometrážních dokumentárních filmů: \"Generálův meč\" (1962), \"Cintorín bez mena\" (1963), \"Človek vo veľkej hale\" (1964), \"Čekání na vlak, který přijede podle jízdního řádu\" (1966), \"V pátek se stěhujeme\" (1966), \"Vzpomínka na tři rána v Českém lese\" (1966), \"Vyprávění o Kalevi Liiva\" (1967), \"Metrum\" (1967) a \"Les\" (1969).\n\nPro Československou televizí natočil jako externí spolupracovník hrané filmy \"Tri gaštanové kone\" (1966), \"Dáma\" (1967), \"Čas vinných\" (1968), \"Pařížská komuna\" (1970), \"Čtyři sváteční dny\" (1970).\n\nZa vrchol je tvorby je považován hraný filmu \"Archa bláznů\" (1970/1990), jehož výroba byla po začátku normalizace zastavena a nedokončený film byl uzavřen do trezoru. Film byl pro veřejnost poprvé uveden na MFF v Karlových Varech v roce 1990.\n\nV 70. a 80. letech 20. století se věnoval převážně divadelní režii. V roce 1983 natočil pro bratislavské studio Československé televize film \"Oči plné snehu\", v roce 1984 \"Zločin Arthura Savilla\" a v roce 1986 inscenaci \"Biela voči oblohe\". V letech 1987 až 1990 natočil televizní seriál podle románu Františka Kožíka \"Největší z Pierotů\". Od roku 1995 působil jako režisér Městského divadla Zlín.\n\n"}
{"id": "437051", "url": "https://cs.wikipedia.org/wiki?curid=437051", "title": "Lys Assia", "text": "Lys Assia\n\nLys Assia (vlastním jménem Rosa Mina Schärer; 3. března 1924, Rupperswil Švýcarsko – 24. března 2018, Zollikon) byla švýcarská zpěvačka a historicky první vítězka Velké ceny Eurovize v roce 1956.\n\nJako mladá byla tanečnicí, v roce 1940 však začala zpívat a postupně profesi vyměnila.\n\nRok narození uváděn i 1926 (Gemeinsame Normdatei).\n\nV roce 1956 za Švýcarsko zvítězila v prvním ročníku soutěže Eurovize (konajícím se paradoxně ve švýcarském Luganu) s písní \"Refrain\". Ten rok se také účastnila německého národního kola soutěže, ale pochopitelně soutěžila pouze za jednu zemi. Švýcarsko reprezentovala také v následujících dvou letech. Schärer se v roce 2008 zúčastnila jako host Eurovision Song Contest 2008 a v roce 2009 otevíracího večera Eurovision Song Contest 2009. Schärer se dvakrát po sobě přihlásila do švýcarského národního kola o postup do Eurovize (2012, 2013), avšak poprvé skončila pouze na sedmém místě a podruhé se jí nepodařilo kvalifikovat mezi finálové účastníky.\n\n"}
{"id": "437052", "url": "https://cs.wikipedia.org/wiki?curid=437052", "title": "Gröbova vila", "text": "Gröbova vila\n\nGröbeho nebo též Gröbova vila, (zkráceně \"Gröbovka\", \"Grébovka\" nebo jen \"Grebovka\") je dvoupatrová podsklepená novorenesanční vila v Havlíčkových sadech na pomezí Královských Vinohrad, Vršovic a Nuslí. Stavba stojí na náhorní rovině nad údolím Botiče, kde tvoří nápadnou dominantu a jednou z nejkrásnějších pražských vil. Vila představuje téměř dokonalé uplatnění principů české novorenesanční architekturu a spolu s modelací terénu navozuje atmosféru italského jihu. Stavba je ovlivněna palladianskými vzory, má italizující střechu s velmi mírným sklonem. Tvoří osu celé zahradní kompozice, založené na osových průhledech, ornamentálních úpravách květinových záhonů a promodelováním přilehlého terénu terasami, otevřenými schodišti, altány a vodními prvky.\n\nNa pozemcích parku, na němž vila stojí, se původně nacházely vinice založené ve druhé polovině 13. století na zdejších slunných stráních. V průběhu následujících staletí zde vznikly hospodářské usedlosti Horní a Dolní Landhauska.\n\nV roce 1870 koupil parcely i s usedlostmi pražský židovský podnikatel Moritz Gröbe a na pozemku Horní Landhausky nechal vybudovat letní sídlo zvané tehdy „Villa Gröbe“. Základní kámen ke stavbě byl položen 1. června 1871. Po smrti Gröbeho (v roce 1891) jeho dědicové areál neužívali, na jeho údržbu si vydělávali provozováním zahradnictví a zpřístupněním parku veřejnosti za poplatek. V letech 1902–1905 prostor pronajali císařské a královské rodině Habsburků. Pobývala zde například princezna Alžběta, dcera korunního prince Rudolfa a vnučka císaře Františka Josefa I., se svým manželem Karlem Ottou Windischgrätzem.\n\nDědicové nakonec vilu i s pozemky odprodali v roce 1905 vinohradské obci a ta 16. května 1906 areál zpřístupnila pod názvem \"Havlíčkovy sady\". V té době už v okolí stála nová činžovní zástavba a původní odlehlé letní sídlo se ocitlo v centru rezidenční čtvrti. Při spojeneckém bombardování 14. února 1945 byla samotná vila i další části pozemku zasaženy zápalnými bombami a poničeny. Po zásahu zachvátil vilu požár, který zcela zničil střechu a také obě patra.\n\nV letech 1951–1953 bylo přistoupeno k rekonstrukci zničené vily na základě projektu ing. arch. Pavla Smetany. Objekt byl poškozen nejen díky bombardování, ale také předchozí uživatelé – Vysoká škola zemědělská, Baxova ubytovna či Hitlerjugend ovlivnili nepříznivě dispozice a interiéry vily, byly také zničeny původní povrchy. Při rekonstrukci byly původní stropy nahrazeny železobetonovými a celá rekonstrukce proběhla v duchu tzv. socialistického realismu. Na jednom z polí kazetového stropu se objevily srp s kladivem, na dveřích byly obrazy družstevnice s dělníkem, původní nástěnné malby byly zatřeny. Do místností byly přidány cihelné příčky a celý dům byl přizpůsoben novému uživateli – Ústřednímu Domu pionýrů a mládeže Julia Fučíka. V budově byly prostory pro mimoškolní čas dětí – byly zde provozovány výtvarné, hudební, pěvecké, modelářské, baletní, sochařské a sportovní kroužky.\n\nPo dlouhých a složitých jednáních, jejichž součástí byly i různé protesty občanů, byla 25. června 2001 podepsána nájemní smlouva na 25 let s možností prodloužení na další období s CEELI Institutem s tím, že nájemce vloží do rekonstrukce objektu téměř 5 milionů USD a bude hradit veškeré náklady spojené s provozem budovy včetně pojištění. V roce 2002 započala příprava generální rekonstrukce objektu podle projektu ateliéru Arkom Architekti, s.r.o. pod vedením ing. arch. Hedviky Hronové. Hlavní myšlenkou rekonstrukce mělo být vrácení památce původní podobu a stylový charakter. Rekonstrukce byla dokončena v roce 2005, 24. 5. 2005 byly prostory předvedeny veřejnosti v rámci dne otevřených dveří.\n\nVila byla postavena v letech 1870–1874 podle projektu Antonína Barvitia. Autorem návrhů interiérů byl Josef Schulz. Stavbu prováděl stavitel František Havel. Plastická výzdoba interiérů je dílem vídeňského sochaře Detema.\n\nArchitektonicky se tvůrci inspirovali italskými renesančními příměstskými vilami, které sloužily jako letní byty šlechty a duchovenstva. Budova je obdélníková, s mohutným portikem na severní straně a mělkým rizalitem na jižní straně. Na jihu se přimyká prostorná terasa, z níž lze sestoupit na vinici dvouramenným schodištěm. Průčelí vily charakterizuje pětiosý pilířový podjezd, nad nímž je umístěna \"vítací terasa\" a malý balkón v 2. patře. Pod nízkou střechou je výrazná lunetová římsa zdobená freskovým pásem s motivy dětí od vídeňského malíře Kuglera. Na východní a severní straně prováděl výzdobu italský malíř, jehož jméno se nedochovalo. Sochařské práce jsou dílem Bohuslava Schnircha a Josefa Vorlíčka. Kolem celé stavby vede prostorná izolační chodba, aby do objektu nepronikala vlhkost. Z téhož důvodu byly podlahy v suterénu položeny na trámové polštáře.\n\nV interiéru lze nalézt celkem 30 velkých pokojů ve dvou patrech přístupných reprezentativním mramorovým schodištěm s kazetovým stropem, který navrhl Josef Schultz.\n\nOproti původnímu projektu byla budova zjednodušena – sloupy hlavního podjezdu byly nahrazeny pilíři, byl zrušen podjezd s lodžií na boční straně a podnož byla pročleněna jednoduchým bosováním.\n\nTerén, na kterém je vila umístěna byl navýšen zeminou vyvezenou po hloubení nedalekého železničního tunelu, na jehož stavbě se majitel nemovitosti Moritz Gröbe podílel.\n\nV říjnu 1905 zakoupily vilu Královské Vinohrady se záměrem otevřít zde od května 1906 veřejné sady (Havlíčkovy sady). Od roku 1919 do poloviny 30. let ve vile sídlil lesnický odbor Vysoké školy zemědělské při Vysoké škole technické. Střídalo se zde až tisíc studentů a podle některých názorů tím budova výrazně trpěla.\n\nV roce 1937 zde byla na náklady města Prahy zřízena v horní části vily „Baxova domovina dětských zájezdů“ pro ubytování mimopražské mládeže při návštěvě Prahy, pojmenovaná po primátoru Karlu Baxovi. Mohlo zde být současně ubytováno 300 dětí. Spodní část vily byl přeměněn na činžovní dům.\n\nZa druhé světové války ve vile sídlila pražská organizace Hitlerjugend. Pražská úřadovna pro projekt Erweiterte Kinderlandverschickung (KLV) do vily umístila říšské učiliště „Reichswerkschule” pro vzdělávání HJ vedoucích pro tábory KLV. Při spojeneckém bombardování 14. února 1945 byla i s částí pozemku zasažena a poničena. Vila dostala přímý zásah zápalnými bombami, byla zničena střecha i obě poschodí.\n\nV letech 1953–1990 sloužila vila jako Ústřední Dům pionýrů a mládeže Julia Fučíka a sídlily v ní různé zájmové kroužky. V roce 1990 se změnil provozovatel na Institut dětí a mládeže Ministerstva školství a tělovýchovy, který pokračoval v aktivitách původního Domu pionýrů a mládeže, ale také garantoval různé soutěže a vědomostní olympiády, věnoval se i zdravotně postiženým a nezaměstnané mládeži.\n\nOd roku 1995 sídlila ve vile Soukromá taneční konzervatoř a Pěvecká konzervatoř Praha pod vedením prof. Josefa Rybičky, její ředitelem byl mj. Čestmír Kráčmar.\n\nVzhledem ke zchátralosti objektu a nutnosti oprav vyhlásila Městská část Praha 2 veřejnou obchodní soutěž, v níž byl v roce 2001 vybrán investor a nájemce Gröbeho vily a Dolní Landhausky. Stala se jím společnost CEELI Institut, o.p.s. (Central and East European Law Initiative), která v roce 2003 zahájila část oprav přízemí budovy a v roce 2004 i prvního poschodí. Prostory jsou koncipovány jako vzdělávací středisko pro právníky, s výzkumným centrem, knihovnou a ubytovacími kapacitami pro účastníky kurzů. Část interiérů byla zrekonstruována v roce 2005 a představena veřejnosti.\n\n\n"}
{"id": "437053", "url": "https://cs.wikipedia.org/wiki?curid=437053", "title": "Killianovo ústí", "text": "Killianovo ústí\n\nKillianovo ústí je přechod hltanu do jícnu. Tato oblast je pojmenována podle Gustava Killiana, německého lékaře a profesora otorhinolaryngologie, který na přelomu 19. a 20. století přechod podrobně popsal. \n\nPřehod pharyngu v oesophagus se nachází v úrovni šestého krčního obratle (C6). Tato oblast je součástí hrtanové části hltanu (\"pars laryngea pharyngis\"), neboli hypofaryngu, a krční části jícnu (\"pars cervicalis oesophagei\"). V místě je hltan zúžen mezi chrupavkou prstencovou (\"cartilago cricoidea\") zpředu a krční páteří zezadu. Místo zúžení je označováno jako \"constrictio pharyngooesophagea\" a je důležitým bodem v endoskopii, při zakloněné hlavě se nachází asi 15 cm od úrovně řezáků.\n\nV Killianově ústí se nachází epitel víceřadý s řasinkami (ciliemi). V podslizničním vazivu najdeme roztroušené lymfatické úzlíky a žilní pleteně \"plexus pharyngeus\", které jsou na přechodu výrazné a hustěji vysázené než ve vyšších částech hltanu. Výjimkou nejsou ani mucinózní slinné žlázky hltanu (\"glandulae pharyngeae\"), které řadíme do malých slinných žláz. Ty produkují slinu trvale.\n\n"}
{"id": "437058", "url": "https://cs.wikipedia.org/wiki?curid=437058", "title": "Richard Rokyta", "text": "Richard Rokyta\n\nRichard Rokyta (* 19. ledna 1938, Užhorod) je český fyziolog specializující se na neurofyziologii, emeritní proděkan 3. lékařské fakulty Univerzity Karlovy v Praze a bývalý přednosta Ústavu normální, patologické a klinické fyziologie.\n\nNarodil se v Užhorodu, kde jeho otec působil jako veterinární lékař. V roce 1961 absolvoval Lékařskou fakultu Univerzity Karlovy v Plzni, do roku 1982 pracoval jako odborný asistent Ústavu patologické fyziologie LF UK v Plzni, a do 1990 jako vedoucí katedry fyziologie 3. lékařské fakulty Univerzity Karlovy v Praze (tehdy pod názvem Lékařská fakulta hygienická). V období 1990-2009 byl přednostou Ústavu normální, patologické a klinické fyziologie 3. LF UK v Praze (v letech 1990-1995 nesl název Ústav fyziologie). V roce 1991 získal titul profesora normální a patologické fyziologie a v letech 1990-1996 byl proděkanem 3. LF UK. \n\nZabývá se centrálními talamokortikálními spojeními, bolestí a její projekcí do různých mozkových struktur a také možnostmi její diagnostiky prostřednictvím biochemických metod a ovlivňováním bolestivých stavů. Je členem redakčních rad několika mezinárodních časopisů a šéfredaktorem časopisu Bolest. Od francouzské vlády převzal rytířšký Řád akademických palem.\n\nJeho manželkou je doc. MUDr. Věra Rokytová, CSc. (gynekoložka). Má dva syny, prof. MUDr. Richard Rokyta, Ph.D. (* 1965) je internista zabývající se intenzivní medicínou a kardiologií a MUDr. Pavel Rokyta (* 1967) je gynekolog.\n\n"}
{"id": "437061", "url": "https://cs.wikipedia.org/wiki?curid=437061", "title": "Budníček tlustozobý", "text": "Budníček tlustozobý\n\nBudníček tlustozobý (\"Phylloscopus schwarzi\") je malým druhem pěvce z čeledi budníčkovitých (\"phylloscopidae\").\n\nHnízdí v sibiřské tajze.\n\nOd příbuzných druhů budníčků se liší béžově hnědou spodinou a výrazným nadočním proužkem, nejsvětlejším za okem. Zobák má krátký a silný, s tupou špičkou.\n\nNa podzimním tahu se vzácně zatoulává do Evropy, jednou byl zjištěn také na českém území.\n\n\n"}
{"id": "437062", "url": "https://cs.wikipedia.org/wiki?curid=437062", "title": "Ztracený svět v PODZEMÍ", "text": "Ztracený svět v PODZEMÍ\n\nZtracený svět v PODZEMÍ je první z šesti dílů fantasy ságy \"PODZEMÍ\". Napsali jej Roderick Gordon a Brian Williams. 3. července 2007 jej pod názvem Tunnels vydalo nakladatelství The Chicken House. V České republice potom kniha vyšla v roce 2008 v nakladatelství Fragment.\n\nPůvodní kniha se jmenovala The Highfield Mole ( Highfieldský krtek). V březnu roku 2005 jí bylo prodáno 2 500 výtisků. V listopadu toho roku ale objevil knihu Barry Cunningham z britského nakladatelství The Chicken House a udělal z ní \"nového Harryho Pottera\".\n\nČtrnáctiletý Will Burrows žije se svou rodinou v Londýně. Miluje archeologii a vše kolem ní. Když jednoho dne jeho otec záhadně zmizí, stopy vedou do podzemí, které je Willovi ještě bližší, než se na první pohled zdá. A tak se spolu se svým kamarádem Chestrem vydává otce hledat. Jenže v podzemí objeví více, než by možná čekal.\n\nTunelem z jejich sklepa a výtahem se dostanou až do podzemní říše – Kolonie. Žijí zde obyvatélé (Kolonisté) a Styxové. V kolonii panuje pevný řád a vládnoucí rasa Styxů neváhá přestupky krutě potrestat.\n\nWilla a Chestera zajme policie, uvězní je a podrobí mnoha výslechů černým světlem. Willa ale propustí, protože je původem z Kolonie a žil na Povrchu v adoptivní rodině, protože jeho matka Sára Jeremová ho jako dítě odnesla na Povrch (Will o tom sám nevěděl).\n\nTak několik měsíců Will žije se svou pravou rodinou v Kolonii. Tam také pozná svého bratra Cala a srýčka Tama.\n\nPOKRAČOVÁNÍ PŘÍŠTĚ\n\nKolonie – Dobře fungující město v podzemí.\n\nVěčné město – Město v podzemí, starší než Kolonie. Obří a nádherné. Je ale zamořeno, přechod bez plynové masky většinou končí smrtí.\n\nHlubiny – Nehostinná oblast hlouběji v Zemi než Kolonie. Žijí zde psanci, uprchlíci, stvůry a Styxové zde provádějí mnohé ze svých pokusů.\n\nKolonisté – Potomci zakladatelů Kolonie.\n\nPovršáci – Lidé z Povrchu. (Normální lidé žijící na planetě Zemi.)\n\nStyxové – Vládnoucí rasa v kolonii. Mnoho se o nich neví, informace dobře tají. Jsou mimořádně zdatní vojáci, nemilosrdní nepřátelé, rychle se regenerují. Jejich hlavním cílem je ovládnout Zemi a všechny lidi.\n\nKniha katastrof – Hlavní kniha v náboženství, jež Styxové vnutili Kolonistům. (Většina Kolonistů v něj ale opravdu věří.) Popisuje mimo jiné katastrofy, které je nebo Površáky postihnou.\n\nČerné světlo – zařízení, jimž dokážou Styxové do jisté míry ovládat mozek lidí. (Donutit je odpovídat na otázky, naprogramovat jim nějaké chování, nebo je úplně ovládnout.) Jeho použití způsobuje nevolnost, bolest hlavy. Přílišným používáním dokážou Styxové člověku úplně vymýt mozek, nebo ho i nenávratné zničit.\n\nLovec – Něco mezi kočkou a psem, chován pro lov krys.\n\nStopař – Velký pes chován Styxy pro boj a hlavně hledání nepřátel.\n\n\nV roce 2010 do kin přišel film na motivy této knihy, Hollywoodská studia od autorů koupila práva na zpracování.\n\n"}
{"id": "437066", "url": "https://cs.wikipedia.org/wiki?curid=437066", "title": "Adekvátní", "text": "Adekvátní\n\nAdekvátní (z lat. \"ad-aequatio\", při-rovnání) znamená přiměřený, odpovídající zamýšlenému účelu nebo skutečnosti. Prostředek může být adekvátní cíli a poznání může být adekvátní skutečnosti. V tomto druhém případě znamená adekvátní tolik co \"správný\" nebo \"pravdivý\". Opak je neadekvátní – nepřiměřený, nemístný.\n\n\"Adekvátní systém (obraz, poznatek) je takový, který pravdivě a úplně odpovídá svému předmětu, originálu.\" Oproti jednodušším vztahům rovnosti nebo totožnosti, které lze uplatnit jen na předměty téhož druhu, se jako \"adekvátní\" označují vztahy například výpovědi a předmětu nebo obrazu a originálu. Adekvátnost někdy připouští i stupňování: vztah může být více nebo méně adekvátní. \n\nNa představě adekvace jako přiměřenosti či shody je založena nejrozšířenější, tzv. adekvační teorie pravdy:\nNěkdy se nazývá také korespondenční teorie, protože podle ní myšlenka odpovídá čili koresponduje se skutečností.\n\n"}
{"id": "437069", "url": "https://cs.wikipedia.org/wiki?curid=437069", "title": "Sdružení obcí regionu Most-Jih", "text": "Sdružení obcí regionu Most-Jih\n\nSdružení obcí regionu Most-Jih je dobrovolný svazek obcí v okresu Most a okresu Chomutov, jeho sídlem je Lišnice a jeho cílem je podpora hospodářského a sociálního rozvoje daného regionu, řešení vznikajících problémů, realizace společných i individuálních projektů. Sdružuje celkem 7 obcí a byl založen v roce 2001.\n\n\nSdružení obcí vzniklo dne 9. 11. 1999, kdy starostové šesti obcí podepsali smlouvu a stanovy. Zakládajícími členy byly obce Malé Březno, Havraň, Lišnice, Polerady, Volevčice a Bečov, jejichž katastrální území tvoří jižní hranici okresu Most. Tím byl dán i název sdružení, který odkazuje na jejich geografickou polohu.\n\nSdružení se v dubnu roku 2001 transformovalo na dobrovolný svazek obcí v souladu se zákonem č. 128/2000 Sb. o obcích. Mikroregion se rovněž rozšířil o obec Strupčice, která se nachází v jihovýchodní části okresu Chomutov.\n\nMikroregion vznikl pro zviditelnění obcí ve vztahu k nově vzniklým krajům a pro snazší řešení problémů s rozvojem tohoto území. Obce musejí řešit především úbytek obyvatelstva. Za finanční podpory Evropské unie byla zpracována \"Strategie rozvoje mikroregionu Most-jih\". Ta tvoří základ pro plánování dalšího rozvoje obcí v oblasti infrastruktury, výstavby a obnovy bytového fondu, podpory podnikatelských aktivit, tvorby nových pracovních příležitostí, dopravy, podpory sportovního a kulturního vyžití apod.\n\nV rámci Evropského sociálního fondu byly dosud realizovány dva projekty: \"Nastartování podpory aktivní politiky zaměstnanosti v mikroregionu Most - Jih\" (doba realizace 1. 8. 2005 - 31. 7. 2007) a \"Mikroregion Most-Jih - Druhá šance pro nezaměstnané\" (doba realizace 1. 11. 2006 - 30. 6. 2008).\n\n\n"}
{"id": "437070", "url": "https://cs.wikipedia.org/wiki?curid=437070", "title": "Budníček zelený", "text": "Budníček zelený\n\nBudníček zelený (\"Phylloscopus trochiloides\") je malým druhem pěvce z čeledi budníčkovitých (\"Phylloscopidae\").\n\nObvykle bývají rozlišovány 4 poddruhy, z nichž do Evropy zasahuje pouze 1: budníček zelený ruský (\"Phylloscopus trochiloides viridanus\").\n\nVelikosti budníčka menšího (délka těla 9,5-10,5 cm). Od ostatních druhů evropských budníčků se liší žlutavou křídelní páskou a žlutým nadočním proužkem; svrchu je zelenavě šedý, zespodu téměř bílý.\nHnízdí na Sibiři, odkud zasahuje do severovýchodní Evropy, zimuje v Indii. V Evropě se poprvé objevil teprve na počátku 20. století (roku 1905 na baltském pobřeží, kde již následující rok zahnízdil) a v jeho průběhu se šířil dál jihozápadním směrem.\n\nV České republice, která leží na jihozápadním okraji areálu rozšíření, byl poprvé zaznamenán v roce 1963 na Českomoravské vrchovině, pravidelně se pak na našem území objevuje od roku 1978. Hnízdění bylo poprvé prokázáno v roce 1992 (první hnízdo bylo objeveno v roce 1998), od té doby hnízdí pravidelně 1-13 párů v Krkonoších, které v posledních letech patří zároveň k největším hnízdištím druhu ve vnitrozemí střední Evropy. Pozorování naznačují možné hnízdění i v dalších pohraničních horách, především Beskydech.\n\nV Evropě k hnízdění vyhledává listnaté nebo smíšené lesy, vzrostlé háje a parky, ale i menší husté remízky a smrkové porosty s příměsí listnatých stromů. V ČR hlavně druhotné smrčiny ve stáří do 60 let, s nevýrazně vyvinutým keřovým a bylinným patrem, na březích vodních toků a v nadmořské výšce 860–1100 m.\n\nHnízdí jednotlivě, monogamně. Hnízdo staví samotná samice z čerstvého mechu dobře skryté na zemi v prohlubni nebo polodutině. Hnízdí 1x ročně od konce května do poloviny července. Úplná snůška čítá 4-6 (3-7) čistě bílých vajec o rozměrech 15,3 × 11,9 mm, na kterých sedí po dobu 12-13 dnů jen samice krmená samcem. Mláďata jsou krmena oběma rodiči a hnízdo opouštějí po 12-14 dnech.\nV potravě převažuje drobný hmyz, zvláště motýli, stejnokřídlí a dvoukřídlí, méně jsou zastoupeni také pavouci a plži.\n\n\n"}
{"id": "437071", "url": "https://cs.wikipedia.org/wiki?curid=437071", "title": "Alois Beer (1840)", "text": "Alois Beer (1840)\n\nAlois Beer (4. červen 1840, Budapešť – 19. prosinec 1916, Klagenfurt am Wörthersee) byl rakouský c. a k. dvorní a námořní fotograf.\n\n"}
{"id": "437073", "url": "https://cs.wikipedia.org/wiki?curid=437073", "title": "Louka (hrad)", "text": "Louka (hrad)\n\nZřícenina hradu Louka se nachází severně nad vsí Louka v okrese Blansko. Od roku 1964 je chráněna jako kulturní památka.\n\nPrvní písemná zmínka o hradu pochází z roku 1360, kdy jej vlastnil Procek z Lomnice. Roku 1416 hrad koupil Jan Ozor z Boskovic, po je smrti roku 1440 hrad zdědil Vaněk z Boskovic. Panství vlastnil půlstoletí rod pánů z Boskovic. Bratři Dobeš, Beneš a Tas Černohorští z Boskovic prodali zboží roku 1464 Bohušovi z Lomnice. Roku 1483 hrad vyženil Pertold z Tvorkova, který si vzal Kateřinu z Lomnice. Jejich synové Ondřej a Kryštof z Tvorkova drželi Louku až do roku 1496, kdy ho koupil Vilém z Pernštejna. Pernštejnové sice hrad neměli jako sídlo, ale ještě na počátku 16. století na něm prováděli stavební úpravy. Podle Vilémovy závěti z roku 1521 byl hrad ještě obyvatelný. V 2. polovině 16. století kupuje zboží Hanuš Ferdinand z Hardeka na Letovicích, avšak hrad v této době není obýván. Roku 1560 se uvádí jako pustý.\n\nDo dnešních dnů zůstala zachována pouze zeď s bránou. Dále zde najdeme zbytky zdí, bránu, základy hradního areálu a stopy po příkopech. V současné době se zde nachází pomník obětem druhé světové války z okolních obcí.\n\n"}
{"id": "437075", "url": "https://cs.wikipedia.org/wiki?curid=437075", "title": "Mamotěnka Leachova", "text": "Mamotěnka Leachova\n\nMamotěnka Leachova (\"Kalmiopsis leachiana\") je druh rostliny z čeledi vřesovcovité (\"Ericaceae\").\n\nMamotěnka Leachova je vzácná kvetoucí rostlina, endemit Siskiyou Mountains na jihozápadě Oregonu, je chráněná v areálu Kalmiopsis Wilderness rezervace. Objevila ji v roce 1930 americká botanička Lilla Leech v oblasti Gold Basin.\nJe příbuzná s \"mamotou\" v čeledi vřesovcovité. Je to stálezelená rostlina, keř rostoucí do 10–30 cm výšky, se vzpřímenými větvemi, listy jsou jednoduché, 2–3 cm dlouhé a 1 cm široké. Květy jsou růžové až fialové, v hrozenech po 6-9 společně. Připomínající malé rododendrony, ale plošší, s hvězdovitě symetrické, pětičetné. Květy mají průměr 1,5-2 cm. Plody jsou tobolky, po jejímž rozevření se uvolňuje mnoho malých semen.\n\n"}
{"id": "437078", "url": "https://cs.wikipedia.org/wiki?curid=437078", "title": "Budníček zlatohlavý", "text": "Budníček zlatohlavý\n\nBudníček zlatohlavý (\"Phylloscopus proregulus\") je malým asijským druhem pěvce z čeledi budníčkovitých (\"phylloscopidae\").\n\nChováním a zbarvením se poněkud podobá králíčkům (\"Regulus\"). Od podobných druhů budníčků se liší výraznými žlutavými proužky v křídle a nad okem, navíc má úzký žlutavý proužek uprostřed temene a žlutý kostřec.\n\nNa podzim zaletuje i do Evropy, přičemž byl pětkrát zjištěn také na českém území.\n\n\n"}
{"id": "437079", "url": "https://cs.wikipedia.org/wiki?curid=437079", "title": "Pavel Pafko", "text": "Pavel Pafko\n\nPavel Pafko (* 3. července 1940 Bratislava) je český břišní a hrudní chirurg, který v letech 1992–2010 působil jako přednosta III. chirurgické kliniky 1. lékařské fakulty Univerzity Karlovy v Praze a Fakultní nemocnice Motol.\n\nMediální známost získal v prosinci 1996 operativním odstraněním plicního nádoru prezidentu republiky Václavu Havlovi. V prosinci 1997 provedl se svým týmem první transplantaci plic na území České republiky.\n\nDne 28. října 2013 ho prezident Miloš Zeman vyznamenal medailí Za zásluhy. V roce 2016 byl pasován na rytíře českého lékařského stavu.\n\nNarodil se roku 1940 v Bratislavě, metropoli Slovenské republiky. Otec Gejza Pafko (* 1910) byl Slovák pocházející ze Solivaru, obce, která se později stala součástí Prešova. Na pražské Univerzitě Karlově studoval od roku 1933. Absolvoval na ní Právnickou fakultu. Matka (* 1906) byla Češka, která se narodila v Heřmaničkách a s rodinou poté žila v Holešovicích. Vychodila školu spravovanou řádovými sestrami, kde získala všeobecné a kulturní vzdělání. Manželé po sňatku v roce 1937 bydleli v Košicích. Po maďarském záboru Košic na jaře 1939 se rodina přestěhovala do Bratislavy, kde se Pavel Pafko narodil. O rok později přišla na svět jeho sestra Angela Pafková (* 1941). Během druhé světové války pak s matkou vyrůstali v podtatranském Važci. Po skončení války žila celá rodina v Bratislavě.\n\nPo bratislavské střední škole studoval od roku 1957 lékařství na pražské Fakultě všeobecného lékařství Univerzity Karlovy. Ve třetím ročníku se stal demonstrátorem na Anatomickém ústavu, na němž působil do ukončení studia. Promoce se uskutečnila v červnu 1963 a od září téhož roku nastoupil na roční základní vojenskou službu, kterou jako lékař absolvoval na letecké základně v Čáslavi.\n\nPo vojenské službě se vrátil na Anatomický ústav FVL UK, kde již působil jako posluchač lékařství. Vedle pedagogické činnosti praktikoval noční služby na různých odděleních nemocnice Na Františku.\n\nOd června 1966 začal pracovat na III. chirurgické klinice FVL UK v Londýnské ulici, na níž strávil celý svůj profesní život. Jeho učiteli chirurgie se na klinice stali zejména tehdejší přednostka docentka Olga Vaněčková a její nástupce profesor František Řehák.\n\nV roce 1968, v období před invazí vojsk Varšavské smlouvy do Československa, obdržel nabídku na roční pracovní pobyt v západoněmeckém Nordhornu, kam bez znalosti němčiny odjel již po vpádu vojsk 17. září téhož roku. Hlavní náplní práce byla aplikace anestezie. Po návratu na pražskou kliniku v roce 1970 pokračoval jako sekundář na traumatologickém oddělení, jehož vedoucím se stal roku 1973. Rok předtím složil druhou atestaci z chirurgie, praktickou část – operaci, vykonal v Nemocnici Na Bulovce u profesora Knoblocha. Následně z oddělení přešel na operativu jícnů a plic k profesoru Řehákovi.\nV roce 1981 se stal kandidátem věd (CSc.) a o pět let později byl jmenován docentem Univerzity Karlovy, když obhájil práci na téma vstřebávání alkoholu a acylpyrinu po resekci žaludku. Vzhledem k faktu, že nebyl členem Komunistické strany Československa, musel – podle vlastních slov –, pro úspěšné dokončení habilitačního řízení zahájit studium VUMLu na Filozofické fakultě UK. V roce 1989 obdržel titul doktor věd (DrSc.) na téma karcinomu jícnu, když sběr materiálu trval tři roky. Po sametové revoluci, roku 1990, byl jmenován profesorem chirurgie Univerzity Karlovy. Do zrušení titulu doktor věd poté působil jako předseda celostátní komise pro udělování titulů DrSc. v chirurgii.\n\nV roce 1992 se stal přednostou III. chirurgické kliniky, jejíž vedení převzal po profesoru Řehákovi. V širší povědomí vstoupil chirurgickým odstraněním plicního nádoru prezidentu republiky Václavu Havlovi v prosinci 1996. Následná mediální kritika na nevyhovující podmínky budovy v Londýnské ulici pro prezidenta republiky, jej vedla k prosazení přestěhování sídla kliniky do volných prostor ve Fakultní nemocnici v Motole, kde pracoviště zahájilo činnost v září 1997.\n\nOd roku 1994 se začal s týmem připravovat na transplantaci plic. Absolvoval studijní pobyty v Londýně a Harefieldu. Poté začal s kolegy dojíždět na přední evropské pracoviště Allgemeines Krankenhaus Wien v rakouské metropoli, kde získávali praxi pod vedením profesora Waltera Klepetko. V prosinci 1997 pak ve FN Motol provedl první transplantaci plic v České republice. Doba pooperačního života pacienta činila sedm let. Vedení transplantací zanechal po sté operaci a roku 2010, v sedmdesáti letech, opustil funkci přednosty kliniky. \n\nPracovní stáže absolvoval mimo jiné v New Yorku, Pittsburgu, Torontu, Moskvě, Lipsku a Uppsale.\n\nOd roku 1966 je ženatý s Hanou Pafkovou, která vystudovala Přírodovědeckou fakultu Univerzity Karlovy v Praze. Následně se zabývala výzkumem biologických účinků elektromagnetických polí ve Státním zdravotním ústavu.\n\nDo manželství se narodily tři dcery Barbora, Hana a Pavla Pafkovy.\n\n"}
{"id": "437080", "url": "https://cs.wikipedia.org/wiki?curid=437080", "title": "Richard Šusta", "text": "Richard Šusta\n\nRichard Šusta (* 11. června 1956 Praha) je český spisovatel science fiction a fantasy.\n\nRichard Šusta vystudoval v letech 1975-1980 Elektrotechnickou fakultu na Českém vysokém učení technickém v Praze, kde je v současné době vyučujícím předmětů týkajících se průmyslové automatizace (programovací jazyky pro řízení, logické řízení). Je autorem mnoha odborných publikací z oborů automatizace, biomechanického inženýrství a výpočetní techniky. Zajímá se o buddhismus a další východní nauky. Roku 2003 získal titul Ph.D.\n\nK psaní sci-fi ho dostala láska k vědeckofantastické literatuře. Do žánru vstoupil roku 1997 svou prvotinou, románem \"Narka\", který se umístil na druhém místě v Ceně Karla Čapka.\n\n\n"}
{"id": "437081", "url": "https://cs.wikipedia.org/wiki?curid=437081", "title": "Modifikace", "text": "Modifikace\n\nModifikace (z lat. \"modus\", míra, způsob a \"facere\", dělat) znamená obecně změnu, úpravu nebo variantu.\n\n\n"}
{"id": "437082", "url": "https://cs.wikipedia.org/wiki?curid=437082", "title": "Hibernate", "text": "Hibernate\n\nHibernate je framework napsaný v jazyce Java, který umožňuje tzv. objektově relační mapování (ORM). Usnadňuje řešení otázky zachování dat objektů i po ukončení běhu aplikace. Je jednou z implementací Java Persistence API (JPA).\n\nProjekt vytvořil Gavin King, který později spolu s Hibernate přešel pod křídla firmy JBoss. Ta byla v roce 2006 převzata firmou Red Hat, která nadále pokračuje ve vývoji frameworku Hibernate. Gavin King spolu s JBoss také přešel do RedHatu.\n\nHibernate poskytuje způsob, pomocí něhož je možné zachovat stav objektů mezi dvěma spuštěnými aplikacemi. Říkáme tedy, že udržuje data persistentní. Dosahuje toho pomocí ORM, což znamená, že mapuje Javovské objekty na entity v relační databázi. K tomu používá tzv. mapovací soubory, ve kterých je popsáno, jakým způsobem se mají data z objektu transformovat do databáze a naopak a jakým způsobem se z databázových tabulek mají vytvořit objekty. Druhý způsob jak mapovat objekty je použít anotace místo mapovacích souborů. V Hibernate se tedy pracuje s běžnými business objekty, přičemž mohou být sloupce tabulky spojeny přímo s atributy objektu, nebo mohou být připojeny skrze metody get/set a metody hashCode() a equals(). Nutno podotknout, že nelze použít EJB (viz Java Bean), ale pouze klasické objekty – tzv. POJO (Plain Old Java Object). Poté co jsou objekty uložené v databázi se na ně lze dotazovat jazykem HQL (Hibernate Query Language), který je odvozen z SQL a je mu tedy velice podobný.\n\nJedná se soubory ve formátu XML s příponou „.hbm.xml“ (tedy např. Zajezd.hbm.xml), kdy pro jednu třídu máme jeden soubor, obvykle umístěný ve stejném balíčku jako samotná třída. Ve struktuře mapovacího souboru se používají např. tagy <property> nebo <set>. Prvním se popisuje normální datový atribut třídy. Tagem <set> se také popisuje atribut, ale tentokrát má speciální význam, protože udržuje odkazy na související objekty. (Např. objekt „Zajezd“ by měl atribut typu Set jménem „cestujici“, který by obsahoval odkazy na objekty jednotlivých cestujících)\n\nAnotace lze použít dvěma způsoby – buďto u atributů nebo u jejich getterů. Následují výpisy, které ukazují použití obojího.\n\nPoužití anotací u atributů:\n\nPoužití anotací u metod:\n\nHibernate potřebuje pro správnou funkci několik nastavení, jako je JDBC driver, adresa databáze (connection string), generátor SQL dotazů (dialect) nebo cesty k mapovacím souborům. Tento konfigurační soubor se běžně pojmenovává „hibernate.cfg.xml“.\n\nPreferovaný způsob práce s objekty je HQL (oproti SQL). Syntaxe je SQL velice podobná, ale HQL je, na rozdíl od SQL, objektově orientované, takže rozumí věcem jako dědičnost, polymorfismus, apod.\nDotaz „from java.lang.Object o“ by tedy vrátil úplně všechny persistentní objekty.\nNejjednodušší dotaz vypadá takto:\n„from Zajezd“ – vrátí všechny instance třídy Zajezd.\n\nPokud se v dotazu chceme odvolávat na „Zajezd“, je potřeba mu přiřadit alias:\n„from Zajezd as zajezd“ – je zvykem pojmenovávat aliasy stejným slovem jako název třídy, ale podle konvence, kterou pojmenováváme atributy.\nPoužili bychom toho následujícím způsobem:\n„from Zajezd as zajezd where zajezd.nazev = nazev“\n\nHQL podporuje klasické konstrukce, na které jsme zvyklí z SQL, jako jsou: INNER a OUTER JOIN, klauzule WHERE nebo WITH, agregační výrazy jako AVG() nebo COUNT(), subdotazy, atd.\nDalší zajímavostí je QBE – Query by Example. Jedná se o způsob dotazování, kdy vytvoříme nový objekt s vlastnostmi, které hledáme a tento objekt poté předáme do HQL a ten nám vrátí objekty se stejnými vlastnostmi.\n\nV předchozím příkladu byla použita konstrukce „Criteria“. QBE je ve skutečnosti pouze jedním z více druhů kritérií, které můžeme pro dotazy zavádět. V obecnější rovině vypadají kritéria následovně:\nnebo:\n\nHibernate, framework pro perzistentní vrstvu, usnadňuje programátorovi práci tím, že nemusí transformovat objekty do relací ručně, ale přenechá to perzistentní vrstvě. Zároveň jsou tím odstíněna specifika jednotlivých databází – programátor používá API Hibernate.\n\n\n\n"}
{"id": "437083", "url": "https://cs.wikipedia.org/wiki?curid=437083", "title": "Svitávka (hrad)", "text": "Svitávka (hrad)\n\nHrad Svitávka zvaný též jako Hradisko, leží na kopci severně nad městečkem Svitávka v okrese Blansko.\n\nOsamocený kopec, na němž stojí drobná kaplička, přitahoval lidi už v pravěku. K prvnímu středověkému osídlení došlo již na přelomu 11. a 12. století, kdy zde bylo vybudováno hradiště na ochranu křižovatky Trstenické stezky, která vedla z Brna na sever do Čech a Hvozdecké stezky, která vedla do Jevíčka a dále do Olomouce. Hradiště bylo jednak důležitým vojenským bodem, jednak se zde vybíralo mýto. Král Vladislav II. roku 1169 daroval Svitávku Hradišťskému klášteru u Olomouce. Význam Svitávky v 13. století poklesl a původní hradiště zaniklo.\n\nDle poznatků o této lokalitě se uvádí, že zde bylo pravděpodobně již za husitských válek postaveno husitské opevnění. Jiné prameny hovoří, že hrádek zde po roce 1446 nechal zbudovat Vaněk z Boskovic, ten měl pak zaniknout za česko-uherských válek. Na počátku 16. století byl na kopci Hradisko vystavěn kostelík, který zanikl, ale v polovině 19. století zde byla zbudována kaple, která kolem roku 1958, po zasažení bleskem, zpustla.\n\n"}
{"id": "437084", "url": "https://cs.wikipedia.org/wiki?curid=437084", "title": "Bukač velký", "text": "Bukač velký\n\nBukač velký (\"Botaurus stellaris\") je středně velkým druhem brodivého ptáka z čeledi volavkovitých (Ardeidae).\n\nVelikosti bažanta; dorůstá délky 69–81 cm a v rozpětí křídel měří 100–130 cm. Hmotnost u samic se pohybuje mezi 817–1150 g, u samců mezi 966–1940 g. Oproti volavkám má zavalitější tělo, krátký krk a nenápadné hnědé zbarvení s tmavším skvrněním a vlnkováním. Zobák a končetiny má zelenožluté. Obě pohlaví jsou zbarvena stejně.\n\nŽije velmi skrytě, při ohrožení zaujímá charakteristický vzpřímený postoj, při kterém natáhne krk se zobákem vzhůru a díky svému maskovacímu zbarvení tak dokonale splyne s okolním rákosím. Toto chování lze pozorovat již u mláďat starších 8 dnů. Jeho přítomnost tak většinou nejlépe prozradí hluboké, daleko slyšitelné a několikrát opakované „vhumb“, kterým se ozývají samci během toku.\n\nVyskytuje se ve dvou poddruzích; \"B. s. stellaris\" hnízdí na rozsáhlém území Eurasie od Španělska východně až po Japonsko a dále také v severní Africe, \"B. s. capensis\" pak v jižní Africe. Částečně tažný druh, evropští ptáci zimují v jižní a západní Evropě a tropické Africe.\n\nK razantnímu poklesu početnosti bukače velkého začalo na celoevropské úrovni docházet na začátku 20. století a pokračoval až do let 1970-90, kdy byl v mnohých oblastech rozšíření ještě razantnějším a zasáhl i řadu silných východoevropských populací. Hlavním důvodem tak výrazného úbytku je likvidace a vysoušení rákosin a eutrofizace vod.\n\nV České republice hnízdí odhadem 30-40 párů, a to v údolních nivách Labe, Ohře, Dyje a Moravy, rybničních pánvích v jižních Čechách a na rybnících na Českomoravské vrchovině do 500 m n. m.; tažný, častěji však na našem území i pravidelně jednotlivě zimuje. Zvláště chráněný jako kriticky ohrožený druh.\n\nHnízdí jen ve větších porostech rákosu s volnou vodou.\n\nPožírá především ryby a obojživelníky, dále také různé bezobratlé (hlavně hmyz) a malé savce; občas i plení hnízda jiných druhů ptáků. Po potravě pátrá hlavně za svítání a soumraku v mělké vodě na okraji rákosin.\n\nHnízdí 1x ročně od dubna do června. Samci mohou být monogamní i polygamní - ve vhodných podmínkách mohou hnízdit až s 5 samicemi. Hnízdo je plošina ze starých rákosových stébel a vodních rostlin o průměru zhruba 30 cm, dobře skrytá v hustých rákosinách nízko nad mělčinou. V jedné snášce je 4–6 olivově hnědých vajec o velikosti 52,8 x 38,5 mm. Inkubační doba trvá 25–26 dnů, na vejcích sedí samotná samice. Mláďata jsou porostlá rudohnědým peřím a krmená pouze samicí, která jim vyvrhuje potravu do hnízda. Při přímém ohrožení mohou hnízdo opustit již po 2-3 týdnech, obvykle tak však činí až ve věku 4-5 týdnů. Po opuštění hnízda se až do vzletnosti, které dosahují ve věku 8 týdnů, skrývají v okolní vegetaci.\n\nV jednom filmovém dokumentu z roku 2017/18 se tvůrci pokusili rekonstruovat přibližnou podobu zvuku dravého dinosaura druhu \"Tyrannosaurus rex\" za pomoci kombinace zvuku bukače velkého a aligátora čínského. Výsledkem bylo jakési nízkofrekvenční dunění, kterým se možná tyranosauři domlouvali na velké vzdálenosti.\n\n"}
{"id": "437086", "url": "https://cs.wikipedia.org/wiki?curid=437086", "title": "Nemilkov (Lišnice)", "text": "Nemilkov (Lišnice)\n\nNemilkov () je osada, která je součástí obce Lišnice v okrese Most v Ústeckém kraji. Nachází se v nadmořské výšce 227 metrů, asi 6,5 km jižně od centra města Mostu. Nemilkovem prochází silnice č. 255, kde se kříží se silnicí III. třídy č. 2519 do Havraně. Vsí protéká říčka Srpina, severně od osady leží Nemilkovský rybník.\n\nPrvní písemná zpráva o Nemilkovu pochází z roku 1280, kdy zdejší statek daroval pražský měšťan Wobolin špitálu řádu křižovníků s červenou hvězdou na Starém Městě pražském. V majetku tohoto řádu zůstal statek a ves nepřetržitě po celá staletí až do zrušení poddanství v roce 1848. Po roce 1850 se Nemilkov stal osadou obce Havraň. V roce 1905 se ves odpojila od Havraně a jako osada se připojila k nově osamostatněné Lišnici.\n\nU potoka stála kaple, která byla kolem roku 1955 zbořena při přeložce silnice.\n\n\n"}
