{"id": "485400", "url": "https://cs.wikipedia.org/wiki?curid=485400", "title": "1805 v loďstvech", "text": "1805 v loďstvech\n\nTento článek obsahuje významné události v oblasti loďstev v roce 1805.\n\n21. října - Anglické loďstvo porazilo v bitvě u Trafalgaru španělsko-francouzskou flotilu. Z 33 španělských a francouzských řadových lodí bylo 21 zajato a 1 potopena, Angličané nepřišli o jedinou loď. Při bitvě zemřel velitel anglického loďstva Sir Horatio Nelson.\n\nprobíhají tzv. \"napoleonské války\" \n"}
{"id": "485402", "url": "https://cs.wikipedia.org/wiki?curid=485402", "title": "1778 v loďstvech", "text": "1778 v loďstvech\n\nTento článek obsahuje významné události v oblasti loďstev v roce 1778.\n\n"}
{"id": "485403", "url": "https://cs.wikipedia.org/wiki?curid=485403", "title": "1714 v loďstvech", "text": "1714 v loďstvech\n\nTento článek obsahuje významné události v oblasti loďstev v roce 1714.\n\n7. srpna – Ruská flota porazila švédské lodě v bitvě u Gangutu.\n\nprobíhají tzv. Války o dědictví španělské\nprobíhá tzv. Velká severní válka\n"}
{"id": "485408", "url": "https://cs.wikipedia.org/wiki?curid=485408", "title": "1790 v loďstvech", "text": "1790 v loďstvech\n\nTento článek obsahuje významné události v oblasti loďstev v roce 1790.\n\n9. - 10. července - V bitvě u Svensksundu bylo poraženo ruské loďstvo švédskou flotilou.\n\nprobíhá \"Rusko-švédská válka\" \n"}
{"id": "485411", "url": "https://cs.wikipedia.org/wiki?curid=485411", "title": "1571 v loďstvech", "text": "1571 v loďstvech\n\nTento článek obsahuje významné události v oblasti loďstev v roce 1571.\n\n7. října – Proběhla bitva u Lepanta, v níž porazila Svatá liga osmanské loďstvo.\n"}
{"id": "485415", "url": "https://cs.wikipedia.org/wiki?curid=485415", "title": "Pevnost - palác São Lourenço", "text": "Pevnost - palác São Lourenço\n\nPevnost - palác São Lourenço (sv. Vavřinec) () se nachází na nábřeží nedaleko přístavu ve Funchalu na portugalské Madeiře.\n\nPrvní pevnost na tomto místě byla vybudována na přání obyvatel poté, co došlo k vyrabování lodí kotvících v přístavu. Stavba probíhala v letech 1529–1540. Opevnění však neplnilo všechny vojenské požadavky na takovou stavbu a proto pevnost snadno dobyli francouzští piráti v roce 1566. Následně proto byla stavba zdokonalována, upravována a rozšiřována až do 19. století.\n\nOd počátku pevnost sloužila jako rezidence kapitána (králem pověřeného správce ostrova). Postupně se změnila na rezidenční palác. Roku 1943 byla vyhlášena za Národní památku. Nyní je sídlem předsedy vlády autonomní oblasti a vojenského velitelství (námořnictvo má sídlo v další funchalské pevnosti). Z toho důvodu nejsou všechny prostory pevnosti São Lourenço volně přístupné veřejnosti, od roku 1993 je zde však trvalá výstava o stavbě a minulosti pevnosti. Národní palác uvnitř pevnosti je možné navštívit po předchozí domluvě s kanceláří předsedy vlády.\n"}
{"id": "485416", "url": "https://cs.wikipedia.org/wiki?curid=485416", "title": "František Šedivý", "text": "František Šedivý\n\nFrantišek Šedivý (* 2. července 1927, Zadní Třebaň, Československo) je český spisovatel a bývalý politický vězeň. Působí jako místopředseda Konfederace politických vězňů.\n\nFrantišek Šedivý studoval na reálce, z níž byl v roce 1942 během heydrichiády vyloučen a roku 1944 pracovně nasazen v továrně Junkers. V té době se jako spojka aktivně zapojil do protinacistického odboje.\n\nPo komunistickém puči v únoru 1948 se zapojil do boje proti tehdejšímu režimu vydáváním a distribucí letáků, organizováním ilegálních skupin a pomocí při útěcích do zahraničí. Jako převaděč dvakrát úspěšně převedl přes hranice na Šumavě skupiny uprchlíků. Na vysoké škole organizoval skupinu, která se připravovala na jimi očekávaný brzký pád vládnoucího režimu.\n\nZačátkem padesátých let 20. století se mu podařilo odhalit agenta provokatéra \"Golda\". Následkem toho byl roku 1952 zatčen a ve věku 25 let v procesu \"Šedivý a spol.\" (byl označen jako vedoucí skupiny) za trestný čin velezrady a vyzvědačství odsouzen na 14 let odnětí svobody. Vězněn byl na Mírově a dlouhá léta strávil v uranových dolech v Jáchymově, a to v ústředním táboře, v táboře C, v táboře L (tak zvaným \"Věží smrti\") a dále v příbramských Bytízi a Vojně. V únoru 1964 byl podmínečně propuštěn.\n\nPo roce 1989 se angažuje v Konfederaci politických vězňů, v níž v současné době (2009) zastává pozici prvního místopředsedy. Dále je předsedou Klubu dr. Milady Horákové a je též členem mezinárodního PEN klubu. Je též autorem několika knih.\n\nU příležitosti státního svátku Dne vzniku samostatného československého státu dostal 28. října 2009 z rukou prezidenta republiky Václava Klause Řád Tomáše Garrigua Masaryka II. třídy za vynikající zásluhy o rozvoj demokracie a lidská práva.\n\nV sobotu 31. května 2008 mu bylo uděleno čestné občanství obce Zadní Třebaň. 7. května 2010 mu bylo uděleno čestné občanství města Řevnice.\n"}
{"id": "485418", "url": "https://cs.wikipedia.org/wiki?curid=485418", "title": "Nejzazší výspa", "text": "Nejzazší výspa\n\n„Nejzazší výspa“, v originále „The Last Outpost“, je jedna z epizod první sezóny seriálu \"\", která byla v České republice při své premiéře odvysílána jako sedmá v pořadí, zatímco ve Spojených státech jako pátá.\n\nUSS Enterprise D pronásleduje loď Ferengů, kteří z federační základny ukradli drahé zařízení. Toto setkání s Ferengy je přitom první, i když jsou Ferengové Federaci již známi. Když obě lodě dorazí k pusté planetě Gamma Tauri IV, jsou zastaveny nějakou neznámou energií. Na Enterprise dochází k rychlému úbytku energie, neznámá síla si prohlíží veškerá data v lodní databázi. Posádka nejprve myslí, že touto energií disponuje Ferengská loď, ale po rozhovoru s posádkou Ferengů je zřejmé, že i jejich loď má obdobné problémy. Picard tedy nařídí zjistit všechny dostupné informace o planetě Gamma Tauri IV. Dat vyhledá v databázi, že planeta kdysi bývala základnou říše Tkonů, která již ale zanikla před mnoha tisíci lety.\n\nJe zřejmé, že záhadná energie vychází právě z planety. Picard se pokusí získat Ferengy ke spolupráci na prozkoumání povrchu planety, Ferengové ale ze všeho obviňují právě posádku Enterprise. Záhadná energie začala působit na systémy podpory života obou lodí. Picard vyšle výsadek, kterému velí Riker. Energetické pole planety ovlivňuje transportér, a tak se všichni transportují dolů odděleně a chvíli trvá, než se setkají. Na výsadek po chvíli zaútočí Ferengové a pomocí energetických bičů se jim podaří členy výsadku omráčit. Tasha ale všechny brzy osvobodí. Na Enterprise dále působí vliv z planety, rychle klesá teplota a vzduch přestává být dýchatelný.\n\nVýsadku se dole zjeví tvář, která se představí jako Portál, strážce Tkonského impéria. Brzy se před nimi objeví postava starého strážce, který zjevně netuší, že říše Tkonů dávno zanikla. Strážce se obou skupin ptá, zda říši hledají. Ferengové se ho pokoušejí přesvědčit, že výsadek z Enterprise představuje rasu s nepřátelskými úmysly.\n\nStrážce zaútočí na Rikera svou holí, ale Riker neuhne, ani když se hůl zastaví před jeho tváří. Na strážcův útok odpoví jen slovy, že pouze strach je skutečným nepřítelem každého. Poté je strážce již přesvědčen, že lidstvo je dostatečně vyspělá rasa a osvobodí Enterprise z energetického pole. Riker přemluví strážce, aby propustil také loď Ferengů a oba výsadky se pak vrací na své lodě. Ferengové nakonec vracejí ukradené zařízení.\n"}
{"id": "485423", "url": "https://cs.wikipedia.org/wiki?curid=485423", "title": "1820 v loďstvech", "text": "1820 v loďstvech\n\nTento článek obsahuje významné události v oblasti loďstev v roce 1820.\n\n"}
{"id": "485425", "url": "https://cs.wikipedia.org/wiki?curid=485425", "title": "1787 v loďstvech", "text": "1787 v loďstvech\n\nTento článek obsahuje významné události v oblasti loďstev v roce 1787.\n\n"}
{"id": "485427", "url": "https://cs.wikipedia.org/wiki?curid=485427", "title": "Jan Mühlfeit", "text": "Jan Mühlfeit\n\nJan Mühlfeit (* 8. ledna 1962, Jihlava) je český manažer, globální stratég, kouč a mentor. Téměř 22 let působil ve firmě Microsoft, z toho posledních 15 let v nejužším vedení. Jeho poslední rolí před odchodem v roce 2014 byla pozice prezidenta Microsoft Corporation pro Evropu (Chairman Europe), kterou zastával od roku 2007. Je poradcem pro řadu vládních a mezinárodních organizací, jako AIESEC, Světové ekonomické fórum, Evropská komise, či OECD.\n\nV roce 1986 Jan Mühlfeit vystudoval obor informační technologie na fakultě elektrotechnické Českého vysokého učení technického v Praze.\n\nV době ČSSR před sametovou revolucí působil ve vědeckotechnické rozvědce (První správě SNB v rámci Státní bezpečnosti) a používal krycí jméno Masopust. V červenci 1989 byl povýšen do funkce staršího referenta. V roce 1990 řádně prošel hodnocením prověrkových komisí a jako bezúhonný člověk byl doporučen k další službě u ministerstva vnitra. Tehdejší ministr Ján Langoš Mühlfeita v roce 1991 povýšil do hodnosti nadporučíka. Poté roku 1991 odešel do české softwarové společnosti Software602, kde zastával pozici ředitele mezinárodního obchodu a marketingu.\n\nDo společnosti Microsoft nastoupil v roce 1993 na pozici marketingového ředitele. Od 1. února 1998 do roku 2000 ve společnosti Microsoft s.r.o. působil jako jednatel a generální ředitel české pobočky. Kontroverzním případem z doby jeho působení je kauza Mironet vs. Microsoft, která se týká porušování autorských práv. Podle vedení Mironetu měl údajně Jan Mühlfeit společně s obchodním ředitelem českého Microsoftu Vladimírem Smutným ovlivňovat vyšetřování, které souviselo se snahou Mironetu nabízet v roce 1999 k prodeji počítače bez předinstalovaného operačního systému Microsoft Windows 98. Od roku 2000 společnost Mironet neposkytla v této věci žádné důkazy.\n\nRoku 2000 se Jan Mühlfeit stal díky výborným obchodním výsledkům ředitelem celého regionu střední a východní Evropy a členem nejvyššího celosvětového vedení společnosti. Od 19. srpna 2002 byl jmenován do funkce viceprezidenta pro Evropu, Střední Východ a Afriku (EMEA). Pod jeho vedením si region CEE, který měl přímo na starosti, udržel po čtyři roky nejlepší hodnocení v rámci globálního působení Microsoftu. V letech 2005–2006 byl vicepresidentem pro veřejnou správu v regionu (EMEA) a později byl jmenován do funkce presidenta Microsoft Corporation pro Evropu, kterou zastával až do svého odchodu na konci roku 2014. Mühlfeit se podílel na formulaci celosvětové strategie Microsoftu pro nové trhy (Emerging Markets) a byl poradcem mnoha vládních a nevládních organizací v regionu (EMEA). V této době reprezentoval svou firmu ve vztahu k vládám jednotlivých evropských zemí, klíčovým evropským institucím, největším firemním zákazníkům a obchodním partnerům.\n\nJan Mühlfeit obdržel četná ocenění:\n\n\nStále podporuje řadu charitativních projektů, mezi něž patří například „Počítače proti bariérám“, což je společná iniciativa Microsoftu Česká republika a českých nevládních organizací. Působí rovněž v dozorčí radě nadace Charta 77. Byl členem představenstva European Academy of Business in Society (EABiS - Evropské akademie firem ve společnosti) organizace Junior Achievement Young Enterprise Europe (JAYE – Úspěch mladých – Mladá podnikatelská Evropa). Je stále členem správní rady organizace AIESEC (Association Internationale des Etudiants en Sciences Economiques et Commerciales – mezinárodní studenty plně řízená nepolitická nezisková organizace).\n\nBěhem své kariéry byl také hostem globálních talk show na CNN, CNBC, Bloomberg, Euronews, a poskytl řadu rozhovorů pro prestižní média jako New York Times, Washington Post, Financial Times, či La Tribune.\n"}
{"id": "485431", "url": "https://cs.wikipedia.org/wiki?curid=485431", "title": "Dipeptidylpeptidáza 4", "text": "Dipeptidylpeptidáza 4\n\nDipeptidyl peptidáza-4 (DPP4) -- známá rovněž jako komplexační protein adenosin deaminázy 2 (\"adenosine deaminase complexing protein 2 - ADA\") nebo jako CD26 (\"cluster of differentiation 26\") -- je protein který je u lidí kódován genem \"DPP4\".\n\nProtein kódovaný genem \"DPP4\" je antigenní enzym exprimovaný na povrchu většiny typů buněk včetně T-lymfocytů, u nichž je indikátorem aktivace. Souvisí s regulací imunity, přenosem signálů a s apoptózou. Je to intrinsický membránový glykoprotein a serinová exopeptidáza která vyštěpuje X-prolinové dipeptidy z N-konce polypeptidů.\n\nJe to celkem nespecifický enzym, pro nějž je známo přinejmenším 62 substrátů. Substráty pro CD26/DPPIV jsou peptidy obsahující prolin (nebo alanin) a patří k nim růstové faktory, chemokiny, neuropeptidy, a vasoaktivní peptidy.\n\nDPP4 souvisí s geny FAP, DPP8 a DPP9.\n\nDPP-4 hraje hlavní roli v metabolismu glukózy. Zodpovídá za degradaci inkretinů jako je např. GLP-1.\n\nNavíc se ukazuje, že funguje jako supresor vývoje rakoviny a nádorů.\n\nCD26/DPPIV hraje důležitou roli v biologii nádorů, a je užitečným indikátorem různých typů rakoviny, přičemž její hladiny na povrchu buněk nebo v séru jsou u některých novotvarů zvýšené a u jiných snížené.\n\nDPP-4 rovněž specificky a s vysokou afinitou váže enzym adenosin deaminázu. Význam této interakce zbývá objasnit.\n\nNa principu inhibice aktivity tohoto enzymu funguje nová třída orálních hypoglykemik nazývajících se inhibitory dipeptidyl peptidázy-4, které touto inhibicí prodlužují účinek inkretinů in vivo.\n\n\n"}
{"id": "485434", "url": "https://cs.wikipedia.org/wiki?curid=485434", "title": "1856 v loďstvech", "text": "1856 v loďstvech\n\nTento článek obsahuje významné události v oblasti loďstev v roce 1856.\n\nprobíhá krymská válka\n\n"}
{"id": "485435", "url": "https://cs.wikipedia.org/wiki?curid=485435", "title": "1857 v loďstvech", "text": "1857 v loďstvech\n\nTento článek obsahuje významné události v oblasti loďstev v roce 1857.\n\n"}
{"id": "485436", "url": "https://cs.wikipedia.org/wiki?curid=485436", "title": "1858 v loďstvech", "text": "1858 v loďstvech\n\nTento článek obsahuje významné události v oblasti loďstev v roce 1858.\n\n"}
{"id": "485437", "url": "https://cs.wikipedia.org/wiki?curid=485437", "title": "1842 v loďstvech", "text": "1842 v loďstvech\n\nTento článek obsahuje významné události v oblasti loďstev v roce 1842.\n\n"}
{"id": "485445", "url": "https://cs.wikipedia.org/wiki?curid=485445", "title": "Seznam prezidentů Bulharska", "text": "Seznam prezidentů Bulharska\n\n"}
{"id": "485448", "url": "https://cs.wikipedia.org/wiki?curid=485448", "title": "Národní park Los Glaciares", "text": "Národní park Los Glaciares\n\nNárodní park Los Glaciares ( \"Ledovce\") je chráněné území v Patagonii na jihu Argentiny v provincii Santa Cruz. Na jihozápadě sousedí s chilským národním parkem Torres del Paine a na severozápadě s národním parkem Bernardo O'Higgins. Na východě na park navazuje stejnojmenná rezervace o rozloze 145 000 ha . V roce 1981 byl zapsán na seznam světového dědictví UNESCO.\n\nChráněné území bylo zřízeno v roce 1937 pro zachování a ochranu pevninských ledovců, lesů jižních And a patagonské stepi, jeho rozloha je 4459 km² . Zdejší ledovce jsou součástí jihopatagonského ledovcového pole. V parku se nachází hlavních 47 ledovců , mimo nich zde bylo napočítáno okolo 200 menších méně významných ledových mas. Nejvýznamnější ledovce jsou \"Upsala\" (595 km² ), \"Viedma\" (575 km² ) a \"Perito Moreno\". Všude jinde po světě bývá normální, že ledovce začínají v nadmořské výšce okolo 2500 m, ledovce v Los Glaciares se nacházejí ve výšce již okolo 1500 metrů nad mořem.\n\nV národním parku je rozvinutá turistika. Výchozí body pro výpravy do parku jsou obce El Calafate a El Chaltén. Vstup do parku je zpoplatněn - např. pro zahraniční turisty starší 16 let je poplatek ustanoven na 100 pesos .\n\nZdejší reliéf má výrazně horský charakter s velkými výškovými rozdíly. Nejnižšími místy v parku jsou 2 největší jezera (lago Argentino 185 m n. m. a lago Viedma 200 m n. m.). Tyto jezera se nacházejí ve východní části parku v oblasti suché stepi. Západním směrem k chilským státním hranicím průměrná nadmořská výška narůstá. Vrcholky patagonských And v parku v mnoha případech dosahují výšek okolo 2400 až 2500 m n. m. Nejvyšší zdejší horou je Cerro Fitz Roy (3 375 m n. m.), velice známý je i vrchol Cerro Torre.\n\nPrůměrná roční teplota je 7,5 °C. Nejvyšší měsíční teploty se pohybují okolo 13,4 °C (leden), nejnižší v červenci (0,6 °C). Tyto údaje platí pro lokality na východě parku s nižší nadmořskou výškou. Teploty v horách jsou značně rozdílné. Průměrný roční úhrn srážek je také nerovnoměrný. Na východě parku činí zhruba 500mm, na západě okolo 900mm.\n\nLesy pokrývají zhruba 79 000 hektarů, vodní plochy (především 2 největší jezera) 95 000 hektarů. Sníh a led pokrývají cca 260 000 ha.\n\nObecně lze území parku rozdělit do 3 rozdílných pásem :\n\n\n\n\nZ živočišných druhů lze jmenovat psa horského, lamu Guanako nebo velkého nelétavého ptáka nandu Darwinova, kondora. Vzácný druh vyskytující se na jihu Jižní Ameriky je sudokopytník huemul jižní.\n"}
{"id": "485460", "url": "https://cs.wikipedia.org/wiki?curid=485460", "title": "1861 v loďstvech", "text": "1861 v loďstvech\n\nTento článek obsahuje významné události v oblasti loďstev v roce 1861.\n\n"}
{"id": "485493", "url": "https://cs.wikipedia.org/wiki?curid=485493", "title": "Tábor (Má vlast)", "text": "Tábor (Má vlast)\n\nTábor je symfonická báseň z šestidílného cyklu \"Má vlast\", která bývá hrávána jakožto pátá v pořadí. Jejím autorem je Bedřich Smetana. Smetana skladbu dokončil 13. prosince 1878, prvně byla hrána 4. ledna 1880. \"Tábor\" představuje oslavu husitství, na skladbu bezprostředně navazuje \"Blaník\".\n\nSám autor o této skladbě napsal:\n\n\"„Motto: Kdož jste boží bojovníci! Z této velebné písně pozůstává celá stavba skladby. V sídle hlavním – v Táboře – zazněl tento zpěv zajisté nejmohutněji a nejčastěji. Skladba líčí též pevnou vůli, vítězné boje a vytrvalost, a tvrdošíjnou neústupnost, kterou skladba též také končí. Do detailu se nedá rozdrobit, nýbrž zahrne všeobecnou slávu a chválu husitských bojů a nezlomnost povahy husitův.\"“\n\n"}
{"id": "485495", "url": "https://cs.wikipedia.org/wiki?curid=485495", "title": "Blaník (Má vlast)", "text": "Blaník (Má vlast)\n\nBlaník je symfonická báseň z šestidílného cyklu \"Má vlast\", která bývá hrávána jakožto poslední. Jejím autorem je Bedřich Smetana. Smetana skladbu dokončil 9. března 1879 a premiéru měla 4. ledna 1880 společně s \"Táborem\", na který bezprostředně navazuje. Skladba \"Blaník\" byla pojmenována po středočeské hoře Blaník, v níž podle staročeské pověsti spí české vojsko v čele se Svatým Václavem.\n\nSám autor o této skladbě napsal:\n\n\"„Jest pokračování předešlé skladby Tábor. Po přemožení reků husitských skryli se tito v Blaníku a čekají v těžkém spánku na okamžik, kde vlasti mají přijíti na pomoc. Tedy ty samé motivy jako v Táboře slouží v Blaníku za podklad stavby: 'Kdo jste boží bojovníci'. Na podkladě této melodie (tohoto husitského principu) se vyvine vzkříšení národa českého, budoucí štěstí a sláva! kterým vítězným hymnusem, v podobě pochodu, skončí skladba a tak celá řada symf. básní „Má vlasť“. Co malé intermezzo zazní v této skladbě též kratinká idyla: kresba polohy Blaníku, malý pastucha si huláká a hraje a ozvěna mu odpovídá.\"“\n\n"}
{"id": "485496", "url": "https://cs.wikipedia.org/wiki?curid=485496", "title": "AČK", "text": "AČK\n\nAČK může být:\n\n"}
{"id": "485499", "url": "https://cs.wikipedia.org/wiki?curid=485499", "title": "Anatocismus", "text": "Anatocismus\n\nAnatocismus je placení úroků z úroků.\n\nAnatocismus byl zakázán již podle tradic římského práva, přičemž totéž platilo v českém právu i historicky; za platnosti obecného zákoníku občanského byl zákaz anatocismu prolomen jen v zákonem výslovně zmíněných případech.\n\nV České republice ho soudy v současnosti nepřipouštějí (umožňují však, aby se strany dohodly, že příslušenství se stane součástí jistiny, a jako takové bylo dále úročeno).\n\nNový občanský zákoník ve svém § 1806 anatocismus v zásadě připouští tehdy, pokud to bylo předem dohodnuto. Ze zákona se uplatní např. v případě, kdy dlužník plní na jistinu a neplní na náklady s uplatnění pohledávky a úroky. V takovém případě se úročí úroky i náklady (§ 1932).\n"}
{"id": "485500", "url": "https://cs.wikipedia.org/wiki?curid=485500", "title": "Charlotte Cooperová", "text": "Charlotte Cooperová\n\nCharlotte Reinagle Cooperová (22. září 1870, Ealing, Middlesex, Anglie – 10. října 1966, Helensburgh, Skotsko) byla anglická tenistka, členka tenisového oddílu \"Ealing Lawn Tennis Club\", šestinásobná poražená finalistka a pětinásobná vítězka dvouhry ve Wimbledonu. Historicky první olympijská vítězka ve dvouhře žen a smíšené čtyřhře.\n\nPro svou výšku, hubenou a elegantní postavu získala přezdívku \"„Chattie“\". Na Letních olympijských hrách 1900 v Paříži, kterých se poprvé zúčastnily ženy, získala zlatou medaili ve dvouhře. Další olympijské vítězství na stejných hrách přidala ve smíšené čtyřhře spolu s krajanem Reginaldem Dohertym.\n\n12. ledna 1901 se provdala za tenistu Alfreda Sterryho. Daný rok získala svůj čtvrtý wimbledonský titul v singlu. Poté opustila sportovní kariéru a věnovala se rodině. K závodnímu tenisu se však vrátila a v roce 1908 triumfovala ve Wimbledonu popáté. V den vítězství jí bylo \"37 let a 282 dní\" a do současnosti je nejstarší vítězkou ženské dvouhry turnaje. V roce 1912, kdy jí bylo 41 let, stále patřila mezi nejlepší hráčky světa, což potvrdila svým posledním jedenáctým finálovým zápasem na nejslavnějším turnaji světa.\n\nV závodním tenise zůstala aktivní i v páté dekádě života. Její manžel se stal prezidentem Anglického tenisového svazu a dcera Gwen reprezentovala Velkou Británii v tenisové soutěži Wightman Cup.\n\nZemřela v 96 letech ve skotském Helensburghu.\n"}
{"id": "485506", "url": "https://cs.wikipedia.org/wiki?curid=485506", "title": "Dřevěné palubky", "text": "Dřevěné palubky\n\nPalubky jsou úzká a dlouhá prkna z masivního dřeva, opatřená perem a drážkou k podélnému spojování a užívají se zejména jako \n\nPalubky jsou frézovány do různých profilů, tlouštěk a délek. Na lícové (vnější, pohledové) straně jsou různě tvarované, na rubové straně mohou být opatřeny malými drážkami, aby se nekroutily. Používají se v interiérech i exteriérech. Lze jimi obložit jak stropy a stěny v interiéru, tak vytvářet různé podhledy a další prvky. V exteriéru se užívají na podbitích staveb (např. přesahy střech), na fasádách, plotech a také ve štítech domů.\n\nPalubky se vyrábějí většinou ze dřeva jehličnatých stromů jako je smrk, borovice, modřín, jedle. Pro náročné uživatele jsou k dispozici i palubky z dubu, buku a dalších tvrdších dřevin, případně i z měkkého dřeva topolu nebo olše. Palubky se vyrábějí i z exotických dřevin (například merbau, bangkirai, teak, cedr). \n\nPalubky se dodávají nejčastěji v délkách 2, 3, 4 nebo 5 m, šířka se udává včetně pera a cena obvykle za metr čtvereční..\n\nPalubky se kotví většinou k dřevěným podkladovým latím (polštářům), a to buď kolářským hřebíkem (vágnerkou, hřebík bez hlavičky) buď přímo skrz palubku (viditelně) anebo přes pero šikmo do podkladu (neviditelné). Ke kotvení lze využít i vrutů se zapuštěnou hlavou či sponek profilu U. Hojně se využívá i speciálních sponek, které nenaruší strukturu palubky a nejsou vidět. Tyto sponky se nasazují na spodní hranu drážky a poté se do podkladu kotví vrutem či hřebíkem. Aby se palubky nesesychaly a nekroutily, měly by se pokládat při tzv. rovnovážné vlhkosti, kdy je vlhkost palubek a prostředí stejná. Někdy se pokládají na dvakrát: nejprve provizorně a teprve když se ustálily a seschly, definitivně.\n\nPalubky je nutné ošetřovat nátěrem, což je ochrana před povětrnostními vlivy. Osvědčené jsou laky na syntetické i vodní bázi, ale užívají se i oleje a vosky. Před nátěrem palubek určených do interiéru je vhodné nechat je asi týden ležet v místnosti, aby se aklimatizovaly na okolní vlhkost a teplotu. Poté se nanáší první nátěr ještě před položením palubek (na zemi). Po zaschnutí nátěru je vhodné povrch jemně přebrousit brusným papírem (drsnost asi 150). Další vrstvy se nanášejí až po montáži (touto vrstvou se sjednotí řezy a odštípnuté kousky). Palubky je vhodné, hlavně v dřevostavbách, napustit přípravkem proti plísním a škůdcům.\n"}
{"id": "485507", "url": "https://cs.wikipedia.org/wiki?curid=485507", "title": "GBP", "text": "GBP\n\nVýznam zkratky GBP může být:\n\n"}
{"id": "485512", "url": "https://cs.wikipedia.org/wiki?curid=485512", "title": "Let Spanair 5022", "text": "Let Spanair 5022\n\nLet Spanair 5022 z letiště Madrid-Barajas do Gran Canaria skončil leteckým neštěstím krátce po vzletu z runwaye 36L.\n\nDne 20. srpna 2008 došlo na madridském letišti Bajaras k havárii letounu MD-82 (rok výroby 1993), letu JKK 5022 z Madridu do Las Palmas na ostrově Gran Canaria. Letadlo startovalo s hodinovým zpožděním kvůli technickým problémům. Jeden cestující chtěl před startem vystoupit, palubní personál mu to však neumožnil. \n\nNeštěstí se stalo přibližně ve 14:45 SEČ. Letadlo nemělo vysunuté vztlakové klapky, při pokusu o vzlet tedy nemělo dostatečný vztlak a po několika sekundách dopadlo zpět. Odrazilo se a pokračovalo v pohybu ještě asi 1 km mírně šikmo dolů, vpravo od dráhy. Při tom se rozlomilo a začalo hořet. Nehoda si vyžádala 154 lidských životů.\n\nPři vyšetřování nebyly zjištěny žádné závady na systému vysunování vztlakových klapek. Letadlo však před startem vykazovalo poruchu, která se projevovala indikací nesmyslně vysoké teploty čidla náporové teploty RAT. Piloti proto vzlet přerušili a vrátili se zpět na stojánku. Mechanik zjistil, že příčinou bylo chybné trvalé sepnutí elektroohřevu rozmrazování čidla. Vyřešil to tím, že vypnul jistič topidla, a letoun měl dál pokračovat bez tohoto měření, což je s určitými omezeními povoleno. Nezjistil ovšem, že pravou příčinou je závada kontaktu relé, které přepíná (podle snímačů na podvozkové noze) řadu systémů v závislosti na tom, zda je letadlo na zemi nebo ve vzduchu. Porucha relé měla tedy za následek, že nefungovaly i jiné systémy, z nichž nejzávažnějším se ukázal být varovný signál, který upozorňuje piloty na nesprávnou startovní konfiguraci letadla – TOCW. Když se potom, pravděpodobně vinou opomenutí pilotů a bezmyšlenkovitě provedené předletové kontroly, rozjížděli po dráze bez vysunutých vztlakových klapek, nic je nevarovalo před hrozícím nebezpečím. Po zvednutí nad dráhu klesla rychlost letounu pod pádovou hranici, letadlo dopadlo zpět, dostalo se mimo trať a v důsledku mechanických poškození došlo k úniku a vznícení paliva.\n"}
{"id": "485514", "url": "https://cs.wikipedia.org/wiki?curid=485514", "title": "Kníže z Asturie", "text": "Kníže z Asturie\n\nAsturijský kníže, či Kníže z Asturie (španělsky Príncipe de Asturias) je hlavní titul náležící následníkovi španělské koruny. Od 19. června 2014 je asturijskou kněžnou infantka Leonor.\n\nPodle královského výnosu jsou od roku 1977 historické tituly následníků španělských historických území: \n\nKrom toho se prostřednictvím stejnojmenné nadace každoročně udělují ceny Premios Príncipe de Asturias (Cena knížete/kněžny z Asturie) na velkolepém aktu v Oviedu.\n\nPůvod Asturského knížectví sahá až k počátkům 14. století, kdy pod názvem Asturias de Oviedo vzniklo první velké šlechtické panství dona Rodriga Álvareze, jenž se poté jmenoval don Rodrigo Álvarez de las Asturias (příležitostně užíval též příjmení \"Álvarez-Nava\", jako ekvivalent k \"Álvarez de las Asturias\", nabytím pozemků v obci Nava v Asturském knížectví). Když zemřel bez následníka, přešlo na Jindřicha Trastamarského, který je postoupil svému nemanželskému synovi Alfonsovi Enríquezi. Za vlády Jana I. Kastilského, hraběte de Noreña zosnoval několik nepokojů, což mělo za následek, že král panství zkonfiskoval a připojil je ke španělské koruně.\n"}
{"id": "485515", "url": "https://cs.wikipedia.org/wiki?curid=485515", "title": "Baron Gautsch", "text": "Baron Gautsch\n\nBaron Gautsch byl rakouský pasažerský parník, potopený 13. srpna 1914 na rakouské mině. Pojmenován byl po rakouském ministerském předsedovi baronu Paulu Gautschovi von Frankenthurn.\n\nPostaven byl v loděnici Gourlay Brothers & Company v Dundee ve Skotsku v roce 1908 jako zakázka pro rakouskou pobočku společnosti Lloyd. Byl vybaven třemi kotli vytápěné olejem se třemi parními stroji pohánějící tři šrouby.\n\nOd 16. června 1908 byl parník nasazen na lince podél Dalmácie. 27. července 1914 si parník pronajalo rakousko-uherské válečné loďstvo, které jej využilo na přepravu posil do Boky Kotorské. Při zpáteční cestě pak evakuoval civilní obyvatelstvo do Istrie. Při této službě vykonal čtyři cesty a přepravil 2 855 osob. 11. srpna 1914 byl navrácen společnosti Lloyd.\n\nPo svém navrácení vyplul Baron Gautsch z Kotoru zpět do Terstu. Na palubu vzal uprchlíky z Bosny a Hercegoviny a také turisty z dalmatských ostrovů. Před odplutím byl druhý důstojník Tenze instruován ohledně minových polí, které začalo námořnictvo klást na obranu dalmátského pobřeží. 13. srpna 1914 opustila loď v 11 hodin přístav Veli Lošinj a zamířila do Puly. Sedm námořních mil před Brionskými ostrovy vplula v 14.50 plnou rychlostí do minového pole, právě položeného minonoskou SMS Basilisk. Ta zde byla stále přítomna a dokonce vyslala varovný signál, bylo však již pozdě. Parník najel na minu, která udělala na levoboku Barona Gautsche velkou díru. Potopil se během šesti minut, přičemž se zachránilo 159 lidí a 245 lidí nepřežilo. Kapitán Winter a jeho první důstojník Luppis (oba přežili, druhý důstojník Tenze spáchal sebevraždu) byli zažalováni za nedbalost při výkonu služby a bylo jim uděleno domácí vězení. Jejich kariéru však potopení Barona Gautsche příliš nepoznamenalo, neboť dále sloužili jako kapitáni zámořských lodí u společnosti Lloyd. Ta poškozeným po prvotní neochotě vyplatila 200 tisíc korun.\n"}
{"id": "485516", "url": "https://cs.wikipedia.org/wiki?curid=485516", "title": "KDE 3", "text": "KDE 3\n\nKDE 3 byla druhá série desktopového prostředí KDE založená na Qt 3, ve které bylo šest významných vydání.\n\nJedna z výrazných novinek byla širší podpora pro omezování uživatelů pro použití v takových oblastech jako jsou kiosky, internetové kavárny či v podnikové sféře. KDE panel a správce plochy byl sice upraven pro použití tohoto systému, nicméně ostatní významné komponenty KDE jako jsou Konqueror a Control Center musely počkat na následující vydání. \n\nDále byl uvedeno nové tiskové rozhraní KDEPrint s modulární podporou tiskových systému CUPS, LPRng, LPR, LPD a další. V souvislosti s CUPS je KDEPrint schopen vytvořit propracovaný síťový tiskový systém v podnikových sítích. Jelikož KDEPrint poskytuje rozhraní příkazové řádky s možností konfigurace pomocí GUI nástrojů, je toto rozhraní přístupné i pro aplikace nepatřící do KDE, například OpenOffice.org či Acrobat Reader.\nV této verzi je také uveden nová knihovna adresáře, která centrálně zajišťuje adresář pro všechny KDE aplikace. Tato knihovna je založena na standardu vCard. \n\nV této verzi byly uvedeny nové výchozí styly ikon (Crystal) a oken (Keramik) společně s řadou dalších vylepšeních.. \n\nV KDE PIM byla výrazně vylepšena integrace LDAP, vylepšení se dočkalo zabezpečení KMail (podpora S/MIME, PGP/MIME a X.509v3) a kompatibilita KOrganizeru s Microsoft Exchange 2000.\nV první verzi uvedený a teď vylepšený framework pro omezení uživatelů umožňoval správcům systémů lépe nastavit omezování spouštění aplikací, nastavovaní konfigurací, práce se záložkami atd.\n\nDalšími vylepšeními zahrnovala například podporu panelů v Konqueroru, nový stahovací manažer KGet, nový multimediální plugin založený na Xine, či rozhraní pro sdílení desktopu. \n\nDo novinek tohoto vydání se řadí například kontrola pravopisu pro webové formuláře a e-mail, lepší práci s kalendáři a e-maily či podpora protokolu RDP pro sdílení desktopu v systémech Microsoft Windows. Zlepšení se dočkal také výkon prostředí a aplikací KDE včetně kratšího času nutného ke spuštění, nebo zvýšená podpora standardů FreeDesktop.org pro lepší spolupráci s ostatním linuxovým či unixovým softwarem..\n\nPoužitelnost prostředí byla vylepšena předěláním mnohých aplikací, dialogových oken a ovládacích prvků s důrazem na čistotu a užitečnost, redukován byl i zmatek v některých menu nástrojových lišt. Přibylo mnoho nových ikon, nové úvodní obrazovky, byl uveden styl Plastik.\n\nMezi nové uvedené aplikace patří:\n\nV KDE 3.3 se vývojáři soustředili na integraci jednotlivých komponent. Kontakt byl integrován s Kpilotem a s groupware manažerem Kolab. Konqueror nabídl lepší podporu kontaktů instant messangerů, například posílání souborů kontaktům z IM, podpora IM protokolů (např. <nowiki>irc://</nowiki>), zatímco KMail umožnil zobrazit stavy IM kontaktů. Ve přehrávači JuK přibyla podpora vypalování pomocí K3b.\n\nAplikace a prostředí se dočkalo mnoho malých vylepšení. V Konqueroru byla vylepšena práce s panely a RSS čtečkou, v KMail přibyla lepší podpora HTML, anti-spam/anti-virus průvodce, vylepšená podpora šifrování a rychlý vyhledávací panel. Kopete získalo podporu posílání souborů v sítích Jabber, aRts podporu jack konektorů, KWin zas podporu více tlačítek atd. \n\nNové aplikace: \n"}
{"id": "485523", "url": "https://cs.wikipedia.org/wiki?curid=485523", "title": "Veselin Vačkov", "text": "Veselin Vačkov\n\nVeselin Vačkov (* 2. října 1968 Drjanovo, Bulharsko) je mediální manažer a novinář, šéfredaktor Lidových novin v letech 2000 až 2009.\n\nVystudoval anglistiku, bohemistiku a slavistiku na Filozofické fakultě Univerzity Karlovy v Praze. V letech 1995–96 specializoval počítačovou lingvistiku na univerzitě v Oxfordu. Ještě během studia spolupracoval s BBC, časopisem Respekt, deníkem Lidové noviny (LN) a dalšími médií. V roce 1997 nastoupil jako editor do Lidových novin. Později vedl magazín Pátek LN a v roce 1999 se stal zástupcem šéfredaktora. V roce 2000 byl jmenován šéfredaktorem LN a členem představenstva Lidové noviny a.s. Za jeho působení se LN začínají jako první z českých deníků tisknout celobarevně, zavádějí řadu nových příloh, knižní či filmovou edicí. Po integraci LN do mediální skupiny MAFRA přešel do mateřského vydavatelství MAFRA na pozici šéfredaktora nových projektů. V roce 2010 byl jmenován regionálním ředitelem mediální skupiny MAFRA . V listopadu 2013 se do Lidových novin vrátil jako ředitel redakce.\n\nTalk show Krásný ztráty s Veselinem Vačkovem a Rudolfem Zemanem 28.2.2008\n\nŘeditelem regionů Mafry se stal Veselin Vačkov\n"}
{"id": "485529", "url": "https://cs.wikipedia.org/wiki?curid=485529", "title": "Valerian Magni", "text": "Valerian Magni\n\nValerian Magni, rodným jménem Maxmilián Magni (15. října 1586 v Miláně - 29. července 1661) byl kapucín, diplomat, blízký spolupracovník pražského arcibiskupa kardinála Arnošta Harracha který se podílel na katolické reformě po Bílé hoře jako zastánce mírného postupu.\n\nNarodil se 15. října 1586 v Miláně jako Maxmilián Magni. Odtud přišel již v dětství roku 1588 do Prahy a vyrostl na Malé Straně, kam se přestěhovala jeho obchodnická rodina. Vstoupil do řádu kapucínů, kde přijal jméno Valerian. Po vysvěcení proslul jako dobrý kazatel a brzy se stal provinciálem pro Čechy a Rakousko. Sloužil v císařských službách jako rádce a diplomat. Roku 1621 absolvoval diplomatickou misi do Francie roku 1630 do Mantovy. Roku 1635 se účastnil mírových jednání v Praze jako teologický poradce. V letech 1622-1623 byl poradcem vévody Maxmiliána I. Bavorského. Od roku 1645 působil jako misionář v Sasku, Hesensku, Braniborsku a Gdaňsku.\n\nPapežskou kongregací Pro šíření víry (Propaganda fide) byl v červenci 1625 určen za spolupracovníka pražského arcibiskupa kardinála Arnošta Harracha a v této funkci působil do roku 1634. Jeho úkolem bylo pomáhat uskutečnit v pobělohorských Čechách katolickou obnovu. Usiloval o církev začleněnou do českých poměrů a nezávislou na habsburské moci. Spolu s kardinálem Harrachem se pokoušel prosadit mírný postup rekatolizace. Připouštěl jistou toleranci vůči protestantům a ne jejich striktní vyhánění, spojované mnohdy z nelidským zacházením. Násilí při hlásání víry odmítal. Tyto myšlenky se neúspěšně pokoušeli prosadit při jednáních ve Vídni roku 1626 do Obnoveného zřízení zemského. Požadoval také svobodu Karlovy univerzity a zrušení jezuitského monopolu ve vzdělávání. Nakonec se podařilo pro českou církev prosadit finanční výtěžek ze solné daně za zcizené majetky, účast duchovních na sněmech a zřízení biskupského semináře. Další plán na zřízení čtyř nových biskupství se podařil plně dokončit až za Josefa II. I když po prvních jednání chtěl na svou funkci rezignovat, postupně se pustil do reformní práce v duchu přijatých pravidel. Kardinála Harracha zastupoval také v letech 1628 - 1629 v Římě, kde představil a hájil výsledky dosažené při jednáních.\nSvými postoji si získal řadu odpůrců u císařského dvora, zejména mezi jezuity, proti kterým soustavně vystupoval. Jeho největším protivníkem byl jezuita Lamormain zpovědník císaře Ferdinanda II. Proti jezuitům poté vystupoval soustavně, za což sklidil kritiku, také od svých představených v Římě. Za svůj spis proti nim byl v roce 1661 vzat ve Vídni do vazby. Po svém propuštění ještě téhož roku v Salcburku zemřel.\n\nByl velmi schopný kněz i diplomat, je zajímavým příkladem smířlivého a relativně tolerantního přístupu v rámci katolické církve 17. století, který byl blízký kardinálu Harrachovi. V rakouské monarchii ovšem tehdy převládl nekompromisní postup, reprezentovaný okruhem panovníkových rádců a jezuity.\n\n\n"}
{"id": "485531", "url": "https://cs.wikipedia.org/wiki?curid=485531", "title": "Borová vlákna", "text": "Borová vlákna\n\nBorová vlákna jsou textilní materiál získaný nanášením plynného boru na tenké dráty z wolframu nebo z uhlíku.\n\nPrůmyslově se borová vlákna začala vyrábět v 60. letech 20. století (obchodní značka \"Borsic\"). K výrobě podle dosud jedině známé technologie zvané CVD (Chemical Valpor Deposition) se používá vertikálně uložený reaktor. Do jeho horní části se přivádí \"chlorid boritý (formula_1)\", který se při cca 1300 °C rozkládá na plynný bor a páry \"kyseliny solné (HCl).\" Bor pak kondenzuje na wolframovém drátu o průměru kolem 12 µm a tak vzniká monofil s tloušťkou 76-142 µm (nejméně pětinásobek tloušťky vlněného vlákna). Namísto wolframu se později začal používat lehčí a levnější uhlík (vyrobený ze smoly). Na povrchu drátu se z boru vytváří jemná krystalická struktura, která zaručuje dobrou přilnavost (např. \"matrice\" kompozitu k vláknu).\n\n\nBorová vlákna se zařazují do skupiny výrobků s vysokoteplotní aplikací (stejně jako např. \"karbid křemíku(SiC)\").\nDosud se používají výhradně ve formě filamentu na výrobu \"prepregů\", buďto \"paralelně ložené\" nebo tkané.\n\nZ prepregů se pak vyrábí součásti extrémně namáhané tlakem v letectví, vojenské technice a případně u sportovního nářadí. Jedna z překážek pro širší použití borových vláken je velmi vysoká cena: Např. prepreg se 40 filamenty na cm stojí 660 USD/kg a s 80/cm stojí 1200 USD/kg.\nZnámé jsou také tzv. \"hybridní prepregy\" ze směsi boru a uhlíku.\n\n\n"}
{"id": "485539", "url": "https://cs.wikipedia.org/wiki?curid=485539", "title": "Mistrovství světa v plážové házené", "text": "Mistrovství světa v plážové házené\n\nMistrovství světa v plážové házené se poprvé konalo v r. 2004. Organizuje ho Mezinárodní házenkářská federace a turnaje se účastní národní týmy jednotlivých zemí. Mužský i ženský turnaj se hraje zároveň na stejném místě.\n\n"}
{"id": "485547", "url": "https://cs.wikipedia.org/wiki?curid=485547", "title": "Nábojová převodovka", "text": "Nábojová převodovka\n\nNábojová převodovka je označení pro obvykle planetové převodovky (případně pro variátor) zapouzdřené v nábojích jízdních kol. Někdy se pro ně používá také termín zapouzdřená převodovka. Z hlediska obsluhy se jedná o manuální převodovku.\n\nMezi základní výhody zapouzdřených převodovek patří právě zapouzdřenost, díky které jsou choulostivé části systému chráněny před nečistotami, deštěm, i před mechanickým poškozením. Zároveň je možné používat i silnější a odolnější řetěz, protože na rozdíl od systémů s přesmykači není potřeba, aby se k zadnímu kolu vešlo mnoho koleček o tloušťce řetězu. Pokud je pro změnu převodů použito jen nábojové převodovky, má řetěz vyšší životnost i proto, protože nedochází k jeho kroucení při přehazování. Celkově je tak údržba nábojové převodovky méně náročná na prostředky i na čas, což je jeden z hlavních důvodů, proč půjčovny městských kol jako je Vélib' nebo Vélo'v používají kola s nábojovými převodovkami. Z hlediska městského provozu je další výhodou také skutečnost, že řetěz nepohybující se do stran je možné snadno zakrytovat a tak chránit oblečení městského cyklisty.\n\nZásadní nevýhodou nábojových převodovek je jejich vysoká pořizovací cena. Zejména varianty s mnoha převody mívají horší účinnost než adekvátní dobře promazaný a udržovaný přesmykačový systém. Obvykle jsou také o něco těžší než přesmykačový systém.\n\nPrvní patent na nábojovou převodovku s dvěma převody se objevil ve Spojených státech amerických již v roce 1895, ale jeho výrobce na trhu neuspěl. William Reilly si o rok později patentoval podobný dvoupřevodový princip v Anglii a od roku 1898 ho pod jménem 'The Hub' začal prodávat. Na rozdíl od svého amerického předchůdce uspěl a v roce 1902 navázal návrhem převodovky s třemi převody. V rámci různých převodů práv ji začala o něco později vyrábět firma Sturmey Archer. V kontinentální Evropě začala vyrábět nábojové převodovky jako první německá firma Fichtel und Sachs v roce 1904. \n\nV roce 1909 bylo v Británii už celkem 14 různých modelů nábojových převodovek s třemi převody.\nV roce 1987 byly na trhu pouze dvou, tří a pěti převodové náboje, ale se zvyšující se poptávkou se začala rozšiřovat i nabídka. V roce 2008 tak bylo možné zakoupit od firmy Sturmey-Archer tří, pěti a osmi převodové převodovky, od firmy SRAM (která podědila znalosti od firmy Fichtel und Sachs) tří, pěti, sedmi a devítipřevodové převodovky.\n\nFirma Rohloff vyrábí dokonce čtrnáctipřevodovou převodovku Rohloff Speedhub a firma NuVinci vyrábí variátor s plynulou změnou převodu.\n\nNovým uplatněním pro nábojové převodovky se v druhé polovině 20. století stala skládací kola, firmy Dahon i Brompton Bicycle své lepší modely nabízejí s nábojovými převodovkami.\n\n"}
{"id": "485548", "url": "https://cs.wikipedia.org/wiki?curid=485548", "title": "Nokdim", "text": "Nokdim\n\nNokdim ( נוֹקְדִים, doslova „\"Pastýři\"“ podle biblického citátu z Knihy Ámos 1,1 – „\"Slova Amosova, kterýž byl mezi pastýři z Tekoa\"“, v oficiálním přepisu do angličtiny Noqedim) je izraelská osada typu společná osada (\"jišuv kehilati\") na Západním břehu Jordánu v distriktu Judea a Samaří a v Oblastní radě Guš Ecion.\n\nNachází se v nadmořské výšce 570 metrů v severní části Judska a ve východní části Judských hor. Nokdim leží cca 7 kilometrů jihovýchodně od města Betlém, cca 15 kilometrů jižně od historického jádra Jeruzalému a cca 65 kilometrů jihovýchodně od centra Tel Avivu. Osada Nokdim je na dopravní síť Západního břehu Jordánu napojena pomocí místní komunikace, která pak na severu ústí do lokální silnice číslo 356 (spojení na jih), a do lokální silnice číslo 398 (spojení směrem k severu, k aglomeraci Jeruzalému).\n\nJe součástí rozptýlené sítě menších izraelských sídel ve východní části Guš Ecion poblíž starověké pevnosti Herodium. Součástí této skupiny osad jsou i menší satelitní osady Kfar Eldad a Ma'ale Rechav'am. Od lidnaté osady Tekoa je vesnice Nokdim oddělena hlubokým kaňonem Nachal Tekoa. Jižním a východním směrem začíná prakticky neosídlená Judská poušť, na severní a východní straně se rozkládají četná palestinská sídla.\n\nNokdim leží na Západním břehu Jordánu, jehož osidlování bylo zahájeno Izraelem až po jeho dobytí izraelskou armádou, tedy po roce 1967.\n\nNokdim byl založen roku 1982. Vznik osady byl živelný a nepředcházel mu souhlas izraelské vlády. Vesnice byla založena 5. července 1982 jako připomínka smrti dvou obyvatel nedaleké osady Tekoa – Eliho Pressmana (zabit v červnu 1982 během války v Libanonu) a Davida Rosenfelda (správce turistického centra v Herodiu, zavražděn v červnu 1982 svými palestinskými zaměstnanci) a nazvána podle nich El-David (אל-דוד). Hned po jejich pohřbu se skupina šesti rodin vydala do dosud neobydlené krajiny jižně od Herodia a usadili se tu ve stanech.\n\nNa situaci musela reagovat izraelská vláda, která 8. srpna 1982 rozhodla , že v této lokalitě povolí zřízení trvalé osady, pracovně nazývané Tekoa Gimel. V té době již na místě existovalo 25 provizorních příbytků a pobývalo tu osm rodin a sedm dalších jednotlivců. V této prvotní fázi dodával elektřinu generátor a vodu zajišťovalo potrubí natažené z nedalekého Herodia. Pro budoucí výstavbu permanentních domů se předpokládalo zřízení 250 bytových jednotek. Kromě zemědělství a služeb si část obyvatel měla najít zaměstnání v turistickém průmyslu díky nedaleké archeologické lokalitě Herodium. V prosinci 1982 byly stany nahrazeny mobilními karavany a nová osada tak fakticky vznikla. Počet rodin vzrostl na 15. Tato osada ale nestála přesně na místě té nynější, nýbrž o něco severněji (poblíž nynější osady Kfar Eldad). Teprve v roce 1993 vláda povolila výstavbu zděných domů podle detailního územního plánu a obyvatelé se přesunuli do nové lokality, blíže k okraji kaňonu Nachal Tekoa. Vládní výbor pro pojmenovávání (Name Committee) mezitím změnil název vesnice na Nokdim.\n\nÚzemní plán obce umožňoval výhledové zřízení 156 bytů (skoro celý už byl realizován). V osadě funguje synagoga a veřejná knihovna. Dva lékaři tu mají své domácí ordinace. K dispozici jsou předškolní zařízení pro děti. Základní školy jsou v okolních obcích. Nedaleko Kfar Eldad, tedy severně od Nokdim vyrostla v březnu 1998 izolovaná skupina domů Sde Bar (חוות שדה בר), která má podle zprávy organizace Šalom achšav z roku 2007 44 obyvatel. V lokalitě Sde Bar se nachází školský areál pro mladé lidi, kteří byli rozhodnutím soudu odloučeni od svých rodin. Většinu obyvatel tak tvoří chovanci ústavu a personál. Zástavba sestává z deseti zděných budov a 25 mobilních karavanů.\n\nPočátkem 21. století nebyl Nokdim pro svou izolovanou polohu ve vnitrozemí Západního břehu Jordánu stejně jako téměř celá oblast východního Guš Ecion zahrnut do bezpečnostní bariéry.\n\n20. září 2001 během druhé intifády byl zabit jeden obyvatel Nokdim při jízdě v automobilu poblíž osady Tekoa. A akci se přihlásilo hnutí Fatah. 25. února 2002 byli dva obyvatelé Nokdim zastřeleni na cestě mezi Nokdim a Tekoa. K útoku se přihlásily Brigády mučedníků Al-Aksá.\n\nV Nokdim žije izraelský politik a ministr zahraničních věcí Avigdor Lieberman.\n\nObyvatelstvo Nokdim je v databázi rady Ješa popisováno jako smíšené, tedy složené ze sekulárních i nábožensky založených Izraelců. Podle údajů z roku 2014 tvořili naprostou většinu obyvatel Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství). Jde o menší obec vesnického typu. K 31. prosinci 2014 zde žilo 1836 lidí. Během roku 2014 populace stoupla o 7,5 %. Do tohoto počtu jsou ale zahrnuti i obyvatelé okolních osad Kfar Eldad a Ma'ale Rechav'am, které nebyly dosud oficiálně uznány jako administrativně nezávislé.\n\n\n"}
{"id": "485549", "url": "https://cs.wikipedia.org/wiki?curid=485549", "title": "Tukové tělísko", "text": "Tukové tělísko\n\nTukové tělísko je orgán složený především z tukové tkáně, typický pro hmyz. V lecčem je srovnatelný s játry obratlovců, ale hraje navíc významnou roli v imunitním systému tím, že vylučuje antimikrobiálně působící látky. Octomilka (\"Drosophila\") má tukové tělísko v hlavě; zde zřejmě mimo jiné ovládá některé funkce mozku vázané na pohlaví octomilek. K dalším významným funkcím patří zejména zásoba energie a její vydání v případě potřeby. Energie je zde ukládána v tukových buňkách (adipocytech) ve formě glykogenu a kapének triglyceridů (tuků). Tukové tělísko se uplatní zejména tehdy, když dochází k růstu, rozmnožování nebo se jedinec vyskytuje v období, kdy nepřijímá potravu.\n"}
{"id": "485552", "url": "https://cs.wikipedia.org/wiki?curid=485552", "title": "Christian Schenk", "text": "Christian Schenk\n\nChristian Schenk (* 9. února 1965, Rostock, NDR) je bývalý německý sportovec, atlet, olympijský vítěz v desetiboji.\n\nJeho prvním úspěchem byla stříbrná medaile na juniorském mistrovství Evropy 1983 v rakouském Schwechatu, kde nasbíral celkově 7 607 bodů. Na druhém mistrovství světa v atletice 1987 v Římě skončil na pátém místě (8 304). Největší úspěch zaznamenal na letních olympijských hrách 1988 v jihokorejském Soulu, kde vybojoval zlatou medaili v součtu 8 488 bodů.\n\nV roce 1990 skončil bronzový na evropském šampionátu ve Splitu, když získal 8 433 bodů. Na čtvrtém místě zde mj. byl Robert Změlík (8 249). O rok později bral bronz také na světovém šampionátu v Tokiu (8 394). I zde skončil Robert Změlík čtvrtý, na Schenka ztratil 15 bodů. Na následujícím MS v atletice 1993 ve Stuttgartu se umístil na čtvrtém místě v novém osobním rekordu 8 500 bodů.\n\n"}
{"id": "485557", "url": "https://cs.wikipedia.org/wiki?curid=485557", "title": "Využití radioaktivity", "text": "Využití radioaktivity\n\nPro záření emitované radionuklidy lze najít řadu aplikací, zvláště v medicíně, průmyslu nebo v archeologickém výzkumu.\nObor studující radioaktivitu, rentgenové záření nebo záření z urychlovačů, zejména jejich použití v medicíně a ochranu před nimi.\n\nLéčení některých nemocí zářením radionuklidů. Nádorové buňky jsou citlivější než ostatní živé buňky těla, ionizující záření a vhodná přesně směrovaná dávka ozáření může zhoubné nádory zničit.\n\nMetodou značených atomů sleduje cestu určité látky v objektu a stanovuje její místní koncentraci během pohybu. S látkou je dán do oběhu vybraný radionuklid(stopový indikátor) a jím vysílané záření je počítačově zobrazováno(jako scintigram). Nukleární medicína takto zobrazuje orgány a procesy v lidském těle, vysoké koncentrace radionuklidů v orgánech mohou indikovat přítomnost zhoubených (rakovinných) buněk. Používají se radionuklidy s krátkým poločasem přeměny, které se přeměňují na neškodné produkty.\n\nPotraviny, např. ovoce, zelenina nebo maso, mohou být ošetřovány zářením gama. Ozáření zpomaluje dozrávání ovoce a zeleniny, ničí bakterie v mase, a udržuje tak potraviny déle čerstvé.\n\nJedna z metod určování stáří (radiometrické datování) aplikovaná v paleontologii nebo archeologii umožňuje určit dobu od zániku živé hmoty. Všechna živá hmota obsahuje určitý podíl uhlíku C (radionuklidu absorbovaného z atmosféry), který se trvale rozpadá po jejich smrti. Jeho aktivita pomalu klesá (poločas přeměny je 5700 let) a z její velikosti lze stanovit stáří organických zbytků.\n"}
{"id": "485560", "url": "https://cs.wikipedia.org/wiki?curid=485560", "title": "ČŠK Riegel", "text": "ČŠK Riegel\n\nČŠK Riegel (TJ Baník Praha) je nejstarší do současné doby bez přerušení činný šermířský klub na území Česka. Založen byl roku 1902 a je rovněž jedním z devíti zakládajících členů Mezinárodní šermířské federace (FIE)\n\nRoku 2002 FIE udělila Českému šermířskému klubu Riegel u příležitosti stého výročí založení klubu v roce 1902 Zlatou medaili FIE.\n\nKlub je pojmenován po šermířském mistrovi, nadporučíku Dominiku Riegelovi. V klubu ČŠK Riegel působil i Vilém Goppold von Lobsdorf, jediný český olympionik, který vybojoval olympijskou medaili v šermu jednotlivců.\n\nPočátky klubu sahají do roku 1890, kdy vzniká Šermířský klub Riegel pod vedením nadporučíka Dominika Riegela. Roku 1902 odchází nadporučík Riegel na odpočinek a klub se rozpadá na českou a německou část. Čeští členové pak v červnu 1902 zakládají \"Český šermířský klub Riegel\". Jak je patrno z názvu, tak klubu bylo z piety k bývalému mistrovi ponecháno přízvisko \"Riegel\". Nicméně v té době v Praze rovněž působil jiný již zaniklý klub s názvem \"Český šermířský klub\", který v některých publikacích bývá s ČŠK Riegel zaměňován. \nKlub nejprve působil v Mikulandské ulici v domě Na Studenci a poté se roku 1909 přesunul do pronajatých místností v Měšťanské besedě v Jungmannově ulici. Roku 1930 klub nalézá nové působiště v paláci Hutní a báňské společnosti na Praze 1 v Jungmannově 1, kde sídlí s několika vynucenými přestávkami až dodnes.\n\n"}
{"id": "485572", "url": "https://cs.wikipedia.org/wiki?curid=485572", "title": "Mezinárodní šermířská federace", "text": "Mezinárodní šermířská federace\n\nMezinárodní šermířská federace (FIE, : \"Fédération Internationale d'Escrime\") je mezinárodní nezisková organizace sdružující národní šermířské svazy za účelem propagace a rozvoje šermu ve světě a spojující šermíře všech zemí. Vrcholným orgánem FIE je výkonná rada volená na kongresu FIE. Stanovy a pravidla FIE jsou závazná pro všechny členy FIE. V současné době FIE sdružuje 148 národních šermířských svazů. Sídlo FIE je ve švýcarském Lausanne.\n\nMezinárodní šermířská federace byla založena na základě kongresu šermířů konaném v Gentu z iniciativy pana René Lacrois 29. listopadu 1913 v Paříži devíti šermířskými federacemi a spolky. Mezi zakládající členy FIE se řadí i Český šermířský klub Riegel.\n\n\n\n"}
{"id": "485575", "url": "https://cs.wikipedia.org/wiki?curid=485575", "title": "Tekoa", "text": "Tekoa\n\nTekoa ( תְּקוֹעַ, podle biblické lokality - například Kniha Ámos 1,1 „\"Slova Amosova, kterýž byl mezi pastýři z Tekoa\"“, v oficiálním přepisu do angličtiny Teqoa) je izraelská osada typu společná osada (\"jišuv kehilati\") na Západním břehu Jordánu v distriktu Judea a Samaří a v Oblastní radě Guš Ecion.\n\nNachází se v nadmořské výšce 675 metrů v severní části Judska a ve východní části Judských hor. Tekoa leží cca 6 kilometrů jihovýchodně od města Betlém, cca 13 kilometrů jižně od historického jádra Jeruzalému a cca 63 kilometrů jihovýchodně od centra Tel Avivu. Osada Tekoa je na dopravní síť Západního břehu Jordánu napojena pomocí místní komunikace, která pak na severu ústí do lokální silnice číslo 356.\n\nTekoa je součástí rozptýlené sítě menších izraelských sídel ve východní části Guš Ecion poblíž starověké pevnosti Herodium. Od sousední osady Nokdim je Tekoa oddělena hlubokým kaňonem Nachal Tekoa. Jižním a východním směrem začíná prakticky neosídlená Judská poušť, na severní a východní straně se rozkládají četná palestinská sídla včetně města Tuqu', které ve svém názvu uchovává jméno biblické Tekoy.\n\nTekoa leží na Západním břehu Jordánu, jehož osidlování bylo zahájeno Izraelem až po jeho dobytí izraelskou armádou, tedy po roce 1967.\n\nByla založena roku 1977. Už v červnu 1975 zde vznikla osada typu Nachal, tedy kombinace vojenského a civilního osídlení zvaná Nachal Tekoa (Nahal Teqoa). 29. června 1976 to potvrdila izraelská vláda. 20. října 1977 pak vláda souhlasila s proměnou osady na ryze civilní sídlo. K tomu došlo v listopadu 1977.\n\nVe vesnici funguje šest synagog. Část obyvatelstva ze zabývá organickým zemědělstvím (deset rodin). K dispozici jsou dva obchody se smíšeným zbožím.\n\nÚzemní plán obce umožňuje výhledovou výstavbu 750 bytových jednotek (zatím realizováno přes 300) a v další fázi dalších 165 bytů (ty zatím nerealizovány). Obec je napojena na pravidelnou autobusovou dopravu do Jeruzalému. V Tekoa sídlí ješiva (Hesder Ješiva) se 140 studenty, která kombinuje náboženské vzdělání s vojenskou přípravou. Ve vesnici jsou k dispozici zařízení předškolní péče o děti a také náboženská základní škola.\n\nZastavěné území obce expanduje formou zakládání izolovaných satelitních skupin domů. V lednu 2001 takto vznikla cca 1 kilometr jižním směrem skupina Tekoa Bet a Tekoa Gimel (k roku 2007 se 120 obyvateli) a v lednu 2002 ještě dále na jihu Tekoa Dalet (k roku 2007 tam žilo 50 lidí). Zástavba v Tekoa Bet a Tekoa Gimel má trvalý charakter a prodávají se tu pozemky na výstavbu zděných domů. Oproti tomu Tekoa Dalet podle vládní zprávy z doby okolo roku 2006 sestávala z 18 mobilních karavanů a dalších provizorních domů. Žilo v ní 12 rodin.\n\nPočátkem 21. století nebyla Tekoa pro svou izolovanou polohu ve vnitrozemí Západního břehu Jordánu stejně jako téměř celá oblast východního Guš Ecion zahrnuta do bezpečnostní bariéry.\n\n9. května 2001 během druhé intifády byli poblíž osady nalezeni v jeskyni dva místní chlapci, kteří byli ukamenováni Palestinci. 20. září 2001 došlo poblíž Tekoa k útoku na automobil, při kterém byl zabit jeden obyvatel sousední osady Nokdim. K akci se přihlásilo hnutí Fatah. Při podobném útoku 25. února 2002 zemřeli na cestě mezi Tekoa a Nokdim dva lidé. K útoku se přihlásily Brigády mučedníků Al-Aksá.\n\nObyvatelstvo Tekoa je v databázi rady Ješa popisováno jako smíšené, tedy složené ze sekulárních i nábožensky založených Izraelců. Podle údajů z roku 2014 tvořili naprostou většinu obyvatel Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě silně rostoucí populací. K 31. prosinci 2014 zde žilo 3200 lidí. Během roku 2014 populace stoupla o 16,3 %.\n\n\n"}
{"id": "485582", "url": "https://cs.wikipedia.org/wiki?curid=485582", "title": "Saint-Ambroise (stanice metra v Paříži)", "text": "Saint-Ambroise (stanice metra v Paříži)\n\nSaint-Ambroise je nepřestupní stanice pařížského metra na lince 9 v 11. obvodu v Paříži. Nachází se na křižovatce ulic \"Boulevard Voltaire\", pod kterým vede linka metra, \"Rue Saint-Ambroise\" a \"Rue de la Folie-Méricourt\" poblíž kostela Saint-Ambroise.\n\nStanice byla otevřena 10. prosince 1933 při prodloužení linky do stanice Porte de Montreuil.\n\nJméno stanice je odvozeno od názvu ulice \"Rue Saint-Ambroise\" podle kostela sv. Ambrože (Saint-Ambroise). Kostel byl vystavěn v letech 1863–1868.\n\nStanice má dva vchody na \"Boulevardu Voltaire\".\n"}
{"id": "485583", "url": "https://cs.wikipedia.org/wiki?curid=485583", "title": "Dominik Riegel", "text": "Dominik Riegel\n\nDominik Riegel (24. dubna 1840, Koloděje nad Lužnicí - 12. března 1920, Praha) byl český voják a důstojník, který působil jako nadporučík dělostřelectva Rakousko-uherské armády a mistr šermu. Roku 1866 se účastnil italského tažení rakouské armády v Prusko-rakouské válce.\n\nJeho jméno nese Český šermířský klub Riegel, ČŠK Riegel, nejstarší dosud činný šermířský klub v Čechách.\n\n"}
{"id": "485587", "url": "https://cs.wikipedia.org/wiki?curid=485587", "title": "13,2mm kulomet Hotchkiss", "text": "13,2mm kulomet Hotchkiss\n\n13,2mm kulomet Hotchkiss byl francouzský těžký kulomet s hlavní délky 76 ráží, používaný za druhé světové války Francií a řadou dalších zemí. V Japonsku probíhala licenční výroba jako 13mm kulomet typu 93, respektive 13mm kulomet typu HÓ. Používal se v jedno–, dvou– a čtyřhlavňovém uspořádání jako protiletadlová zbraň na zemi i na moři.\n\nKoncem dvacátých let 20. století navrhl Hotchkiss řadu protiletadlových zbraní v rážích od 13,2 až po 37 milimetrů. Všechny vycházely z 8mm kulometu Hotchkiss M1914 poháněného odběrem plynů z hlavně, který prokázal své kvality za Světové války a byl tehdy pořád ještě ve výzbroji. Hotchkiss navrhl 13,2mm kulomet jako pěchotní zbraň, která by se – umístěná na trojnožku – dala použít proti lehce pancéřovaným cílům. Francouzští velitelé, kteří požadovali protiletadlovou zbraň, návrh zamítli. Obávali se, že by projektily padající z velké výšky (poté, co nezasáhly letadlo) ohrozily vlastní vojáky. Upřednostňovali proto větší ráže s autodestrukčními projektily.\n\n13,2mm Hotchkiss ve dvou– a čtyřhlavňovém uspořádání ale našel využití jako námořní protiletadlová zbraň a zkoušelo se i využití u tankového vojska.\n\nFrancouzské letectvo používalo dvouhlavňovou variantu umístěnou na trojnožce a označovanou jako \"mitrailleuse de 13,2mm CA mle 1930\" pro obranu svých letišť a dalších strategických lokací.\n\nFrancouzské námořnictvo používalo dvou– a čtyřhlavňovou variantu na svých lodích. Lodě, které za druhé světové války prošly modernizací ve Státech, se svých 13,2mm kulometů zbavily ve prospěch 20mm Oerlikonů.\n\nV jednohlavňové variantě tvořil hlavní výzbroj některých průzkumných tanků AMR-35 a pancéřového kolového vozidla Laffly 80AM. Montoval se také do pevnostních objektů.\n\nPočátkem třicátých let 20. století dovezli Japonci několik dvou– a čtyřhlavňových kompletů a podrobili je zkouškám. Oficiálně byla nová zbraň přijata do výzbroje císařského námořnictva 4. února 1933 a vlastní licenční výroba se v Japonsku rozběhla v roce 1935. Koncem roku 1944 byla produkce 1200 kusů měsíčně.\n\nLodě, které tyto kulomety obdržely před válkou (například \"Rjúdžó\" nesla po dokončení 6×IV 13,2 mm), se jich později většinou zbavily ve prospěch 25mm kanónu typu 96 – rovněž importovaného Hotchkiss. V pozdějším období války se na lodě hromadně montovaly 13,2 mm kulomety v jednohlavňovém uspořádání, aby doplnily 25 mm kanony.\n\nMinonoska ORP \"Gryf\" byla vybavena dvěma dvouhlavňovými komplety.\n\n"}
{"id": "485591", "url": "https://cs.wikipedia.org/wiki?curid=485591", "title": "Voltaire (stanice metra v Paříži)", "text": "Voltaire (stanice metra v Paříži)\n\nVoltaire je nepřestupní stanice pařížského metra na lince 9 v 11. obvodu v Paříži. Nachází se pod náměstím \"Place Léon Blume\", které kříží \"Boulevard Voltaire\", pod kterým vede linka metra.\n\nStanice byla otevřena 10. prosince 1933 při prodloužení linky do stanice Porte de Montreuil.\n\nStanice nese jméno francouzského filozofa Voltaira (1694–1778), po němž je pojmenován \"Boulevard Voltaire\" a dříve také zdejší náměstí. Náměstí však bylo přejmenováno v roce 1957 na \"Place Léon Blume\" a proto je oficiální název stanice na informačních tabulích doplněn ještě pod názvem psaným malým písmem: \"Léon Blume\". Léon Blume (1872–1950) byl francouzský politik.\n\nStanice má dvě schodiště na \"Boulevardu Voltaire\" a jeden výstupní eskalátor na náměstí \"Place Léon Blume\".\n"}
{"id": "485597", "url": "https://cs.wikipedia.org/wiki?curid=485597", "title": "Zweilütschinen", "text": "Zweilütschinen\n\nZweilütschinen je malá obec spadající pod Gündlischwand jižně od Interlakenu v kantonu Bern, ve Švýcarsku. Jméno obce je odvozeno od soutoku řek Lütschinen, bílá a černá.\n\nObec není nijak významná, pouze dráha Berner Oberland-Bahn zde má skladiště a rozdělují se zde tratě z Interlakenu na Lauterbrunnen a Grindelwald. Přední část jede do Lauterbrunnenu a zadní odbočuje do Grindelwaldu. Obráceným směrem se soupravy spojují stejným způsobem.\n\nregion\n\ndoprava v regionu\n"}
{"id": "485605", "url": "https://cs.wikipedia.org/wiki?curid=485605", "title": "Viskosuplementace", "text": "Viskosuplementace\n\nViskosuplementací se rozumí normalizace reologických vlastností synoviální tekutiny v kloubu pomocí injekce kyseliny hyaluronové (intraartikulární injekce). Tělu vlastní (endogenní) kyselina hyaluronová je hlavní součástí synoviální tekutiny, zajišťuje zejména reologické vlastnosti. Při osteoartróze dochází ke snížení koncentrace a molekulové hmotnosti kyseliny hyaluronové a byla tedy formulována představa, že aplikace injekční (exogenní) kyseliny hyaluronové bude normalizovat reologické vlastnosti synoviální tekutiny. \n\nEndogenní kyselina hyaluronová má, mimo jiné, dvě důležité fyziologické funkce:\n\nKyselina hyaluronová injekčně podaná přímo do postiženého kloubu by měla v optimálním případě obě výše uvedené funkce plnit a působit podobně. Současně kyselina hyaluronová po intraartikulární aplikaci do synoviální dutiny může být absorbována synoviální membránou a podporovat tvorbu endogenní kyseliny hyaluronové. Velikost difuze do tkáně je však závislá na molekulové hmotnosti, přičemž menší molekuly difundují snadněji a lépe. \n\nV současné době je pro viskosuplementaci využívána jak kyselina hyaluronová s nízkou molekulovou hmotností – LMW, která je řazena do kategorie léků (působí především lubrikačně a farmakologicky), tak forma středně a vysokomolekulová HMW, které jsou řazeny do kategorie zdravotnických prostředků (působí převážně viskoelasticky). \n\nLMW KH (kyselina hyaluronová s nízkou molekulovou hmotností) působí především jako lubrikancium a podporuje tvorbu endogenní kyseliny hyaluronové: Lubrikační účinek exogenní kyseliny hyaluronové po intraartikulární injekci je téměř okamžitý. Podle některých autorů je přímý; kyselina hyaluronová podle této hypotézy vytvoří na povrchu chrupavky vrstvu, která přímo působí jako mazivo. Podle jiných je lubrikační účinek nepřímý; kyselina hyaluronová stimuluje eliminaci volných kyslíkových radikálů a chrání tak vrstvu aktivních fosfolipidů na povrchu chrupavky (SAPL), které působí jako lubrikans. Difuze do synoviocytů synoviální membrány vede pozitivní zpětnou vazbou ke stimulaci sekrece endogenní kyseliny hyaluronové. U OA je synoviální membrána zesílena, čímž je difuze ztížena, a proto menší molekuly pronikají lépe.\n\nHMW KH (kyselina hyaluronová s vysokou molekulovou hmotností) působí především svými viskoelastickými vlastnostmi: Při rychlém smykovém pohybu kloubu není změna prostorového uspořádání molekul exogenní kyseliny hyaluronové s vysokou molekulovou hmotností dostatečně rychlá, její viskozita se tak zvýší a je schopna absorbovat mechanickou sílu, které je kloub při pohybu vystaven.\n\nZdravotnické prostředky s DMW KH (kyselina hyaluronová s duální molekulovou hmotností) kombinují obě zmiňované formy kyseliny hyaluronové v jedné dvoukomorové injekci a využívají obou účinků kyseliny hyaluronové současně. Lubrikační a viskoelastický účinek je po intraartikulární injekci téměř okamžitý a postupně se rozvíjí endogenní tvorba kyseliny hyaluronové.\n"}
{"id": "485619", "url": "https://cs.wikipedia.org/wiki?curid=485619", "title": "Joachim Kirst", "text": "Joachim Kirst\n\nJoachim Kirst (* 21. května 1947 Neunhofen, Durynsko) je bývalý východoněmecký sportovec, atlet, dvojnásobný mistr Evropy v desetiboji.\n\nV roce 1966 vybojoval bronzovou medaili na evropských juniorských hrách (od roku 1970 mistrovství Evropy juniorů) v Oděse. Reprezentoval na Letních olympijských hrách 1968 v Ciudad de Mexico, kde skončil s celkovým součtem 7 861 bodů na pátém místě.\n\nO rok později se stal v Athénách mistrem Evropy v desetiboji (8 041 bodů). Na následujícím evropském šampionátu v Helsinkách 1971 titul obhájil, když v deseti disciplínách nasbíral 8 196 bodů. Pro zranění nedokončil desetiboj na olympiádě v Mnichově v roce 1972.\n\nV roce 1972 se oženil s atletkou Ritou Schmidtovou, která se věnovala skoku do výšky a třikrát reprezentovala na Letních olympijských hrách (1968, 1972, 1976).\n\n"}
{"id": "485634", "url": "https://cs.wikipedia.org/wiki?curid=485634", "title": "Here, There and Everywhere", "text": "Here, There and Everywhere\n\nHere, There And Everywhere je píseň napsaná hlavně Paulem McCartneym, nahraná The Beatles na albu Revolver. Ve svém životopise McCartney řekl, že tato píseň je jedna z jeho nejoblíbenějších. John Lennon údajně řekl, že je to nejlepší píseň na albu a v rozhovoru pro Playboy řekl, že je to jeho nejoblíbenější píseň od Beatles. \n\nPíseň se umístila na čtvrtém místě v anketě nejlepších písní všech dob v časopise Mojo.\n\n\n"}
{"id": "485643", "url": "https://cs.wikipedia.org/wiki?curid=485643", "title": "Bangka-Belitung", "text": "Bangka-Belitung\n\nBangka-Belitung je jedna z provincií Indonésie. Tvoří ji několik ostrovů ležících východně od Sumatry, zdaleka největší z nich jsou Bangka a Belitung. Údaje o její rozloze se liší v závislosti na zdroji. Žije zde více než milion obyvatel.\n\nHlavním a největším městem provincie je Pangkalpinang (často psáno jako \"Pangkal Pinang\") na ostrově Bangka.\n\nProvincie Bangka-Belitung vznikla v roce 2000 vyčleněním z provincie Jižní Sumatra, oba územní celky odděluje průliv Bangka.\n\nZ těžených surovin má největší význam cín, který se získává i na řadě dalších míst v oblasti.\n"}
{"id": "485655", "url": "https://cs.wikipedia.org/wiki?curid=485655", "title": "Medaile Za hrdinství (Izrael)", "text": "Medaile Za hrdinství (Izrael)\n\nMedaile Za hrdinství (: עיטור הגבורה, \"Itur ha-Gvura\") je nejvyšší izraelské vojenské vyznamenání. Medaile byla ustanovena Knesetem v roce 1970 a byla rovněž udílena za hrdinské činy před tímto rokem.\n\nNositele medaile získali nejrůznější výhody, jako například snížení daní a pozvání na oficiální státní ceremonie. Jsou označováni jako „Hrdinové Izraele“.\n\nK dnešnímu dni bylo uděleno celkem 40 medailí: 12 během války za nezávislost, 5 během Sinajské války, 12 během šestidenní války, 8 během jomkipurské války a 3 během jiných příležitostí. Prvních dvanáct nositelů bylo rovněž dekorováno jako Hrdinové Izraele.\nVzhled medaile byl navržen Danem Reisingerem a samotná medaile má tvar Davidovy hvězdy (hebrejsky: \"Magen David\"). Levou část přední strany zdobí meč a olivová ratolest, zatímco zadní část je hladká. Medaile je připevněna ke žlutému pásku, který je připomínkou žluté Davidovy hvězdy, kterou byli Židé nuceni nosit během holocaustu.\n\nMedaili razí izraelská vládní korporace pro mince a medaile (: \"Israel Government Coins and Medals Corporation\". Je vyrobena z 25 gramů stříbra/935 a spona je pochromovaná.\n\n"}
{"id": "485656", "url": "https://cs.wikipedia.org/wiki?curid=485656", "title": "Agaç", "text": "Agaç\n\nAğaç je stará jednotka délky používaná v Turecku. Její hodnota je 5010 m nebo také 5334 m - v tom případě 1 Ağaç = 3 berri.\n"}
{"id": "485657", "url": "https://cs.wikipedia.org/wiki?curid=485657", "title": "Bádenské velkovévodství", "text": "Bádenské velkovévodství\n\nBádenské velkovévodství (německy \"Großherzogtum Baden\") byl německý stát, který existoval od roku 1806 do roku 1918. Od roku 1871 součást Německého císařství. Bádenské velkovévodství vzniklo v roce 1806 poté, co ho Napoleon povýšil z markrabství na velkovévodství. Zaniklo v roce 1918, kdy vypukla tzv. listopadová revoluce nebo německá revoluce. Metropolí bylo město Karlsruhe.\n\nBádenské velkovévodství vzniklo v roce 1806, když Napoleon Bonaparte za pomoc povýšil (dědičně) markrabství na velkovévodství, zároveň se stalo členem Rýnského spolku. Již v roce 1803 udělil Napoleon markraběti Karlu Fridrichovi kurfiřtský hlas. Předtím bylo Bádensko od 12. století rozděleno mezi větve rodu Zähringenů, ale až v roce 1771 se právě markrabě Bádenska-Durlachu Karel Fridrich Bádenský rozhodl přijmout titul markraběte Bádenského a postupně sjednotit Bádensko včetně okolních biskupství, což se mu definitivně povedlo mezi lety 1805–1810.\n\nV roce 1815 byl na Vídeňském kongresu velkovévodský status potvrzen. Bádensko se také jako ostatní německé státy stalo členem Německého spolku.\n\nBěhem revoluce v roce 1848 bylo jedním z center revolučních aktivit. Bádensko bylo také jediným německým státem, který se v roce 1849 stal nakrátko republikou. Lidové povstání ukončily (potlačily) pruské jednotky.\n\nV roce 1867 po prusko-rakouské válce, jako spojenec Rakouska, nemuselo jako jeden z mála zúčastněných států postoupit Prusku některá okrajová území. Mělo se stát spolu s Bavorskem, Württemberskem, Hessenskem (pouze část jižně od řeky Mohan) součástí zamýšleného Jihoněmeckého spolku, který ale nebyl vytvořen. V roce 1871 po prusko-francouzské válce se jako většina zbylých nezávislých německých států stalo součástí Německého císařství.\n\nV důsledku porážky v první světové válce se v listopadu 1918 úplně vyčerpané Německo vzdalo. Následně vypukla v Berlíně, takzvaná listopadová či německá revoluce, jež se rozšířila po celém Německém císařství. V této závěrečné fázi existence Německého císařství byl německým kancléřem právě princ Max Bádenský, korunní princ Bádenska. Důsledkem revoluce bylo, že byly zrušeny či padly všechny německé monarchie včetně samotného Německého císařství. Dne 22. listopadu 1918 zde byla po odstoupení posledního velkovévody Fridricha II. vyhlášena \"republika Bádensko (německy Republik Baden)\", která byla do 1933 spolkovou zemí tzv. Výmarské republiky.\n\n\n"}
{"id": "485661", "url": "https://cs.wikipedia.org/wiki?curid=485661", "title": "Agnès Sorel", "text": "Agnès Sorel\n\nAgnès Sorel (1421 – 9. únor 1450), známá také pod přezdívkou \"Dame de beauté\", byla milenka francouzského krále Karla VII.\n\nAgnès, dceři vojáka Jeana Soreaua a Catherine de Maignelais, bylo dvacet let, když byla poprvé představena králi Karlovi. V té době byla součástí domácnosti Reného I. Neapolského, Karlova švagra. Tak jak byla zachycena v tehdejším umění, Agnès se jeví jako neobyčejně půvabná a také inteligentní mladá žena. Francouzský král byl uchvácen jejím šarmem a udělal z ní svou milenku - dokonce jí daroval Château de Loches (kde ho Johanka z Arku přesvědčila, aby se nechal korunovat francouzským králem) jako soukromé sídlo.\n\nBrzy nechala Agnès pocítit svou přítomnost na královském dvoře v Chinonu, kde snad její společnost vyvedla Karla z vleklé deprese. Na krále měla silný vliv a to, stejně jako její extravagance, jí na dvoře získalo mnoho mocných nepřátel.\n\nAgnès porodila králi tři dcery: Marii, Charlotte a Jeanne. Čekala jejich čtvrté dítě, když cestovala uprostřed zimy z Chinonu za Karlem, aby mu poskytla morální podporu v jeho tažení v roce 1450 v Jumièges. Náhle ale onemocněla a zemřela 9. února ve věku osmadvaceti let. Původně se mělo za to, že příčinou její smrti byla úplavice, ale dnes mají vědci za to, že Agnès byla otrávena rtutí, tedy že byla zavražděna.\n\nKarlův syn, budoucí Ludvík XI., se už čtvrtým rokem otevřeně bouřil proti svému otci. Spekulovalo se o tom, že právě on nechal Agnès otrávit, aby se zbavil toho, co považoval za nepatřičný vliv na krále. Dalším možným podezřelým by mohl být francouzský finančník, šlechtic a ministr Jacques Coeur, ale tato teorie je většinou vyvracena s tím, že se jednalo o pokus odstavit Coeura ode dvora.\n\nV roce 2005 francouzský vědec Philippe Charlier zkoumal její pozůstatky a potvrdil, že příčinou smrti byla otrava rtutí, ale nevyjádřil se k tomu, jestli se jednalo o vraždu, či ne. Rtuť byla někdy používána v kosmetických přípravcích, takže i to mohlo způsobit smrt Sorelové.\n\nJejí sestřenice Antoinette de Maignelais zaujala po její smrti místo královy milenky.\n\n"}
{"id": "485664", "url": "https://cs.wikipedia.org/wiki?curid=485664", "title": "Agra (jednotka)", "text": "Agra (jednotka)\n\nAgra je stará jednotka hmotnosti používaná v Uzbekistánu. Její velikost činila přibližně 61 g.\n\n"}
{"id": "485667", "url": "https://cs.wikipedia.org/wiki?curid=485667", "title": "Seznam výrobců oceli", "text": "Seznam výrobců oceli\n\nToto je seznam největších výrobců oceli na světě sestavený dle celkové produkce. Údaje jsou čerpány z oficiálních web stránek asociace světových výrobců oceli (World Steel Association).\n\n\n\n"}
{"id": "485672", "url": "https://cs.wikipedia.org/wiki?curid=485672", "title": "Aardonyx celestae", "text": "Aardonyx celestae\n\nAardonyx celestae („zemní dráp“) byl poměrně veliký, po čtyřech i po dvou se pohybující býložravý prosauropod, který žil asi před 195 milióny let (spodní jura) na území dnešní Jihoafrické republiky. Představuje jakýsi přechodný článek mezi prosauropody a sauropody.\n\n\"Aardonyx celestae\" měřil na délku asi 6,5 metru a je tak jedním z prvních velkých dinosaurů. Jediný známý druh \"A. celestae\" byl popsán v listopadu roku 2009.\n\n\n"}
{"id": "485673", "url": "https://cs.wikipedia.org/wiki?curid=485673", "title": "Roztyly (Praha)", "text": "Roztyly (Praha)\n\nRoztyly je název, který společně nesly Horní Roztyly a Dolní Roztyly, dvě dnes již zaniklé osady na území Prahy, v oblasti a okolí dnešního Spořilova, při rozhraní Chodova, Záběhlic a Michle. Existence Roztyl je doložena od 12. století.\n\nNázev byl po zániku osad použit při pojmenování nových obytných celků v této oblasti (sídliště Horní Roztyly, Roztyly), od roku 1990 nese jejich název též stanice metra Roztyly (původně Primátora Vacka) a k ní přilehlý terminál autobusové dopravy. Ve vilovém Spořilově bylo v roce 1928 na počest této osady pojmenováno Roztylské náměstí, největší spořilovské náměstí, a Roztylské sady, na sídlišti Jižní Město II je od roku 1994 Roztylská ulice. Spořilovská baráčnická obec při svém založení v lednu 2009 zvolila název Roztyly, aby tak symbolicky navázala na dřívější roztylskou baráčnickou obec. Spořilov i Roztyly má dosud v názvu i místní TJ Sokol Spořilov - Roztyly, založená 10. září 1927 jako Sokol Roztyly-Spořilov.\n\nNejstarší zmínka o Roztylech je z roku 1185 v soupise majetku vyšehradské kapituly, jíž patřily až do 14. století, později se ve vlastnictví střídali pražští i mimopražští měšťané. Za třicetileté války byl statek vyrabován a roku 1623 jej levně koupili jezuité. Po zrušení jezuitského řádu je koupil zemský advokát Jakub Nagel z Königshofenu. Roztyly patřily farností od roku 1702 k Michli. Osadu Roztyly připojil k Záběhlicím v roce 1813 svobodný pán Jakub Wimmer, majitel Vršovic a Záběhlic. Od roku 1891 navštěvovaly děti z Roztyl a Práčí záběhlickou školu v Kostelní ulici (dnes sociální ústav v ulici K prádelně). Roku 1922 bylo území obojích Roztyl připojeno se Záběhlicemi k Praze. Záběhlice se staly součástí obvodu Praha XIII. Roztyly dlouho neměly vlastní dopravní spojení, teprve s výstavbou Spořilova začala od roku 1927 Autodopravní akciová společnost v Praze kolem Roztyl provozovat koncesovanou autobusovou linku „Vršovice – Bohdalec – Spořilov – Chodov - Průhonice“ a brzy poté byl zaveden městský autobus na Roztylské náměstí a tramvaj. V roce 1929 měly Roztyly na 30 domovních čísel.\n\nDolní Roztyly ležely při dolním (severním) konci dnešního Roztylského náměstí. Začátkem 20. století měly 163 obyvatel. Přes Dolní Roztyly vedla cesta ze Záběhlic do Krče. Od 1. července 1930 jezdily do zastávky Dolní Roztyly dvě diametrální autobusové linky Elektrických podniků hl. m. Prahy: linka K z Dejvic přes Vršovice a linka L z Braníka na Prosek.\n\nByly téměř zbořeny kolem roku 1970. Na jejich území stojí Sídliště Spořilov I. a Jižní spojka. Ze starší zástavby zůstaly dle historických ortofotomap pouze objekty na adresách Zakrytá 2 a Žilinská 6. Evangelický sbor s farou v Žilinské ulici jsou téměř jedinými stavbami, které zůstaly z Dolních Roztyl zachovány. Byly postaveny asi 10 let před zrušením zbytku osady.\n\nHorní Roztyly měly začátkem 20. století 10 obyvatel a rozsahem nebyly o mnoho více než hospodářským dvorem. V roce 1987 bylo jejich území převedeno z katastrálního území Záběhlice do katastrálního území Chodov a novou hranicí se stala rychlostní komunikace 5. května, pražské pokračování dálnice D1. V letech 1980–1987 byla stanice metra Primátora Vacka (dnes Roztyly) ještě na území Záběhlic. Podle ortofotomap Prahy stály zbytky posledních budov Horních Roztyl v prostoru mezi dnešní restaurací Koliba a Hrudičkovou ulicí ještě v roce 1999–2000, na leteckém snímku z let 2002/2003 je na jejich místě staveniště a roku 2003 již jen prázdná travnatá plocha: v témž období byla vybudována v severním sousedství restaurace Koliba.\n\nSídliště Horní Roztyly bylo vybudováno jako součást komplexu Jižní Město II v letech 1979–1988. Leží jižně od Ryšavého ulice, jeho centrem je Pošepného náměstí, u nějž se nachází škola a obchodní dům Chrpa. Při okraji sídliště jsou autobusové zastávky Petýrkova a Dědinova a nedaleko od severního okraje je stanice metra Roztyly. Sídliště je orientační symbolikou rozděleno na „zelené“ a „červené“.\n\nRoztyly je označení sídlištního celku východně od stanice metra Roztyly a severně od ulice Ryšavého a autobusové zastávky Dědinova. Stavěn byl v letech 1989–1991. Domy jsou zde nižší a architektonické řešení se liší od Jižního Města II.\n\nVelké Roztyly je název plánované výstavby v okolí stanice metra Roztyly (mezi sídlištěm Horní Roztyly a dálnicí). Návrh je spojen s vykácením bývalého sadu při okraji Michelského lesa a likvidací části zeleně i na druhé straně ulice Ryšavého. Záměr se objevil koncem roku 2008. Jeden z projektů pro tuto oblast, od firmy Passerinvest Group, nese název Roztyly Garden. Dalšími zúčastněnými developery jsou Unimex, Alborg, CLV Barrandov (lokalita s třešňovkou a Kolibou) a možná i další. Již v roce 2007 podávala podnět ke změně územního plánu Office Park Roztyly, a. s.\n\nZměnu územního plánu hlavního města Prahy podle požadavků investorů a vybudování Velkých Roztyl navrhla městská část Praha 11 na základě schválení radou městské části\n\nK boji proti záměru bylo v září 2009 založeno občanské sdružení Zelené Roztyly.\n\nStanice metra Primátora Vacka i s terminálem autobusů MHD byla otevřena 7. listopadu 1980, v roce 1990 pak přejmenovaná na Roztyly. Linky MHD odsud obsluhují zejména Spořilov a přilehlá sídliště Jižní Město II.\n\nDopravní podnik hl. m. Prahy a. s. zřídil od 3. prosince 2001 u stanice metra Roztyly prodejní centrum jízdenek.\n\nV roce 1986 bylo kvůli plánované rekonstrukci uzavřeno autobusové nádraží Pankrác, plánovalo se zvýšení jeho kapacity. Meziměstské autobusy do oblasti Benešovska a jižních Čech a Vysočiny byly provizorně ukončeny na autobusovém stanovišti u stanice metra Roztyly. V následujících letech však bylo rozhodnuto o zrušení pankráckého autobusového nádraží a autobusy tak na Roztylech zůstaly. Původně byla odjezdová stání rozmístěna podél Ryšavého ulice a na Tomíčkově ulici ve vjezdové a výjezdové části autobusové otočky Roztyly, později byla přemístěna na komunikaci západně od obratiště MHD. Stanoviště má jedno výstupní a sedm nástupních stání, z toho 4 ve směru od obratiště MHD a 3 za rohem v Tomíčkově ulici, stanoviště č. 6 slouží mezinárodním linkám a stanoviště č. 7 nepravidelné dopravě. Nejedná se o plnohodnotné autobusové nádraží, odbavovací zázemí tvoří pouze stanice metra, v jejímž vestibulu je jedno okénko rezervačního systému AMS BUS provozované ČSAD SVT Praha. Pražské licence pro autobusové linky začínající na tomto stanovišti mají na čtvrtém a pátém místě čísla linky dvojčíslí 57.\n\nOd stanice metra vycházejí modře a žlutě značené pěší turistické trasy do oblasti Michelského a Kunratického lesa. Souběžně se žlutou značkou vede od stanice metra stezka pro cyklisty, která se nedaleko napojuje na cyklotrasu A22.\n\n\n"}
{"id": "485676", "url": "https://cs.wikipedia.org/wiki?curid=485676", "title": "Elektronická bicí souprava", "text": "Elektronická bicí souprava\n\nElektronická bicí souprava je bicí souprava, u které nevzniká zvuk chvěním blány ani jiného tělesa, ale pomocí elektrických obvodů. Skládá se obvykle ze zvukového modulu a hracích ploch se snímači úderu - \"padů\".\n\nPrvní komerčně dostupné elektronické bicí nástroje se objevily ve druhé polovině 70. let - Syndrum firmy Pollard a Synare firmy Star. Nejznámější jsou nástroje společnosti Simmons, která v roce 1978 uvedla na trh první modely - SDS-3 a SDS-4. Ty byly brzy nahrazeny kvalitnější elektronickou soupravou SDS-5 s typickými šestiúhelníkovými hracími plochami - pady. V roce 1984 společnost Simmons uvedla nové elektronické soupravy, které již kromě analogových generátorů obsahovaly i generátory digitální. Časem firma Simmons od analogové techniky upustila a vyráběla moduly plně digitální. V první polovině 90.let společnost Simmons ukončila činnost.\n\nKromě firmy Simmons vyrábělo elektronické bicí mnoho dalších společností - Yamaha, Roland, E-Mu, Dynacord atd. \n\nKolem roku 1988 začala slovenská společnost SEAK z Prešova vyrábět analogovou elektronickou bicí soupravu, která měla šestiúhelníkové pady a nápadně podobné zvuky jako Simmons SDS 5. Její cena cca 12 000 Kčs byla výrazně nižší než cena v tehdejším Československu obtížně dostupných bicích Simmons či dalších světových značek. Některé soupravy SEAK však měly nekvalitní pady, které se po nějakém čase rozpadaly. Koncem roku 1990 byla výroba ukončena. \n\nV současnosti se vyrábějí elektronické bicí plně digitální, s elektronickými činely, možnostmi propojení s počítačem, MIDI a USB rozhraním a stovkami různých zvuků.\n\nElektronické obvody, které z impulsů ze snímačů umístěných uvnitř bubnů - \"padů\" vytvářejí zvuk napodobující příslušné zvuky běžné soupravy bývají obvykle umístěny v samostatné skříni - zvukovém modulu.\nV analogových zvukových modulech vznikají zvuky v šumových a tónových generátorech, podobně jako u syntezátorů. Obvykle lze nastavit rychlost doznívání, výšku tónů, hlasitost a další parametry. Základem digitálních generátorů bývají obvody pro přehrávání zaznamenaných zvukových vzorků, podobně jako u samplerů.\n\nPro snímání úderů se nejčastěji používají snímače pracující na piezoelektrickém nebo elektromagnetickém principu. Amatérské konstrukce obsahují někdy náhražky jako sluchátka, reproduktory atd.\n\nNa soupravy elektronické bicí hráli interpreti a skupiny jako např. Queen, Def Leppard, Phil Collins, Depeche Mode, Kraftwerk, Spliff, ABBA, v českém a slovenském prostředí to byly např. skupiny Elektrovox Karel Svoboda, Prototyp (bubeník Jarek Ožana), Modus, Elán či Kroky Františka Janečka.\n"}
{"id": "485679", "url": "https://cs.wikipedia.org/wiki?curid=485679", "title": "Řepa červená", "text": "Řepa červená\n\nŘepa červená (\"Beta vulgaris\" var. \"vulgaris\") je dvouletá rostlina, zástupce kořenové zeleniny z čeledi laskavcovité (\"Amaranthaceae\"), u které se konzumuje její podzemní část.\n\nJejí původ je ve Středomoří a v severoafrickém prostředí. Je známá a oblíbená jak v Evropě, tak v Severní Americe a mnoha asijských zemích. První záznamy o červené řepě jsou staré asi 3000 let a pocházejí z Babylonie. Byla známá i ve starém Římě, kde byla bohatě využívána, jednak jako jídlo, ale zejména jako lék. Díky rozsáhlosti Římské říše se rozšířila do celé Evropy.\n\nSyrová řepa se dobře uplatní v salátech. Chutná s česnekem, křenem, zelím, jablky, pomeranči a ořechy. Z vařené řepy se připravují saláty se smetanou, majonézou, marinádou apod.\nOba druhy salátů jsou dobrým doplňkem pečeného masa a minutek. Uvařenou mladou červenou řepu stačí jen osolit, pokapat citronem a máslem – je to dobrá příloha pro ty, kdo nemají rádi kyselé saláty.\n\nJedná se o jeden z nejrozšířenějších druhů pěstovaných řep.\nJejí konzumace je rozšířena převážně ve východní Evropě, kde se používá pro přípravu boršče. Ke konzumaci nejčastěji slouží podzemní kořenová část, která se před jídlem často vaří či se podává studená po uvaření jako salát s octem či olejem. Dají se konzumovat i zelené listy, které se nejčastěji podávají dušené či vařené.\n\nObsahuje v hojném množství betain, který brání rozvoji kornatění tepen a podporuje činnost jater. Barvivo červené řepy, betanin, rozšiřuje věnčité tepny a zpevňuje stěnu vlásečnic. Z jejích přímo léčivých účinků jmenujme též účinky močopudné, vylučuje sůl z těla, povzbuzuje činnost žaludku a tvorbu žluči. Při ateroskleróze se doporučuje léčivá kúra: syrová šťáva z červené řepy v dávce 50-100 ml denně po dobu alespoň deseti dní. Podporuje růst buněk a opravuje jejich jádra. Aktivuje tvorbu červených krvinek, a tím zásobování buněk kyslíkem. Vyvolává optimističtější náladu. Zbavuje střeva jedovatých látek, odstraňuje zácpu. Dodává pružnost a lesk pleti, vlasům a nehtům. Neutralizuje a zároveň odstraňuje jedovaté látky, zvláště v mozku.\n\nVe 100 g bulvy je asi 70 mg sodíku, 380 mg draslíku a 20 mg vápníku, dále řepa obsahuje hořčík a z mikroprvků rubidium a cesium. Důležitý je obsah rostlinných barviv, betaninů, zabraňujících křehkosti cév. Z vitamínů obsahuje vitamín C, vitamíny skupiny B a další.\n\nTabulka udává dlouhodobě průměrný obsah živin, prvků, vitamínů a dalších nutričních parametrů zjištěných v červené řepě.\n\n"}
{"id": "485684", "url": "https://cs.wikipedia.org/wiki?curid=485684", "title": "Franck Montagny", "text": "Franck Montagny\n\nFranck Montagny (* 5. ledna 1978, Feurs, Francie) je francouzský automobilový závodník. V současnosti žije v anglickém Oxfordu.\n\nNa motokárách začal závodit v roce 1988, vyhrál francouzský kadetský šampionát v roce 1992 a následující rok se stal mistrem třídy National 1.\n\nV šestnácti letech debutoval v závodních autech, hned v roce 1994 vyhrál French Renault Campus championship. V následující dva roky strávil ve Formuli Renault, v roce 1995 skončil 4 a stal se tak nejlepším nováčkem sezony. O rok později v roce 1996 byl šestý, když skoro polovinu sezony musel vynechat z důvodu zlomené ruky.\n\nV roce 1997 přestoupil do francouzské formule 3, kde skončil čtvrtý. Zúčastnil se také britského šampionátu. V roce 1998 skončil ve francouzské F3 druhý, když dokázal vyhrát 10 závodů a získat 12 pole positions z 22 závodů.\n\nRoku 1999 přestoupil do Formule 3000. V sezoně skončil desátý (spolu s českým závodníkem Tomášem Engem se 6 body a jeho největším úspěchem bylo pódiové umístění na Hungaroringu, v roce 2000 pokračoval ve stejné sérii, skončil patnáctý s 5 body.\n\nRoku 2001 přestoupil do Euro Open Formule Nissan, kde dokázal již v prvním roce vyhrát, získal 8 výher z 16 závodů. V roce 2002 pokračoval ve World Series by Nissan, ale přestoupil do nového týmu. Skončil druhý za vítězem Ricardem Zontou a vyhrál 4 závody. I roku 2003 závodil s Formulí Nissan a dokázal opět vyhrát celé mistrovství s 9 výhrami ze 17 závodů.\n\nV letech 1998 – 2009 závodil také ve sportovních vozech, účastnil se závodu 24 hodin Le Mans, jeho nejlepším výsledkem je 2. místo z let 2006 a 2009.\n\nV roce 2003 se stal oficiálním testovacím jezdcem týmu Renault F1, kde pokračoval i roku 2004, kdy si vyzkoušel i testování s týmem Jordan. Pro Renault testoval i v roce 2005.\n\nV roce 2006 se stal závodním pilotem týmu Super Aguri F1, když při Grand Prix Evropy 2006 nahradil japonského pilota Júdži Ideho, kterému byla odebrána superlicence. Odjel celkem 7 závodů a svého nejlepšího umístění (16.) dosáhl při Grand Prix Monaka 2006 a při domácí Grand Prix Francie 2006, která byla zatím jeho poslední velkou cenou F1. Pro zbytek sezony byl angažován další japonský pilot Sakon Jamamoto a Montagny se stal pouze třetím a testovacím pilotem. V pořadí jezdců skončil na 27. místě bez bodu.\n\nV roce 2007 byl testovacím a zároveň náhradním pilotem pro tým Toyota F1.\n\nTučně – Pole position\n\"Kurzívou\" – Nejrychlejší kolo závodu\n<div style=\"float:left;\">\n"}
{"id": "485685", "url": "https://cs.wikipedia.org/wiki?curid=485685", "title": "Integrace racionálních funkcí", "text": "Integrace racionálních funkcí\n\nIntegrace racionálních funkcí se týká neurčitého integrálu tvaru formula_1, kde formula_2 jsou polynomy.\n\nRacionální funkci formula_3 je vždy možné rozložit na součet polynomu a ryze racionální lomené funkce. Racionální lomenou funkci vyjádříme jako součet parciálních zlomků. Vzhledem k tomu, že integrace polynomu je triviální, zbývá řešit integraci lomené racionální funkce, která se však v nejobecnějším případě redukuje na řešení integrálu\nkde formula_5 je integrál vyjádřený pomocí dříve uvedeného rekurentního vztahu.\n\nPři integraci racionální funkci tedy nejdříve vyjádříme tuto funkci jako součet polynomu, který lze ihned integrovat, a racionální lomené funkce, kterou rozložíme na parciální zlomky. Poté integrujeme parciální zlomky, čímž získáme celé řešení integrálu původní racionální funkce.\n"}
{"id": "485691", "url": "https://cs.wikipedia.org/wiki?curid=485691", "title": "Pnej Kedem", "text": "Pnej Kedem\n\nPnej Kedem (: פְּנֵי קֶדֶם, : Pnei Kedem) je malá izraelská osada na Západním břehu Jordánu v distriktu Judea a Samaří a v Oblastní radě Guš Ecion, která je formálně součástí sousední osady Mecad.\n\nPnej Kedem se nachází v nadmořské výšce cca 920 metrů v severní části Judska a ve východní části Judských hor. Leží cca 13 kilometrů jižně od města Betlém, cca 20 kilometrů jižně od historického jádra Jeruzalému a cca 67 kilometrů jihovýchodně od centra Tel Avivu. Osada Pnej Kedem je na dopravní síť Západního břehu Jordánu napojena pomocí místní komunikace, která pak na severu ústí do lokální silnice číslo 3670, která vede k sousední osadě Mecad.\n\nPnej Kedem je součástí rozptýlené sítě menších izraelských sídel ve východní části Guš Ecion. Jižním a východním směrem začíná prakticky neosídlená Judská poušť, na severní a východní straně se rozkládají četná palestinská sídla.\n\nPnej Kedem leží na Západním břehu Jordánu, jehož osidlování bylo zahájeno Izraelem až po jeho dobytí izraelskou armádou, tedy po roce 1967. V roce 1984 v této oblasti vznikla osada Mecad. V květnu 1992 pak necelý jeden kilometr severovýchodně od vesnice Mecad vznikla izolovaná skupina domů nazvaná Pnej Kedem (též Mecad Bet). Jde formálně stále o součást vesnice Mecad. Podle vládní zprávy z doby okolo roku 2006 zde pobývalo 12 rodin. Zástavbu tvořilo 41 mobilních karavanů a další provizorní stavby. V okolí bylo vysázeno cca 1000 olivovníků. Podle zprávy organizace Peace Now byl Pnej Kedem založen až v říjnu 2000 a k roku 2007 zde žilo 12 rodin. Zástavba sestávala z 37 karavanů a 1 zděné stavby.\n\nPočátkem 21. století nebyla osada pro svou izolovanou polohu ve vnitrozemí Západního břehu Jordánu stejně jako téměř celá oblast východního Guš Ecion zahrnuta do projektu bezpečnostní bariéry.\n\nObyvatelstvo obce Pnej Kedem je v databázi Yesha popisováno jako smíšené, tedy složené ze sekulárních i nábožensky založených Izraelců. Přesné údaje o počtu obyvatel nejsou k dispozici, protože obec je formálně považována za pouhou součást vesnice Mecad. Databáze Yesha zde uvádí 30 obyvatel, organizace Peace Now 48.\n\n"}
{"id": "485696", "url": "https://cs.wikipedia.org/wiki?curid=485696", "title": "CZW SAG-30", "text": "CZW SAG-30\n\nSAG-30 je ruční granátomet ráže 30 mm od české zbrojovky CZW. Poloměr smrtícího účinku zbraně při použití munice VOG 17 je cca 7,5 m. Od roku 2008 je tento typ granátometu ve výzbroji speciálních jednotek armády USA.\n"}
{"id": "485704", "url": "https://cs.wikipedia.org/wiki?curid=485704", "title": "Jiří Weiss", "text": "Jiří Weiss\n\nJiří Weiss (29. března 1913 v Praze – 10. dubna 2004 v Santa Monica, Kalifornie, USA) byl český režisér a scenárista židovského původu.\n\nPocházel ze smíšené česko-německé židovské rodiny. Studoval práva na pražské univerzitě, ale studia nedokončil, a začal pracovat jako žurnalista a filmař. Roku 1939, počátkem 2. světové války jako Žid musel uprchnout před německými nacisty nejen kvůli obavám z pronásledování podle norimberských zákonů. Emigroval do Londýna, kde pracoval pro československou exilovou vládu, například točil dokumentární filmy o službě Čechoslováků v Royal Airforce. \n\nPo skončení druhé světové války se vrátil do Prahy a začal opět točit hrané filmy a vyučoval na filmové fakultě AMU. Po vpádu vojsk Varšavské smlouvy po roce 1968 emigroval podruhé, žil v Římě, v Anglii a nakonec se usadil v USA, kde vyučoval do roku 1982 na Hunter College v New Yorku, dále přednášel filmovou vědu jako docent na Kalifornské univerzitě v Santa Barbara v Los Angeles. Kromě toho psal filmové scénáře, divadelní hry, a také pod titulem Bílý mercedes vydal knihu vlastních pamětí. Krátce před listopadem 1989 se vrátil do Prahy a začal točit svůj poslední film - autobiografický film Marta a já.\n\nCelkem natočil 22 hraných filmů a mnoho filmů dokumentárních, dvakrát byl nucen emigrovat a pětkrát měnil zemi svého působení.\nMezi jeho nejznámější a umělecky nejhodnotnější filmy patří \"Vlčí jáma\" s Jiřinou Šejbalovou, Miroslavem Doležalem a mladičkou Janou Brejchovou v hlavní roli. Druhým nejznámějším snímkem se stal film \"Romeo, Julie a tma\" natočený podle stejnojmenné novely Jana Otčenáška.\nS manželkou Martinou Weissovou vychoval dceru a syna. Pak měl ještě druhou ženu, se kterou žil v USA (Kateřina rozena Mizerova Weiss).\nJe pohřben na pražském židovském hřbitově na Olšanech.\n\n\n"}
{"id": "485707", "url": "https://cs.wikipedia.org/wiki?curid=485707", "title": "Sabine Buschová", "text": "Sabine Buschová\n\nSabine Buschová, provdaná Ascuiová (* 21. listopadu 1962, Erfurt) je bývalá východoněmecká atletka, která se věnovala hladké čtvrtce a čtvrtce s překážkami.\n\nZpočátku se pod otevřeným nebem věnovala především hladké čtvrtce. Na evropském šampionátu v Athénách 1982 doběhla ve finále jako čtvrtá v čase 50,57 s. Na bronzovou Taťánu Kocembovou ztratila dvě setiny. Bronzovou medaili poté vybojovala ve štafetě na 4×400 metrů. O rok později na prvním ročníku MS v atletice v Helsinkách skončila v semifinálovém běhu, jako první nepostupující. Získala však zlatou medaili ze štafety.\n\nV roce 1985 se stala halovou mistryní Evropy v běhu na 400 metrů. V následujícím roce titul na šampionátu v Madridu obhájila. V témže roce se stala ve Stuttgartu vicemistryní Evropy na čtvrtce s překážkami. Na halovém MS 1987 v Indianapolisu získala na čtvrtce zlatou medaili v čase 51,66 s. Z druhého světového šampionátu v Římě 1987 si odvezla dvě zlaté medaile. Titul mistryně světa vybojovala na čtvrtce s překážkami (53,62 s) a ve štafetě na 4×400 metrů.\n\nReprezentovala na letních olympijských hrách 1988 v Soulu, kde ve finále doběhla jako čtvrtá v čase 53,69 s. Olympijskou medaili, bronzové hodnoty získala ve štafetě. 22. září 1985 zaběhla v Berlíně nový světový rekord na čtvrtce s překážkami, jeho hodnota byla 53,55 s. Její čas v hale na hladké čtvrtce 50,01 s je devátý nejlepší v celé historii. Rychlejší časy zaběhly jen Jarmila Kratochvílová, Natalja Nazarovová a Taťána Kocembová.\n\n\n"}
{"id": "485711", "url": "https://cs.wikipedia.org/wiki?curid=485711", "title": "Christian Hansen", "text": "Christian Hansen\n\nChristian Hansen (10. dubna 1885 – 7. srpna 1972) byl veterán první světové války a vysoce vyznamenaný generál německé armády za druhé světové války v hodnosti \"General der Artillerie\" (\"Generál dělostřelectva\"). Mimo jiné byl i držitelem mnoha vojenských vyznamenání jako je například Rytířský kříž železného kříže nebo Německý kříž ve zlatě.\n\nChristian Hansen se narodil 10. dubna roku 1885 v šlesvickém městě Schleswig. Ve svých necelých 18 letech vstoupil do německé císařské armády k 1. březnu roku 1903 a byl zařazen jako důstojnický čekatel k 9. pěšímu dělostřeleckému pluku (\"Fuß-Artillerie-Regiment Nr. 9\") a sloužil s ním v pevnosti Ehrenbreitstein nacházející se u města Koblenz. V srpnu následujícího roku sloužil již v hodnosti \"Leutnant\" (Poručík).\n\nK počátku října roku 1906 nastoupil studium na vojensko-technickou akademie v berlínské čtvrti Charlottenburg. Po dokončení akademie v říjnu roku 1908 absolvoval ještě výcvikový kurz na škole pro pěší dělostřelectvo a posléze byl zařazen do výcvikového praporu u střelecké školy pro pěší dělostřelectvo. Po dokončení všech kurzů se vrátil zpět ke svému domovskému 9. pěšímu dělostřeleckému pluku, při čemž během služby u něj byl k počátku října roku 1910 zařazen na vojenskou akademii v Berlíně, kde studoval až do 21. července roku 1913. Při studiu se propracoval až do hodnosti \"Oberleutnant\" (Nadporučík).\n\nNásledně sloužil u 9. pěšího dělostřeleckého pluku až do počátku dubna roku 1914, kdy se mu jeho novým služebním postem stal generální štáb německé císařské armády. Zde zůstal však pouze do 17. srpna téhož roku, kdy byl převelen jako pomocný důstojník k zastupitelstvu velitele armádních polních železničních záležitostí.\n\nAvšak s vypuknutím první světové války byl převelen do generálního štábu 6. armády polního maršála korunního prince Ruprechta Bavorského a zde sloužil až do poloviny září roku 1914, kdy byl převelen do štábu armádního oddílu \"Strantz\" (\"Armee-Abteilung Stranz\") generála Hermanna von Strantze. S touto jednotkou se účastnil bojů na západní frontě.\n\nAvšak ke konci ledna následujícího roku opět změnil služební post a to když byl odvelen k 10. vyššímu armádnímu velení (\"Armee-Oberkommando Nr. 10\"), kde působil jako pomocný důstojník ve štábu. Následně byl převelen do hlavního štábu 33. záložní divize (\"Reserve-Division Nr. 33\"). Poté sloužil ještě u hlavního štábu 58. speciálního hlavního velení se zvláštním určením.\n\nDne 14. března 1917 byl převelen na svůj poslední válečný post a to k operačnímu oddělení na hlavním velitelství německé císařské armády.\n\nPo válce se mu vyhýbá nucená demobilizace po podepsání Versailleské smlouvy a zůstává tak nadále v armádě a jeho dalším působištěm je mu nyní generální štáb místní správy v Toruni, kde zůstává až do 15. února 1920, kdy je převelen do štábu 2. vůdce pěchoty.\n\nV létě téhož roku byl přeřazen na říšské ministerstvo obrany (\"Reichswehrministerium\") odkud byl k 1. říjnu roku 1920 převelen do Münsteru, kde byl zařazen ke štábu 6. divize Reichswehru pod velením generála Friedricha von Lossberga. Ve štábu divize zůstal až do 13. července roku 1922.\n\nNásledně byl převelen do západopomořanského Štětína, kde převzal velení 6. dělostřelecké baterie z 2. dělostřeleckého pluku (\"Artillerie-Regiment Nr. 2\").\n\n\n\n"}
{"id": "485714", "url": "https://cs.wikipedia.org/wiki?curid=485714", "title": "Emerald Sword Saga", "text": "Emerald Sword Saga\n\nEmerald Sword Saga, česky: Legenda o smaragdovém meči, je epický fantasy příběh, který je vyprávěn v písních na celkem pěti nahrávkách italské metalové hudební skupiny Rhapsody of Fire. Každé album obsahuje knížečku s příslušnou částí příběhu. Jednotlivé kapitoly byly vydány na těchto deskách:\n\n\nPříběh se odehrává v pohádkovém/fantasy světě, ve kterém nechybí draci, pohádkové bytosti, příšery, slavní hrdinové, ani zlí temní pánové a démoni. Děj je koncipován jako boj dobra proti zlu s dobrým koncem. Hlavním hrdinou je \"„Bojovník ledu“\" (v originále \"Warrior of Ice\"), který dopstal úkol najít legendární smaragdový meč, který se měl dle pověsti stát rozhodující zbraní proti zlu, zachvacující svět. Zlo ztělesňuje temný pán \"Akron\", služebník starodávného a krutého boha války \"Krona\", který musí být poražen. Bojovník ledu potká mnoho vedlejších postav, jako například prince \"Arwalda\", princeznu \"Airin\" nebo zakletého draka \"Tharose\". Příběh vypráví prastarý čaroděj \"Aresius\", který údajně „všechno viděl“.\n\nLegendary Tales \"(Legendární příběhy)\" je první kapitolou legendy. Seznamujeme se s Bojovníkem ledu a jeho úkolem. V dávných dobách už jednou došlo k záplavě světa zlem v čele s „Temným pánem“, jenž velel obří armádě stvůr z Bezedné propasti proti „Svaté alianci“ za účelem dobýt ve jménu Krona pevnost Algalord, svatou citadelu \"„Okouzlujících zemí“ (Enchanted Lands)\", kde je uloženo prastaré tajemství o smaragdovém meči - mocné zbrani schopné zvrátit vývoj války se zlem. Svatá aliance vznikla na popud moudrých králů, kteří sjednotili čtyři armády v jednu, nejmocnější všech dob. Pod vedením Harolda Statečného se Alianci povedlo tehdejší válku vyhrát. Nyní se zlo vrací a Algalord je opět ohrožen.\n\nOkouzlující země se opět hemží silami Bezedných propastí a ze zemí temnoty. Velí jim krutý král Akron a část napadla okrajové oblasti Okouzlujících zemí, část pročesává Země chaosu. Sešla se tedy rada králů v Algalordu (\"Harold III z Algordu, Argon IV z Elgardu \"a\" Eric\", král \"Elnoru\"), aby obnovila alianci pod novým jménem \"„Aliance Okouzlujících zemí.“ \"Dalším bodem jednání byl přednes starověké Legendy o smaragdovém meči ze Svaté knihy. Zněla prostě: Statečný bojovník s čistým srdcem nalezne \"„Tři klíče moudrosti“\" k otevření slonovinové brány v Zemi chaosu. Tam se prý nachází svaté království, kde je možné smaragdový meč získat. Po poražení strážců bude se smaragdovým mečem v ruce vést tažení na spásu Okouzlujících zemí a celého světa. Tuto pouť se pokoušelo vykonat mnoho hrdinů, žádný se ale nevrátil živý. Rada se proto rozhodla, že to pro zoufalost situace zkusí ještě jednou - možná naposled. Král Harold navrhl pověřit tímto úkolem silného válečníka ze Severních zemí, kterému věřil, že to dokáže. Ihned pro něj vyslal posla do dalekého Loregardu.\n\nBojovníka ledu seznámil s jeho úkolem a ten se ihned vydal na cestu ze Zelených údolí. Cestou plnil ještě druhý úkol dovést část vojska z Irengardu do Algalordu. Tak začala legenda. Všechna města Aliance poslala vojáky do Algalordu, aby byla armáda Okouzlujících zemí připravena čelit hrozbě co nejdříve. Rada králů rozhodla zaútočit na zlo a Bojovníka ledu pověřila velením části Aliance, než je odevzdá v Ancelotu princovi Arwaldovi, hrdinovi Středozemě, který zde již čelil vojskům zla a nutně potřeboval posily. Poté měl odjet do nedalekého Elgardu za čarodějem Aresiem, aby se dověděl bližší informace o tajemství Slonovinové brány. Tento čaroděj mu měl pomoct s hledáním tří klíčů moudrosti.\n\nBěhem cesty do Ancelotu vstoupil Bojovník ledu do Lesa jednorožců, kde zahlédl vizi předchozí války a předchozí armády Aliance i utrpení, jež tehdy lidé prožívali. Došlo mu, že jsou nyní síly temnot mnohem silnější než tenkrát. Po opuštění lesa se vrátil zpět k vojsku. Dorazili však pozdě. Ancelot byl téměř zničen a tisíce obyvatel a jeho obránců bylo pobito. Bojovník ledu odevzdal Arwaldovi z Ancelotu, který zkázu města přežil, své vojsko a sám pokračoval do zeleného údolí Elgardu, aby se setkal s Aresiem a započal hledání tří klíčů moudrosti. Věděl, že na dlouhé cestě bude čelit překážkám, svému strachu, záhadám a dávným příšerám temnot. A také se řipravil na to, že až přijde čas, vstoupí do země nesmrtelných, nebes velkých hrdinů. \n\nMyšlenky na tragický konec Ancelotu byly ale stále příliš čerstvé a Bojovník ledu myslel na pomstu. Proto se večer před započetím výpravy projel okolo Elgardu, aby tyto myšlenky zahnal, při tom poslouchal písně elgardského lidu o legendárních bitvách proti Temnému králi. Elgardští vojáci a rytíři během večerních slavností popřáli Bojovníkovi ledu hodně štěstí v hledání.\n\nSymphony of Enchanted Lands \"(Symfonie Okouzlujících zemí) \"je druhou kapitolou příběhu. Hned další den vyrazil Bojovník ledu na cestu za prvním ze tří klíčů. Nahlédnul do \"Zrcadla stínu,\" aby překonal největší strach, který se v něm odrážel. S vypětím všech duševních sil se dokázal ubránit šílenství a získal první klíč společně se stopou k dalšímu.\n\nTa ho zavedla do bažin v Zemích Chaosu, kde čekal mocný krvavý drak \"Tharos\", strážce druhého klíče. Bojovník ledu s ním svedl děsivou bitvu, ale nakonec draka porazil. Měl dokonce šanci zasadit mu smrtelnou ránu, ale místo toho ho ušetřil. Díky tomu bylo zlomeno drakovo zakletí, které ho nutilo zabíjet hrdiny hledající druhý klíč moudrosti. Poznal, že Bojovník ledu je skutečně vyvolený a kouzlo pominulo. Tharos odevzdal druhý klíč moudrosti, poradil cestu k třetímu a po dlouhých letech se konečně svobodně vznesl k oblakům.\n\nCesta vedla k jižní hranici Země Chaosu hlubokými lesy k mystickému oltáři držící tajemství Ikarenu. Ikaren byl magický předmět ukazující směr ke Slonovinové bráně. S hlavolamem si Bojovník ledu dlouho nevěděl rady a když už propadal beznaději, vypadly mu z kapes oba klíče moudrosti na oltář. Pochopil, že klíče do sebe zapadají a vytvoří onen Ikaren. Vložil ho do štěrbiny v oltáři a na druhý den ráno se spustila hru světel, která ukázala pomocí skrytých zrcadel směr. Oltář pak odevzdal všechny tři klíče moudrosti.\n\nPaprsky světel oltáře ukázaly na tajný průchod, kterým se Bojovník ledu s Aresiusem dostal do starobylé síně s legendární Slonovinovou bránou. Třemi klíči moudrosti ji otevřeli a za bránou se jim zjevila krásná krajina plná života. A také stezka, která vedla, jak doufali, ke \"Smaragdovému meči\". Zavedla je ale do pouště, kde dříve padli i ti nejsilnější bojovníci. Jejich duše se rozhodly Bojovníkovi ledu pomoct a doprovodily ho na cestě. V bažinatých zemích za pouští byl napaden nemrtvými stvořeními, jež ho málem ubily k smrti. Z ničeho nic se objevil obrovský drak \"Tharos\" a vyvoleného zachránil, aby mu splatit dluh za vysvobození. Bojovníkovi ledu nabídl, že s ním doletí až ke Smaragdovému meči. Na Tharosových křídlech přeletěl krajinu, kterou by jinak musel dlouho zdolávat pěšky. Ta se časem měnila v temnou pustinu s temnou mlhou a s krvavě rudými řekami. Toto místo Tharos nazval \"Pevností bezedných propastí\" a poodhalil, že se Smaragdový meč nachází uvnitř a je dobře střežen. \n\nTharos s Bojovníkem ledu zamířil k nejvyšší věži a oba dva napadly démonické létající bytosti. Tharos se s nimi pustil do boje a Bojovníka ledu vysadil do věže. Za padacími dveřmi se dostal do ohromného sálu se zelenou září Smaragdového meče. Jakmile se ho dotkl, zjevila se před ním nestvůra, která byla tak ošklivá, že ji nelze popsat. Byl to pradávný strážce. Boj byl ve věži zuřivý a strážce vítězil, když tu Tharos prolétl střechou a zalehl strážce tak, aby ho mohl Bojovník ledu rozseknout. Poté se celá Pevnost začala rozpadat a mizet a Tharos se s Bojovníkem shodl, že bude lepší co nejrychleji zmizet.\n\nOba doletěli zpět k Okouzlujícím zemím a Tharos odhalil, že ho prastarý strážce smrtelně zranil, a že umírá. Drak dal vyvolenému sbohem a naposledy roztáhl křídla k odletu směrem k Temnému horizontu do Dračí země, aby tam spočinul. Nicméně úkol byl splněn a Bojovník ledu se zářivým Smaragdovým mečem vykřesal pro Alianci Okouzlujících zemí naději. Tato zpráva se rychle rozšířila a lidé několik dní slavili na počest Bojovníka ledu.\n\nDawn of Victory \"(Úsvit vítězství)\" pokračuje jako třetí kapitola. Popisuje události poté, kdy Bojovník ledu nalezl Smaragdový meč. Nyní se s ním vrátil do Ancelotu a cestou verboval nové vojáky ochotné bojovat za budoucnost Okouzlujících zemí.\n\nKdyž dorazil s novým vojskem ke Skalnaté hoře nad Ancelotem, byl připraven střetnout se s armádou démonických rytířů vedených \"Dargorem\", knížetem Temných zemí \"(Darklands), jenž \"sloužil Akronovi. Dargor drtil poslední zbytky obrany města pod velením prince Arwalda, ale po zásahu Bojovníka ledu byl Ancelot opět volný. Bitva se ale neobešla bez citelných ztrát. Kromě mnoha padlých byla během obléhání města démonickými rytíři unesena \"Airin\", Arwaldova princezna, společně s tuctem rytířů, kteří ji bránili. Byli odvlečeni do \"Hargoru\", pekelného města Temných zemí a sídla temného pána Akrona. Dohnat je bylo nemožné.\n\nZa několik dní dorazil k Ancelotu Akronův posel a vzkázal, že zajatce napíchají na kůly, pokud Bojovník ledu neodevzdá temnému pánovi Smaragdový meč. Tento požadavek rozhodně nemohl splnit, protože by Smaragdový meč v Akronových rukách zajistil vítězství zla, ale bylo přesto nutné něco udělat. Arwald se s Bojovníkem ledu vydal přímo do Hargoru vyjednávat s Akronem. V Hargoru je však přivítaly hlavy ancelotských rytířů napíchané na kůly před branou. \n\nOba byli zajati a krutě několik dnů mučeni až do bezvědomí. Odvlekli je do temné jeskyně a přikovali do těžkých řetězů a princeznu Airin dali na temný prokletý oltář. Do jeskyně vstoupil Akron se svými temnými rytíři a smál se, jak snadno získal Smaragdový meč. Přítomní démoni před zraky prince Arwalda a Bojovníka ledu brutálně znásilnili princeznu Airin, což bylo moc i pro Dargora, jenž tento čin odsoudil, přestože přísahal věrnost zlu a byl vychován temným čarodějem \"Vangarem z Helmu\", úhlavním nepřítelem čaroděje Aresia. Bylo znát, že si i přesto Dargor zachoval ctnostné chování.\n\nAirin byla po strašlivém aktu ponořena do kyseliny \"Sgralu\", schopné korodovat i nejtvrdší ocel. Arwald byl potom po zhlédnutí utrpení a smrti princezny ponořen do kyseliny také a Bojovníka ledu chtěli takto popravit rovněž. Jenže Arwald (snad s pomocí bohů) dokázal těsně před smrtí vymrštit kapky kyseliny na řetězy, které poutaly Bojovníka ledu. Díky tomu byl schopen se osvobodit. Bojovník ledu, poháněn spalujícím hněvem, se vrhl na démonické rytíře s kameny jako se zbraněmi. Aby unikl Akronovi a opětovnému zajetí, unikl do podzemní řeky \"Aigor\" tekoucí jeskyněmi pod Hargorem a vyplaval daleko za městem.\n\nBojovník ledu pak po několik měsíců bloudil pustinami, než našel cestu zpět do Okouzlujících zemí. Ve svém milovaném údolí a v Lese jednorožců po dlouhé době poznal bezpečí a klid. Přesto nebylo času na odpočinek, protože se Akron chystal se Smaragdovým mečem v ruce přinést brzkou zkázu Okouzlujícím zemím.\n\nRain of a Thousand Flames \"(Déšť tisíce plamenů)\" je čtvrtým pokračováním. Nad Okouzlujícími zeměmi se stáhla temná mračna a vojska Aliance snad ta nejtěžší zkouška. Akron měl u sebe Smaragdový meč a byl nadosah vítězství. Bojovníka ledu po zotavení v Lese jednorožců stále trýznilo trauma z Arwaldovy a Airininy ohavné smrti. Jakmile dorazil zpět do zeleného údolí Elgardu, čaroděj Aresius se pokusil vyléčit jeho bolest na duši. Lid Elgardu ho přijal srdečně i přes ztrátu meče.\n\nNakonec Bojovník ledu díky Aresiově péči získal opět klid, ale brzy nejen jeho zaskočily špatné zprávy. Akronovi se pomocí magické síly Smaragdového meče a za pomoci temných kouzel proradného čaroděje Vankara povedlo spojit portálem tento svět se světem zatracených. Dále v kryptě Světa duchů provedli několik temných rituálů a ze světa zatracených povolali \"Královnu temných horizontů\" (Queen of the Dark Horizons), prastarou služebnici boha temnoty Krona. Královna temných horizontů byla tou nejodpornější bestií, jakou si lze představit, a po tisíciletích byla opět naživu. Začala okamžitě budovat armádu „žijící smrti“. Akronova ofenzíva mohla začít.\n\nJako první byla v oceánu smetena královská vlajková loď. Dále proběhla tříměsíční krvavá bitva \"Deště tisíce plamenů\" (Rain of a Thousand Flames), v níž byly totálně zničena dvě jižní královská města \"Elnor\" a \"Thorald\", při jejichž obraně padl král Erik.\n\nPower of the Dragonflame \"(Síla dračího ohně)\" je rozuzlení celého příběhu o Smaragdovém meči. V Algalordu se po tragických událostech posledních měsíců narychlo sešla Rada králů a rozhodlo se o okamžité mobilizaci všech bojeschopných. Této improvizované armádě, největší všech dob, velel Bojovník ledu, který z hloubi duše přísahal pomstu Akronovi a jeho nohsledům.\n\nKe střetnutí došlo brzy, neboť Akronova armáda démonů, armáda nemrtvých Královny temných horizontů a armáda Dargorových rytířů smrti zahájla po zničení Elnoru a Thoraldu pochod smrti na Algalord, „město Bohů“. Vojáci Okouzlujících zemí se měli buď ubránit a žít, nebo padnout a stát se svědkem zkázy světa. Za tři měsíce se shromáždila armáda mistrů meče a připravovala se na rozhodující bitvu. Aresius nabádal k zachování chladné hlavy, ať jsou připraveni čelit čemukoliv. Armáda démonů, nemrtvých, upírů, obřích červů a dalších odporných stvoření se blížila. K tomu měli nepřátelé Okouzlujících zemí výhodu díky Smaragdovému meči, který má dle proroctví zvrátit rovnováhu bitvy na stranu jeho vlastníka.\n\nKdyž před městem vypukla bitva, probil se Bojovník ledu až k Pánovi stínů Dargorovi a svedl s ním souboj. Dargor byl poražen a ocitl se v pasti, visící na skále. Chtěl po Bojovníkovi ledu, aby ho zabil. Ten měl velké dilema, jak se rozhodnout, zda srdcem, nebo rozumem. Poslechnul srdce a Dargora zachránil, neboť věděl, že byl jenom zkažen Vankarovým učením. Dargor jeho kroku nerozuměl, poněvadž mu Vankar kdysi namluvil, že Bojovník ledu se svými lidmi vyvraždil jeho rodinu. Proto ho po své záchraně udeřil tak, aby upadl do bezvědomí.\n\nKdyž Bojovník ledu nabyl vědomí, zjistil, že bitva nedopadla dobře a on i tisíce dalších upadli do Akronova zajetí. Algalord byl bez účinné obrany a obyvatelům nezbylo už nic, než se modlit k \"Ocelovým bohům\" (Steelgods), aby jim dali sílu. Algalord za další dva měsíce stejně padl a vše vypadalo ztracené. Démoni vyvraždili většinu žen a dětí ve městě ve jménu Krona a z město srovnali se zemí. Bojovník ledu se stal hříčkou Akronova hněvu a byl krutě mučen natolik, že přišel o obě dolní končetiny. Následně ho chtěli popravit vhozením do Acherských bažin, kde by ho sežrali obří vodní hadi. Dargor, který se předtím v Hargoru odmítl dívat na mučení a znásilnění princezny Airin, se nyní na utrpení Bojovníka ledu díval. Byl však z toho velmi znechucen a stále byl zmaten z toho, proč ho Bojovník ledu předtím ušetřil, až mu došlo, že Vankarovo tvrzení o vraždách jeho rodičů byla lež. Dargor tedy nečekaně vytasil svůj meč a smrtelně jím zranil Královnu temných horizontů. Začal nenávistně křičet Akronovo jméno a použil svou nejmocnější schopnost - přivolal mocnou sílu Gargoylů, které zanechal ve velkém množství v kamenné formě v Hargoru. Gargoyly na jeho příkaz ožily a letěly za svým pánem na pomoc do Algalordu. \n\nAkron přestal mučit Bojovníka ledu a vytasil na Dargora Smaragdový meč. Zasáhl ho do beder a s ďábelským smíchem mu sdělil, že jeho zradu očekával dřív nebo později, protože není pravý démon, a jeho hlavu napíchne před bránu zničeného Algalordu pro výstrahu. Akronovi démoni se vrhli na Dargora, aby ho dorazili, ale Dargorovi se s pomocí neznámé síly, kterou ho zásobili snad Oceloví bohové a jeho matka, bohyně Gaia, podařilo i přes zranění jejich útok odrazit. Vrhl se přímo na Akrona a srazil ho tam, kde Bojovník ledu čekal na smrt. Bojovníkovi ledu se přes ukrutné bolesti z mučení podařilo zmatenému Akronovi sebrat Smaragdový meč a zasáhl ho do pravého oka. Na zabití temného pána však neměl sílu, ale aspoň ho škrtil. Zakřičel na Dargora, aby spustil popravčí plošinu do jezera vodních hadů. Dargor si byl vědom, že toto bude jediné řešení, jak se zbavit Akrona a okamžitě spustil mechanismus, který poslal umučeného Bojovníka ledu, zápasícího s Akronem o Smaragdový meč, dolů vstříc smrti obou. Mezitím Dargorovi poděkoval za splacení jeho záchrany života, a byl s Akronem pohlcen vodou a roztrhán hady na kusy. Byl konec.\n\nA tento okamžik byl také konec pro armády démonů a nemrtvých. Majestátní Gargoyly konečně dorazily z Hargoru a střetly se s armádou zla. Tímto došlo k naplnění starodávného proroctví o Smaragdovém meči. Zajatí vojáci byli osvobozeni a s požehnáním \"Ocelových bohů,\" k nimž se před bitvou o Algalord zoufale modlili, opět vytasili meče a bojovali s nepřáteli Okouzlujících zemí. Do měsíce byli všichni démoni poraženi a mohlo se slavit vítězství. Dargorovy Gargoyly odklidily těla mrtvých démonů a pohřbily je do původně Akronem otevřených portálů do pekel. Pak se povedlo magií světla některé z nich uzavřít, avšak zbylé musely na Dargorův příkaz hlídat Gargoyly, aby se již zlo nikdy nerozšířilo do Okouzlujících zemí.\n\nDo poslední bitvy se zapojil i čaroděj Aresius, který se utkal s odporným Vankarem a porazil ho i jeho temnou magii. Vankar byl tím, že Dargor použil svou moc Gargoyl zrovna proti svým „vlastním“ démonům, velmi nepříjemně překvapen.\n\nZlo bylo poraženo, ale Smaragdový meč byl ztracen zrovna tak, jako jeho nálezce a hrdina této epochy, Bojovník ledu. Jeho oběť si lidé budou navždy pamatovat, stejně jako na Dargora, jenž se nakonec ukázal být dobrým člověkem, který v sobě našel světlo a \"sílu dračího ohně\", aby osobně vedl vojska Okouzlujících zemí v bitvě o Algalord. Když bylo po všem, zmizel tento Pán stínů z Černých hor, jak zněl plně jeho titul, neznámo kam. Zanedlouho také začala rekonstrukce Algalordu, jehož novým symbolem se staly Dargorovy Gargoyly.\n\n"}
{"id": "485717", "url": "https://cs.wikipedia.org/wiki?curid=485717", "title": "Mikaela Ingbergová", "text": "Mikaela Ingbergová\n\nMikaela Johanna Emilia Ingbergová (* 29. července 1974, Vaasa) je bývalá finská atletka, reprezentantka v hodu oštěpem.\n\nJe juniorskou mistryní Evropy z roku 1993, dvojnásobnou bronzovou medailistkou mistrovství Evropy a bronzovou z mistrovství světa 1995 v Göteborgu. Dvakrát se umístila na mistrovství světa těsně pod stupni vítězů. Čtvrtá byla na šampionátu v Athénách 1997 (66,00 m) a v Paříži 2003 (62,20 m).\n\nČtyřikrát reprezentovala na letních olympijských hrách. Nejlepšího umístění dosáhla na olympiádě v Atlantě v roce 1996, kde skončila sedmá (61,52 m). Na následující olympiádě v Sydney 2000 se umístila na devátém místě (58,56 m). O čtyři roky později v Athénách skončila v kvalifikaci jako první nepostupující (60,80 m). Kvalifikací neprošla také na pekingské olympiádě v roce 2008.\n\n\n"}
{"id": "485726", "url": "https://cs.wikipedia.org/wiki?curid=485726", "title": "Střední Labe (vodní cesta)", "text": "Střední Labe (vodní cesta)\n\nStřední Labe je v českém kontextu název pro střední část českého toku řeky Labe, od soutoku s Vltavou u Mělníka po soutok s Orlicí v Hradci Králové. Jako vodní cesta začíná Střední Labe na soutoku Labe s Vltavou u Mělníka a končí na konci vzdutí zdymadla Pardubice u Kunětic nad Pardubicemi. V celé své délce protéká Střední Labe rovinatou zemědělsky využívanou krajinou a od počátku 20. století bylo upravováno průkopy meandrů, prohlubováním koryta a výstavbou 18 jezů za účelem stabilizace podzemních vod, zásobování závlahovou vodou, ochranou před povodněmi a v neposlední řadě pro umožnění plavby velkých lodí s nosností nad 1000 tun.\n\nNa české části Labe se používalo mnoho různých kilometráží, z nichž jen některé byly vyznačeny v terénu. Takzvaná „nejstarší kilometráž“ ze 60. let 20. století, počítaná pro střední Labe od Mělníka proti proudu, byla vyznačena betonovými bloky až pod jez ve Veletově. Takzvaná plavební kilometráž, která až po Veletov byla shodná s nejstarší, byla v letech 1976–1978 vyznačena tabulemi na sloupcích až po řkm 102,10 na konci přístavu Chvaletice. Kilometráž v úseku Chvaletice – Kunětice nebyla vyznačena. Jednotná říční kilometráž, zavedená od 15. května 1997 a počítaná od nuly u Hřenska proti proudu, znamenala na středním Labi zvýšení údajů o 110,035 km, avšak v terénu nebyla hekometrovníky a kilometrovníky vůbec vyznačena, je na ni však vázána technicko-provozní evidence objektů, jako jsou jezy, plavební komory, mosty, zaústění či uvazovací kruhy, a proto se mohla kromě dokumentace objevit například na velínech. Digitální kilometráž se používá jen k hydrotechnickým výpočtům, pro značení v terénu a evidenci objektů je kvůli proměnlivosti nevhodná.\n\nEvropská kilometráž, zaváděná od roku 2008, znamenala sloučení dosavadních tří samostatně počítaných kilometráží (německá kilometráž, české dolní Labe a české střední a horní Labe) a otočení obou kilometráží pod Mělníkem do opačného směru (proti proudu); dosavadní nulový bod v Mělníku (v úrovni špičky ostrohu mezi Vltavou a Labem) odpovídá řkm 837,37 evropské labské kilometráže a značení v terénu má končit v řkm 973,5 nedaleko Kunětic nad Pardubicemi (řkm 138,30 staré kilometráže).\n\nPlavební kanály mají svou vlastní kilometráž, která je vedena od špičky ostrova směrem proti toku řeky a zpravidla vyznačena i v terénu, obvykle betonovými pásky v břehovém opevnění.\n\nPrvní etapa regulace středního Labe a výstavby středolabské vodní cesty začala roku 1901 u Mělníka. Do začátku první světové války roku 1914 se podařilo vybudovat první dvě zdymadla v Hadíku a Obříství, ale s plavebními komorami rozměrů pouze 73 x 11 metrů. Dále se podařilo vybudovat jez v Hradci Králové a rozestavět jezy v Nymburce, Poděbradech, Kolíně a Předměřicích nad Hradcem králové.\n\nPo skončení první světové války v období první republiky nejprve dochází k útlumu, ale po roce 1930 se výstavba vodní cesty rozbíhá naplno a do vypuknutí druhé světové války je střední Labe souvisle splavněno po Poděbrady a během války dále až do Kolína, tentokráte regulací původního řečiště s plavební hloubkou 1,5 metru. Od roku 1944 byl úsek Poděbrady Mělník splavněn pro lodě o nosnosti 600 tun a před koncem války tato úprava umožnila odlehčit přepravě nákladů po železnici, ohrožované útoky spojeneckých letadel.\n\nPo skončení druhé světové války byla do roku 1963 pouze dokončena kanalizace v úseku nad Poděbrady, regulovaném za války. Zvrat ale nastává po roce 1963, kdy se na základě vládního usnesení 680/1963 má zvýšit podíl vodní dopravy v ČSSR a dále po rozhodnutí o výstavbě elektrárny ve Chvaleticích a její zásobování uhlím středolabskou vodní cestou roku 1971. V tomto období byla, krom nahrazení prvních dvou zdymadel z počátku století novým zdymadlem v Obříství a úprav existující plavební dráhy, prodloužena souvisle splavná vodní cesta z Kolína proti proudu po Chvaletice a postaveno zdymadlo v Pardubicích.\n\nV této podobě se středolabská vodní cesta dočkala konce tisíciletí, kdy bylo rozhodnuto ji dokončit až do Pardubic a vybudovat zde koncový veřejný přístav. Zatím se podařilo pouze prodloužit souvisle splavný úsek vodní cesty z přístavu elektrárny ve Chvaleticích úpravami koryta o 10 km pod Přelouč, kde se po desetiletí prováděném bagrování písčitého dna řeky narazilo na skalní podloží a zahloubením řeky před ním vznikl na Labi peřejnatý úsek zvaný Labské Hrčáky. Ty měly být obejity bočním průplavem s vysokou plavební komorou, zvaným Nová Přelouč a zajišťujícím propojení s již splavným úsekem vodní cesty do Pardubic.\n\nSoučasnost\n\nV současnosti není střední Labe průběžně splavné v celé své délce, ale nedaleko Přelouče je rozděleno na dva oddělené splavné úseky 2 km dlouhými peřejemi zvanými Labské Hrčáky. Peřeje se nacházejí pod zdymadlem Přelouč (řkm 949,1 až řkm 951,2 resp. \"řkm 112,515 až řkm 114,535 staré kilometráže\") a vznikly v průběhu 2. poloviny 20. století soustředěním spádu říčního koryta na skalním prahu vystupujícím z podloží. K tomu došlo následkem soustavné těžby písku z řeky mezi Chvaleticemi a výchozem skalního prahu pod Přeloučí.\n\nVodní cesta na středním Labi je tedy celkem 138,10 km dlouhá, přičemž průběžně splavných a prostřednictvím Dolního Labe na síť evropských vodních cest napojených, je pouze 112,5 km po Přelouč (resp. 102,5 km po prozatímní koncový přístav ve Chvaleticích). Horní 24 km dlouhý úsek od Přelouče po Pardubice je sice také splavný pro velké lodě a jsou na něm 3 hotová zdymadla s plavebními komorami, ale je od zbytku vodocestné sítě izolován a probíhá na něm pouze rekreační a místní osobní plavba.\n\nNa výstavbu laterálního průplavu resp. vodního díla Nová Přelouč byl zpracován kladný posudek EIA , a roku 2006 na něj bylo vydáno i stavební povolení Než se však začalo s výstavbou zrušil v únoru 2006 Městský soud v Praze povolení výjimky k zásahu do biotopů třiceti zvláště chráněných druhů živočichů a rostlin, kterou 28. listopadu 2003 vydal ministr životního prostředí Libor Ambrozek, z důvodu formálních nedostatků (nedostatečné odůvodnění zájmů převažujících nad zájmem ochrany přírody) . Poté 13. června 2008 zrušila pardubická pobočka Krajského soudu v Hradci Králové územní rozhodnutí krajského úřadu Pardubického kraje o umístění plavebního stupně, z důvodu absence dříve zrušené výjimky. A pak 19. června 2008 stejný soud ze stejného důvodu zrušil i povolení k zásahu do významných krajinných prvků stavbou plavebního stupně.\n\nV současné době probíhají jednání mezi Ředitelstvím vodních cest a Ministerstvem životního prostředí o úpravě projektu tak, aby lépe vyhovoval požadavkům ochránců přírody a mohla na jeho výstavbu být opět udělena výjimka k zásahu do biotopů třiceti zvláště chráněných druhů živočichů a rostlin \n\nStřední Labe je v celé své délce vodní cestou mezinárodního významu a je součástí vodní magistrály E 20 (Severní moře-Hamburk-Mělník-Pardubice-Přerov-Dunaj) dle Evropské dohody o hlavních vnitrozemských vodních cestách mezinárodního významu (AGN).\n\nJedná se o spolehlivou a kvalitní vodní cestu, českou legislativou zařazenou do IV kategorie dle mezinárodní klasifikace vodních cest a splavnou pro lodě nebo tlačné soupravy maximálních rozměrů 84 x 11,5 metrů s nosností 1200 tun, při ponoru 2,10 m.\n\nAčkoliv maximální přípustná šířka plavidel odpovídá požadavkům klasifikační třídy Va či Vb a užitná délka plavebních komor umožňuje i proplavení návrhového tlačného člunu pro třídu Va (Evropa II) bez remorkéru, musí být Střední Labe zařazeno do třídy IV kvůli nedostatečné maximální délce plavebních komor (85 metrů místo 110 m požadovaných pro třídu Va dohodou AGN). Proto se v souladu s dohodou AGN v budoucnu počítá u všech plavebních stupňů s postupnou dostavbou druhých plavebních komor odpovídajících třídě Va.\n\nSoučasné parametry sice, s výjimkou podjezdné výšky, vyhovují současnému plavebnímu provozu ale nejsou dostatečné vzhledem k požadavkům zakotveným v dohodě AGN na vodní cesty mezinárodního významu. Proto v souladu s požadavky dohody AGN probíhá zvyšování podjezdných výšek mostů na standardních 5,25 m s možností pozdějšího zvýšení na 7 m, požadovaných dohodou AGN pro vodní cesty kategorie Va a nižší pro umožnění ekonomické přepravy kontejnerů.\n\nV dlouhodobějším časovém horizontu se počítá také se zvýšením parametrů vodní cesty tak, aby vyhovovala kategorii Va klasifikace, a to především dostavbou druhých plavebních komor s větší užitnou délkou u plavebních stupňů. Výhledově pak zvýšení parametrů vodní cesty na kategorie Vb přestavbou původních plavebních komor na komory odpovídající třídě Vb a úpravami plavební dráhy.\n\nPrůběžně splavná kvalitní vodní cesta, otevíraná průběžné plavbě od počátku od 70 let 20.století. Plavební ponor je po celý rok 2,10 metrů. Podjezdná výška je (až na výjimky silničního mostu Obříství a železničních mostů v Neratovicích a Čelákovicích) dle evropského minimálního standardu 5,25 metrů. V tomto úseku se provozuje nákladní plavba a leží zde jak jediný veřejný přístav Středního Labe v Kolíně, tak ochranné přístavy Hadík, Nymburk, a Týnec nad Labem. Na vodní dopravu jsou napojeny i některé blízko řeky ležící štěrkovny (Borek).\n\nPůvodně nesplavná část řeky, plavební dráha prohlubována průběžně těžbou štěrkopísků z řeky. Na počátku 21.století splavněna část od přístavu Chvaletice po most v Řečanech nad Labem v řkm 943,2 a dále k začátku Labských Hrčáků v řkm 949,5 (112,515 staré kilometráže) pod Přeloučí vytvořena jednolodní plavební dráha s výhybnami. Zbylý úsek ke zdymadlu Přelouč dlouhý 2 km zůstává stále nesplavný. Leží zde jedno přístaviště pro osobní plavbu, nedaleko mostu v Řečanech nad Labem. \nIzolovaná část vodní cesty s plavební dráhou, již během 20. století upravenou na potřebné parametry průpichy meandrů, prohloubením a výstavbou 3 kompletních zdymadel. Počítá se s výstavbou koncového veřejného přístavu Pardubice v řkm 965,7 (129,0).\n\nI když splavná část řeky končí u Kunětic, navazující nesplavný úsek až k jezu v Opatovicích v řkm 987,8 (152,5 staré kilometráže) je zákonem 114/1995 Sb. definován jako sledovaná vodní cesta, dopravně významná, využitelná a další část řeky od Opatovic po Jaroměř (řkm 177 staré kilometráže) prováděcí vyhláškou 222/1995 Sb. jako sledovaná vodní cesta účelová.\nPřekonání nesplavných Labských Hrčáků, prodloužení souvisle splavného úseku vodní cesty do hradecko-pardubické aglomerace a vybudování koncového přístavu v Pardubicích se stále připravuje.\nVeřejné a ochranné\n\nNeveřejné a ostatní\n\nStřední Labe je vodním tokem kanalizovaným soustavou pohyblivých jezů s celoročně zajištěnou plavební hloubkou 2,10 metrů a šířkou plavební dráhy minimálně 50 metrů (výjimečně 40). Poloměry oblouků jsou však v některých případech menší než 800 metrů a směrové vedení trasy nevyhovuje požadavkům na další rozvoj. Plavební přestávky z důvodu nízkých vodních stavů se nevyskytují, přestávky z důvodu vysokých vodních stavů, oprav nebo zámrazy jsou průměrně 20 až 50 dní v roce.\n\nV horním izolovaném úseku vodní cesty od Přelouče po Pardubice je provozována pouze rekreační plavba a osobní doprava lodí Arnošt z Pardubic a parametry vodní cesty jsou zde stanoveny odlišně, a to šířka plavební dráhy 20 metrů a maximální ponor 1,05 metrů.\n\nVšechny plavební stupně (včetně těch v izolovaném úseku) disponují plaveními komorami o užitných rozměrech 85 x 12 metrů s hloubkou záporníku 3 až 3,5 metrů, plně vyhovujícími třídě IV mezinárodní klasifikace a díky své šířce umožňující i proplavení standardního tlačného člunu Evropa II pro třídu Va, i když jen bez remorkéru. V budoucnu se však počítá s dostavbou druhých plavebních komor rozměrů 115 x 12,5 metrů a rekonstrukcí vodní cesty na třídu Va. V daleké budoucnosti pak s přestavbou malých plavebních komor na komory třídy Vb s rozměry 190 x 12,5 metrů.\n\n\"(Uvedena Evropská kilometráž s nulou při ústí Labe do Severního moře a v závorce uvedena stará kilometráž s nulou u Mělníka.)\"\n\n\"Nesplavný úsek (řkm 949,2 až řkm 951,2)\"\n\nNejvětší limitující nevýhodou středolabské vodní cesty je malá podjezdná výška mostů. Před probíhající rekonstrukcí byl limitující silniční most v Poděbradech s podjezdnou výškou jen 3,7 metru, který byl ale v roce 2007 nahrazen novým mostem s podjezdnou výšku 7 metrů. Dále byl rekonstruován železniční most v Nymburce a v Kolíně. Oba na podjezdnou výšku 5,25 metrů s jedním mostním polem přizpůsobeným k instalaci zvedacího mechanismu v budoucnosti pro dosažení podjezdné výšky 7 metrů.\n\nPlavební provoz se na středním Labi rozvíjel postupně tak, jak se s výstavbou plavebních stupňů prodlužoval souvisle splavný úsek řeky od Mělníka. Plavební stupně nebyly stavěny návazně za sebou, ale po celé délce toku, takže souvisle splavný úsek se v historii neprodlužoval kontinuálně (Zdymadla Přelouč (1927) a Srnojedy (1937) nejsou na souvisle splavný úsek řeky napojeny dodnes).\n\nPrvní osobní linka v trase Jiřice - Mělník byla zprovozněna roku 1926 po výstavbě plavební komory u starého jezu v Lobkovicích a již v té době probíhala doprava cukru z místních cukrovarů v Lobkovicích, Neratovicích, Obříství a Mělníce.\n\nPostupně byla otevírána vodní cesta až po Poděbrady, přičemž je ročně přepraveno kolem 100 000 tun nákladů.\nMnožství dopraveného nákladu roste a po provizorním splavnění původního řečiště mezi Poděbrady a Kolínem, a otevření plavby v celém úseku Mělník - Kolín pro lodě nosnosti 600 tun v 1943, dosahuje ročního maxima 462 000 tun. Vodní cesta v této době poskytuje alternativu k železnici, ohrožované nálety spojenců.\nPo ukončení 2. světové války přechází velká část přeprav zpět na železnici a množství přepraveného nákladu kleslo na zhruba 150 až 200 tis. tun ročně.\nV tomto období bylo po Středním Labi dopravováno energetické uhlí pro elektrárnu Chvaletice,\ncelkový roční objem přepraveného nákladu dosahoval kolem 4 miliónů tun a počet proplavených lodí 8 až 11 tisíc. \nTouto vodní cestou je ročně dopravováno kolem 10 - 40 tis. tun nákladů přičemž počet všech proplavených lodí v první plavební komoře nad Mělníkem se pohybuje ročně mezi 600 až 1200.\n\nV současnosti připravované souvislé splavnění do hradecko-pardubické aglomerace a vybudování koncového veřejného přístavu Pardubice má přepravu nákladů středolabskou vodní cestou opět oživit. Předpokládá se nárůst na 2 milióny tun přepravených nákladů ročně v roce 2020, přičemž značnou část mají tvořit kontejnery a dále hromadné substráty a nadměrné náklady.\n\nHlavním faktorem v současnosti významně omezujícím využití vodní cesty je kriticky malá dovolená podjezdná výška mostů, a to 3,7 metrů. Malá podjezdná výška znemožňuje ekonomicky efektivní dopravu kontejnerů a nadměrných nákladů a je příčinou toho, že relativně častý transport nadměrných nákladů ze severomoravských hutí do přístavu Mělník k další přepravě do zahraničí probíhá od Pardubic více než 100 km po silnici paralelně s vodní cestou.\n\nPro osobní vodní dopravu nemá dnes střední Labe větší význam, není zde vedena žádná linková osobní doprava (viz článek Osobní vodní doprava na Labi v Čechách). Ani pro sportovní plavbu není příliš atraktivní.\n\n\n"}
{"id": "485729", "url": "https://cs.wikipedia.org/wiki?curid=485729", "title": "Poisk", "text": "Poisk\n\nPoisk ( – „hledání“, „výzkum“), známý také jako Mini-Research Module 2 (MRM 2), či \"МИМ 2\", je ruský vědecký modul na Mezinárodní vesmírné stanici (ISS). \n\nModul odstartoval pomocí nosné rakety Sojuz-U 10. listopadu 2009 ve 14:22:04 UTC z kosmodromu Bajkonur, připojený k modifikované verzi kosmické lodě Progress (Progress M-MRM2).\n\n\"Poisk\" byl 12. listopadu 2009 v 15:41 UTC připojen k hornímu portu modulu Zvezda, kde slouží jako další přistávací místo pro kosmické lodě Sojuz a Progress a zároveň jako přechodová komora pro výstupy do vesmíru. V modulu budou probíhat vědecké pokusy, jsou zde umístěna napájecí a datová rozhraní pro dva experimenty umístěné vně stanice, které připravila Ruská akademie věd. Hmotnost modulu je 4000 kg, má průměr 2,6 m a délku 4,6 m. Stanice ISS se modulem \"Poisk\" rozšířila o 12,5 m³ hermetizovaného prostoru.\n\nModul navrhla a vyrobila společnost RKK Eněrgija.\n"}
{"id": "485731", "url": "https://cs.wikipedia.org/wiki?curid=485731", "title": "Kráska a zvíře (film, 1991)", "text": "Kráska a zvíře (film, 1991)\n\nKráska a zvíře (v anglickém originále Beauty and the Beast) je animovaný film z roku 1991 režisérů Kirka Wise a Garyho Trusdala, který zpracovává námět pocházející ze starofrancouzské pohádky. Premiérován byl dne 13. listopadu 1991. Hudbu složil Alan Menken, který za ni získal dvě ocenění Zlatý glóbus a Oscar, filmová hudba pak později získala další 4 Ceny Grammy a mnohá další hudební ocenění. Jde v pořadi o celkově 30. snímek z tzv. animované klasiky Walta Disneye, kráska Bel se stala celkově 5. disneovskou princeznou. Film získal Zlatý glóbus v kategorii nejlepší film (muzikál/komedie).\n\nÚstřední hrdinkou filmu je nádherná mladá dívka, dcera mírně excentrického vynálezce, v originále jménem Belle (česky:Bel/Kráska). Ta je, výměnou za svého otce násilím držena ve strašidelném hradu strašlivým zvířetem (zakletý člověk), její internaci jí ulehčují oživlé předměty (zakletí lidé). Zvíře musí získat její lásku, jinak zůstane zvířetem napořád. Dívka se nakonec do zvířete zamiluje a vysvobodí jej ze zakletí, spolu s ním ožije i celý doposud strašidelný hrad – zakletý zámek. Zvíře se promění v krásného mladého prince, oživlé předměty z inventáře zámku se promění ve sloužící (komorné, sluhy, strážné a lokaje).\n\nŠlo o první animovaný film, který byl nominován na Oscara v kategorii nejlepší film, tuto cenu však nezískal.\n\nSnímek patří do období známého jako disneyovská renesance (1989-1999, počínající Malou mořskou vílou a končící Tarzanem). Kvůli zvýšení úrovně provedení v tomto období se mnoho následujících animovaných filmů inspirovalo jeho míšením tradiční animace a počítačově generovaných obrazů. V roce 2008 ho Americký filmový institut zařadil mezi 10 nejlepších animovaných filmů na světě.\n\nHlasy postaviček v originále namluvili herci jako Paige O'Hara, Robby Benson, Jerry Orbach, David Ogden Stiers, Angela Lansbury, Bradley Pierce, Frank Welker a Bill Farmer.\n\nNa tento snímek pak volně navazuje film \"\" (1998) a \"\" (1999).\n\n"}
{"id": "485736", "url": "https://cs.wikipedia.org/wiki?curid=485736", "title": "Robespierre (stanice metra v Paříži)", "text": "Robespierre (stanice metra v Paříži)\n\nRobespierre je nepřestupní stanice pařížského metra na lince 9. Nachází se mimo hranice Paříže na území města Montreuil na křižovatce ulic \"Rue de Paris\", pod kterou vede linka metra, a \"Rue Barbès\".\n\nStanice byla otevřena 14. října 1937 při posledním rozšíření linky, kdy byl otevřen úsek od Porte de Montreuil do Mairie de Montreuil.\n\nJméno stanice je odvozeno od názvu nedaleké ulice \"Rue Robespierre\". Maximilien Robespierre (1758–1794) byl francouzský politický činitel během Francouzské revoluce.\n\nStanice má vchod v budově na \"Rue de Paris\" vedle domu č. 158.\n"}
{"id": "485740", "url": "https://cs.wikipedia.org/wiki?curid=485740", "title": "Seznam ministrů pro evropské záležitosti České republiky", "text": "Seznam ministrů pro evropské záležitosti České republiky\n\nSeznam ministrů pro evropské záležitosti České republiky představuje chronologický přehled ministrů vlády České republiky, kteří byli při svém jmenování do vlády pověření vedením útvaru pro evropské záležitosti na Úřadu vlády.\n\nMinistr sídlil při Úřadu vlády ČR bez aparátu ministerstva a byl tak ministrem bez portfeje. Existence a název funkce ministra pro evropské záležitosti nejsou zakotveny v žádném obecně závazném právním předpise, žádný předpis však ani nebrání, aby jí byl některý z ministrů pověřen.\n\nSpeciální útvar pro evropské záležitosti vznikl na Úřadu vlády ČR v souvislosti s půlročním předsednictvím ČR v Evropské unii v 1. polovině roku 2009 a přípravě na ně. Po skončení tohoto předsednictví vznikl politický spor, zda a v jaké formě má útvar zůstat zachován.\n\nPři jmenování vlády Petra Nečase nebyl do funkce ministra pro evropské záležitosti nikdo předsedou vlády navržen ani prezidentem jmenován. Sekci tak řídí vedoucí Úřadu vlády prostřednictvím svých podřízených a za výkon své funkce je odpovědný vládě a předsedovi vlády. Není-li jmenován ministr pro evropské záležitosti, tato agenda spadá do působnosti ministra zahraničí. Spojení zahraničních záležitostí pod jednoho ministra při jednáních o vládě Petra Nečase prosazovala TOP 09, která si nárokovala a poté získala post ministra zahraničí. Předseda vlády Petr Nečas později usiloval o zřízení funkce státního tajemníka pro EU při Úřadu vlády ČR, což však předseda TOP 09 a ministr zahraničí Karel Schwarzenberg odmítal. Sloučení útvarů zdůvodňoval Schwarzenberg jednak úsporami, jednak odstraněním zbytečné rivality dvou útvarů, jejichž působnost se prolíná, později argumentoval i tím, že nechce bez jediného rozumného důvodu předávat kompetence svého ministerstva Úřadu vlády. Podle Petra Nečase existence útvaru Úřadu vlády ČR pro koordinaci evropské politiky, podřízeného předsedovi vlády, vyplývá z koaliční smlouvy a programového prohlášení vlády, v němž se koalice zavázala postavení takového útvaru upravit kompetenčním zákonem.\n\nÚřední aparát ministra pro evropské záležitosti byl v rámci Úřadu vlády ČR uspořádán takto:\n\n"}
{"id": "485743", "url": "https://cs.wikipedia.org/wiki?curid=485743", "title": "Diamant (raketa)", "text": "Diamant (raketa)\n\nDiamant byla první francouzská nosná raketa a zároveň první nosná raketa nepostavená Spojenými státy ani Sovětským svazem. Raketa vycházela z armádního programu Drahokam a stala se základem pro vývoj dalších evropských nosných raket. První start se uskutečnil z kosmodromu Hammaguir 26. listopadu 1965. Celkem se uskutečnilo 12 startu a roku 1975 Francie svůj program ukončila a zaměřila se na společný evropský projekt Ariane. Nejvýznamnějším nákladem byl hned ten první. Družice Astérix byla první francouzskou umělou družicí a Francie se tak stala po USA a SSSR třetí zemí, která vypustila vlastní satelit pomocí vlastní rakety. Diamant byl používán ve třech verzích. Nosnost byla přibližně 160 kilogramů na nízkou oběžnou dráhu ve výšce 200 kilometrů.\n"}
{"id": "485746", "url": "https://cs.wikipedia.org/wiki?curid=485746", "title": "Záslužný řád bavorské koruny", "text": "Záslužný řád bavorské koruny\n\nZáslužný řád bavorské koruny () byl bavorský řád. Založil ho 19. března 1808 bavorský král Maxmilián I. Josef jako civilní záslužný řád. Byl udělován státním hodnostářům a cizím státním příslušníkům za zásluhy o Bavorsko. Za vojenské zásluhy byl pak udělován Vojenský řád Maxe Josefa. Držitelé řádu byli zároveň povýšeni do osobního nedědičného šlechtického stavu s predikátem \"Ritter von\", přičemž udělení řádu ve třech po sobě jdoucích generácích dávalo nárok na dědičné šlechtictví. Řád zanikl s pádem monarchie po první světové válce.\n\nOdznakem je osmiramenný bíle smaltovaný kříž o 16 špičkách, převýšený zlatou královskou korunou. Mezi rameny jsou umístěny malé zlaté paprsky, pod špičkami ramen pak zelený dubový věnec. Ve středovém medailonu je vyobrazena zlatá bavorská koruna na modrobílém poli (zemský znak Bavorska), okolo se vine červený pruh s heslem řádu VIRTUS ET HONOS \"(Ctnost a čest)\". Na zadní straně pak zlatý reliéf zakladatelovy hlavy, okolo ní nápis MAX JOS BOJOARIAE REX \"(Maxmilián Josef bavorský král)\".\n\nHvězda je stříbrná, osmicípá a brilantující. Střed je totožný se středovým medailonem odznaku, navíc je orámován zeleným dubovým věncem. Hvězda velkokomtura je stejná, ale menší velikosti.\n\nStuha bleděmodrá s bílými okrajovými pruhy.\n\nPůvodně byl řád rozdělen do tří tříd, avšak za vlády Maxmiliána II. byl 24. května 1855 přidán velkokomturský stupeň. Pro jednotlivé stupně existoval přesně daný maximální počet držitelů. Prvotně to bylo 12 velkokřížů, 24 komturů a 100 rytířů. Po přepracování statut 8. října 1817 byly počty změněny na 24, 40, respektive 160 držitelů.\n\n\nSoučástí řádu byla také zlatá a stříbrná medaile Za civilní zásluhy.\n\n"}
{"id": "485766", "url": "https://cs.wikipedia.org/wiki?curid=485766", "title": "Daniel (rozcestník)", "text": "Daniel (rozcestník)\n\nDaniel může být:\n\n"}
{"id": "485771", "url": "https://cs.wikipedia.org/wiki?curid=485771", "title": "1828 v loďstvech", "text": "1828 v loďstvech\n\nTento článek obsahuje významné události v oblasti loďstev v roce 1828.\n\n"}
{"id": "485773", "url": "https://cs.wikipedia.org/wiki?curid=485773", "title": "1859 v loďstvech", "text": "1859 v loďstvech\n\nTento článek obsahuje významné události v oblasti loďstev v roce 1859.\n\n"}
{"id": "485774", "url": "https://cs.wikipedia.org/wiki?curid=485774", "title": "1852 v loďstvech", "text": "1852 v loďstvech\n\nTento článek obsahuje významné události v oblasti loďstev v roce 1852.\n\n"}
{"id": "485793", "url": "https://cs.wikipedia.org/wiki?curid=485793", "title": "Křesťanský anarchismus", "text": "Křesťanský anarchismus\n\nKřesťanský anarchismus je několik tradic, které spojují anarchismus s křesťanstvím. Křesťanští anarchisté se domnívají, že anarchismus je odůvodnitelný duchovně skrze učení Ježíše Krista.\n\nNěkteří křesťanští anarchisté jsou pacifisté a tudíž proti používání všech forem násilí. Domnívají se, že pozemské orgány, jako je vláda a církev, by neměly mít moc nad lidmi.\nKřesťanský anarchismus jako samostatný směr rozvedl Lev Nikolajevič Tolstoj, který viděl nutnost použití násilí vládnoucími proti těm, kterým se vládne, což je podle něj nemorální z hlediska křesťanského učení.\n\nPodle \"The Anarchist FAQ\" odmítal tedy Tolstoj stát i soukromé vlastnictví. Cestu ke změně společnosti neviděl v násilné revoluci, ale v osobní přeměně každého člověka, odmítnutím podílet se na vládním násilí a v osvětě. Odmítal prý také industrializaci a považoval za nemožné, mít tak velký stupeň dělby práce ve „svobodné společnosti“, jaký je pro industrializaci třeba.\n\nPodle sociálních anarchistů je křesťanský anarchismus v rozporu s mnohými učeními v Bibli, které podporují hierarchické vztahy (hierarchie je sociálními anarchisty odmítána) – např. podřízenost sluhů a žen.\n\n\n"}
{"id": "485796", "url": "https://cs.wikipedia.org/wiki?curid=485796", "title": "Wilderswil", "text": "Wilderswil\n\nWilderswil je obec ležící jižně nedaleko od Interlakenu v kantonu Bern ve Švýcarsku.\n\nObec leží na vstupu krásného a divokého alpského údolí, které směřuje k úpatí hor Eiger, Mönch a Jungfrau. Nejvyšší bod v katastru obce je 2413 metrů nad mořem.\n\nOblast byla obydlena Alamany již kolem roku 600 n. l. a z této doby také pochází název. V roce 1895, při výkopech základů pro stavbu nového hotelu, bylo objeveno pohřebiště, ve kterém bylo nalezeno 15 hrobů, 18 koster a pohřební předměty.\n\nPrvní doložená zmínka o Wilderswilu je z roku 1224, obec byla dlouho ve správě farnosti Gsteig poblíž Interlakenu. Z tohoto místa pochází baron Rotenfluh-Wilderswil, baron Wädiswil, Weissenburg a Scharnachtal. V roce 1334 porazila bernská vojska místní posádku Weissenburger a Bern získal nadvládu nad tímto územím. V letech 1500-1515 přechází Wilderswil pod úplnou správu města Bern včetně místního zámku. Tato oblast byla známá i pod názvem Unspunnenfest (festival pasáků krav), v letech 1805-1808.\nS nárůstem cestovního ruchu a výstavbou dráhy Berner Oberland-Bahn z Interlakenu do Lauterbrunnen, Grindelwaldu a Schynige Platte se charakter Wilderswilu postupně mění, z hospodářské obce se stává rekreačním střediskem.\n\nWilderswil má rozlohu 13,5 km. V této oblasti je 21,7 % zemědělské půdy, 55,9 % je zalesněno, 7,9 % jsou stavby a 14,5 % jsou řeky, ledovce a hory.\n\nWilderswil má 2485 obyvatel (r. 2008), z toho 8,3 % jsou cizí státní příslušníci. Během posledních deseti let se počet obyvatel zvýšil o 18,5 %. Většina populace mluví německy (94,5 %), 1,0 % srbo-chorvatsky a 0,9 % italsky.\n\nVe volbách v roce 2007 byla nejpopulárnější stranou byla SVP s 35,4 % hlasů, FDP 18,4 %, SPS 16,7 % a Strana zelených 12,3 %.\n\nVěkové složení obyvatelstva (r. 2000) je: děti a mládež (0-19 let) 25 % populace, dospělí (20-64 let) tvoří 59,6 % a senioři (nad 64 let) 15,5 %. Celá švýcarská populace je všeobecně dobře vzdělaná. V Wilderswilu je 78,7 % populace (mezi 25-64 lety věku) s vyšším vzděláním.\nWilderswil (stejně jako Interlaken) je výchozím bodem pro výlety do oblasti Jungfrau/Jungfrauregionu, nebo obecněji Berner Oberland. Ve Wilderswilu je 16 hotelů, motelů a penzionů s 900 lůžky, apartmány s 300 lůžky a tábořiště pro letní aktivity.\n\nLéto: Ze stanice Wilderswil Berner Oberland-Bahn vlakem na Schynige Platte, vyhlídka do údolí, na jezera a okolní hory. Koupání a vodní sporty v blízkosti jezera Thunersee a Brienzersee. Pěší turistika po horách nebo v okolí obce. Turistická stezka na téma \"Příroda a vlak\" vede podél řeky Lütschine do obce Zweilütschinen. Extrémní sporty, jako je canyoning, paragliding a říční rafting.\n\nZa pozornost stojí i pamětní kámen Saxetbachunglück, který připomíná tragickou událost canyoningu ze dne 27. července 1999 při které zahynulo 19 turistů.\n\nZima: Cestování za lyžováním vlakem do Wengenu, Grindelwaldu, Mürrenu (cca 20-40 min.) a jiné.\n\nMimo tratě Berner Oberland-Bahn (od Interlakenu) je Wilderswil velmi dobře dostupný autobusem i autem po dálnici A8.\n\nregion\n\ndoprava v regionu\n\n"}
{"id": "485806", "url": "https://cs.wikipedia.org/wiki?curid=485806", "title": "Františka z Teby", "text": "Františka z Teby\n\nFrantiška z Teby (29. ledna 1825, Granada – 16. září 1860, Paříž), celým jménem španělsky: \"María Francisca Portocarrero Palafox y KirkPatrick\", byla hraběnka z Teby, provdaná vévodkyně z Alby a sestra poslední francouzské císařovny Evženie.\n\nFrantiška, jíž přezdívali Paca, se narodila z manželství hraběte Cipriana z Teby (1785 – 1839) a Marie Manuely Kirkpatrickové (1794 – 1879). Po smrti strýce hraběte Evžena z Montija jí připadl titul hraběnky z Teby.\n\nNa jednom z večírků pořádaných matkou se seznámila s vévodou Jakubem z Alby (1821 – 1881), za kterého se v devatenácti letech provdala. Až do své smrti byla nejbližším člověkem a důvěrnicí své sestry Evženie, která se v roce 1856 provdala za francouzského císaře Napoleona III.\nOtec Cipriano náležel k větvi předního španělské rodu Guzmánů. Jako mladý se přidal do armády, působil u dělostřelců a na Napoleonovu žádost byl králem Karlem IV. vyslán do Toulouse, aby se zde ujal řízení vojenské slévárny. V hodnosti plukovníka se pak zúčastnil napoleonských válek. K císaři choval velkou úctu a obdiv.\nV roce 1817 se, po souhlasu staršího bratra Evžena z Montija, oženil s Manuelou Kirkpatrickovou. Ta, ačkoliv svůj původ odvozovala od rodu Stuartovců, byla pouze bohatou a krásnou dcerou skotského emigranta, který zbohatl obchodováním. Svým sňatkem s válečným invalidou zlepšila své společenské postavení.\n\nPřišla na svět roku 1825 v Granadě, městě, které bylo hrabatům z Teby určeno jako vyhnanství, protože hrabě Cipriano zastával liberální názory a neustále se míchal do již tak dost složité politické situace ve Španělsku. Z tohoto důvodu také trávil většinu času mimo domov, na útěku před alguazily nebo ve státním vězení.\n\nSestra Evženie se narodila o rok později. Obě dívky se od sebe jak povahou tak vzhledem lišily, ale byly si velmi blízké. Paca měla tmavou pleť, oči i vlasy a mírnou povahu, zatímco Evženie měla světlou pleť, zlatavé vlasy do zrzava, modrozelené oči a živou povahu.\n\nVzhledem k tomu, že otec byl pouze mladším synem, nebyla finanční situace rodiny nejlepší, a to až do smrti otcova bratra Evžena v roce 1834. V Granadě pobývali na calle Gracia, v Madridu na calle Sordo a na panství Quanta Miranda v Carabanchelu. Po strýcově smrti si rodina mohla dovolit palác Ariza na plaza del Angel. Granadu však směla rodina opustit až v roce 1830, kdy Evropou provětral van liberalismu. I přes nedostatek financí pořádala matka Manuela sešlosti a večírky, na nichž převládala svoboda a volnost mravů před obvyklou strnulostí doby.\n\nOtec se doma zdržoval málo, o to bližší vztah k němu dcery měly. Válečný hrdina jim vyprávěl svá dobrodružství ze starých dobrých času císaře Napoleona. Na otcovu napoleonskou legendu později navázal svými vyprávěními i jeden z pařížských návštěvníků matčina salonu, pan Beyle. Blízký vztah měly také k francouzskému spisovateli Prosperu Mérimée, který rodinu často navštěvoval nebo si s nimi alespoň dopisoval.\n\nV roce 1834 otec rozhodl, že jeho manželka i dcery musí opustit zemi kvůli politické situaci (občanská válka) a epidemii cholery. Společně s torery se matka i obě sestry přes Barcelonu, Zaragozu, Perpignan a Toulouse dostaly do Paříže, kde se ubytovaly na Avenue des Champs-Élysées. Zpět do Španělska se vrátily až o pět let později, po otcově smrti.\n\nKrátkého vzdělání se Pace i její sestře dostalo v klášteře des Dames-du-Sacré-Coeur (Společnost Nejsvětějšího srdce Ježíšova), což byl věhlasný vzdělávací ústav v Bironově paláci (dnes Rodinovo muzeum). Život desetileté Pacy dostal řád. Dopoledne se učila, odpoledne se věnovala ručním pracím, četbě či šití šatstva pro chudé a večer pobožnostem. Bohužel zde nepobyla dlouho a pod záminkou epidemii spály (zřejmě škole vadila hraběnčina špatná pověst) byla i se sestrou ze školy vzdálena a odvezena do Anglie, kde je matka zapsala na Cliftonovu kolej u Bristolu. I zde se však studiu věnovaly pouze krátce, protože se matka rozhodla k návratu do Paříže a pro dívky najala guvernantku Flowersovou.\nV Paříži se oběma sestrám dostalo přílišné volnosti, potulovaly se po bulvárech a březích Seiny, navštěvovaly divadla i muzea. Jejich čtyřletou prohlídku Paříže ukončila až otcova smrt v roce 1839.\n\nKdyž se Paca dostala do věku na vdávání, upjala její matka veškeré úsilí na to, aby dceru dobře provdala. Pořádala hry, sešlosti i plesy, jimiž dceři zajišťovala dostatek prostoru k navázání vhodné známosti. Na jednom z plesů v roce 1843 se Paca předvedla v kostýmu Krakovjanky a Evženie ve skotském kroji, jako kavalíři je doprovázeli vévoda z Alby a markýz Alcanicez. Matka rozhodla, ačkoliv Evženie projevovala své city k vévodovi dosti otevřeně, že se Paca za Jakuba provdá.\n\nManželství s vévodou Jakubem z Alby (1821 – 1881) požehnal 14. února 1844 madridský arcibiskup. Po sňatku zůstala s Evženií v písemném kontaktu a občas jí a matku doprovázela po lázeňských místech.\nFrantiščino zdraví bylo chatrné, pročež Evženie naléhala na sestru, aby přijela do Paříže a nechala se vyšetřit od tamních specialistů. Matka byla ovšem toho názoru, že Pace nejvíce pomohou lázeňské koupele. Nakonec se ovšem její stav zhoršil natolik, že byla převezena do Paříže. Zde také v pětatřiceti letech zemřela.\n\nCísařovna Evženie pro sestru velmi truchlila a nechala strhnout palác vévodů z Alby, který pro sestřiny pobyty v Paříži nechala postavit.\n\n\n\n"}
{"id": "485818", "url": "https://cs.wikipedia.org/wiki?curid=485818", "title": "1896 v loďstvech", "text": "1896 v loďstvech\n\nTento článek obsahuje významné události v oblasti loďstev v roce 1896.\n\n"}
{"id": "485822", "url": "https://cs.wikipedia.org/wiki?curid=485822", "title": "1897 v loďstvech", "text": "1897 v loďstvech\n\nTento článek obsahuje významné události v oblasti loďstev v roce 1897.\n\n"}
{"id": "485825", "url": "https://cs.wikipedia.org/wiki?curid=485825", "title": "Adora", "text": "Adora\n\nAdora někdy též Adura ( אֲדוֹרָה, podle biblické lokality „\"Adórajim\"“, kterou zmiňuje například 2. Kniha kronik 11,9, v oficiálním přepisu do angličtiny Adora) je izraelská osada a vesnice typu společná osada (\"jišuv kehilati\") na Západním břehu Jordánu v distriktu Judea a Samaří a v Oblastní radě Har Chevron.\n\nLeží cca 8 kilometrů severozápadně od centra Hebronu, cca 30 kilometrů jihozápadně od historického jádra Jeruzalému a cca 62 kilometrů jihovýchodně od centra Tel Avivu, v nadmořské výšce 650 metrů v západní části Judska a Judských hor. Západně od obce probíhá vádí Nachal Guvrin. Na dopravní síť Západního břehu Jordánu je napojena pomocí silnice číslo 35, která propojuje okolí Hebronu s městem Kirjat Gat.\n\nAdora je izolovaným židovským sídlem ležícím sice jen cca 7 kilometrů za Zelenou linií oddělující Západní břeh Jordánu od Izraele v jeho mezinárodně uznávaných hranicích, ale v obklopení prstencem lidnatých palestinských sídel jako aglomerace převážně palestinského Hebronu na východě nebo města Tarkumija na severozápadě. Cca 5 kilometrů jižním směrem leží palestinské město Dura, které ve svém názvu uchovává jméno původní biblické Adory. V enklávě, ve které se nachází Adora leží ještě jedna židovská osada, a to Telem.\n\nAdora leží na Západním břehu Jordánu, jehož osidlování bylo zahájeno Izraelem po jeho dobytí izraelskou armádou, tedy po roce 1967. Vesnice byla založena roku 1984. Už v roce 1981 ale vznikla poblíž nynější Adory osada typu nachal tedy kombinace vojenského a civilního osídlení. 21. září 1982 izraelská vláda rozhodla, že má být přeměněna na ryze civilní. Počítalo se s její výhledovou kapacitou 250 rodin. 5. prosince 1982 oznámila vláda, že kroky k zřízení osady již započaly a do 1. dubna 1983 měla být připravena k trvalému obývání. Nová vesnice vznikala ovšem několik kilometrů od původní základny typu nachal. Skupinu prvních osadníků tvořili stoupenci pravicových hnutí Betar a Cherut a sestávalo z třiceti rodin. Vládní zpráva ale poukazuje na problémy s dodávkou vody, která prý bude muset být po nějaký čas do vesnice dovážena. Problémem byla i špatná přístupová komunikace. Tyto potíže se patrně projevily na zpoždění plánů, protože ještě 13. března 1983 izraelská vláda pouze uvádí, že bylo definitivně nalezeno vhodné místo pro výstavbu Adory, severně od arabské obce Dura. Plánované sídlo ale stále postrádalo příjezdovou cestu a náklady na její výstavbu se odhadovaly na 60 milionů šekelů a tyto peníze nebyly k dispozici.\n\nK založení osady nakonec došlo až 11. ledna 1984. Tehdy se tu usadilo prvních devět rodin. Zástavbu tvořily mobilní karavany. Původní osada Adora typu nachal založená v roce 1981 byla mezitím přejmenována na Nachal Doran. Vzhledem k těžkým podmínkám a absenci infrastruktury se Adora rozvíjela pomalu. Teprve v roce 1988 začala výstavba zděných domů, do kterých se první obyvatelé nastěhovali v roce 1990. V roce 1992 byla vesnice napojena na elektrickou síť. Detailní územní plán zde počítal s výhledovou kapacitou 90 bytových jednotek (již zcela realizováno) a v 2. fázi s dalšími 42 byty (postaveny zatím jen zčásti).\n\nPočátkem 21. století nebyla vesnice pro svou izolovanou polohu ve vnitrozemí Západního břehu Jordánu stejně jako téměř celá oblast Oblastní rady Har Chevron zahrnuta do Izraelské bezpečnostní bariéry. 27. dubna 2002 během Druhé intifády pronikli do osady palestinští teroristé v přestrojení za vojáky izraelské armády. Zastřelili čtyři zdejší obyvatele a sedm jich zranili. K útoku se přihlásilo hnutí Hamas i Lidová fronta pro osvobození Palestiny.\n\nObyvatelstvo obce Adora je v databázi rady Ješa popisováno jako smíšené, tedy složené ze sekulárních i nábožensky založených Izraelců. Původně šlo o sekulární osadu, ale v poslední době začala Adora přijímat i nábožensky orientované rodiny. Podle údajů z roku 2014 tvořili naprostou většinu obyvatel Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě kolísající populací. Teprve okolo roku 2010 překonala osada demografický propad z doby druhé intifády K 31. prosinci 2014 zde žilo 367 lidí. Během roku 2014 populace stoupla o 11,2 %.\n\n\n"}
{"id": "485826", "url": "https://cs.wikipedia.org/wiki?curid=485826", "title": "1883 v loďstvech", "text": "1883 v loďstvech\n\nTento článek obsahuje významné události v oblasti loďstev v roce 1883.\n\n"}
{"id": "485839", "url": "https://cs.wikipedia.org/wiki?curid=485839", "title": "Sršeň východní", "text": "Sršeň východní\n\nSršeň východní (\"Vespa orientalis\" L. 1771) je zástupcem jedovatého sociálního blanokřídlého hmyzu z čeledi sršňovitých. Jedná se o druh středomořské oblasti, Blízkého a Středního východu. Z hospodářského hlediska je to nebezpečný škůdce včel.\n\nV porovnání se sršní obecnou (\"Vespa crabro)\" je asi o 10% menší; dělnice měří na délku 18-23 mm královna asi 30 mm. Kávově hnědé zbarvení kontrastuje se dvěma výraznými žlutými články na zadečku. Čelo a čelní štítek jsou rovněž jasně žluté.\n\nOplodněné královny přezimují ve skupinkách po několika kusech většinou ve štěrbinách mezi kameny a hroudami hlíny. Jako jediný druh rodu \"Vespa\" snáší sršeň východní suché pouštní klima. Je aktivní i při teplotě 60 °C. Na začátku sezóny zakládá královna hnízdo. Buduje ho jako slepenec písečných zrnek v děrách na osluněných písčitých svazích. Podobně jako ostatní sociální vosy se nejprve stará o plod sama. Péči postupně přebírají líhnoucí se dělnice.\n\nSršeň východní zakládá velmi početná společenství. Vůči člověku je agresivní. Nenápadné obydlí pod zemí je příčinou, že se lze snadno nevědomky dostat do nežádoucí blízkosti k hnízdu; k tomu značná početní síla tohoto druhu činí sršeň východní nebezpečnou i pro člověka.\n\nHlavním predátorem sršně je vlha pestrá (\"Merops apiaster\").\n\nDává přednost bílkovinné potravě. Je dravec a mrchožrout. Loví především hmyz. V oblastech plošného výskytu se stává velmi nebezpečným škůdcem včel. Jedna dělnice dokáže za den ulovit třicet až padesát včel. Silné společenstvo sršní umí zlikvidovat během několika hodin celý včelí úl. Včely se snaží bránit tím, že vytvářejí u vchodu do úlu kompaktní těleso - jakýsi koberec, složený z mnoha propojených jedinců; sršeň pak nedokáže odtrhnout a zabít jednotlivou včelu. Do svého jídelníčku řadí též rostlinné šťávy (především z akácií) a dřeně tropického ovoce bohaté na glycidy. Proto při svém loupežném nájezdu do včelstva po konzumaci živých obyvatel odnese i med. Sbírá a požírá i mrtvý hmyz, včetně jedinců vlastního druhu. Velmi často se živí i na mršinách větších zvířat, resp. na rozkládajícím se mase.\nŽije v severní a severovýchodní Africe, na Madagaskaru, v západní, jihozápadní a jižní Asii, v jihovýchodní Evropě, Středomoří a introdukována byla rovněž do Ameriky (Mexiko). Oblast mezi 45. a 46. rovnoběžkou byla doposud považována za rozhraní výskytu sršně obecné severně a sršně východní jižně. Pozorování z roku 2002 v Bad Leonfelden (Horní Rakousy) potvrzují rozšiřování areálu výskytu severním směrem. Jde o jev známý také u jiných teplomilných druhů a dávaný do souvislosti s klimatickými změnami.\n\nV chitinovém plášti žlutých článků zadečku jsou umístěny organické polovodičové krystaly fungující jako solární články. Sluneční záření se v nich mění na elektrickou energii a je v této podobě v kutikule akumulováno. Uložená elektrická energie je využita k výrobě tepla za ranního chladu k prohřátí organismu. Je pravděpodobné, že naopak při přehřátí se chitinový plášť hmyzu chladí pomocí tepelných čerpadel umístěných v kutikule a poháněných elektrickým proudem zmíněných solárních biočlánků.\n\nVe střechách buněk sršního hnízda byly nalezeny po jednom rozmístěné krystalky minerálu připomínajícího magnetický nerost ilmenit. Krystalky o velikosti 0,1 mm vytvářejí pravidelnou síť. Je možné, že takto vytvořené magnetické pole vede stavitelky sršního díla jako olovnice a vodováha zedníka.\n\n"}
{"id": "485851", "url": "https://cs.wikipedia.org/wiki?curid=485851", "title": "Corryvreckan", "text": "Corryvreckan\n\nCorryvreckan ( ) je mořský vír, vytvářený přílivovým proudem v úžině mezi skotskými ostrovy Jura a Scraba ve Vnitřních Hebridách.\n\nMasy vody proudí mezi Lornskou a Jurskou úžinou rychlostí až 16 km a ve spojení s neobvyklou topografií mořského dna se tak v severozápadní části průlivu, nedaleko pobřeží ostrova Scraba, vytváří silný mořský vír (tzv. malström). Jde o třetí nejsilnější mořský vír na světě - po Malstrómu a Saltstraumenu u norského pobřeží. Burácení víru je možné slyšet až na vzdálenost 16 km.\n\nNázev je odvozen z gaelských slov \"coire\" (kruhová prohlubeň či údolí, tůň nebo nádrž, ve které víří voda) a \"breacan\" (strakatá či kostkovaná látka, především však tradiční skotský tartan) a doslova by se dal přeložit jako „Tartanová tůň“.\nPodle Julese Verna v knize \"Zelený paprsek\" vydání z roku 1907, je toto místo pojmenováno právě podle onoho skandinávského prince z kapitoly \"Pověsti a mýty\" níže.\n\nCorryvreckan vystupuje v mnoha tradičních gaelských pověstech a mýtech. Traduje se kupříkladu, že Cailleach Bheur - mocná stařena, odpovědná za příchod zimy - zde pere svůj plášť, což udržuje chod ročních období. Podle další pověsti se zde utopil norský král Breacan, když se jel ucházet o dceru místního krále. V pohádce o Caomhanovi (Covanovi), synu Gorlově, která trochu připomíná pohádku O Zlatovlásce, se v hlubině úžiny proháněl stříbrný losos, kterého musel Coamhan vylovit, aby zachránil svou sestru.\n\n"}
{"id": "485871", "url": "https://cs.wikipedia.org/wiki?curid=485871", "title": "Americké hlavní město kultury", "text": "Americké hlavní město kultury\n\nTitul Americké hlavní město kultury byl založen v roce 1997 \"\"Organizací amerických hlavních kulturních měst\"\" a od roku 1999 je každoročně propůjčován jednomu z měst. Vzor projektu byl titul Evropské hlavní město kultury. Doposud byla zvolena pouze latinskoamerická města.\n\nHlavní snahy projektu jsou zejména:\n\n"}
{"id": "485874", "url": "https://cs.wikipedia.org/wiki?curid=485874", "title": "Ranelagh (stanice metra v Paříži)", "text": "Ranelagh (stanice metra v Paříži)\n\nRanelagh je nepřestupní stanice pařížského metra na lince 9 v 16. obvodu v Paříži. Nachází se na křižovatce ulic \"Rue du Ranelagh\" a \"Avenue Mozart\", pod kterou vede linka metra.\n\nStanice byla otevřena 8. listopadu 1922 při prodloužení linky mezi stanicemi Exelmans a Trocadéro.\n\nJméno stanice je odvozeno od názvu ulice \"Rue du Ranelagh\". Lord Ranelagh byl britský šlechtic, milovník hudby, který v roce 1750 vybudoval v parku na svém panství v Chelsea koncertní sál. Obdobný sál byl postaven v roce 1774 také v Paříži v parku u nedalekého zámku La Muette. Toto místo bylo populární za Marie Antoinetty, za Direktoria a poté opět za Restaurace. Sál byl zbořen v roce 1858 s rozvojem Bois de Boulogne.\n\nStanice má dva vchody na \"Avenue Mozart\".\n"}
{"id": "485877", "url": "https://cs.wikipedia.org/wiki?curid=485877", "title": "Královéhradecká diecéze Církve československé husitské", "text": "Královéhradecká diecéze Církve československé husitské\n\nKrálovéhradecká diecéze Církve československé husitské je jedna z šesti diecézí CČSH, působících na území České a Slovenské republiky. Vznikala v letech 1921–1923 jako jedna ze tří prvotních diecézí Církve československé pod názvem \"Východočeská diecéze CČS\". Od 15. listopadu 1925 se stal jejím sídlem Hradec Králové, současným biskupem je od roku 2013 Mgr. Pavel Pechanec. Královéhradeckou diecézi tvoří 4 vikariáty s 62 náboženskými obcemi, diecézní ústředí sídlí na adrese Ambrožova 728, 500 02 Hradec Králové.\n\n\n• Dobruška • Holohlavy • Hradec Králové • Chlumec nad Cidlinou • Jičín • Kostelec nad Orlicí • Nechanice • Nekoř • Nová Paka • Nový Bydžov • Rychnov nad Kněžnou • Sobotka • Velký Vřešťov • Vysoké Veselí • Žamberk\n\n• Bakov nad Jizerou • Bozkov • Česká Lípa • Český Dub • Držkov • Frýdlant v Čechách • Hrádek nad Nisou • Jablonec nad Nisou • Jenišovice • Liberec 5 • Lomnice nad Popelkou • Mimoň • Mnichovo Hradiště • Nový Bor • Přepeře • Semily II-Podmoklice • Turnov • Velké Hamry • Vrchlabí • Vysoké nad Jizerou\n\n• Broumov • Červený Kostelec • Česká Skalice • Dvůr Králové nad Labem • Hronov I. • Jaroměř I. • Jilemnice • Machov • Náchod • Nové Město nad Metují • Police nad Metují • Rtyně v Podkrkonoší • Studnice • Trutnov • Úpice\n\n• Čáslav • Česká Třebová • Heřmanův Městec • Hlinsko • Holice v Čechách • Choceň • Chrudim 4 • Lanškroun • Litomyšl • Pardubice 2 • Přelouč • Vysoké Mýto\n\n"}
{"id": "485890", "url": "https://cs.wikipedia.org/wiki?curid=485890", "title": "Hidetaka Nišijama", "text": "Hidetaka Nišijama\n\nHidetaka Nišijama (japonsky: 西山 英俊) (10. října 1928 – 7. listopadu 2008) byl japonsko-americký mistr karate a vojenský instruktor bojových umění. Jeho mistrem byl Gičin Funakoši. Nišijama a Funakoši zdokonalili karate na dnešní úroveň, proto oba dva jsou nazýváni zakladateli tradičního karate. Mistr Nišijama byl také nositel nejvyšší úrovně mistrovství karate, tedy nejvyššího černého pásu – 10. dan.\n"}
{"id": "485908", "url": "https://cs.wikipedia.org/wiki?curid=485908", "title": "La Muette (stanice metra v Paříži)", "text": "La Muette (stanice metra v Paříži)\n\nLa Muette je stanice pařížského metra na lince 9 v 16. obvodu v Paříži. Nachází se na křižovatce ulic \"Chaussée de la Muette\" a \"Avenue Mozart\". Je zde možný přestup na linku RER C.\n\nStanice byla otevřena 8. listopadu 1922 při prodloužení linky mezi stanicemi Exelmans a Trocadéro. 25. září 1988 byla zprovozněna linka RER C na stanici Boulainvilliers, kde je možné přestoupit.\n\nJméno stanice je odvozeno od názvu nedalekého zámku Château de la Muette, který dal jméno zdejší čtvrti. Samotný název nejspíš pochází ze slova „meute“ (= smečka psů), které se používaly pro lov v Bois de Boulogne. Druhá možnost je ze slova „mue“ (= shozené parohy), neboť se v loveckém zámečku za Karla IX. ukládalo paroží jelenů.\n\nStanice má dva východy – schodiště na rohu ulic \"Chaussée de la Muette\" a \"Avenue Mozart\" a výstupní eskalátor na \"Avenue Mozart\".\n\n"}
{"id": "485911", "url": "https://cs.wikipedia.org/wiki?curid=485911", "title": "Kuji-kiri", "text": "Kuji-kiri\n\nKuji-kiri (九字切り) je soubor tzv. prstových pečetí, které mají údajně ovlivňovat vnitřní energetický systém jedince. Tyto pečetě vycházejí z filosofie východních náboženství Shugendo, Šingon (esoterická buddhistická sekta) a Mikkjó o všeovlivňující energii, která také tvoří základ našeho těla. Tyto pečetě mají usměrňovat tok této životní energie pro určité účely (používány při meditacích ale i při běžném životě). Tyto pečetě jsou prvkem mnoha japonských bojových umění, například ninjutsu. Původně odvozeny z nauky Taoismu a později je mniši z Číny přinesly do Japonska.\n\n"}
{"id": "485912", "url": "https://cs.wikipedia.org/wiki?curid=485912", "title": "Marcel Sembat (stanice metra v Paříži)", "text": "Marcel Sembat (stanice metra v Paříži)\n\nMarcel Sembat je nepřestupní stanice pařížského metra na lince 9. Nachází se mimo hranice Paříže na území města Boulogne-Billancourt pod náměstím \"Place Marcel-Sembat\", které tvoří rozsáhlou křižovatku, kde se střetává osm ulic.\n\nStanice byla otevřena 3. února 1934, kdy došlo k rozšíření linky od Porte de Saint-Cloud do dnešní konečné Pont de Sèvres.\n\nNěkteré vlaky z \"Pont de Sèvres\" projíždějí bez zastavení stanicí, když se vracejí do depa ve stanici Porte de Saint-Cloud ležící za ní, což vyvolává jisté zmatení u cestujících na nástupišti.\n\nJméno stanice je odvozeno od názvu náměstí \"Place Marcel Sembat\". Marcel Sembat (1862-1922) byl novinář a socialistický poslanec za 18. obvod od roku 1893 do své smrti a ministr veřejných prací v letech 1914-1916.\n\nStanice má sedm vchodů a východů, které vedou na:\n"}
{"id": "485914", "url": "https://cs.wikipedia.org/wiki?curid=485914", "title": "Muriel Robbová", "text": "Muriel Robbová\n\n"}
{"id": "485919", "url": "https://cs.wikipedia.org/wiki?curid=485919", "title": "Jurská federace", "text": "Jurská federace\n\nJurská federace byla federalistická a anarchistická sekce První internacionály, z větší části umístěná mezi hodináři v pohoří Jura ve Švýcarsku. Jurská federace byla založena 9. října 1870 na setkání lokálních sekcí v Saint-Imier. Spolu se všemi ostatními anarchistickými sekcemi byla z První internacionály vypovězena po Haagském kongresu v roce 1872.\n\nAnarchisté v Jurské federaci, jako byl James Guillaume, hráli klíčovou roli pro Kropotkinův přechod k anarchismu. V \"Pamětech Revolucionáře\" Kropotkin píše, že „rovnostářské vztahy, které jsem našel v pohoří Jura, nezávislost myšlení a projevu, které jsem viděl rozvíjející se mezi pracovníky a jejich naprostá nesobecká láska byly příčinami, které značně zapůsobily na mé pocity; a když jsem se vracel z hor po týdnu s hodináři, mé názory na socialismus se usadily. Byl jsem anarchista.“\n\n\n"}
{"id": "485929", "url": "https://cs.wikipedia.org/wiki?curid=485929", "title": "Blata (řeka)", "text": "Blata (řeka)\n\nBlata je pravostranný přítok řeky Moravy, který protéká okresy Olomouc, Prostějov a Přerov v Olomouckém kraji. Délka toku činí 45,3 km. Plocha povodí měří 315,0 km².\n\nPramení poblíž obcí Bílsko a Vilémov v nadmořské výšce 423,8 m. Vlévá se do řeky Moravy nedaleko Lobodic v nadmořské výšce 193,8 m. Řeka Blata je velmi znečištěná. K rozvodnění této řeky dochází jen velmi málo. Naposled se rozvodnila v roce 2006, kdy zaplavila jen menší části okolních polí.\n\n\nHlásný profil:\n"}
{"id": "485934", "url": "https://cs.wikipedia.org/wiki?curid=485934", "title": "Dorothea Douglassová Chambersová", "text": "Dorothea Douglassová Chambersová\n\nDorothea Katherine Lambertová Chambersová (3. září 1878, Ealing – 7. ledna 1960, Kensington, Londýn) byla anglická tenistka, olympijská vítězka ve dvouhře z Letních olympijských her 1908 konaných v Londýně, čtyřnásobná poražená finalistka a sedminásobná vítězka dvouhry ve Wimbledonu.\n\nNarodila se v roce 1878 jako Dorothea Katherine Douglassová v Guayamasu (Ealing). Roku 1900 se poprvé účastnila Wimbledonu. O tři roky později získala svůj první titul ve dvouhře. V roce 1907 se provdala za Roberta Lamberta Chamberse a přijala jeho příjmení.\n\nJe autorkou knihy \"Tennis for Ladies\" (Tenis pro ženy), která vyšla roku 1910. Publikace obsahuje rady z oblasti tenisu pro ženy, které se chtěly věnovat hře, včetně vhodného oblečení, vybavení a obrazové dokumentace techniky.\n\nRoku 1911 zvítězila ve wimbledonském finále výsledkem 6–0, 6–0. Do současnosti je tak jednou ze dvou tenistek historie, které ve finále jakéhokoli Grand Slamu neztratily ani jednu hru. Druhou hráčkou je Němka Steffi Grafová, která porazila ve finále French Open 1988 Rusku Natalii Zverevovou stejným výsledkem.\n\nV roce 1919 vytvořila další ženský wimbledonský rekord, který nebyl překonán. Je jím nejdelší wimbledonské ženské finále, v němž bylo odehráno 44 gamů. Soupeřkou byla Francouzka Suzanne Lenglenová. I přes dva mečboly Lambertové Chambersové za stavu 6–5 ve 3. setu nakonec triumfovala Lenglenová výsledkem 8–10, 6–4, 9–7.\n\nAktivní kariéru ve dvouhře ukončila v roce 1921, ale poté stále hrála až do roku 1927 turnaje v ženské čtyřhře. V letech 1924 až 1926 byla kapitánkou britského družstva ve Wightman Cupu a v roce 1928 se vydala na dráhu profesionální trenérky.\n\nZemřela v londýnském Kensingtonu. V roce 1981 byla in memoriam uvedena do Mezinárodní tenisové síně slávy.\n\n"}
{"id": "485946", "url": "https://cs.wikipedia.org/wiki?curid=485946", "title": "Berner Oberland-Bahn", "text": "Berner Oberland-Bahn\n\nBerner Oberland-Bahn (BOB): zajišťuje provoz v centrální oblasti Jungfrauregionu mezi Interlaken Ost - Zweilütschinen - Lauterbrunnen/Grindelwald. V současné době spadá pod společnost Jungfraubahnen AG.\n\nŽeleznice byla zprovozněna v r. 1890, kdy se v oblasti začíná silně rozvíjet turistický ruch. Tímto se trať stává klíčovou pro dostupnost oblasti Jungfrauregionu od Interlakenu, který má železniční spojení na Bern, Visp, Thun a Luzern.\nPozději byla trať v r. 1914 byla elektrizována.\n\nBerner Oberland-Bahn (BOB), je v současné době páteřní železnicí, která zajišťuje kyvadlovou dopravu do turistických center pod Eiger, Mönch, Jungfrau a Jungfraujoch v Jungfrauregionu. Z koncových stanic Lauterbrunnen a Grindelwald je možno pokračovat na Kleine Scheidegg až na Jungfraujoch.\nPro značné zatížení v turistické sezóně byl v roce 1999 uveden do provozu dvojkolejný úsek délky 2,5 km mezi Zweilütschinenem a Wilderswilem. Toto umožňuje zvýšení kapacity tratě bez čekání ve stanicích. V roce 2005 byla trať vybavena novými nízkopodlažními jednotkami.\n\nregion\n\ndoprava v regionu\n"}
{"id": "485962", "url": "https://cs.wikipedia.org/wiki?curid=485962", "title": "Klášter Montargis", "text": "Klášter Montargis\n\nKlášter Montargis býval dominikánský klášter v dnešním francouzském departementu Loiret.\n\nRoku 1242 jej založila ovdovělá hraběnka Amicie z Joigny, dcera křižáka a zaníceného bojovníka proti albigenským Simona IV. z Montfortu. Klášter byl určen pro padesát žen, dominikánský řád jej však odmítl inkorporovat a až po Amiciině osobním jednání s papežem Inocencem IV. byl klášter do řádu přijat. Bula byla datována 8. dubna 1245.\n\nO významu konventu svědčí jeho slavné obyvatelky. Jednou z nich byla i Eleonora z Montfortu, dcera krále Jana Bezzemka a švagrová donátorky kláštera. Po smrti svého muže v bitvě u Eveshamu odešla do francouzského exilu a uchýlila se do klášterního ústraní. Svůj život dožila jako jeptiška v klášteře Montargis a byla tam i roku 1275 pohřbena. Klášter hostil svého času také Markétu a Felicitas, zbožné sestry císaře Jindřicha VII. Poslední odpočinek zde nalezla Jana z Dreux a dočasně také tragicky zemřelá mladá francouzská královna Marie Lucemburská i s novorozeným synem.\n"}
{"id": "485964", "url": "https://cs.wikipedia.org/wiki?curid=485964", "title": "Otruby (Slaný)", "text": "Otruby (Slaný)\n\nOtruby je malá vesnice, jedna z deseti místních částí města Slaný v okrese Kladno. Nachází něco přes 2 km ssz. od Slaného nad soutokem potoků Byseňského a Lotoušského. V roce 2011 zde trvale žilo devadesát obyvatel. V katastrálním území Otruby leží též osada Lidice u Otrub (někdy též zvaná Menší Lidice či Lidický dvůr).\n\nPrvní písemná zmínka o vesnici pochází z roku 1248.\n\n\n"}
{"id": "485965", "url": "https://cs.wikipedia.org/wiki?curid=485965", "title": "Chambers", "text": "Chambers\n\nPříjmení Chambers [\"čembrs\"] nosí více různých osobností:\n\n\n"}
{"id": "485967", "url": "https://cs.wikipedia.org/wiki?curid=485967", "title": "Ares I-X", "text": "Ares I-X\n\nAres I-X byl první test raket řady Ares z programu Constellation, které měly nahradit raketoplány, jenž odešly do výslužby v červenci 2011, test byl úspěšně proveden 28. října 2009. Raketa testu Ares I-X v měla podobné rozměry jako rakety Ares I, které byly určeny jako nosné rakety pro Orion, který měl donést člověka opět na Měsíc a na Mars. Start mise byl původně naplánován na 27. říjen 2009, v ten den uplynulo 48 let od prvního startu rakety Saturn I. Start však musel být odložen kvůli špatnému počasí.\n\nHlavním cílem této zkoušky bylo ověření funkčnosti motorů a dalších systémů. Zkouška také zjistila, jak náročné bude pro organismus kosmonautů oddělování různých částí rakety. Sekundární cíle byly: zjišťování účinnosti raketových motorů během oddělování a aerodynamické vlastnosti rakety. Tato zkouška stála 445 milionů dolarů (302 milionů eur), měla být „základním táborem“ pro návrat na Měsíc a prvního člověka na Marsu. Tento projekt byl zahájen v roce 2004 Georgem Bushem.\n\n"}
{"id": "485971", "url": "https://cs.wikipedia.org/wiki?curid=485971", "title": "Irena Sedlecká", "text": "Irena Sedlecká\n\nIrena Sedlecká (* 7. září 1928 Plzeň) je česká sochařka, která žije od roku 1967 ve Velké Británii a je členkou Královské britské sochařské společnosti (Royal British Society of Sculptors).\n\nNarodila se v Plzni, v rodině vedoucího nakladatelství. Po okupaci se chtěla stát učitelkou, místo toho však byla nasazena na práci v plzeňské Škodovce, kde pracovala na dodávkách pro německou armádu.\n\nPo válce začala společně se sestrou Jaroslavou studovat na Akademii výtvarných umění v Praze, kde si zvolila sochařský obor (prof. Karel Pokorný). Po absolvování školy patřila ke skupině umělců, kteří byli počátkem 50. let vyzváni, aby vyzdobili průčelí Leninova muzea v Praze (dnes Lidový dům) reliéfy ve stylu socialistického realismu. Vytvořila též památník obětem fašismu ve Velkém Meziříčí a pomník Julia Fučíka v Plzni. Za svoji práci obdržela Leninovu cenu, v roce 1953 Státní cenu Klementa Gottwalda.\n\nRoku 1967 odešla spolu s manželem a třemi dětmi z Československa do Velké Británie, kde se posléze stala členkou Královské britské sochařské společnosti.\n\nPrvní zakázkou, kterou v Británii obdržela, byla 70centimetrová socha Madony. Od té doby vytvořila celou řadu monumentálních portrétů a bust včetně třímetrové sochy Freddieho Mercuryho, která stojí ve švýcarském Montreux (ta se stala předlohou pro velkou umělcovu sochu, jež se od roku 2002 nachází před londýnským divadlem Dominion) či sochy George Brummella v londýnské Jermyn Street.\n\nZ bust známých lidí, které vytvořila, lze jmenovat portréty herců Laurence Oliviera, Donalda Sindena, Paula Eddingtona a Richarda Brierse, scenáristu a herce Jimmyho Edwardse, fotbalistu Bobbyho Charltona, lorda Litchfielda a otce tryskového motoru Franka Whittla.\n\nV srpnu 1992 byla její tvorba součástí výstavy pěti významných českých sochařů-emigrantů uspořádané na Velvyslanectví České republiky v Londýně.\n\nPrvním manželem Ireny Sedlecké byl sochař Ludwig Kodym. Roku 1996 se provdala za sochaře Františka Bělského, který se tak stal jejím třetím manželem.\n\n"}
{"id": "485981", "url": "https://cs.wikipedia.org/wiki?curid=485981", "title": "Maďarská dělnická strana", "text": "Maďarská dělnická strana\n\nMaďarská dělnická strana, (: Magyar Munkáspárt), je současná komunistická strana v Maďarsku.\n\nStrana vznikla během pádu komunismu v roce 1989. Když byla dne 7. října 1989 tehdejší jediná vládní strana MSZMP přetransformována reformními komunisty na MSZP (sociální demokracie), část komunistů se odtrhla a chtěla nadále pokračovat v komunistickém duchu. Dne 17. prosince proto založili novou komunistickou stranu, která měla stejný název, jako vládnoucí komunistická strana v letech 1956 až 1989, tedy Magyar Szocialista Munkáspárt (Maďarská socialistická dělnická strana).\n\nJejím předsedou byl zvolen Gyula Thürmer. V prvních svobodných volbách roku 1990 strana získala jen 3,68% hlasů a nepřekročila tak 4% práh nutný pro vstup do parlamentu. (Později byl tento limit zvýšen na 5%). Ve volbách 1994 strana získala jen 3,19% hlasů. V následujících volbách si mírně polepšila a získala v prvním kole 4,08% hlasů, ale ani to jí na cestu do parlamentu nestačilo. Ve volbách 2002 došlo opět k propadu na 2,16%.\n\nPo změně názvu v roce 2005 se ve straně vytvořila vnitřní opozice, která se o rok později oddělila a vytvořila novou stranu Magyarországi Munkáspárt 2006 (volně přeloženo jako: \"Dělnická strana Maďarska 2006\"). Došlo tak k výraznému oslabení MKMP. Ta ve volbách 2006 získala pouze 0,41% hlasů a zcela tak propadla.\n\nV parlamentních volbách 2010 strana získala pouze 5 606 hlasů, což je 0,11%.\n\nNa sjezdu strany na jaře 2013 bylo z názvu, podle platného zákona, nuceně vypuštěno slovo \"\"komunistická\"\".\n\n\n"}
{"id": "485985", "url": "https://cs.wikipedia.org/wiki?curid=485985", "title": "Ora Print", "text": "Ora Print\n\nORA PRINT a.s. (ORA) je česká mediální společnost, známá především díky kontraktu s Všeobecnou zdravotní pojišťovnou na vydávání reklamních časopisů \"Pohoda pojištěnce\" a \"Svět pojištěnce\". \n\nSpolečnost byla založena 5. října 2000 jako S & J – MEDEA KULTUR a.s., zápis do obchodního rejstříku proběhl 1. listopadu 2000. Za jejím založením stáli podnikatelé Karel Stejskal a Roman Janoušek, kteří v té době napůl vlastnili společnost MEDEA KULTUR s.r.o. Stejskal a Janoušek zasedli i v představenstvu nové společnosti, třetím členem byla jmenována Petra Kudláčková. V dozorčí radě zasedli Vladimír Stárek (předseda), Vladimíra Duspivová (místopředsedkyně) a Simona Steiningerová. Společnost vydala akcie na majitele, akcionáři nejsou nikde evidováni a samotné akcie jsou převoditelné pouhým předáním.\n\nPo odstoupení Stejskala a Janouška se 22. ledna 2002 stal předsedou představenstva Radek John. Současně bylo rozhodnuto o vypouštění iniciál zakladatelů a textu Medea Kultur z názvu firmy, o tři týdny později byl do obchodního rejstříku zapsán nový název ORA PRINT a.s.\n\nV květnu 2004 \"Mladá Fronta DNES\" označila vydávání časopisu \"Pohoda pojištěnce\" za jeden ze sporných projektů VZP. 5. října 2004 vydala ORA nekotované dluhopisy úročené 14,45 % p.a. v objemu 10 milionů korun. Ve stejný den vydala nekotované dluhopisy i personálně propojená společnost CHRISI PRAGA, a.s., také za 10 milionů korun.\n\nZa hospodářský rok končící 30. června 2005, ve kterém byla rozhodujícím předmětem činnosti společnosti výroba a distribuce časopisu \"Pohoda pojištěnce\", vykázala ORA provozní zisk ve výši 34 milionů korun. Zůstatek na bankovním účtu činil 35 milionů korun, majetek společnosti rozšířil osobní automobil za tři miliony korun. V prosinci 2005 nově jmenovaný ministr zdravotnictví David Rath na základě výsledků kontroly hospodaření VZP tvrdil, že dvě oslovené firmy by byly schopny stlačit náklady pod 40 milionů korun. Radek John uvedl, že Davidem Rathem oslovené firmy nezapočítaly do kalkulace distribuci časopisu poštou, jež tvoří většinu celkových nákladů.\n\nV hospodářském roce končícím 30. června 2006 ORA nakoupila akcie farmaceutické společnosti Zentiva za 10 milionů korun, v následujícím hospodářském roce je prodala za cenu o 17 % vyšší. Pro Pražskou energetiku ORA připravila v letech 2006-2007 \"pořady zaměřené na ekologickou výchovu mládeže\". V roce 2008 se čtenáři periodika \"Listy\", který pro pražský magistrát vydává společnost Tardus (personálně propojená s ORA), mohli dočíst o „potřebném a promyšleném cyklu komunikačních pořadů zaměřených na bezpečnost silničního provozu“, který ORA připravila. Po úvodním krátkometrážním filmu vystoupili „přední odborníci na danou problematiku“, mj. i Radek John.\n\nV hospodářském roce končícím 30. června 2008 činily mzdové náklady společnosti 13,3 milionu korun, třináctkrát více než v roce předchozím, přestože stále zaměstnávala pouze osm zaměstnanců. V průběhu následujícího hospodářského roku počet zaměstnanců poklesl na sedm, mzdové náklady však vzrostly na 31 milionů korun (průměrná roční hrubá mzda ve firmě byla 4 miliony korun). Radek John uvedl, že se počátkem roku 2002 domluvil se Zoranem Kazimirovičem na platu deset tisíc korun měsíčně, v letech 2009-2010 několikrát v médiích zopakoval: „Já jsem v té firmě za deset tisíc měsíčně“. 22. června 2009 z orgánů společnosti odstoupili Radek John a Simona Steiningerová (manželka spoluzakladatele firmy Romana Janouška). V druhé polovině roku se VZP rozhodla vypsat na vydávání klientského časopisu nové výběrové řízení. K 30. červnu 2010 měla ORA pouze jednoho zaměstnance.\n\nV současné době společnost zastupují Zoran Kazimirovič a Petra Kudláčková.\n"}
{"id": "485987", "url": "https://cs.wikipedia.org/wiki?curid=485987", "title": "Senekové", "text": "Senekové\n\nSenekové (\"Onondowahgah\") nebo též „Lidé velikého kopce“ jsou jedni z původních obyvatel Severní Ameriky. Je to kmen, který se kolem 16. století přidal do tzv. Irokézské ligy - uskupení pěti, později šesti, kmenů s podobnou kulturou, jazykem atd. Jejich území se nachází nejzápadněji ze všech ostatních kmenů Ligy a také jsou označováni jako \"strážci západní brány (kmenového domu)\". Kdysi obývali území dnešního státu New York, ale po Americké válce za nezávislost o svá území přišli. Jejich přesný počet je neznámý; odhaduje se, že kolem 20 000 Seneců žije v Kanadě (nedaleko města Brantford, Ontario) a kolem 30 000 v USA (převážně v rezervaci u Buffala v New Yorku a v Oklahomě).\n\n"}
{"id": "485991", "url": "https://cs.wikipedia.org/wiki?curid=485991", "title": "Mohawkové", "text": "Mohawkové\n\nMohawkové (\"Onondowahgah\") nebo též „Lidé křemene“ jsou jedni z původních obyvatel Severní Ameriky. Je to kmen, který se kolem 16. století přidal do tzv. Irokézské ligy – uskupení pěti, později šesti, kmenů s podobnou kulturou, jazykem atd. Tím, že se přidali k lize, museli změnit některé své zvyky – například zříct se kanibalismu. Zakladatelé ligy, Hiawatha a Deganawida, tento zvyk zakázali. Jejich území se nachází nejvýchodněji ze všech ostatních kmenů Ligy a také jsou označováni jako „strážci východní brány (kmenového domu)“. Mohawkové pocházejí původem z Mohawkského údolí (Mohawk Valley): sever státu New York, jih provincie Québec a východ provincie Ontario. Jejich území se nyní nachází kolem jezera Ontario a řeky sv. Vavřince – malý pozůstatek někdejšího území, které sahalo až k řece Mohawk na severu, Zeleným horám Vermontu na západu a na jih od řeky sv. Vavřince. Na západě hraničilo s územím kmene Oneidů.\n\nMohawkové jsou pozoruhodní tím, že mají geneticky zakódovanou odolnost vůči závratím. Proto příslušníci tohoto kmene tradičně vykonávají výškové práce na mrakodrapech.\n\nReference\n"}
{"id": "485993", "url": "https://cs.wikipedia.org/wiki?curid=485993", "title": "Cipriano Palafox y Portocarrero", "text": "Cipriano Palafox y Portocarrero\n\nCipriano Palafox y Portocarrero (15. září 1784 – 15. března 1839, Madrid) byl španělský grand voják a politik. Náležel mu titul hraběte z Teby a od roku 1834 také hraběte z Montija, etc. Jeho dcerou byla poslední francouzská císařovna Evženie.\n\nCipriano náležel k větvi předního španělské rodu Guzmánů. Byl nejmladším synem Filipa Palafoxe († 1790, 2. syn markýze z Arizy) a hraběnky Marie Františky Portocarrero (1754 – 1803). Měl staršího bratra hraběte Evžena z Montija (1773 - 1834) a čtyři sestry. Nejstarší sestra Marie Ramona (1777 – 1823) se provdala za hraběte z Parcentu, druhá sestra Marie Gabriela (1779 – 1820) za Luise Palafoxe, další sestra Marie Tereza (1780 – 1835) za vévodu z Medina-Sidonia a nejmladší ze sester Marie Benta (1782 – 1818) se stala manželkou markýze z Villamayoru.\n\nV patnácti letech vstoupil do armády, studoval na dělostřelecké škole v Segovii a v roce 1805 se jako podporučík zúčastnil bitvy u Trafalgaru, v níž utrpěl vážné zranění levé paže. Povýšen na důstojníka byl pak, na Napoleonovu žádost, králem Karlem IV. vyslán do Toulouse, aby se zde ujal řízení vojenské slévárny. K císaři Francouzů choval po celý život velkou úctu a obdiv.\n\nPo dosazení Napoleonova bratra Josefa na španělský trůn se, jako příslušník španělského dělostřeleckého pluku pod francouzským velením, zúčastnil napoleonských válek. V jedné z bitev byl raněn do nohy a přišel o oko. V roce 1814 pak velel pluku Polytechnické školy, s nímž se marně snažil čelit kozáckému útoku na Paříž. \n\nAč poražen byl králem Ludvíkem XVIII. jmenován rytířem Čestné legie a mohl se vrátit do vlasti, jako místo pobytu mu bylo určeno město Malaga.\n\nDne 15. prosince 1817 se po souhlasu staršího bratra oženil s o deset let mladší Manuelou Kirkpatrickovou. Ta, ačkoliv svůj původ odvozovala od rodu Stuartovců, byla pouze movitou a krásnou dcerou skotského emigranta, který zbohatl obchodováním a získal společenskou vážnost jako americký konzul, a baronesy z Grevigné. Poprvé se s ní setkal v roce 1813 u hraběnky z Lessepsu, která byla její sestrou. Temperamentní a veselá dívka, která hovořila pěti jazyky, uměla zpívat i malovala jej samozřejmě okouzlila.\n\nManželé museli pobývat v Granadě, protože Cipriano byl jako bonapartista pod stálým policejním dohledem. V roce 1820 se ovšem neopomněl připojit k liberálům, kteří po králi Ferdinandovi VII. požadovali ústavu. Zatčení a vypovězení do Galície jej ale neodradilo od kritiky starých pořádků. Za účast na spiknutích proti režimu pobýval často ve vězení, z nichž mu na svobodu pomáhal Bourbonům oddaný bratr Evžen.\n\nZa jeho nepřítomnosti si manželka užívala radostí života. V jejím salonu na calle Gracia vítězilo veselí a svoboda mravů nad obvyklou upjatostí. Výdaje krásné choti byly ovšem vyšší než si mohl dovolit a její nevázané chování vyvolalo po narození dcer Františky a Evženie pomluvy, týkající se jeho otcovství.\n\nV roce 1830 dostal povolení přesídlit s rodinou do Madridu, protože králi Ferdinandovi VII. se konečně narodil potomek, ale pouze dcera Izabela, jejíž nástupnictví salijský zákon neumožňoval a král tak potřeboval pro podporu pragmatické sankce zastání ze všech stran. Zatímco Manuela s dcerami žila na calle del Sordo nebo na zděděném venkovském statku \"Quanta Miranda\" v Carabanchelu, Cipriano raději pobýval v liberálnější Francii a rodinu pouze navštěvoval. Při jedné cestě z Toleda se seznámil s francouzským romanopiscem Prosperem Mériméem a pozval ho k návštěvě. Ten pak zůstal rodinným přítelem až do své smrti.\n\nV roce 1834 zemřel jeho bratr Evžen a Cipriano zdědil rodinný majetek i titul hraběte z Montija. Vzhledem k politické situaci v zemi, která se po smrti krále Ferdinanda VII. neustále zhoršovala a nakonec vyústila v občanskou válku, byl ovšem nucen vydat se s manželkou a dětmi na náročnou a nebezpečnou cestu přes Barcelonu, Zaragozu, Perpignan a Toulouse do Paříže, kam dorazili na jaře 1835.\n\nRodinu zanechal na rue de la Ville-l'Evêque a sám se vydal zpět do Madridu, protože byl jmenován senátorem. Často si dopisoval s dcerami, zejména s Evženií, která mu mj. napsala: \"Toužím po tom, abych Vás mohla políbit, tatínku, a až budu opět u Vás na druhé straně Pyrenejí, bude moje srdce plné radosti.\"\n\nDo Paříže naposledy zavítal v roce 1837, aby zde dva měsíce pobyl s dcerami. Zemřel za přítomnosti své manželky 15. března 1839 v Madridu, dcery se na cestu do Španělska vydaly až pět dnů po jeho smrti.\n\n\n"}
{"id": "485995", "url": "https://cs.wikipedia.org/wiki?curid=485995", "title": "Valašsko (rozcestník)", "text": "Valašsko (rozcestník)\n\nNázev Valašsko nese několik oblastí:\n\n"}
{"id": "486000", "url": "https://cs.wikipedia.org/wiki?curid=486000", "title": "Admirál loďstva", "text": "Admirál loďstva\n\nAdmirál loďstva ( nebo , , \"admiral flota\") je vojenská námořní hodnost používaná vojenskými námořnictvy různých států, stojící vždy výše než admirál. Zpravidla jako nejvyšší, někdy druhá nejvyšší, z námořních hodností. \n\nV některých zemích (například Nizozemí, Švédsku, carském Rusku, Německu) existovala analogická hodnost generáladmirála. \n\nAdmirál loďstva ( ) je nejvyšší námořní hodnost udělovaná v britském Královském námořnictvu od roku 1690. Odpovídá hodnosti polní maršál (\"Field Marshal\") Britské armády anebo Maršál Royal Air Force (\"Marshal of the Royal Air Force\") Královského letectva. Celkem bylo jmenováno na 160 admirálů loďstva, poslední roku 1995.\n\nV letech 1795–1827 byla takto označována i funkce velitele námořnictva, poté přejmenovaná na „první námořní lord“ ( ).\n\nAdmirál loďstva ( ) je nejvyšší („pětihvězdičkovou“) hodností amerického námořnictva. Odpovídá hodnostem armádního generála u americké armády (\"General of the Army\") a letectva (\"General of the Air Force\"). Byla dočasně zavedena rozhodnutím Kongresu ze 14. prosince 1944, trvale ji Kongres ustanovil 23. března 1946. Hodnost byla udělena pouze během druhé světové války celkem čtyřem důstojníkům.\n\nAdmirál loďstva ( ) je vojenská hodnost zavedená v sovětském a ruském námořnictvu s několikaletou přestávkou už od roku 1940. Hodnost vznikla při zavedení admirálských hodností v červnu 1940, tehdy odpovídala hodnosti armádní generál v pozemním vojsku a byla nejvyšší námořní hodností. V květnu 1945 byli admirálové loďstva postaveni na roveň maršálům Sovětského svazu. V březnu 1955 byla hodnost přejmenována na admirál loďstva Sovětského svazu. Znovu se admirálové loďstva objevili v dubnu 1962, jako nositelé druhé nejvyšší hodnosti námořnictva odpovídající armádním generálům pozemních sil. \n\nHistorie vojenské hodnosti admirál loďstva a admirál loďstva Sovětského svazu je dosti složitá. V různých letech tyto hodnosti odpovídaly různým generálským a maršálským hodnostem a až od roku 1962 každé hodnosti pozemních sil odpovídala admirálská. \n\nPři zavedení generálských a admirálských hodností roku 1940 byla vytvořena i hodnost admirál loďstva ( ) se čtyřmi hvězdami na náramenících, odpovídající pozemní hodnosti armádní generál ( ). Nicméně žádný admirál loďstva jmenován nebyl, třem nejvyšším představitelům lidového komisariátu námořnictva (Nikolaji Gerasimoviči Kuzněcovovi, Ivanu Stěpanoviči Isakovovi a Lvu Michajloviči Gallerovi) byla udělena pouze hodnost admirála. Poprvé byli admirálové loďstva jmenováni 31. května 1944. Stali se jimi lidový komisař námořnictva Nikolaj Gerasimovič Kuzněcov a jeho první zástupce Ivan Stěpanovič Isakov.\n\nOd 29. května 1945 byli admirálové loďstva postaveni na roveň maršálům Sovětského svazu. Změnilo se i hodnostní označení – nyní bylo připodobněno maršálům Sovětského svazu (místo čtyř hvězd jediná větší). Výsledkem změny byla mezera v admirálských hodnostech – nyní v námořnictvu neexistovala hodnost odpovídající armádnímu generálu. \n\nDme 3. března 1955 byla hodnost admirál loďstva přejmenována na admirál loďstva Sovětského svazu, její nositelé současně získali právo nosit maršálskou hvězdu. Cílem změn bylo podtrhnout rovnost s hodností maršál Sovětského svazu. Další krok – zaplnění volného místa mezi admirály a admirály loďstva Sovětského svazu byl udělán až 28. dubna 1962, kdy byla hodnost admirál loďstva obnovena pro tehdejšího hlavního velitele námořnictva Sergeje Gorškova. Do zániku Sovětského svazu bylo jmenováno ještě devět admirálů loďstva. \n\nPo rozpadu Sovětského svazu byla hodnost admirál loďstva ( ) převzata do systému hodností ruských ozbrojených sil jako nejvyšší námořní hodnost udělovaná pouze hlavním velitelům vojenského námořnictva. Pro námořní důstojníky je nejvyšší dosažitelnou hodností. Od roku 1991 byli jmenování tři admirálové loďstva – Felix Nikolajevič Gromov, Vladimir Ivanovič Kurojedov a Vladimir Vasiljevič Masorin. \n\nHodnost admirál loďstva je či byla používána též v námořnictvech Austrálie (), Chorvatska (), Indie (), Německé demokratické republiky ().\n"}
{"id": "486003", "url": "https://cs.wikipedia.org/wiki?curid=486003", "title": "7-fjellsturen", "text": "7-fjellsturen\n\n7-fjellsturen (túra po sedmi horách) je pochod organizovaný každoročně v Bergenu místní turistickou organizací Bergen Turlag. Pochod se poprvé konal v roce 1948. Kratší varianta pochodu, 4-fjellsturen, se koná ve stejnou dobu. Trasa pochodu vede po vrcholech sedmi bergenských hor (De syv fjell). \n\n\nPo úspěšném dokončení určeného počtu pochodů je možno získat buď plaketu, nebo sošku. U mladších 12 let a starších 65 let se do počtu úspěšných pochodů započítává rovněž kratší 4-fjellsturen.\n\n\nDiplom za absolvování 42 pochodů získalo doposud pět lidí.\n\n"}
{"id": "486004", "url": "https://cs.wikipedia.org/wiki?curid=486004", "title": "Milan Bureš", "text": "Milan Bureš\n\nMgr. Milan Bureš (* 18. února 1954, Nový Jičín) je český politik, bývalý senátor za obvod č. 67 – Nový Jičín a člen ODS.\n\nPo maturitě absolvoval Pedagogickou fakultu v Ostravě. Studoval na Institutu výtvarné fotografie v Praze a dva semestry na FAMU, avšak školu nedokončil.\n\nV letech 1978 – 1990 učil na ZŠ Alšova v Kopřivnici, kde byl roku 1990 jmenován ředitelem.\n\nS manželkou Danielou má dceru Ivu a syna Milana.\n\nV roce 1993 vstoupil do ODS. Od roku 1994 do roku 2006 byl zastupitelem města Kopřivnice, v letech 2002 až 2006 pak byl místostarostou tohoto města.\n\nV letech 2004 až 2010 byl členem Senátu PČR, když první kolo voleb do horní komory za obvod č. 67 – Nový Jičín vyhrál nad tehdejším křesťanskodemokratickým senátorem Jaroslavem Šulou v poměru 23,59 % ku 18,28 % hlasů. Ve druhém kole zvítězil se ziskem 52,24 % všech platných hlasů. V senátu se zabývá hlavně problematikou školství. Je místopředsedou Výboru pro vzdělávání, vědu, kulturu, lidská práva a petice. Ve volbách 2010 svůj mandát senátora obhajoval. Ve druhém kole jej ale porazil stávající senátor Zdeněk Besta.\n\n"}
{"id": "486006", "url": "https://cs.wikipedia.org/wiki?curid=486006", "title": "Myšice malooká", "text": "Myšice malooká\n\nMyšice malooká (\"Apodemus uralensis\", synonymum \"Apodemus microps\") je malý hlodavec z čeledi myšovitých. Velikostí a zbarvením připomíná myš domácí. Srst má obvykle šedohnědou, zespodu je bělavá. Velmi se podobá myšici křovinné, se kterou bývala dříve zaměňována.\n\nŽije převážně v bezlesé krajině v nížinách a středních polohách východní Evropy a Asie. V Česku se vyskytuje v téměř všech nížinných oblastech jižní Moravy a na Opavsku. V Čechách žije jen v izolované enklávě na Žatecku. Někteří čeští zoologové považují tuto populaci za samostatný poddruh \"Apodemus uralensis cimrmani\".\n\nMyšice malooká vyhledává především zaplevelené meze a stráně, kde si buduje podzemní hnízdo. V létě a na podzim se stěhuje na pole, kde se živí také plevelem, ale i pěstovanými kulturními rostlinami. Zvláště vyhledává pole řepky olejky. Na jaře tvoří významnější část jejího jídelníčku hmyz. Oproti ostatním myšicím, které často šplhají, se pohybuje prakticky jen na zemi a pod ní. Žije v rodinách nebo v malých skupinách. Je převážně nočním zvířetem. V zimě se stejně jako ostatní myši neukládá k zimnímu spánku. Rozmnožuje se několikrát ročně od března do října. Ve vrhu bývá obvykle 5–7 mláďat.\n\nMyšice malooká patří do poměrně rozsáhlého rodu myšovitých hlodavců \"Apodemus\". Odborný druhový název „uralensis“ je odvozen od místa, kde byl popsán – pohoří Ural. Co se týče alternativního názvu \"A. microps\", „microps“ odkazuje na malý rozměr obličeje (řecky micros – malý, ops – obličej).\n\nMyšice malooká je dlouhá 70–96 mm, starší údaje udávají 75–100 mm. Ocas má vždy kratší než tělo (62–95 mm). Svrchu je šedohnědá až hnědá, zespodu bělavá, přičemž hranice barev na bocích je u dospělých jedinců obvykle poměrně ostrá. Jedná se o nejmenší myšici žijící v Česku, váží 12–22 g. Velikost tlapek činí 17–20,5 mm, uši mají 13–15 mm, lebka má odpředu dozadu (kondylobazálně) asi 21 mm.\n\nZbarvením i velikostí připomíná myš domácí. Od ní se dá celkem jednoduše odlišit tím, že má dvoubarevný ocas, dole světlejší (myš jej má jednobarevný světlý). Pokožku ocasu jde také – jako u všech myšic – lehce stáhnout: proto se chované myšice nesmí brát za ocas, neboť by jim mohl lehce odpadnout. Samice myšic mají 4 páry mléčných bradavek oproti 5 u myší. Odborníci odliší lebky obou zvířat podle toho, že myšice malooká nemá na zadní straně špičáků zářez, který se vyskytuje u myší. Posledním rozdílem je absence výraznějšího zápachu, který je naopak pro myši typický.\n\nJednotlivá pohlaví jde dobře rozeznat, protože samci mají už od mládí dobře viditelná varlata.\n\nMyšice malooká je velmi podobná mladým jedincům myšice křovinné, s nimiž byla původně zaměňována. Od ní se odlišuje především těmito znaky:\nNa hrdle a mezi předníma nohama nemá nikdy žlutou skvrnu, která se někdy vyskytuje u myšice křovinné.\n\nRozlišení těchto dvou druhů myšic je jedním z nejobtížnějších úkolů při určování českých savců – z výše uvedených znaků je vidět, že většina rozměrů se u obou druhů myšic překrývá.\nNa území bývalého Československa byla tato myšice popsána v roce 1952 jako zcela nový druh – \"Apodemus microps\" . Stalo se tak na základě nálezu na východním Slovensku; brzy poté byla nalezena i na Moravě a ve Slezsku. Teprve později bylo uznáno, že jde o stejný druh, který se vyskytuje východně od našich hranic v jižním Polsku, severozápadní Litvě, téměř celém Lotyšsku, jihovýchodním Estonsku, na Ukrajině, v Maďarsku, na Balkáně a v asijské části Turecka.\n\nV Rusku je typickou oblastí jejího rozšíření jižní Ural, kde byla také poprvé v roce 1811 vědecky popsána. Žije však i jinde na jihu evropské části Ruska. Její rozšíření zřejmě zasahuje i dále až do severozápadní Číny a Mongolska. Česko tvoří nejzápadnější okraj jejího výskytu.\n\nNěkteří čeští zoologové však přiřazení myšice malooké žijící v Česku, na Slovensku a v přilehlých zemích k druhu \"Apodemus uralensis\" neuznávají a uvádějí ji stále jako \"Apodemus microps\". Prestižní atlas savců \"Mammal Species of the World\" však uvádí \"A. microps\" jen jako synonymum k \"A. uralensis\".\n\nMyšice malooká se v Česku vyskytuje v nížinách a středních polohách na Moravě a ve Slezsku, především v nížinách jižní Moravy (zde na západě dosahuje až k východní hranici Národního parku Podyjí), podél řeky Moravy až k Olomoucku a na Opavsku. Izolovaná enkláva jejího výskytu se nachází v severozápadních Čechách na Žatecku jižně od Ohře na ploše jen asi 20 × 25 km. Tento žatecký výskyt byl s jistotou zjištěn až v 80. letech 20. století; do té doby byl považován jen za pravděpodobný. Nelze vyloučit, že se tato myšice vyskytuje i jinde v Čechách a je stále zaměňována za myšici křovinnou.\n\nV Česku byla nalezena jen v nadmořských výškách do 400 m, zatímco v jiných státech žije výjimečně i mnohem výše. Např. na Slovensku vystupuje v pohoří Liptovské hole až do 1000–1450 m, i když právě tento výskyt v okolí Tater je pokládán za problematický.\n\nOproti ostatním myšicím v Česku – zejména myšici lesní a myšici křovinné – jde o méně rozšířený druh, i když zejména v teplejších a sušších oblastech bývá hojnější. Např. v Biosférické rezervaci Jižní Morava (plocha asi 260 km zahrnující CHKO Pálava a větší část Lednicko-valtického areálu včetně dolního toku Dyje) bylo při různých výzkumech v rozmezí let 1950–2001 zjištěno 17 lokalit s výskytem myšice malooké. Proti tomu myšice lesní byla zjištěna na 47 lokalitách a myšice křovinná na 45.\n\nMyšice malooká se v Česku vyskytovala už ve starším holocénu – tedy přibližně před 12 000 lety. Bylo to zjištěno zkoumáním fosilních pozůstatků myšic rodu Apodemus, konkrétně jejich zubů. Myšice malooká byla v té době rozšířena na mnohem větším území, než na jakém se vyskytuje v současnosti. Odtud byla zřejmě vytlačována myšicí křovinnou, takže její izolovaná populace na Žatecku je pravděpodobně reliktem jejího výskytu z období holocénu.\n\nMyšice malooké vyskytující se v severozápadních Čechách byly v roce 2002 popsány jako samostatný poddruh – \"Apodemus uralensis cimrmani\" . Autor popisu – zoolog Vladimír Vohralík – jej pojmenoval podle fiktivního českého velikána Járy Cimrmana.\n\nPoddruh byl popsán na základě studia sovích vývržků (chuchvalců nestravitelných částí potravy – především kostí a srsti – které sovy vyvrhnou z žaludku po strávení kořisti). Ty byly intenzivně sbírány dříve (v letech 1974–1981) za účelem přesnějšího zjištění soví potravy. Dodatečně pak byly použity k určení nového poddruhu, přičemž se analyzoval jeden lebeční a tři zubní rozměry.\n\nDalším náznakem, že jde o samostatný poddruh, bylo studium počtu ocasních obratlů u jednotlivých populací těchto myšic. U myšic z Žatecka byl zjištěn průměrný počet 29 obratlů, u myšic z Moravy a Slovenska 30 a u zvířat z Turecka 31 obratlů. Hodnoty počtů obratlů se však u jednotlivých lokalit významně překrývají (např. u žateckých myšic i u myšic z Moravy a Slovenska se počet obratlů pohyboval vždy v rozmezí 28–31), takže nemůže jít o údaj použitelný k určení poddruhu.\n\n\"Apodemus uralensis cimrmani\" je český endemit – tento poddruh se tedy nevyskytuje nikde jinde na světě. Navíc jde o jediný český endemit mezi obratlovci. Mezi českými mammalogy (zoology zabývajícími se savci) však nepanuje shoda v tom, zda jde skutečně o poddruh.\n\nMyšice malooká je stepní druh – žije v krajině mimo les, v níž v průběhu roku vystřídá 2 odlišné typy stanovišť. V zimě a na jaře vyhledává meze a zarostlé stráně, především tam, kde je hodně plevelů. Po vzestupu teplot se přestěhuje na pole za potravou, kde žije až do podzimu obvykle i po sklizení úrody.\n\nV Česku vyhledává pole řepky olejky, kde se především v době dozrávání řepky živí jejími semeny, protože ta obsahují 44–47 % vysoce kalorického oleje. Myšice malooká na těchto polích zůstává i po sklizni a živí se zde plevelem a tzv. výdrolem (vydrolenými semeny řepky, která před sklizní nebo během ní zapadla do půdy a začala zde klíčit a růst). Podle studie z Jižní Moravy je myšice malooká v období před a po sklizni dominantním myšovitým savcem na řepkových polích (v období do květu řepky a pak později na podzim zde převažuje hraboš polní).\n\nLze ji nalézt i v řídkých listnatých lesících (zde především na pasekách) nebo na zarostlých březích potoků a řek. Na Slovensku byla zjištěna např. v okolí Košských mokřadů. Ty se rozkládají u obce Koš na jih od Prievidzy a vznikly propadem a částečným zaplavením území po skončené těžbě uhlí.\nLesíky a vodní břehy však nejsou typická stanoviště myšice malooké; pokud se sem dostane, je odtud vytlačována jinými druhy myšic. To bylo zjištěno studií na východním Slovensku, kde ji z prostředí větrolamů vytlačovala myšice temnopásá.\n\nPohybuje se prakticky pouze po zemi, oproti ostatním myšicím – zejména myšici lesní – šplhá velmi málo. Je aktivní především v noci, jinak se zdržuje ve vyhrabaných norách. V nich zřejmě tráví větší část života, na což ukazují i relativně malé oči a uši i kratší smyslové chlupy na čenichu. V zimě se neukládá k zimnímu spánku – využívá zásob, které si před zimou nanesla do podzemních komor.\n\nMyšice malooká je společenské zvíře – žije v rodinách nebo v malých skupinách. Celkově žije podobně jako myšice křovinná.\n\nJako většina ostatních myšovitých hlodavců této velikosti se dožívá věku 2–3 let.\n\nI když část roku žije na polích, její potravu tvoří z 80 % semena plevelných a jiných rostlin. Jen v malé míře požírá zelené části rostlin. V zimě tvoří podstatnou část její potravy podzemní části rostlin: kořínky, hlízy a oddenky. Nepohrdne však hmyzem, který tvoří kolem 10 % jejího jídelníčku – především na jaře, kdy na polích ještě nenachází dostatek vhodné potravy.\n\nV období před a po sklizni vyhledává především pole řepky olejky. Dosud nebylo vyhodnoceno, zda na těchto polích působí větší škody. Na jednu stranu se živí především semeny plevelných rostlin. Na druhou stranu byla pozorována, že v těchto případech výjimečně šplhá po řepce a ukusuje celé šešule se semeny, přičemž si vybírá ty nejzralejší. Semena si schovává do svých nor.\n\nObilná pole navštěvuje méně. Pokud se však na nich vyskytne, dává absolutní přednost pšenici před ječmenem (v laboratorních výzkumech preferovala pšenici ve 100 % případů, zatímco myšice křovinná jen v 87 % a hraboš polní v 60 % případů). I zde vylézá myšice malooká na stébla a vykusuje jen klasy. Tím se odlišuje od myšice křovinné, která po stéble jen povyleze a pokácí jej. Obě myšice pak na zemi klas rozeberou a zrno buď vykoušou, nebo si jej odnesou do nor.\n\nRozmnožuje se několikrát ročně od začátku jara do poloviny podzimu; nejvíce se mláďata rodí na přelomu jara a léta. Samice jsou březí přibližně 23 dnů. Ve vrhu je průměrně 6,4 mláďat; byly zjištěny vrhy od 2 do 10 mláďat. Samci produkují z pachové žlázy sekret; starší samci mívají tyto žlázy vyvinutější.\n\nV zoologických zahradách se tyto myšice běžně nevyskytují. Z českých zoo ji chová Zoo Plzeň.\n\n\n"}
{"id": "486010", "url": "https://cs.wikipedia.org/wiki?curid=486010", "title": "Natalja Nazarovová", "text": "Natalja Nazarovová\n\nNatalja Viktorovna Nazarovová ( ; * 26. května 1979, Moskva) je ruská atletka, jejíž specializací je hladká čtvrtka a štafetové běhy.\n\nVětšinu úspěchů zaznamenala ve štafetě na 4×400 metrů. První mezinárodní úspěch ve štafetových bězích si připsala na MEJ v roce 1997 v Lublani, kde ruské kvarteto doběhlo těsně čtvrté. O rok později na MSJ v Annecy brala stříbro. Reprezentovala na letních olympijských hrách 2000 v Sydney, kde vybojovala ve štafetě bronz. O čtyři roky později na olympiádě v Athénách skončila stříbrná, když ruské kvarteto ve složení Olesja Krasnomovecová, Natalja Nazarovová, Olesja Zykinová a Natalja Anťuchová proběhlo cílem v čase 3:20,16 a nestačilo jen na americké kvarteto.\n\nV roce 1997 na ME juniorů v Lublani doběhla ve finále čtvrtky na sedmém místě. O rok později se stala ve francouzském Annecy juniorskou mistryní světa. V roce 2000 vybojovala stříbrnou medaili na halovém ME v belgickém Gentu, kde ve finále prohrála o tři setiny se svojí krajankou Světlanou Pospelovovou. Bronz zde mj. získala Helena Fuchsová.\n\nJe dvojnásobnou halovou mistryní světa v běhu na 400 metrů. První titul získala na šampionátu v roce 2003 v Birminghamu. V témže roce doběhla na světovém šampionátu v Paříži ve finále na čtvrtém místě jako nejlepší z Evropanek. V roce 2004 obhájila titul na halovém MS v Budapešti a na letní olympiádě v Athénách 2004 se umístila ve finále čtvrtky na osmém místě.\n\nV roce 2005 získala na světové letní univerziádě v tureckém İzmiru zlatou medaili. V roce 2008 doběhla na halovém MS ve Valencii na druhém místě v čase 51,10 s.\n\n18. února 2004 zaběhla v Moskvě třetí nejrychlejší čtvrtku celé historie, časomíra v cíli se zastavila na hodnotě 49,68 s. Čtvrtku v hale zaběhla rychleji jen Jarmila Kratochvílová v roce 1982 (49,59 s) a 1981 (49,64 s).\n\n\n"}
{"id": "486011", "url": "https://cs.wikipedia.org/wiki?curid=486011", "title": "Sigmar Gabriel", "text": "Sigmar Gabriel\n\nSigmar Gabriel (* 12. září 1959, Goslar, Německo) je německý sociálně-demokratický politik, od listopadu 2009 do března 2017 předseda SPD. Od 17. prosince 2013 je vicekancléřem Německa a od 27. ledna 2017 ministrem zahraničí ve třetí vládě Angely Merkelové.\n\nV letech 2005 až 2009 byl federálním ministrem životního prostředí, ochrany přírody a jaderné bezpečnosti v první vládě Angely Merkelové. V roce 2013 se stal spolkovým vicekancléřem a ministrem hospodářství a technologií ve třetí vládě Angely Merkelové.\n\nV listopadu 2009 byl zvolen předsedou německé sociální demokracie. Tuto funkci a zároveň kandidaturu na německého kancléře v zářijových volbách předal Gabriel 19. března 2017 bývalému předsedovi Evropského parlamentu Martinu Schulzovi, kterému se přičítají větší šance na volební vítězství.\n\nOd 15. prosince 1999 do 4. března 2003 byl premiérem spolkové země Dolní Sasko.\n\n\n"}
{"id": "486031", "url": "https://cs.wikipedia.org/wiki?curid=486031", "title": "Omítkářský talíř", "text": "Omítkářský talíř\n\nOmítkářský talíř nebo též maltový talíř je ruční kruhový omítkářský zásobník na maltu s rukojetí. \n\nZedník jej drží v levé ruce zespodu za rukojeť talířem vzhůru. Zednickou lžicí, kterou drží v pravé ruce, nabere z kolečka do talíře potřebné množství malty, tu si pak z talíře nabírá a nahazováním omítá zeď nebo strop.\n\nStejnou funkci dnes na stavbách obvykle zastává zednické hladítko.\n\nOmítkářský talíř se skládá z dřevěné rukojeti a plechového talíře ve tvaru nízkého kužele, který je k rukojeti upevněn za svůj vrchol. Dřevěná rukojeť je shodná s dřevěnou rukojetí velkého pilníku. Samotný talíř má tvar kužele, který tvoří mělkou nádobu s nízkým olemováním (kužel menšího vrcholového úhlu). Má průměr 320 až 400 mm, výška kužele je cca 30 mm, je zhotoven z plechu 0,7 mm.\n\nPoužití je velmi všestranné. Nabranou maltu je možno stlačit. Např. do vrstvy 2 cm. Pak je možno zednickou lžící nabírat vždy stále stejné množství malty a nahazovat ji např. mezi dvě dřevěné lišty. Při omítání dřevěného stropu do rákosu je omítkářský talíř pod nahazovaným místem a veškerá odpadlá malta padá zpět na talíř, vzniká minimální odpad. Při nahazování říms nebo ozdobných prvků z malty má zedník větší zásobu malty a nemusí ji stále doplňovat a shýbat se nad kolečko s maltou. Práce s ním je rychlá a pohodlná.\n\nNevýhodou talíře je, že namáhá krční páteř a nemůže s ním pracovat člověk, kterého často bolí záda.\n\nDříve byl mnohem více používán, naposledy v letech padesátých, kdy zednické čety socialistických úderníků potřebovaly vysoké výkony, aby překonaly normy. Dnes už ho jen vzácně nějaký zedník používá, protože není zvyklý na jeho přednosti. V době strojních omítaček je už spíše muzejním exponátem a patří do muzea zednictví.\n\n\n\n"}
{"id": "486038", "url": "https://cs.wikipedia.org/wiki?curid=486038", "title": "Skalice (okres Znojmo)", "text": "Skalice (okres Znojmo)\n\nObec Skalice () se nachází v okrese Znojmo v Jihomoravském kraji. Žije zde obyvatel.\n\nPrvní písemná zmínka o obci pochází z roku 1252. V letech 2002–2006 působil jako starosta Rudolf Křepela. Od roku 2006 do roku 2014 tuto funkci vykonával Antonín Buchta. Na ustavujícím zasedání zastupitelstva v listopadu 2014 byl do této funkce zvolen opět Rudolf Křepela.\n\n\n\n"}
{"id": "486040", "url": "https://cs.wikipedia.org/wiki?curid=486040", "title": "Zulfikár Alí Bhutto", "text": "Zulfikár Alí Bhutto\n\nZulfikár Alí Bhutto (Zulfikar Ali Bhutto; , 5. ledna, 1928 – 4. dubna, 1979) byl pákistánský politik. V letech 1971 až 1973 byl ve funkci pákistánského prezidenta, v letech 1973 až 1977 působil jako ministerský předseda. \n\nBhutto pocházel z rodiny bohatého sindhského statkáře, který byl také vlivným politikem Britské Indie. Po studiích v Indii absolvoval Zulfikár univerzitu v Berkeley v roce 1950, studoval i na Oxfordu.\n\nV roce 1958 se stal ministrem obchodu a roku 1963 ministrem zahraničí. Jeho prvním úspěchem v diplomacii bylo uzavření Čínsko-pákistánské smlouvy. Posléze se věnoval rozvíjení bližších vztahů s Íránem a Tureckem. V roce 1966 vystoupil z vlády kvůli nesouhlasu s postojem vlády k Taškentské deklaraci.\n\nPo opuštění vlády založil Pákistánskou lidovou stranu. Ve volbách roku 1970 získala jeho strana většinu hlasů v Západním Pákistánu, nepodařilo se jí však dosáhnout dohody s vítěznou stranou z Východního Pákistánu. Následovala roztržka s Východním Pákistánem vedoucí v otevřený vojenský konflikt a ústící v odtržení východní části země a vzniku Bangladéše, jak si bývalý Východní Pákistán začal říkat. Bhutto nastalé situace využil ve svůj prospěch a přijal post prezidenta, vrchního velitele vojsk a hlavního správce výjimečného stavu v jedné osobě. \n\nRoku 1973 se konaly volby, ve kterých Bhutto získal post premiéra. V tomto období se Bhutto zaměřil na restrukturalizaci Pákistánu jak po stránce vnitřní politiky (počátek islamizace), tak hospodářství (znárodňování, zemědělské reformy). Inicioval též start jaderného výzkumu. Během několika let se stal Bhutto poměrně nepopulárním a jeho opozice získávala silnější pozici. Za účelem odstranění Bhutta do politického ústraní zformovala opozice Pákistánskou národní alianci a vyzvala Bhutta ve volbách. Porážku, která následovala, Pákistánská národní aliance neuznala, což vedlo k značně napjaté politické situaci. Ta byla ukončena 5. července 1977, kdy generál Zijául Hak provedl vojenský převrat a nastolil stanné právo. Bhutto byl zajat a držen v domácím vězení.\n\nNásledoval soudní proces, ve kterém byl Bhutto obviněn z vražedného spiknutí proti jednomu z jeho spolustraníků. Proces začal 24. října 1977 a trval do 18. března 1978, kdy byl Bhutto shledán vinným a odsouzen k trestu smrti. Přes žádosti mnoha světových politiků o milost, které byly zaslány Zijáulu Hakovi (v té době už byl prezidentem Pákistánu) byl Bhutto dne 4. dubna 1979 popraven.\n\n"}
{"id": "486042", "url": "https://cs.wikipedia.org/wiki?curid=486042", "title": "Jára Cimrman", "text": "Jára Cimrman\n\nJára Cimrman je fiktivní postava univerzálního českého génia, vytvořená Jiřím Šebánkem a Zdeňkem Svěrákem.\n\nPoprvé se objevil roku 1966 v rozhlasovém pořadu Nealkoholická vinárna U Pavouka v Československém rozhlase, a to jako řidič parního válce a sochař. Ještě téhož roku však bylo autory a dalšími spolupracovníky založeno celé Divadlo Járy Cimrmana, které dodnes uvádí hry přisuzované Járovi Cimrmanovi a zároveň zpracovávalo fiktivní život a dílo člověka, jenž je popisován jako génius a všeuměl. Jára Cimrman má v české kultuře značný ohlas a dokonce získal nejvyšší počet hlasů v celonárodní anketě Největší Čech (2005).\n\nPrvní zpráva o existenci českého velikána Járy Cimrmana se objevila 16. září 1966 v humoristickém pořadu (Nealkoholická) Vinárna U Pavouka v Československém rozhlase. Byl popsán jako řidič parního válce a sochař, neúspěšně vystavující v nafukovacím pavilonu předměty zdeformované jejich přejetím parním válcem. Reportáž vedl Zdeněk Svěrák. Na motivy jeho údajného života a díla byla vytvořena podstatná část repertoáru Divadla Járy Cimrmana.\n\nPříjmení Cimrman vymyslel Jiří Šebánek podle chomutovského hokejisty Otto Cimrmana, jehož jméno slyšel dotyčný v rozhlase a zalíbilo se mu. Křestní jméno „Jára“ bylo dodáno, aby vzbuzovalo zdání uměleckosti. Jako hlavní předobrazy samotné postavy uvádějí autoři dobrušského technologického nadšence a naivistického malíře Aloise Beera (1833–1897), okrajového moravského spisovatele Václava Svobodu Plumlovského (1872–1956), gymnaziálního profesora, amatérského filosofa a vynálezce Jakuba Hrona Metánovského (1840–1921) a cestovatele a dobrodruha Jana Eskymo Welzla (1868–1948).\n\nMyšlenku založit Divadlo Járy Cimrmana dostali Šebánek, Čepelka, Smoljak a Svěrák v říjnu 1966. Ke hře Akt, která byla pro celovečerní představení příliš krátká, přidali herci ještě fingovanou přednášku o autorovi J. Cimrmanovi, která se následně stala pevnou součástí všech představení a setkala se s značným úspěchem. Herci se tak stylizovali do odborníků (vědců), kteří interpretují dílo „mistra“ jako součást své vědecké práce.\nVeřejnosti jsou nejznámější autoři her Ladislav Smoljak a Zdeněk Svěrák. Nezávisle na nich se Cimrmanem zabýval i Salón Cimrman Jiřího Šebánka.\nV roce 1969 byl natočen pseudodokument \"Stopa vede do Liptákova\", na něm se ještě podíleli Jiří Šebánek a Karel Velebný.\nV roce 1983 natočili Ladislav Smoljak a Zdeněk Svěrák divácky úspěšný film \"Jára Cimrman ležící, spící\", který pojednává o Mistrově životě a díle v historických souvislostech. V roce 1984 pak natočili film Rozpuštěný a vypuštěný, který sice Cimrmana přímo nezmiňuje, ale vychází z jeho fiktivních děl (zejména ze hry Vražda v salonním coupé) a postav (inspektor Trachta, továrník Bierhanzl a další). \"Nejistá sezóna\" z roku 1987 je pohledem do zákulisí divadelního souboru, který připravuje premiéru nové hry a zároveň se musí vypořádat se zásahy komunistických orgánů.\n\nTvůrci literární postavy Járy Cimrmana, především protagonisté Divadla Járy Cimrmana a dále Jiří Šebánek, během let propracovali jednotlivé aspekty života tohoto fiktivního génia. Podle nich se Jára Cimrman narodil ve Vídni mezi lety 1869 a 1874. Jeho otcem byl český krejčí Leopold Cimrman a matka rakouská herečka Marlen Jelinková. Cítil se však být Čechem, o čemž prý svědčí poslední zápis z jeho deníku, kde vyjadřuje touhu „uvidět svou vlast Böhmen“. Podle narativu Divadla Járy Cimrmana byl jedním z největších českých dramatiků, básníků, hudebníků, učitelů, cestovatelů, filozofů, vynálezců, vědců, kriminalistů a sportovců své doby.\n\nZa místo Cimrmanova stáří je v semináři ke hře Lijavec označen starobinec ve Frymburku, podle semináře k Poslu z Liptákova zemřel na samém počátku první světové války. Místem Cimrmanova stáří byla podle tohoto semináře pojizerská fiktivní obec Liptákov. Od této obce se následně odvíjí příběh, kterým herci Divadla Járy Cimrmana popisují „znovuobjevení“ osobnosti Járy Cimrmana – právě tam byla totiž nalezena truhla s géniovým dědictvím. Poslední uvedená hra Divadla Járy Cimrmana, České nebe, však zahrnuje informaci, že Jára Cimrman žil a tvořil i během první světové války a tuto hru napsal v Dymokurech. \n\nO Cimrmanově manželství, natož potomcích, nebylo dlouho nic známo. Teprve vyslaná sedmičlenná expedice objevila v liptákovské hospodě \"U Sirotků\" mezi spícími opilci jedince s dědičným „pahrbkem geniality“ na temeni hlavy – liptákovského občana Josefa Schmoranze, který je s nejvyšší pravděpodobností Cimrmanův vnuk. Ten zároveň způsobil expedici drobné zklamání, neboť byl nejprve považován za pyrotechnika, ale ve skutečnosti je úředníkem.\n\nJára Cimrman předložil americké vládě projekt Panamského průplavu včetně libreta stejnojmenné opery. Reformoval haličské školství. S hrabětem Zeppelinem konstruoval první vzducholoď s tuhou konstrukcí ze švédské oceli a s gondolou z českého vrbového proutí. Jako anarchista vyhoštěný z Německa si nesl v osobních dokladech záznam „strůjce nepokojů“, což vedlo švýcarskou firmu Omega k nabídce, aby zdokonalil setrvačník dámských hodinek Piccolo. Zároveň v těžkých podmínkách tamních Alp zavedl (a po nějaký čas také vykonával) funkci porodního dědka. Dále zkoumal život polárních Samojedů a na útěku před vyhladovělým kmenem Mlasků minul severní pól o pouhých sedm metrů. V Paraguayi založil loutkové divadlo. Ve Vídni založil kriminalistickou, hudební a baletní školu. Vedl obsáhlou korespondenci s G. B. Shawem, na niž bohužel zarputilý Ir neodpovídal. Vynalezl jogurt. Nezištně pomáhal řadě světových velikánů: manželům Curieovým nanosil do sklepa na vlastních zádech pětačtyřicet puten smolince, prof. Burianovi asistoval při prvních plastických operacích, Edisonovi předělal pupík na objímce jeho první žárovky, Eiffelovi sehnal podnájem, J. V. Sládkovi opravil původně chlípný závěr jeho známé básně Lesní studánka, Čechovovi pochválil novou knihu povídek a pohnojil višňový sad. Je také tvůrcem filozofie externismu. Jako vášnivý přírodovědec objevil monopól. Tento objev však upadl v zapomnění, neboť ekonomy 20. století došlo k záměně. Vymyslel označení pro sněžného muže „Játy“, který byl později Angličany zkomolen a převzat jako „Yetti“. Objevil také CD (Cimrmanův disk) znovuobjevený roku 1979 a nazvaný kompaktní disk. Cimrman však místo dnešního polykarbonátu používal ekologický včelí vosk. Další vynálezy: dvoudílné plavky, plnotučné mléko, princip internetu a mnoho dalších. Jeho vizionářství dokládá, mimo jiné, i mistrův výmluvný epitaf:\n\nNejvětším Mistrovým operetním dílem je jeho sedmihodinová operetní freska Proso.\n\nJakkoliv měl Jára Cimrman neklidnou krev, vždy se rád vracel domů, do Čech. Vlastenectví je nejvýraznějším rysem jeho osobnosti. Pro ně trpěl v habsburských žalářích, pro ně se naučil téměř plynně česky. Pro ně – a to nejlépe osvětluje vroucnost jeho češství – se dokázal rozejít i s nejlepším přítelem Aloisem Jiráskem. Nemohl mu totiž odpustit, že zařadil do svých \"Starých pověstí českých\" příběh o blanických rytířích, čekajících v nitru hory, aby přispěchali národu na pomoc, až bude nejhůře. „Protože za celých tři sta let habsburského útlaku nikdy nevyjeli,“ vyčítá mu v dopise Cimrman, „deprimuješ tak národ vyhlídkou, že to, co prožívá, není ještě nic proti tomu, co teprve přijde.“ České vlastenectví je dokazováno i zápisem v Cimrmanově deníku: „Chtěl bych vidět svou rodnou vlast Böhmen.“\n\nTeprve 23. února, v deset hodin pět minut dopoledne, kolem roku 1966, byla v pojizerské vesničce Liptákov nalezena truhla s významnou částí Mistrovy pozůstalosti. Nalezené dokumenty inspirovaly o rok později v Praze vznik Společnosti pro rehabilitaci osobnosti a díla Járy Cimrmana, která prostřednictvím tisku, rozhlasu a zejména pak divadla, nesoucího Mistrovo jméno, popularizuje Cimrmanův duchovní odkaz.\n\nKdyž se po mnoha desetiletích zaskvěly na scéně Mistrovy divadelní hry, celá řada literárních vědců začala o Cimrmanově existenci pochybovat a označila jeho dílo za liptákovský podvrh podobný podvrhu zelenohorskému a královédvorskému. Na to je jednoduchá odpověď. Který z našich soudobých spisovatelů by byl schopen dílo takové velikosti vytvořit? Žádný. Cítíme, že by se k takovému činu museli spojit nejméně dva. Ale i ti by museli být alespoň průměrně geniální. Ať už je tomu jakkoli, díla, pod nimiž je podepsán Jára Cimrman, patří k vrcholům světové dramatické tvorby. Můžeme o tom diskutovat, můžeme o tom vést spory, můžeme s tím i nesouhlasit, ale to je všechno, co se proti tomu dá dělat.\n\nCimrman získal rekordně největší počet hlasů v celonárodní anketě Největší Čech, ale byl z konečného pořadí vyřazen a byla mu udělena jen čestná cena. V roce 2010 získal Jára Cimrman nejvíce hlasů v televizní soutěži o sedm divů České republiky, kde porazil např. Karla IV., kontaktní čočky nebo české pivo. V červenci 2007 v anketě idnes.cz, v níž čtenáři navrhovali možné protikandidáty Václava Klause na funkci prezidenta České republiky, získal Jára Cimrman druhý nejvyšší počet nominačních hlasů, po Karlu Schwarzenbergovi. Z dalšího hlasování byl však redakcí vyloučen.\n\nPo Cimrmanovi byla pojmenována planetka Járacimrman, která byla ztracená a znovuobjevená podobně jako podle legendy dříve zapomenutý Jára Cimrman. Je po něm pojmenováno několik ulic: ulice Járy da Cimrmana (v Olomouci a v Roztokách), ulice Járy Cimrmana (v Brně, v obci Kunice, v obci Homole a v Horšovském Týně), ulička zvaná „Chodníček Járy Cimrmana” v Tišnově, Okružní třída Járy Cimrmana ve Staré Huti a kuriózní nábřeží Járy Cimrmana v Lipníku nad Bečvou, které vůbec není u vody. Dne 17. června 2007 byla v Březové nad Svitavou za přítomnosti Zdeňka Svěráka, Jaroslava Weigela a Miloně Čepelky slavnostně otevřena Dobře ukrytá rozhledna Járy Cimrmana. V červnu 2010 došlo ke slavnostnímu odhalení sochy s názvem „Jára Cimrman v mlze“ na balkóně kina Jas v Tanvaldu. Při této příležitosti bylo také kino přejmenováno na Kino Jas Járy Cimrmana. V Příchovicích v Jizerských horách stojí od roku 2013 rozhledna s názvem „Maják Járy Cimrmana“.\n\nOd roku 2014 je po Cimrmanovi pojmenována \"Základní škola Járy Cimrmana Lysolaje\". Nový název byl zaveden v souvislosti s rozdělením lysolajské základní a mateřské školy na dvě samostatné organizace.\n\nZoolog Vladimír Vohralík pojmenoval v roce 2002 po Járovi Cimrmanovi poddruh myšice malooké žijící v severozápadních Čechách – \"Apodemus uralensis cimrmani\". Je to jediný český endemit mezi obratlovci. Po Cimrmanovi byli pojmenováni i štíři \"Heterometrus cimrmani\", \"Parabuthus cimrmani\" a \"Butheoloides cimrmani\".\n\nV Letohradu byl roku 2004 odhalen pomník Járy Cimrmana, v roce 2010 bylo zřízeno Cimrmanovo muzeum a světnička a v roce 2012 po něm byla pojmenována jedna místní ulička.\n\nV roce 2015 byla přejmenována ZUŠ Františkovy Lázně na ZUŠ Járy Cimrmana Františkovy Lázně.\n\nV srpnu 2007 zdolala česká horolezecká expedice Altaj Cimrman bezejmenný vrchol vysoký 3 610 m v pohoří Altaj (nad údolím Tekelju, nedaleko nejvyšší hory Altaje Běluchy, na ). Účastníci expedice, mezi nimiž byli i herci Žižkovského divadla Járy Cimrmana, podali oficiální žádost u altajské vlády o pojmenování tohoto vrcholu jako Jára Cimrman, žádosti bylo vyhověno, v podtitulu by měla nést označení hora česko-altajského přátelství. Již v době přípravy expedice, jejíž součástí byla i sbírka s názvem „Národ tobě“, se objevil odpor proti expedici a jejímu nápadu pojmenovat snad dosud nezlezenou a nepojmenovanou altajskou horu po českém velikánovi. Kromě komerčního pojetí celé expedice byla důvodem nesouhlasu skutečnost, že všechny altajské hory již velmi pravděpodobně mají místní názvy, které navíc podle místních zvyklostí nenesou jména lidí. Poměrně rychle a s výrazně nižšími finančními náklady byla uspořádána malá expedice čtyř lidí, kteří na horu vystoupili dříve (9. července 2007) a navrhli pojmenovat tuto horu \"Tekelju Bažy\".\n\nV listopadu 2014 vydala Česká pošta známky v nominální hodnotě A a Z (aktuálně 16 a 32 Kč). Obsahovaly fiktivní podobiznu Járy Cimrmana a nápis „Jedna ze 136 možných podob Járy Cimrmana – vynálezce kruhové známky“. Autorem námětu byl jeden z herců Divadla Járy Cimrmana Jaroslav Weigel a grafickou podobu zpracoval jeho syn Michal. Šlo o první známku kruhového tvaru v historii českého poštovnictví.\n\nV říjnu 2013 vydala Česká mincovna pamětní medaile k 45. výročí Divadla Járy Cimrmana. Křest proběhl v Malostranské besedě. Medaile jsou vyraženy ve zlatě, stříbře a mosazi. Medaile jsou vyrobeny v omezené emisi – zlatých 500 kusů, stříbrných 1000 kusů a mosazných 2000 kusů. Část z výtěžků je určena organizaci Nadace Charty 77. Autory medaile jsou Jaroslav Weigel a Milan Sypěna.\n\n\n"}
{"id": "486044", "url": "https://cs.wikipedia.org/wiki?curid=486044", "title": "Okres Plzeň-jih", "text": "Okres Plzeň-jih\n\nOkres Plzeň-jih je okresem v Plzeňském kraji. Jeho dřívějším sídlem bylo město Plzeň, které ovšem nikdy nebylo jeho součástí.\n\nOkres se rozkládá, jak jeho název napovídá, jižně od krajského města Plzeň. S rostoucí vzdálenosti od Plzně její vliv na obce okresu klesá, naopak stoupá vliv menších měst okresu jako jsou Přeštice, Stod, Blovice nebo Nepomuk, nebo okolních okresních měst (zejm. měst Klatovy a Domažlice).\n\nSousedí se všemi ostatními okresy Plzeňského kraje, tj. s okresy Plzeň-město, Plzeň-sever, Tachov, Domažlice, Klatovy, Rokycany, dále se středočeským okresem Příbram a jihočeským okresem Strakonice.\n\nPodle vyhlášky č. 513/2006 Sb. byly ke dni 1. 1. 2007 pozměněny hranice okresu. Obce (zejména v severovýchodních oblastech okresu) spadající do SORP Plzeň byly včleněny přímo do okresu Plzeň-město. Z hlediska rozlohy i počtu obyvatel byl tento krok pro okres dosti citelný – rozloha okresu se tím zmenšila asi o 95 km², počet obyvatel poklesl přibližně o 10 tisíc osob. Zároveň byly do okresu přičleněny dosavadní obce okresu Klatovy – Nezdice a Borovy ze SORP Přeštice.\nK 1. lednu 2016 se rozloha okresu zvětšila o několik katastrálních území ze zaniklého vojenského újezdu Brdy:\n\nPovrch okresu tvoří mírně zvlněná pahorkatina, v jeho střední části pak Přešticko-blovická vrchovina. Přirozenou hranici mezi západními a středními Čechami tvoří pohoří Brdy na východní hranici okresu. V tomto pohoří, nad vsí Míšov, najdeme nejvyšší bod okresu – Nad Maráskem, který je vysoký 802 m.\n\nK 31. prosinci 2003 měl okres celkovou plochu 1 075,95 km², z toho:\n\nSeverní část okresu je relativně bohatá na různé druhy surovin. V okolí vesnice Štěnovice se těží žula, území mezi Přešticemi a Dobřany je bohaté na kaolín a jíl.\n\nPro okres Plzeň-jih jsou významné 3 řeky – Úhlava, Úslava a Radbuza.\n\nPro okres nejvýznamnější je Úslava. Vzniká u městyse Žinkovy. Do Žinkovského rybníka přitékají potoky Bradlava a Tůně, z něj vytéká již řeka Úslava. Její tok se poté stáčí k východu a obtéká Zelenou horu nad městem Nepomuk. Za ním se opět stáčí, tentokrát k severu a protéká městem Blovice. U Žákavy opouští území okresu a teče dále přes Starý Plzenec do Plzně, kde ústí zprava do Berounky. Její délka na území okresu je 39 km.\n\nŘeka Radbuza přitéká do okresu z Českého Lesa. Na jeho území se objevuje u obce Hradec u Stoda. Protéká Stodem, Chotěšovem a Dobřany, za nimiž vtéká na území města Plzeň. Tam je její tok vzedmut hladinou vodní nádrže České údolí. Za její hrází řeka pokračuje dále do Plzně, v Doudlevcích přijímá zprava řeku Úhlavu, aby mohla v centru města zprava ústit do Mže. Délka řeky na území okresu je 29 km.\n\nPoslední významnou řekou je Úhlava. Ta přitéká ze Šumavy, a Klatovsko opouští za obcí Červené Poříčí. Jako první obcí jižního Plzeňska protéká Borovy. Dále teče přes největší město okresu – Přeštice, a obec Štěnovice, za níž vtéká na území Plzně. V Doudlevcích ústí zprava do Radbuzy. Její délka na území okresu je 31 km.\n\nV okrese najdeme ale také řadu rybníků zejména v okolí Nepomuku a Merklína. Největším rybníkem je ale rybník Žinkovský o rozloze 57,8 ha. Druhý největší je Merklínský rybník – 35,8 ha.\n\nHospodářsky je jižní Plzeňsko relativně silný a významný region. Příznivými faktory jsou blízkost Plzně, kvalitní zemědělská půda a dostatek surovin.\n\nNerostné suroviny tvoří dobrou základnu pro zpracovatelský průmysl – vzhledem k těženým surovinám je na území jižního Plzeňska nejvíce zastoupen průmysl stavebních hmot, který zaměstnává největší množství pracovníků. Jedná se zejména o firmu Lasselsberger, která má na okrese obrovský závod v obci Chlumčany u Dobřan. Firma vyrábí zejména keramické výrobky a stavební hmoty. Mezi další významné průmyslové podniky okresu řadíme Prominent Systems Blovice, Arteo Blovice, OKAL Žákava, ELITEX Nepomuk, Silnice Nepomuk, VISHAY ELECTRONIC Přeštice a České cihelny Stod.\n\nJižní Plzeňsko má v rámci zemědělství velmi významnou úlohu pro celý Plzeňský kraj.\n\nRostlinná výroba se zaměřuje na pěstování pšenice a ječmene, pěstují se také brambory, řepka a kukuřice \"(na siláž i zrno).\"\n\nŽivočišná výroba produkuje a chová zejména skot, drůbež a prasata.\n\nNejvětší zemědělské podniky a družstva sídlí v obcích Blovice, Kasejovice, Merklín, Dolní Lukavice, Střížovice, Dnešice, Chotěšov a Stod \"(tj. skoro ve všech velkých střediskách okresu).\"\n\nData k 30. červnu 2005:\n\n\nDopravní síť okresu je přímým obrazem jeho polohy – z Plzně vybíhají jižním směrem 3 důležité tahy. Severní část okresu zasahuje dálnice D5.\n\nZápadní dopravní tah směřuje na Domažlicko a na hraniční přechod s Německem Folmava (resp. Česká Kubice) / Furth im Wald. Zahrnuje železniční trať 180 Plzeň-Domažlice-Česká Kubice a silnici I/26 v obdobném směru. Na těchto tazích leží zejména významné město Stod.\n\nProstřední dopravní tah zajišťuje spojení Plzně a Klatovska. Je zastoupen silnicí I/27, patřící do evropské silniční sítě jako E53 a železniční tratí 183 Plzeň-Klatovy-Železná Ruda. Na tomto tahu leží města Přeštice a Švihov. Od roku 2004 se jezdí v úseku od křížení s II/180 po čtyřproudém přivaděči až k Borské věznici v Plzni. Přivaděč se u Šlovic kříží s dálnicí D5. V budoucnu se začne stavět čtyřproudá silnice od kříž s II/180 až ke městu Přeštice.\n\nVýchodní dopravní tah okresu je tvořen silnicí I/20, patřící do evropské silniční sítě jako E49 a hlavní železniční tratí 190 Plzeň-České Budějovice. Je naprosto zásadní pro spojení západních a jižních Čech. Oba tahy směřují na Okres Strakonice, Okres Písek a nakonec do krajského města Jihočeského kraje Českých Budějovic. Na tomto tahu leží město Nepomuk.\n\nCelkem prochází okrsem 4 silnice I. třídy I/19, I/20, I/26 a I/27.\n\nVýznamná je také silnice II/230 (do prosince 1998 I/21), která je západo-východní „osou“ okresu, a spojuje města Stod, Přeštice a Nepomuk, na druhou stranu však po ní mohou jezdit pouze vozidla do 5 tun v úseku Přeštice - Stod kvůli nevyhovujícím parametrům.\n\nSilnice II. třídy v okrese jsou II/117, II/176, II/177, II/178, II/180, II/182, II/183, II/187, II/188, II/191 a II/230. Celková jejich délka v okrese Plzeň-jih je 198,5 km.\nJižní Plzeňsko sice nepatří mezi hlavní rekreační oblasti Plzeňského kraje, je ale velmi dobrým a příjemným rekreačním zázemím města Plzně. Životní prostředí v oblasti je relativně čisté s velkým množstvím různých přírodních krás a zajímavostí. Jmenujme například horské bukové lesy na úbočí brdského pohoří, pralesovitou bučinu Chynínské louky u Čížkova. Půvabná je ale i prostá krajina v okolí Nepomuku (s dominantou Zelené hory), Nebílov a Merklína.\n\nOblast je také bohatá na kulturní a historické památky. Patří mezi nejdéle osídlení části západních Čech. Z památek jmenujme barokní zámek Nebílovy, hrad Vlčtejn, klášter pod Zelenou horou (Nepomuk), bývalý klášter Chotěšov nebo zámek Žinkovy. Zachovalé centrum mají města Dobřany a Nepomuk. Lidovou architekturu představují vesnice Mítov, Lipnice a Řesanice.\n\nNa území okresu pobývali také četní významní lidé. Jmenujme zejména hudebního skladatele Jakuba Jana Rybu, který je přeštickým rodákem. Tamtéž se narodil také významný architekt Josef Hlávka. V Dolní Lukavici najdeme dosud památky na pobyt významného hudebního skladatele Josefa Haydna.\n\nMěsta jsou uvedena tučně, městyse \"kurzívou\", části obcí .\n\nBlovice  •\nBolkov •\nBorovno •\nBorovy •\nBuková •\nČižice •\nČížkov  •\nČmelíny  •\nDnešice  •\nDobřany  •\nDolce •\nDolní Lukavice  •\nDrahkov •\nHonezovice  •\nHorní Lukavice •\nHoršice  •\nHradec •\nHradiště  •\nChlum •\nChlumčany  •\nChlumy •\nChocenice  •\nChotěšov  •\nJarov •\nKasejovice  •\nKbel  •\nKlášter •\nKotovice  •\nKozlovice •\nKramolín •\nLetiny  •\nLisov •\nLíšina •\nLouňová •\nLužany  •\nMěcholupy •\nMerklín  •\nMileč  •\nMilínov •\nMíšov •\nMladý Smolivec  •\nMohelnice •\nNebílovy •\nNekvasovy •\nNepomuk  •\nNetunice •\nNeurazy  •\nNezdice •\nNezdřev •\nNová Ves •\nNové Mitrovice  •\nOplot •\nOselce  •\nOtěšice •\nPolánka •\nPrádlo  •\nPředenice •\nPřestavlky  •\nPřeštice  •\nPříchovice  •\nPtenín  •\nRadkovice •\nRoupov •\nŘenče  •\nSeč •\nSedliště •\nSkašov •\nSoběkury  •\nSpálené Poříčí  •\nSrby •\nStod  •\nStřelice •\nStřížovice •\nŠtěnovice •\nTojice •\nTřebčice •\nTýniště •\nÚnětice •\nÚtušice  •\nVes Touškov  •\nVlčí •\nVlčtejn  •\nVrčeň •\nVstiš •\nZdemyslice •\nZemětice  •\nŽákava •\nŽdírec  •\n\"Žinkovy \" •\nŽivotice\n\nDo 1. ledna 2007 byly v okrese Plzeň-jih také obce:\n\n"}
{"id": "486046", "url": "https://cs.wikipedia.org/wiki?curid=486046", "title": "Jaroslav z Trocnova", "text": "Jaroslav z Trocnova\n\nJaroslav z Trocnova nebo Jaroslav z Kalicha (patrně i Jaroš z Trocnova), byl jediným historicky doloženým bratrem husitského vojevůdce Jana Žižky z Trocnova. O jeho životě se dochovalo pouze několik kusých zmínek, u nichž navíc nelze s jistotou potvrdit, že jde o totožného muže.\n\nPrvní zmínka o osobě Jaroslava z Trocnova pochází pravděpodobně z \"Popravčí knihy pánův z Rožmberka\", v níž jsou zaznamenány výpovědi jihočeských zločinců a zemských škůdců z první poloviny 15. století. Ačkoli zde není výslovně jmenován, je ze zápisu možno předpokládat, že spolu se svým bratrem Janem řečeným Žižka v letech 1408 a 1409 působil ve zbojnické rotě muže známého jako Matěj vůdce.\n\nDále se lze domnívat, že v prvních letech husitské revoluce se Jaroslav z Trocnova aktivně podílel na dění v bratrově vojsku, a že mu po jeho smrti roku 1424 připadl hrad Kalich u Třebušína. To potvrzuje i jeho jméno na \"Žižkově vojenském řádu\" z roku 1423, kde se podepisuje jako Jaroslav z Kalicha. Nicméně, pokud jde o totožnou osobu, na listině ze září roku 1427, která po bitvě u Tachova uzavírala příměří mezi husitskými zemany a hejtmany a Plzeňskými a plzeňským ladfrýdem, lze opět nalézt podpis Jaroslav z Trocnova. O jeho smrti existují dvě zprávy. První pochází z let 1472 – 1493, kdy augustiniáni v Borovanech sestavovali listář dokumentů o založení a nadání svého kláštera. Jeden z autorů seznamu nad listinu z roku 1399, jíž Licek ze Dvorce daroval oltář borovanskému kostelu, vepsal: \"\"Založení oltáře sv. Máří Magdaleny Lickem z Dvorce, o něž se zasloužil bratr Žižkův, Jaroš, který byl k rozkazu královu sťat v Budějovicích\". Druhým pramenem je dílo evangelického historika Zachariáše Theobalda \"Hussitenkrieg\" (poč. 17. století), jež dokumentuje, že Žižkův bratr Jaroslav byl při obléhání hradu Bechyně (červenec – říjen 1428) zastřelen obránci, když vykonával obhlídku stráží. Informace, spolu se skutečností, že se jeho podpis nacházel na důležitém dokumentu, by mohla naznačovat, že v té době náležel k táborským polním velitelům.\n\n\n"}
{"id": "486048", "url": "https://cs.wikipedia.org/wiki?curid=486048", "title": "Hať (okres Opava)", "text": "Hať (okres Opava)\n\nObec Hať (dříve \"Haš\", německy \"Haatsch\", polsky \"Gać\") se nachází v okrese Opava v Moravskoslezském kraji. Žije zde obyvatel.\n\nPoprvé byla v historických pramenech zmíněna v roce 1250, kdy patřila do majetku Velehradského kláštera.\n\n\n"}
{"id": "486052", "url": "https://cs.wikipedia.org/wiki?curid=486052", "title": "Přední Lhota (Poděbrady)", "text": "Přední Lhota (Poděbrady)\n\nPřední Lhota, dříve samostatná obec, je od 1. dubna 1976 součástí Poděbrad. Nachází se dva kilometry na jihozápad od centra města na protějším, levém břehu Labe. V roce 2011 měla 333 obyvatel. Její katastrální území má rozlohu 398 ha.\n\nPrvní písemná zmínka o vesnici pochází z roku 1553.\n\nDne 17. prosince 2014 byl usnesením č. 151/2014 ustaven místní výbor Přední Lhoty v čele s předsedkyní Miroslavou Homolovou.\n\n"}
{"id": "486053", "url": "https://cs.wikipedia.org/wiki?curid=486053", "title": "May Suttonová", "text": "May Suttonová\n\nMay Godfrey Suttonová, celým jménem May Godfrey Sutton Bundy (25. září 1886, Plymouth, Anglie – 4. října 1975, Santa Monica, USA) byla americká tenistka anglického původu, první Američanka, která vyhrála dvouhru ve Wimbledonu a také vítězka US Championships. \n\nNarodila se v jihoanglickém přístavním městě Plymouth. Ve věku šesti let opustila Anglii a s rodiči se přestěhovala do Spojených států. Rodina se usadila na ranči blízko Pasadeny v Kalifornii. S tenisem začínala společně se sestrami Violetou, Florence a Ethel na kurtu, který postavil jejich otec. Mladé tenistky Suttonovy následně ovládly kalifornský tenis. \n\nV roce 1904, ve svých 18 letech, dosáhla prvního vrcholu kariéry, když zvítězila ve dvouhře na grandslamu US Championships. Společně se spoluhráčkou Miriam Hallovou získala titul také v ženské čtyřhře a blízko měla k výhře i ve třetí kategorii turnaje – smíšené čtyřhře, když až ve finále spolu s F. B. Dallasem nestačili na pár Elisabeth Mooreová a Wylie Grant. \n\nNásledující rok 1905 se stala první Američankou a první nebritskou vítězkou Wimbledonu, když porazila domácí favoritku a dvojnásobnou držitelku titulu Dorotheu Douglassovou Chambersovou. Konzervativní londýnské publikum šokovala vyhrnutím rukávů, které odhalily její lokty a sukní v úrovni nad kotníky. Se stejnou soupeřkou pak sehrála další dvě wimbledonská finále, první neúspěšné a podruhé vítězné. \n\nV roce 1912 se provdala za trojnásobného vítěze US Championships Toma Bundyho a opustila aktivní kariéru, aby založila rodinu. Roku 1921 se ve svých 35 letech vrátila k závodnímu tenisu a dosáhla na 4. místo v americkém žebříčku. V roce 1925 se ještě probojovala do finále ženské čtyřhry na US Championships a nastoupila za americký reprezentační tým ve Wightman Cupu. Roku 1929, ve 42 letech, hrála wimbledonské čtvrtfinále, první na tomto turnaji od roku 1907. V letech 1928 a 1929 nastoupila na US Championships do čtyřhry se svou dcerou Dorothy Cheneyovou a obě se tak staly jediným nasazeným párem \"matka a dcera\" v celé historii tohoto grandslamového turnaje. Roku 1930 vyhrál její synovec John Doeg na US Championships a o osm let později, v roce 1938 zvítězila dcera Dorothy na prvním grandslamu sezóny Australian Championships.\n\nRoku 1956 byla uvedena do Mezinárodní tenisové síně slávy.\n\nS tenisem nikdy neskončila a hrála jej i v osmé dekádě života. Zemřela roku 1975 v kalifornské Santa Monice, kde je pohřbena na Woodlawnově hřbitově.\n\n"}
{"id": "486054", "url": "https://cs.wikipedia.org/wiki?curid=486054", "title": "Enlil-násir I.", "text": "Enlil-násir I.\n\nEnlil-násir I. (akkadsky «\"[Bůh] Enlil - ochránce\"») byl asyrský král v období mezi 1497 a 1483 př. n. l.\nByl to syn předchozího panovníka Puzur-Aššura III.\n\nOkolo roku 1485 př. n. l. se asyrská armáda pod jeho velením utkala s vojsky říše Mitanni v čele s králem Šauštatarem, který se pokoušel rozšířit mitannské území. Asyrská vojska utrpěla sérii porážek a Šauštatarovi se podařilo dokonce i dobýt hlavní město Asýrie, Aššur. To vyplenil a odvezl si bohatou kořist, mezi jiným i chrámovou bránu, okovanou zlatem a stříbrem.\n\nEnlil-násir I. vládl 14 let a po jeho smrti se asyrského trůnu ujal jeho syn, Núr-ili.\n\n\n"}
{"id": "486056", "url": "https://cs.wikipedia.org/wiki?curid=486056", "title": "Heerenveen", "text": "Heerenveen\n\nHeerenveen (v západofríštině It Hearrenfean) je obec a město v severonizozemské provincii Frísko. Obec se skládá ze samotného města Heerenveen, což je největší a hlavní sídlo obce s přibližně 30 000 obyvateli, a z dalších 15 vesnic s počtem obyvatel mezi 150 a 1500. Celkově tak v obci žije přibližně 43 000 lidí na ploše 140,15 km².\n\nMěsto Heerenveen bylo založeno v roce 1551 třemi hrabaty jako sídlo, kde se měla získávat rašelina využitelná jako palivo. Od původu města je odvozeno jeho samotné jméno („heer“ znamená pán nebo hrabě, „veen“ označuje rašelinu).\n\nV současnosti je město známé i díky sportu, působí zde například fotbalový klub SC Heerenveen, účastník nejvyšší nizozemské fotbalové soutěže Eredivisie. V Heerenveenu byl v roce 1986 otevřen rychlobruslařský stadion Thialf, ve kterém se pravidelně pořádají závody světového poháru.\n\n"}
{"id": "486058", "url": "https://cs.wikipedia.org/wiki?curid=486058", "title": "Fabio Biondi", "text": "Fabio Biondi\n\nFabio Biondi (* 15. března 1961, Palermo) je italský houslista a dirigent.\n\nKoncertoval s řadou významných souborů staré hudby (La Capella Reial, Musica Antiqua Wien, Seminario Musicale, La Chapelle Royale a Les Musiciens du Louvre) a v roce 1989 založil soubor Europa Galante, který se specializuje na interpretaci barokní hudby.\n\nJeho nahrávky zahrnují mnoho autorů: Antonio Vivaldi, Arcangelo Corelli, Alessandro Scarlatti, George Frideric Handel, Francesco Maria Veracini, Pietro Locatelli, Giuseppe Tartini, Franz Schubert, Robert Schumann a další.\n\n"}
{"id": "486062", "url": "https://cs.wikipedia.org/wiki?curid=486062", "title": "Jiří David (atlet)", "text": "Jiří David (atlet)\n\nJiří David (16. února 1923, Brno – 19. června 1997, Brno) byl československý sportovec, atlet, jehož specializací byly sprinty. Později se věnoval žurnalistice.\n\nS atletikou začínal v Brně, nejdříve v oddíle VS Brno, po jeho zrušení německými okupanty přešel do Moravské Slavie. V roce 1946 získal na mistrovství Evropy v norském Oslo bronzovou medaili v běhu na 200 metrů v čase 21,9. Druhý bronz vybojoval také ve štafetě na 4×100 metrů společně s Mirko Paráčkem, Leopoldem Lázničkou a Miroslavem Řihoškem.\n\nNa letních olympijských hrách v roce 1952 v Helsinkách reprezentoval na čtvrtce. Jeho cesta však skončila již v rozběhu, kde dosáhl času 49,1. Ve finále štafety na 4×100 m doběhlo československé kvarteto na šestém místě.\n\nJeho žena Olga Modrachová (1930–1995) se rovněž věnovala atletice.\n\n"}
{"id": "486082", "url": "https://cs.wikipedia.org/wiki?curid=486082", "title": "Abdukce", "text": "Abdukce\n\nAbdukce má několik významů:\n\n"}
{"id": "486083", "url": "https://cs.wikipedia.org/wiki?curid=486083", "title": "Ablaktace", "text": "Ablaktace\n\nSlovo Ablaktace má několik významů.\n"}
{"id": "486090", "url": "https://cs.wikipedia.org/wiki?curid=486090", "title": "Dora Boothbyová", "text": "Dora Boothbyová\n\nPenelope Dora Harveyová Boothbyová (2. srpna 1881, Finchley, Middlesex – 22. února 1970, Hammersmith, Londýn) byla anglická tenistka, vítězka dvouhry ve Wimbledonu 1909. Získala stříbrnou olympijskou medaili v ženské dvouhře na Letních olympijských hrách 1908 konaných v Londýně, když ve finále prohrála s krajankou Dorotheou Douglass Chambersovou.\n\n"}
{"id": "486100", "url": "https://cs.wikipedia.org/wiki?curid=486100", "title": "Seznam prezidentů Malty", "text": "Seznam prezidentů Malty\n\nSeznam prezidentů Malty zahrnuje všechny hlavy státu od 13. prosince 1974, kdy Malta vyhlásila republiku. Pětiletá funkční období prezidentům začínají zpravidla 4. dubna. Maltský prezident sídlí v San Anton Palace, který v letech 1623–1636 postavil Maltézský řád jako letní sídlo pro svého velmistra Antoine de Paule.\n\n"}
{"id": "486103", "url": "https://cs.wikipedia.org/wiki?curid=486103", "title": "Vagina dentata", "text": "Vagina dentata\n\nVagina dentata je latinský výraz pro „zubatou“, případně též „ozubenou“ vagínu. Jedná se o mýtus a pověst existující v různých kulturách, podle něhož existují ženy, které mají uvnitř vagíny zuby, kterými mohou případnému milenci ukousnout penis. Tyto příběhy byly mnohdy varováním před nebezpečím pohlavního styku s cizí ženou a jejich smysl mohl být i v odrazení od znásilnění.\n\nKoncept \"vaginy dentaty\" je významný v klasické psychoanalýze, kde má souvislost s nevědomou úzkostnou obavou z kastrace.\n\nCatherine Blackledge ve své knize \"Vagina: Otvírání Pandořiny skříňky\" popisuje \"vaginu dentatu\" následovně:\n\nMotiv \"vaginy dentaty\" se objevil například ve filmu \"Intimní tajemství\" (\"Teeth\") z roku 2007.\n\n"}
{"id": "486110", "url": "https://cs.wikipedia.org/wiki?curid=486110", "title": "Post-hardcore", "text": "Post-hardcore\n\nPost-hardcore je odnož punk rocku, která vychází z hardcoru. Vznikal v polovině 80. let ve městě Washington a prakticky neznámý zůstal až do začátku 90. let. Je charakteristický výrazným rytmem, jiskřivým zvukem kytar, jemnými vokály. Tohle všechno kontrastuje s drsnými pasážemi, plnými křiku a bručení, tzv.growling. Post-hardcore výrazně čerpá z experimentální hudby, ale zároveň si zachovává punkovu podstatu. Dnes tato hudba zažívá dost výrazný vzestup popularity a to hlavně díky skupinám jako např. From Autumn To Ashes, Box Car Racer, Ghost Atlas, Helmet, Senses Fail, Silverstein a Fightstar, dále také Sleeping with Sirens a Pierce the Veil nebo Black Veil Brides\n. Tento žánr je často mylně považovaný za součást emo hudby.\n"}
{"id": "486117", "url": "https://cs.wikipedia.org/wiki?curid=486117", "title": "Vláda Josefa Kempného a Josefa Korčáka", "text": "Vláda Josefa Kempného a Josefa Korčáka\n\nVláda Josefa Kempného a Josefa Korčáka v rámci České socialistické republiky působila v období od 29. září 1969 do 9. prosince 1971. 28. ledna 1970 došlo k výměně jejího předsedy a na místo Josefa Kempného byl jmenován Josef Korčák. Předcházela ji vláda Stanislava Rázla. Po ní následovala vláda Josefa Korčáka. \n\n\n"}
{"id": "486122", "url": "https://cs.wikipedia.org/wiki?curid=486122", "title": "Druhá vláda Josefa Korčáka", "text": "Druhá vláda Josefa Korčáka\n\nDruhá vláda Josefa Korčáka v rámci České socialistické republiky působila v období od 9. prosince 1971 do 4. listopadu 1976. \n\n\n"}
{"id": "486124", "url": "https://cs.wikipedia.org/wiki?curid=486124", "title": "Třetí vláda Josefa Korčáka", "text": "Třetí vláda Josefa Korčáka\n\nTřetí vláda Josefa Korčáka v rámci České socialistické republiky působila v období od 4. listopadu 1976 do 18. června 1981. Po ní následovala v pořadí již čtvrtá vláda Josefa Korčáka.\n\n\n"}
{"id": "486125", "url": "https://cs.wikipedia.org/wiki?curid=486125", "title": "Nogajská horda", "text": "Nogajská horda\n\nNogajská horda byla turkotatarská konfederace, která vznikla po rozpadu chanátu Zlaté Hordy. Její území zahrnovalo horské oblasti Kavkazu, oblasti od řeky \"Itil\" Volhy k řece \"Ertiš\" Irtyš a území od Kaspického po Aralské moře, dnes jezero. Hlavním městem bylo město Sarajdžik (\"Saraycik\"), které leželo na řece Ural a leželo na východní hranici s Kazašským chanátem, jehož zakladatelem se roku 1465 stala právě část Nogajců.\n\nObyvatelé Nogajské hordy jsou dnes známí jako Nogajci. Vznikli sloučením dvou etnických skupin, a to turkických Kypčaků a Mongolů, kteří je dobyli.\n\nNogajská horda byla pojmenována po chánu Nogajovi, chánu Zlaté hordy a vnukovi Čingischána, avšak sjednocena byla pod vůdcem Ediguem.\n\nPo přičlenění Kazaňského (1552) a Astracháňského chanátu (1556) k Ruskému carství se Nogajská horda rozdělila do tří částí. „Větší Nogajská horda“ se zřejmě stala vazalem carství, „Menší Nogajská horda“ se stala součástí Kalmyckého chanátu a „Altiulská horda“ zůstala nezávislá a byla rozptýlená do okolních oblastí.\n\n\n"}
{"id": "486126", "url": "https://cs.wikipedia.org/wiki?curid=486126", "title": "Čtvrtá vláda Josefa Korčáka", "text": "Čtvrtá vláda Josefa Korčáka\n\nČtvrtá vláda Josefa Korčáka v rámci České socialistické republiky působila v období od 18. června 1981 do 18. června 1986. Po ní následovala vláda, ve které se vystřídaly čtyři osoby na postu předsedy vlády.\n\n\n"}
{"id": "486127", "url": "https://cs.wikipedia.org/wiki?curid=486127", "title": "SMS Goeben", "text": "SMS Goeben\n\nSMS Goeben byl bitevní křižník třídy \"Moltke\" německé Kaiserliche Marine a později i tureckého námořnictva. Za první světové války operoval z tureckého Istanbulu jak v Egejském, tak v Černém moři. \n\nV průběhu let loď několikrát změnila své jméno. Do 16. srpna 1914, kdy vstoupila do tureckého námořnictva, nesla jméno SMS \"Goeben. Pojmenován byl po pruském generálovi Augustu Karlu von Goeben. Poté byla přejmenována na Yavuz Sultan Selim po osmanském sultánovi Selimovi I. Hroznému. V roce 1930 došlo k vypuštění slova \"Sultan\", loď tedy nesla jméno Yavuz Selim. Roku 1936 došlo k poslední změně, kdy byl bitevní křižník překřtěn na TGC \"Yavuz.\n\nStavba byla zahájena společností Blohm & Voss v srpnu 1909 v jejích loděnicích v Hamburku. Primární výzbroj sestávala z deseti 280mm děl rozdělených po dvou do pěti věží. Tři věže (jedna přední a dvě zadní) byly umístěny v ose lodi, dvě prostřední pak mimo osu: ta přednější na pravoboku, zadnější pak na levoboku. Zásoba munice činila 100 granátů pro středoosé a 80 pro mimoosé věže. Sekundární výzbroj zahrnovala dvanáct 150mm děl rozmístěných v obrněných kasematech ve střední části lodi, šest po každé straně. Dělostřelecká výzbroj byla završena dvanácti 88mm děly. \"Goeben\" byl také vybaven čtveřicí 500mm torpédometů, jeden na přídi, jeden na zádi a jeden na každé straně lodi. Výzbroj byla doplněna osmi 1,1m světlomety. Loď byla rozdělena na 15 vodotěsných oddílů a měla 7 palub. Pancéřování bylo tvořeno Kruppovým niklo-ocelovým pancířem. Hlavní boční pancéřový pás měl 270 mm na svém nejtlustším místě, postupně se ke koncům zužoval na 155, 130 a 95 mm. Kasematy měly pancéřování 100 mm tlusté, přední velitelská věž 260 mm, zadní 200 mm, dělostřelecké věže 100 až 230 mm a paluby 25 až 75 m. Na vodu byla spuštěna dne 28. března 1911.\n\nLoď vstoupila do služby 2. července 1912. Po vypuknutí první balkánské války byla dne 6. listopadu 1912 vyslána z Wilhelmshavenu do Istanbulu, aby jako součást mezinárodní flotily podpořila zájmy svétových mocností. Nedlouho poté byla zformována německá Středomořská divize, ve které byl zahrnut \"Goeben\" spolu s lehkým křižníkem SMS \"Breslau\" původně pod velením admirála Konrada Trummlera, od 23. října 1913 pak admirála Wilhelma Souchona. V druhé polovině července 1914 kotvil \"Goeben\" v rakousko-uherské námořní základně v Pule, kde došlo k dvoutýdenní údržbě a výměně více než 4 tisíc trubek z jeho vodotrubných kotlů.\n\nVypuknutí první světové války zastihlo \"Goeben\" ve Středozemním moři, kde tvořil součást \"Mittelmeer-Division\" spolu s lehkým křižníkem SMS \"Breslau\" pod velením kontradmirála Wilhelma Souchona. 2. srpna 1914 dorazila eskadra do Messiny a zrána 4. srpna ostřeloval \"Goeben\" francouzský přístav v Alžíru Philippeville. Na zpáteční cestě do Messiny byl v 10.35 spatřen britskými bitevními křižníky HMS \"Indefatigable\" a HMS \"Indomitable\", k nimž se ještě připojil lehký křižník HMS \"Dublin\". Jelikož Velká Británie ještě nebyla ve válečném stavu s Německem (britské ultimátum mělo vypršet až ve 23.00 toho dne), nemohly lodě proti \"Goebenu\" nic podniknout. Ten jim tak kolem čtvrté hodiny odpolední zmizel z dohledu. Druhý den ráno úspěšně dorazil do Messiny, kde doplnil uhlí. Pod hrozbou italské internace však již 6. srpna vyrazil spolu s \"Breslau\" znovu na otevřené moře. Depeše, kterou dostal o den dříve, určovala za cíl cesty turecký Istanbul. Aby zmátl hlídkující britský lehký křižník HMS \"Gloucester\", nabral prvotně severní kurz kolem italské pevniny na Jadran. Ve 22.45 však změnil směr na jihovýchodní a 7. srpna obeplouval čecký mys Matapan. V Egejském moři se pak skryl mezi Kykladskými ostrovy, přičemž \"Breslau\" byl vyslán, aby vyhledal zásobovací lodě. 9. srpna se \"Goeben\" znovu setkal s \"Breslau\" a nově i s německým parníkem \"Bogadir\", z něhož doplnil uhlí, u ostrova Denusa. Příští ráno vyrazily spolu k Dardanelské úžině, kam dorazily v půl jedenácté večer. 16. srpna pak slavnostně vpluly do Cařihradu, kde formálně vstoupily do tureckého námořnictva. \"Goeben\" byl přejmenován na \"Yavuz Sultan Selim\", na počest osmanského sultána Selima I. Yavuze, posádka však zůstala nezměněna a navíc byl admirál Souchon jmenován vrchním velitelem tureckého námořnictva.\n\nV druhé polovině října se \"Goeben\" podílel na napadení ruské Černomořské floty. Útok na Černomořské loďstvo měl pomoci zatáhnout Osmanskou říši do války proti Dohodě. 29. října v 6.30 ráno \"Goeben\", společně s tureckými torpédoborci \"Tasoz\" a \"Samsun\", zahájil ostřelování hlavní ruské námořní základny na Černém moři — Sevastopolu. Po 17 minutové kanonádě se chystala eskadra k odplutí, když narazila na minonosku \"Prut\" s doprovodem 3 torpédoborců – \"Živučij\", \"Žarkij\" a \"Lejtěnant Puščin\". V následující potyčce zasáhl \"Goeben\" \"Lejtěnanta Puščina\" dvěma granáty, načež se všichni tři torpédoborce daly na ústup. Pozornost Němců se přemístila na minonosku \"Prut\". Její posádka, věda že proti bitevnímu křižníku nemá šanci, sama potopila svou loď. Kolem deváté dopoledne pak nabraly turecké lodě kurz ke své základně v Bosporu. \n\n18. listopadu se Goeben střetl u mysu Saryč s jádrem Černomořské floty. Ruský svaz se skládal z řadových lodí \"Jevstafij\", \"Joann Zlatoust\", \"Pantělemjon\", \"Tri Svjatitělja\" a \"Rostislav\" s doprovodem torpédoborců, jako přezvědná stráž působily tři křižníky — \"Pamjať Merkurija\", \"Almaz\" a \"Kagul\". Ke střetu došlo krátce po 12 hodině. Ruský svaz provedl obrat doleva a zahájil palbu. Kvůli mlze se však bitva omezila na přestřelku mezi \"Goebenem\" a \"Jevstafijem\". Ve 12.35 se \"Goeben\" odpoutal a zmizel v mlze. Byl zasažen třemi granáty ráže 305 mm a 11 menších ráží. Zemřelo 115 námořníků, dalších 59 jich bylo zraněno. Škody na lodi však nebyly vážné a ta mohla pokračovat v normálním provozu. Zato \"Jevstafij\" udržel vážnější škody, které ho udržely několik měsíců mimo službu. Byl zasažen čtyřmi projektily ráže 280 mm, padlo 33 námořníků a 25 jich bylo raněno.\n\n10. prosince ostřeloval \"Goeben\" spolu s dělovým člunem \"Peykisevket\" přístav Batumi. 25. prosince pak vyplul k přístavu Zonguldak, ke kterému mířila ruská flota. Ke střetu nakonec nedošlo, ale při zpáteční cestě byl \"Goeben\" 26. prosince těžce poškozen výbuchem miny u ústí Bosporu.\n\nV dubnu 1915 se \"Goeben\" účastnil výpadu tureckého námořnictva na Oděsu. Spolu s křižníkem \"Breslau\" tvořil zajišťovací skupinu hlavních sil. Z Bosporu vypluly 1. dubna na místo určení. Zde se jim podařilo zneškodnit dvě ruské obchodní lodě převážející cukr. 3. dubna spatřily obě německé lodě hlavní jádro ruského loďstva a obrátily se zpět k cestě do Bosporu. Kolem třetí hodiny zmizely pronásledujícím řadovým lodím, avšak stále je sledoval křižník \"Pamjať Merkurija\" s početným doprovodem torpédoborců. Navečer se torpédoborce pokusily provést torpédový útok, povedlo se to ale jen torpédoborci \"Gněvnyj\". Obě jeho torpéda cíl minula, ale admirál Souchon raději nechal zvýšit rychlost a tím se odpoutal od ruských lodí.\n\n11. května se \"Goeben\" opět střetl s ruskými řadovými loděmi, tentokráte poblíž Bosporu. Palba byla zahájena v 7.50 ze vzdálenosti 17 kilometrů současně \"Goebenem\" a \"Jevstafijem\". Německý bitevní křižník obdržel tři zásahy, z nichž jeden vyřadil jedno dělo ráže 150 mm. V 8.12 proto zastavil palbu a pokusil se odlákat ruskou flotu od Bosporu. Rusové \"Goeben\" pronásledovali několik hodin, než se jim okolo 14.30 ztratil z dohledu a vrátil se na základnu. V podzimních měsících byl pak nasazován k ochraně tureckých konvojů s uhlím, které byly neustále napadány menšími jednotkami ruského loďstva.Při jedné této eskortní plavbě byl \"Goeben\" 14. listopadu napaden ponorkou \"Morž\", která po něm vypálila dvě torpéda. Křižník obě torpéda vymanévroval, avšak po tomto incidentu přestal být využíván k doprovodu konvojů.\n\nTohoto roku byly také z lodě odstraněny dvě 150mm a čtyři 88mm děla, která byla použita na pevnině k posílení obrany Dardanel.\n\nKvůli akutnímu nedostatku uhlí u tureckého námořnictva \"Goeben\" tento rok nepodnikl žádnou bojovou akci, dokonce ani nevyplul na moře.\n\n19. ledna vyplul \"Goeben\" v čele tureckého svazu (spolu s ním lehký křižník \"Breslau\" a torpédoborce \"Basra\", \"Numuneihamiyet\", \"Samsun\" a \"Muavenetimilliye\") z Cařihradu. Cílem byl výpad do Egejského moře, potopení hlídkujících torpédoborců a monitorů kotvících v zátoce Kusu na Imbrosu. Poté mělo být na tomto ostrově ostřelováno letiště. Nakonec se měl \"Goeben\" vydat k ostrovu Lémnos a tam ostřelovat lodě v zátoce Mudros. Ráno 20. ledna vyplul svaz z Dardanelské úžiny, avšak již v 6.10 narazil \"Goeben\" na minu. Výbuch nezpůsobil vážnější škody, proto obě německé lodě pokračovaly k ostrovu Imbros, zatímco turecké torpédoborce zůstaly u ústí Dardanel, aby je chránily před ponorkovou aktivitou. \"Goeben\" prvně zničil radiostanici a dvě obchodní lodě u mysu Kefalo, poté přenesl palbu na britské monitory HMS \"Raglan\" a HMS \"M 28\". Po jejich potopení šla ke dnu ještě jedna obchodní loď. Jelikož na Imbrosu již nezbývaly žádné cíle, obě německé lodě zamířily k ostrovu Lémnos. V 8.31 však narazil \"Breslau\" na miny a stal se neovladatelným. \"Goeben\" se jej pokusil vzít do vleku, sám ale v 8.55 najel na minu. \"Breslau\" se nepodařilo zachránit, proto se viceadmirál Hubert von Rebeur-Paschwitz (velitel svazu, velící z \"Goebenu\") rozhodl s \"Goebenem\" vrátit na základnu. V 9.48 opět narazil na minu, opět se to obešlo bez vážných škod. Trable bitevního křižníku ale neskončily, neboť v 11.32 najel při ústí Dardanel na mělčinu. Loď byla odlehčena, avšak po dobu sedmi dní se ji nepodařilo vyprostit. Mezitím britské letouny svrhly na \"Goeben\" více než 180 pum, které ale dobře pancéřovaný křižník nemohly ohrozit. 26. ledna byl konečně uvolněn a vrátil se na základnu.\n\nPo vyhlášení příměří mezi Dohodou a Tureckem 1. listopadu bylo \"Goebenu\", který byl oficiálně tureckou lodí, zakázáno odplout, a tak viceadmirál Rebeur-Paschwitz 2. listopadu stáhl svou admirálskou vlajku a předal křižník tureckému kontradmirálu Arisovi. Teprve tím se stal \"Goeben\" fakticky tureckou lodí.\n\nPo vytvoření Turecké republiky vyvstala i otázka koncepce nového republikového námořnictva. Turecké armádní velení uvažovalo nad možností omezit operační prostor námořnictva na Marmarské moře a přilehlé pobřežní oblasti a podřídit jej oblastnímu armádnímu velení. To by znamenalo, že si turecké námořnictvo vystačí s menšími loděmi. Osobní zásah prezidenta Mustafy Kemala, který si přál silné loďstvo, však zapříčinil neúspěch této politiky. Samotný \"Yavuz Sultan Selim\" proto prošel v letech 1927 až 1930 rozsáhlými opravami, při kterých byly odstraněny dva torpédomety. V roce 1930 bylo z názvu lodě vypuštěno slovo \"Sultan\", jméno tedy bylo až do roku 1936 \"Yavuz Selim\", kdy byl bitevník znovu přejmenován, tentokráte na TGC \"Yavuz\". V letech 1930, 1939, 1941 a 1946 byla posílena protiletadlová obrana křižníku. V roce 1947 tak výzbroj TGC \" Yavuz\" sestávala kromě deseti 280mm a deseti 150mm děl z osmi 76mm víceúčelových, osmnácti 40mm protiletadlových a dvacetičtyř 20mm protiletadlových kanónů.\n\n"}
{"id": "486131", "url": "https://cs.wikipedia.org/wiki?curid=486131", "title": "Vláda Josefa Korčáka, Ladislava Adamce, Františka Pitry a Petra Pitharta", "text": "Vláda Josefa Korčáka, Ladislava Adamce, Františka Pitry a Petra Pitharta\n\nVláda Josefa Korčáka, Ladislava Adamce, Františka Pitry a Petra Pitharta existovala v rámci České socialistické republiky a od 6. března 1990 po změně názvu národního státu, již v rámci České republiky (Ústavní zákon vypustil z názvu slovo „socialistická“). Její složení odráželo změnu politického systému země na pozadí sametové revoluce. Vláda měla postupně čtyři předsedy vlády a ke změnám došlo téměř na všech ministerských pozicích. Vláda působila v období od 18. června 1986 do 29. června 1990.\n\nČleny vlády se při její obměně 5. prosince 1989 poprvé stali také nekomunističtí ministři nominovaní Občanským fórem. 6. února 1990 byl předsedou vlády jmenován Petr Pithart, jeden ze zakladatelů Občanského fóra. Ten setrval v čelé vlády půl roku až do jejího konce 29. června 1990. Poté byl znovu ustanoven předsedou vlády, tentokrát ve vládě Petra Pitharta. \n\n"}
{"id": "486132", "url": "https://cs.wikipedia.org/wiki?curid=486132", "title": "Belene (pracovní tábor)", "text": "Belene (pracovní tábor)\n\nTábor Belene byl mimořádně krutý pracovní tábor, v němž komunistické Bulharsko věznilo, mučilo a likvidovalo politické vězně a asimilaci vzdorující Turky. Nacházel se na ostrově Belene, který leží při hranicích s Rumunskem mezi dvěma rameny Dunaje. Oficiálně měl tábor fungovat v letech 1949-1962, ve skutečnosti v pozměněné podobě fungoval až do roku 1989. Nyní je z něj památník připomínající politické vězně komunistického režimu v Bulharsku.\n\n"}
{"id": "486138", "url": "https://cs.wikipedia.org/wiki?curid=486138", "title": "Wolf Hoffmann", "text": "Wolf Hoffmann\n\nWolf Hoffman (* 10. prosince 1959 v Mohuči, Západní Německo) je německý kytarista, známý především jako člen německé heavy metalové skupiny Accept. V roce 1997 vyšlo jeho sólové album \"Classical\" s rockovými verzemi klasických skladeb. Své druhé sólové album nazvané \"Headbangers Symphony\" vydal roku 2016. Podílel se na sólovém albu člena skupiny Skid Row Sebastiana Bacha \"Bring 'Em Bach Alive!\". V roce 1996, po rozpadu skupiny Accept, začal Wolf Hoffman pracovat jako profesionální fotograf. V současnosti žije v Nashville. Jeho žena Gaby byla manažerkou Accept a napsala i několik textů k jejich písním pod pseudonymem Deaffy.\n\n\n"}
{"id": "486141", "url": "https://cs.wikipedia.org/wiki?curid=486141", "title": "Vít z Montfortu (1220)", "text": "Vít z Montfortu (1220)\n\nVít z Montfortu (konec 12. století - 1220, Castelnaudry) byl hrabě z Bigorre, syn Simona IV. z Montfortu a Alix z Montmorency a účastník křížové výpravy proti albigenským.\n\nVít se v písemných pramenech poprvé objevil roku 1199 na donační listině pro leprosárium v Grand-Beaulieu nedaleko Chartres. Spolu s otcem a bratrem Amaurym se připojil k kruciátě proti jihofrancouzským katarům. 6. listopadu 1216 se po anulaci nevěstina předchozího manželství stal třetím manželem zřejmě o něco starší Petronily, hraběnky z Bigorre, dcery Bernarda z Comminges a vdovy po Gastonovi z Béarn.\n\nRoku 1218 obléhal Toulouse, kde byl kamenem z praku zabit jeho otec a Amaury byl těžce poraněn kuší hraběte z Comminges. Vít byl zabit v roce 1220 při obléhání Castelnaudary a byl pohřben v klášteře Haute-Bruyère. Zanechal po sobě dvě dcery.\n\n"}
{"id": "486142", "url": "https://cs.wikipedia.org/wiki?curid=486142", "title": "Operace Aroš", "text": "Operace Aroš\n\nOperace Aroš byl krycí název pro rozsáhlou paradesantní akci organizovanou GRU, při které mělo být od srpna 1941 ze SSSR vysazeno do prostoru Slovenska a Protektorátu Čechy a Morava sedm výsadkových skupin se zpravodajskými a diverzními úkoly. Vysadit se podařilo pět skupin a poté byla tato operace zastavena z důvodu nepříznivého vývoje na frontě.\n\nMezi hlavní cíle, jejíchž splnění se od operace Aroš očekávalo bylo znovuaktivizování předválečných zpravodajských struktur a sítí, které GRU v Československu vybudovala. K dalším úkolům patřilo vytvoření nových struktur a jejich zaměření se nejen na zpravodajství, ale i na diverzní cíle.\n\nČlenové desantů byly standardně vybavováni civilním oděvem, dávkou potravin, finanční hotovostí, falešnými doklady, prostředky pro diverzní činnost (TNT, ruční granáty a chemikálie pro výrobu trhavin) a osobními zbraněmi. Některé skupiny byly vybaveny radiostanicemi a šifrovacími klíči. Letadla se skupinami startovala z letiště v Brovarech u Kyjeva.\n\nPrvní skupina (někdy též nazývaná Aroš I.) měla být vysazena na Slovensku a za úkol měla organizovat zpravodajskou a sabotážní činnost ve zbrojovkách a na železnici v Pováží.\n\nDesant tvořili Rudolf Mišutka a Peter Jágrik. Jejich úkoly byly zpravodajského a sabotážního charakteru zejména v prostředí zbrojovek a železnice v Pováží.\n\nDesant odstartoval 18. srpna 1941 ve 23:00. Místo plánovaného místa doskoku nad Malou Fatrou byli oba příslušníci skupiny vinou navigační chyby vysazeni v prostoru mezi Krakovem a Tarnovem v Polsku. Po doskoku se nesešli.\n\nJágrik ukryl výzbroj a výstroj a přešel na Slovensko, kde se v Brvništi ukrýval u příbuzných. Podle domluvy očekávál velitele a pokoušel se navázat spojení s ilegální KSS.\n\nMišutka po doskoku nedbale ukryl materiál a vydal se na cestu. Poté, co byl zatčen a byla u něj nalezena větší částka peněz, byl předán krakovskému gestapu. Zde přiznal pravý důvod svého pobytu a prozradil i místo doskoku. U brněnského gestapa, kam byl předán učinil plné doznání, ve kterém mimo jiné rozkryl obsazení celé operace Aroš. Poté byl z Brna předán na Slovensko Ústredni štátnej bezpečnosti (ÚŠB), kterou byl používán jako konfident a provokatér.\n\nÚkolem skupiny bylo organizovat a provádět sabotáže na východním Slovensku.\n\nDesant tvořili Ján Segeč a Vojtech Horváth.\n\nDesant byl vysazen 20. srpna 1941 krátce po půlnoci vinou navigační chyby u Kozsic jihovýchodně od Krakova. Příslušníci skupiny ukryli materiál a vydali se na kontaktní místo v Krakově. Tam se dozvěděli, že rezident byl již zatčen. Podařilo se jim získat finanční prostředky a poté přejít na Slovensko. V Liptovském Mikuláši se rozdělili. Segeč jel navštívit svého známého a Horvát se pohyboval mezi svými předválečnými známostmi. V dalších dnech se ale opakovaně scházeli. 29. srpna se dostavili na předem dohodnutou schůzku ve Spišské Nové Vsi, kontakt se ale nedostavil. Sestavili tedy šifrovanou zprávu o své činnosti a zjištěných skutečnostech a uložili ji do mrtvé schránky.\n\nKrátce na to se vydali do Modré u Trnavy hledat radistu, který měl být jako oni též vysazen. 23. září ale byli v Banské Bystrici zatčeni agenty ÚŠB. K zatčení došlo díky informacím zrádce Mišutky a informacím jednoho z kontaktů.\n\nÚkolem skupiny bylo organizovat a provádět sabotáže na Moravě a také provádět výběr vhodných doskokových a přistávacích ploch. Jako operační prostor bylo určeno zlínsko. \n\nDesant tvořili telegrafista Vilém Janota a Josef Lejsek specialista vyškolený na sabotáže a diverzi.\n\nK vysazení desantu došlo 31. srpna po půlnoci. Seskočili poblíž polské obce Wielgie. Ukryli materiál a nejprve pěšky a poté vlakem se chtěli dostat přes Krakov do Těšína. V Trzebinii byli ale zatčeni a transportováni do Katovic. Na úřadovně gestapa učinili obsáhlá přiznání o výcviku a svém poslání a určili úkryt výzbroje. 15. září 1941 byli předáni úřadovně gestapa v Praze.\n\nÚkolem skupiny bylo provádět sabotáže na jihu Moravy; zničit skladiště pohonných hmot v Horních Moštěnicích, trafostanici v Dluhonicích a dále poškozovat železniční svršky a mosty. Dalšími úkoly bylo monitorování provozu na trati Olomouc – Přerov – Ostrava a vyhledávání doskokových a přistávacích ploch.\n\nDesant tvořili Jan Restel, Ferdinand Čihánek, Eduard Janošec a Josef Vodička.\n\nDesant byl vysazen 31. srpna u obce Sepjalov, 75 km jižně od Varšavy. Po doskoku uschovali příslušníci skupiny padáky a sabotážní materiál u jednoho rolníka. Pro přechod na Moravu se rozdělili. Restel a Janošec překročili hranice do protektorátu samostatně, Čihánek a Vodička společně. Sešli se 14. září 1941 v Olomouci. Díky Čihánkovým kontaktům se podařilo navázat kontakt s ilegální KSČ a získat trhaviny a zápalnice. Skupina ale sabotážní a diverzní činnost nevykonávala a pouze se přesouvala mezi úkryty. \n\nKoncem září skupinu zastihla mimořádná opatření spojená s nástupem R. Heydricha do funkce. 30. září se Čihánek dostavil na olomoucké gestapo a učinil výpověď, ve které prozradil vše o skupině i další informace o vysílání paraskupin ze SSSR do protektorátu včetně jmen, rozdělení do skupin a jejich poslání. Zároveň se stal konfidentem-provokatérem a s jeho pomocí byli příslušníci skupiny pochytáni a v květnu 1942 popraveni.\n\nÚkolem skupiny bylo provádět sabotážní akce na střední Moravě v prostoru Kroměříž – Holešov – Slavkov – Kunovice – Brno ve zbrojním průmyslu a proti železniční dopravě.\n\nDesant tvořili Karel Hovůrka, Josef Procházka a Rudolf Koloničný. \n\nSkupina byla vysazena 1. září 1941 1.20 u obce Kazanów v Polsku. Ukryli padáky a materiál a společně se dostali do Ostrowie. Zde se rozdělili; Hovůrka přešel hranice a 11. září se ukryl v Přerově u své matky. Ve stejné době dorazil do Přerova i Procházka. Koloničný se přes Krakov a Zakopané dostal Trsteného, kde byl zatčen v restauraci po incidentu s obsluhou. Koloničný nebyl schopen vysvětlit velké množství peněz, které u sebe měl a po padesátidenní vazbě byl předán gestapu v Brně. Zbytek skupiny byl zlikvidován poté, co zrádce Čihánek ze čtvrté skupiny náhodně zahlédl Procházku a dovedl 1. října gestapo k Hovůrkovu bytu. Hovůrek se bránil a poté, co zranil jednoho z gestapáků, zahynul. Ve stejné době došlo i k zatčení Procházky.\n\nV rámci operace Aroš byly připraveny k vysazení ještě dvě skupiny:\n\n\n\nObě skupiny vyčkávaly v Brovarech na své nasazení. Na začátku září 1941 došlo vlivem přiblížení se fronty ke Kyjevu k evakuaci. Celé středisko bylo postupně přesunováno do Priluk, Varvy a poté směrem na Pirjatin. Zde se v německém obklíčení skupiny rozdělily a výsadkáři se k Rudé armádě pokoušeli dostat jednotlivě či po dvojicích. To se nakonec podařilo pouze Matejkovi, když se ukrýval v obci Těrešky do roku 1943 do návratu Rudé armády. Ostatní výsadkáři byli postupně zajati. Vydávali se za slovenské dělníky zavlečené sovětskou armádou do Ruska. Byli odesíláni zpět; někteří byli poté zatčeni slovenskými bezpečnostními orgány, další pak byli identifikováni jako výsadkáři zrádcem Mišutkou.\n\n"}
{"id": "486145", "url": "https://cs.wikipedia.org/wiki?curid=486145", "title": "Navarrské království", "text": "Navarrské království\n\nNavarrské království (baskicky \"Nafarroako Erresuma\", španělsky \"Reino de Navarra\", francouzsky \"Royaume de Navarre\", latinsky \"Regnum Navarrae\"), dříve Pamplonské království (baskicky \"Iruñeko Erresuma\"), bylo evropské království ležící na Pyrenejském poloostrově u Atlantského oceánu. Vzniklo roku 824, kdy tamní baskický vůdce Íñigo Arista získal titul pamplonského krále a ukončil nadvládu Franské říše.\n\nRoku 1513 zabrala Kastilie jižní část Navarrského království, to však zůstalo nezávislé až do roku 1589, kdy byla zřízena personální unie s Francií. V roce 1620 se začlenilo do Francouzského království a zaniklo. Ovšem toto území užívalo společně s provincií Béarn jistý stupeň autonomie až do roku 1792.\n\n"}
{"id": "486147", "url": "https://cs.wikipedia.org/wiki?curid=486147", "title": "Guy z Montfortu", "text": "Guy z Montfortu\n\nNositelé jména Guy z Montfortu:\n\n"}
{"id": "486150", "url": "https://cs.wikipedia.org/wiki?curid=486150", "title": "Nikolaj Bucharin", "text": "Nikolaj Bucharin\n\nNikolaj Ivanovič Bucharin (rusky \"Николай Иванович Бухарин\", 9. října 1888, Moskva – 15. března 1938, Moskva) byl bolševický revolucionář, sovětský politik, filosof, žurnalista a spisovatel. Byl členem politbyra (1924–1929) ústředního výboru (1917–1937), předsedou kominterny (1926–1929) a šéfredaktorem stranických novin Pravda.\n\nNapsal knihy \"Imperialismus a světové hospodářství\" (1918), \"ABC komunismu\" (1919), \"Ekonomika z přechodného období\" (1920), \"Historický materialismus\" (1921) a další. Zpočátku velký přítel Stalina se stal nejznámější obětí Stalinových čistek.\n\nNěkdy kreslil karikatury (např. Lenin, Stalin).\n\nBucharin se narodil v Moskvě učitelům národní školy (své dětství vylíčil v životopisném románu, \"Jak to všechno začalo\", napsaném krátce před smrtí.) Jeho politický život začal v šestnácti letech, kdy se společně se svým celoživotním přítelem Iljou Erenburgem účastnil studentských aktivit na Lomonosovově univerzitě v souvislosti s Ruskou revolucí z roku 1905.\n\nV roce 1906 vstoupil do Ruské sociálně demokratické dělnické strany, konkrétně do bolševické frakce. S Grigorijem Sokolnikovem svolal Bucharin v roce 1907 národní mládežnickou konferenci v Moskvě, která později byla považována za předchůdce Komsomolu. V té době, byl úzce spjat s Vladimirem Smirnovovem a setkal se se svou budoucí manželkou, Naděždou Lukinovou, sestrou Nikolaje Lukina. Vzali se brzo před jeho odchodem do exilu.\n\nV roce 1911, po krátkém vězení, byl Bucharin deportován do Archangelsku, ale brzy utekl do Hannoveru, kde zůstal na rok. V roce 1912 se odstěhoval do Krakova, kde se poprvé setkal s Leninem. Během exilu pokračoval ve svém vzdělání a napsal několik knih, které mu vynesly označení „významný bolševik“. Jeho kniha \"Imperialismus a světové hospodářství\" během první světové války ovlivnila Lenina, který z ní volně čerpal ve své větší a lépe známější práci, \"Imperialismus jako nejvyšší stadium kapitalismu\". Lenin měl nicméně s Bucharinem často horké spory o teoretických problémech a Bucharinově spojenectví s evropskou levicí. Bucharin vyvinul zájem o práci rakouských marxistů a marxističtí ekonomičtí teoretici, jako Alexandr Bogdanov, se od Leninových pozic raději odchýlili.\n\nV roce 1913 ve Vídni se poprvé seznámil s rodákem z Gruzie a bolševikem Josifem Stalinem, kterého si ihned oblíbil a kterému pomohl napsat článek \"\"Marxismus a národní otázka\"\", a to na Leninovu žádost. Stalin a Bucharin se rychle spřátelili a říkali si \"„Koba“\" a \"„Kolja“\". Bucharin byl také jediný, kdo mohl později Stalinovi tykat.\n\nV říjnu 1916, odešel Bucharin do New Yorku, kde editoval noviny \"Novyj Mir\" (Nový svět) se Lvem Trockým, který pobýval v Evropě, a Alexandrou Kollontajovou.\n\nKdyž se Bucharin v roce 1917 dozvěděl, že v Rusku probíhá revoluce, která svrhla cara, vrátil se přes Japonsko do Ruska a stal se jedním z vedoucích bolševiků v Moskvě. Během říjnové revoluce uvedl, že bránil revoluční výnosy moskevského sovětu a že přispěl k vyhnání menševiků a prozatímní vlády v čele s Kerenským do vyhnanství. Bucharin poté reprezentoval moskevskou společnost v revoluční vládě v Petrohradě po revoluci a stal se editorem stranických novin Pravdy.\n\nV roce 1918, kdy první světová válka skončila, neskrýval Bucharin opovržení vůči Brestlitevské smlouvě a Leninovu podpisu pod ní. Bucharin smlouvu viděl jako zradu německého proletariátu. Naopak podporoval Komunistickou stranu Německa (KPD) za německé revoluce, tehdy se inspiroval celosvětovou proletářskou revolucí. V té době se Bucharinův pohled na Rusko a na jeho novou dosud nepřipravenou politiku v jejím politicko-ekonomickém stupni odlišoval.\n\nPo Leninově smrti v roce 1924 se stal Bucharin členem Kominterny a politbyra. V roce 1925 změnil svou pozici a přijal Leninův důraz na přežití a zesilování sovětského státu jako bašty budoucí světové revoluce. Bucharin se stal hlavním propagátorem Nové ekonomické politiky (NEP), nikoli jako ústupku, jako dočasné fáze, ale jako modelu dlouhodobého období soužití s rolnickým hospodařením, volným obchodem se zemědělskými produkty a tolerováním drobného soukromého podnikání. To znamenalo soustředit se na zemědělství s dvaceti pěti miliony rolnických hospodářství a dodávat podnikavějším rolníkům odvahu k práci s výhledem prosperity. \"„Enrichissez – vous“\", heslo, které Bucharin propagoval: \"„Obohať se, rozvíjej své hospodářství a neboj se, že budeš předmětem restrikce“\".\n\nV následujícím zápasu o moc mezi Trockým, Zinovjevem, Kameněvem a Stalinem se spojil Bucharin se Stalinem, i přesto, že Stalin chtěl rychle industrializovat zemi, vystupňovat třídní boj proti kulakům a neusiloval o světovou revoluci. Bucharin, který byl zásadně proti násilné kolektivizaci a združstevňování, vydal knihu \"Socialismus v jedné zemi\", která argumentovala, že socialismus by mohl být vyvinutý v jediné zemi, dokonce i v tak zaostalé jako je Rusko. Tato nová teorie přestala potřebovat celosvětovou revoluci, nebyla již déle povzbuzována v kapitalistických zemích, Rusko mohlo a mělo by dosáhnout socialismu samo.\n\nTrockij, největší Stalinův nepřítel, byl poražen triumvirátem Stalin, Zinovjev a Kameněv, s podporou Bucharina a byl poslán do vyhnanství v Kazachstánu a později do Mexika, kde zemřel roku 1940, dostižen nájemnými vrahy.\n\nZinovjev a Kameněv byli v roce 1928 vyhozeni ze strany, a Bucharin se těšil ze stále větší Stalinovy podpory. Byl dosazen do významných funkcí, a to i na úkor jiných členů strany, kteří museli své funkce chtě nechtě opustit. Například Alexej Rykov, Leninův následník jako předseda rady lidových komisařů, a Michail Tomskij, hlava odborů a předseda Kominterny. Tyto funkce převzal Bucharin. Nedostatek obilí v roce 1928 pobídl Stalina zrychlit industrializaci a přitvrdit v kolektivizaci, protože věřil, že NEP nefungovala. Stalin náhle přijal politiku od svých poražených nepřátel – Trockého, Zinovjeva, a Kameněva.\n\nBucharinův pád začal již konfrontací mezi Leninovými dědici. Konfrontace se rozdělila na čtyři fáze. První začala již v roce 1923, kdy byl Lenin ještě stále naživu, ale byl ochrnutý, a skončila roku 1925. V ní stál triumvirát Zinovjev, Kameněv a Stalin proti Trockému.\n\nVe druhé fázi, 1925 až 1926, soupeřili Stalin a Bucharin s Kameněvem a Zinovjevem. V období 1926 až 1927 čelili Stalin s Bucharinem spojené opozici Zinovjeva, Kameněva a Trockého.\n\nPosledním dějstvím konfrontace, 1928-1929, byla již opozice Zinovjeva, Kameněva a Trockého poražena. Stalin se však poté obrátil proti svým spojencům. V den svých 50. narozenin v roce 1929 Stalin vyhnal z politbyra Zinovjeva, Kameněva, Bucharina, Trockého a Tomského, s nimiž začal soupeřit. Šestý, Rykov, zůstal v politbyru trpěn z milosti. Bucharin a ostatní byli politicky nečinní až do roku 1932, kdy se do politiky vrátili. Bucharin poté Stalinovi odpustil.\n\nV roce 1934 byl zastřelen leningradský vůdce komunistů Sergej Kirov. To byla záminka k odstartování tzv. Velkých čistek. 1. prosince 1936 vtrhli agenti NKVD do Bucharinova bytu v Kremlu s rozkazem, aby se vystěhoval. Když se s nimi dohadoval, zazvonil telefon. Byl to Stalin. \"„Nazdar, jak se máš, Nikolaji?“\" zeptal se. Když mu Bucharin řekl, že jej právě vystěhovávají, Stalin do telefonu zařval: \"„K čertu, vyžeň je ven!“\"\n\nBrzy poté svolal Stalin tajnou schůzku ústředního výboru, na níž velitel NKVD Nikolaj Ježov navrhl obvinit Bucharina a Rykova, že jsou vůdci toho vůbec nejvážnějšího spiknutí proti Stalinovi. To byla generální zkouška na zasedání pléna v únoru a březnu 1937. Konalo se ve stínu odsouzení a popravy obviněných v Pjatakově procesu koncem ledna a Ordžonikidzeho sebevraždy. Když Bucharin obdržel pořad jednání a viděl, že hlavním bodem bylo rozhodnutí o něm a o Rykovovi, vyhlásil na protest hladovku. Když přišel na schůzi ústředního výboru, Stalin k němu přišel a otázal se: \"„Proti komu je namířena tvoje hladovka? Proti ústřednímu výboru strany? Podívej se na sebe, Nikolaji, vypadáš strašně vyhuble. Požádej plénum, aby ti tvou hladovku odpustilo.“ „Proč bych to dělal?“\" odpověděl Bucharin. \"„Stejně se mne v každém případě chystáte vyloučit ze strany.“ „Nikdo tě ze strany nevyloučí,“\" odpověděl Stalin. Když prohlásil: \"„Já nejsem Zinovjev nebo Kameněv, já nebudu lhát proti sobě samotnému“\", Vjačeslav Molotov mu řekl: „\"Jestliže se nepřiznáte, pak to bude důkaz, že jste se zaprodal fašistům. Jejich noviny tvrdí, že naše procesy jsou provokace. My vás zatkneme a vy se doznáte“\". Když padl návrh na Bucharinovo a Rykovovo zatčení, došlo k další bouřlivé scéně. V doprovodu stráží byli předvedeni Karl Radek a Grigorij Sokolnikov a ti podali důkaz o tom, že oba byli do spiknutí zapleteni. Ale Bucharin s Rykovem odmítli všechna obvinění. Ti však sklidili výsměch.\n\nPozději byla jmenována komise, která měla rozhodnout o Bucharinově a Rykovově osudu. Nikdo neprotestoval proti jejich vyloučení a postavení před soud. Vyvrcholení procesu byl jejich výslech. Bucharinovi byla vymezena role úhlavního nepřítele, který stál v pozadí všech zločinů a měl prsty v každém spiknutí. Každý z vězňů, když očerňoval sám sebe, si dal pozor, aby zároveň očerňoval i Bucharina. Bucharin tyto obvinění odmítl, ale nakonec se k nim musel doznat, když mu hrozili, že zabijí jeho ženu a právě narozeného syna. Na rozdíl od Rykova se Bucharin nenechal zastrašit tyranskými pokusy prokurátora Andreje Vyšinského, naopak v celé řadě názorů zvítězil a provokoval Vyšinského tak, až se chvílemi přestal ovládat.\n\n\"Vyšinskij: „Obžalovaný Bucharine, přiznáváte se, že jste prováděl špionáž?“\"\n\n\"Bucharin: „Nepřiznávám.“\"\n\n\"Vyšinskij: „Poté, co prohlašují Rykov a Šaragonovič?“\"\n\n\"Bucharin: „Nepřiznávám se.“\"\n\n\"Vyšinskij: „Když byla v Bělorusku vytvořena organizace pravičáků, byl jste v samém jejím srdci. Přiznáváte to?“\"\n\n\"Bucharin: „Už jsem vám odpověděl.“\"\n\n\"Vyšinskij: „Já se vás ptám, zdali to přiznáváte nebo ne?“\"\n\n\"Bucharin: „O běloruské záležitosti jsem se vůbec nezajímal.“\"\n\n\"Vyšinskij: „Zajímal jste se o záležitosti špionáže?“\"\n\n\"Bucharin: „Ne.“\"\n\n\"Vyšinskij: „A kdo se o ně zajímal?“\"\n\n\"Bucharin: „Ohledně činnosti tohoto druhu jsem nedostával žádné informace.“\"\n\n\"Vyšinskij: „Obžalovaný Rykove, dostával Bucharin nějaké informace ohledně činnosti takového druhu?“\"\n\n\"Rykov: „O tom jsem s ním nikdy nehovořil.“\"\n\n\"Vyšinskij, obraceje se k Bucharinovi: „Na základě svědectví, které zde proti vám zaznělo, se vás ptám ještě jednou: rozhodnete se, a přiznáte před sovětským soudem, která zpravodajská služba vás naverbovala – britská, německá, nebo japonská?“\"\n\n\"Bucharin: „Žádná.“\"\n\nNa základě Bucharinovy těsné spolupráce s Leninem připojil Stalin obvinění, že v roce 1918 zavraždil Bucharin bolševického předáka Sverdlova a později chtěl zabít samotného Stalina. Bucharin to tvrdě popřel, a když byl konfrontován se svědky, odmítl jejich svědectví jako nepravdivá.\n\n\"Vyšinskij: „Jak vysvětlíte skutečnost, že nevypovídají pravdu?“\"\n\n\"Bucharin: „Na to byste se měl zeptat raději jich.“\"\n\nStalin se soudního přelíčení nezúčastnil, ale stejně jako při předchozích procesech vedl ze soudní síně telefonický kabel, takže mohl v soukromí naslouchat soudnímu jednání. V závěrečné řeči Vyšinskij prohlásil:\n\n\"„Historický význam tohoto procesu spočívá především ve skutečnosti, že bylo s výjimečnou svědomitostí a precizností ukázáno, prokázáno a zjištěno, že pravicové síly, trockisté, menševici, socialističtí revolucionáři a buržoazní nacionalisté nejsou ničím jiným než bandou vrahů, špionů a sabotérů bez jakýchkoli principů či ideálů… nejsou politickou stranou, politickou tendencí, ale tlupou zákeřných zločinců, kteří se zaprodali nepřátelským zpravodajským službám.“\"\n\nVyšinského přiváděla k zuřivosti zejména Bucharinova taktika - „toho proklatého křížence lišky a svině“ – a stejně tak Rykovova taktika, Rykov se totiž Vyšinskému také začal vzpírat. Oba se totiž odmítali přiznat ke Kirovově vraždě či k jakémukoli jinému konkrétnímu zločinu, ale přijímali obecnou politickou odpovědnost za veškerou činnost pohromadě.\n\nNa samém konci procesu však Bucharin začal ustupovat a přiznal, že rozsudek, který očekává, je spravedlivý, a prohlásil, že zasluhuje smrt několikrát, neboť, jak sám řekl, zdegeneroval do nepřítele socialismu:\n\n\"„Během pobytu ve vězení jsem přehodnotil svou vlastní minulost. Neboť když si položíte otázku: „Když už musíš zemřít, pro co umíráš?“, náhle se před vámi rozestře naprostá černá prázdnota. Není pro co umírat, jestliže člověk chce zemřít zatvrzelý. A naopak vše, co se v Sovětském svazu třpytí, dostává v lidské mysli nový rozměr. To mne nakonec naprosto odzbrojilo a vedlo mne, abych před stranou a zemí padl na kolena… Výsledkem je naprosté vnitřní morální vítězství Sovětského svazu nad jeho klečícími odpůrci.“\"\n\nNení možné říci, do jaké míry bylo Bucharinovo podrobení ovlivněno zjištěním, že pokud nedodrží smlouvu se Stalinem, jeho žena a dítě budou trpět. Nebo jak hodně pociťoval, že pouze oběť pro stranu dá smysl jeho životu a dovolí mu zemřít s nadějí v lepší budoucnost.\n\nStalina motivy nezajímaly. Říkal, že pokud se Bucharin a ostatní přiznají, může vše ostatní vyřešit smrt. Obvinění byli shledáni vinnými ve všech bodech obžaloby a s výjimkou tří odsouzeni k smrti. Mezi odsouzenými k smrti byl Bucharin a také Rykov. V předvečer popravy požádal Bucharin o tužku a kus papíru a napsal Stalinovi krátký vzkaz. \"„Kobo, proč potřebuješ, abych zemřel?“\" Žádné odpovědi se již nedočkal, ale tento vzkaz byl po Stalinově smrti nalezen mezi jinými dokumenty v zásuvce jeho psacího stolu.\n\nRozsudek smrti byl vykonán 15. března 1938 a pro jistotu byly přepsány i dějiny Sovětského svazu: Bucharin z nich byl vymazán.\n\nAle z dlouhodobého hlediska Bucharin spor vyhrál. Výzva k budoucí generaci, k níž se obrátil v dopise nadiktovaném své ženě, nebyla marná. V osmdesátých letech začaly jeho ideje přitahovat stále větší pozornost těch, kteří se snažili o \"„socialismus s lidskou tváří“\" a v roce 1988, přesně padesát let po jeho procesu, „budoucí generace stranických vůdců“ Sovětského svazu Bucharinovo jméno rehabilitovala a odsoudila Stalina.\n\nBucharin byl také kreslíř a karikaturista. Na každém sjezdu, když nestál na řečnickém pultu, vzal papír a kreslil podobizny těch, kteří v danou dobu hovořili. Bucharinovy kresby jsou dnes uchovány v Puškinově muzeu umění v Moskvě.\n\n\n"}
{"id": "486151", "url": "https://cs.wikipedia.org/wiki?curid=486151", "title": "SS Tauric (1891)", "text": "SS Tauric (1891)\n\nSS Tauric byl parník rejdařství White Star Line vybudovaný roku 1891 v loděnicích Harland & Wolff v Belfastu. Byl navržen na převoz dobytka, ale mohl také převážet cestující ve třetí třídě. Jeho první plavba byla z Liverpoolu do New Yorku, ale sloužil také na trase do Portlandu. Poté ho převzala společnost Dominion Line a přejmenovala ho na \"Welshman\", následně byl v roce 1921 opět prodán rejdařství Leyland Line. O osm let později byl sešrotován.\n"}
{"id": "486152", "url": "https://cs.wikipedia.org/wiki?curid=486152", "title": "Simon z Montfortu", "text": "Simon z Montfortu\n\nNositelé jména Simon z Montfortu:\n\n"}
{"id": "486154", "url": "https://cs.wikipedia.org/wiki?curid=486154", "title": "SS Magnetic (1891)", "text": "SS Magnetic (1891)\n\nSS Magnetic byl malý parník společnosti White Star Line vybudovaný v loděnicích Harland & Wolff v Belfastu. Sloužil jako parník převážející cestující na větší loď, která nemohla zakotvit přímo v přístavu. V roce 1932 byl prodán a následně sešrotován v roce 1935.\n"}
{"id": "486156", "url": "https://cs.wikipedia.org/wiki?curid=486156", "title": "Hulen", "text": "Hulen\n\nHulen je studenty provozovaný hudební klub na adrese Olav Ryes vei 48 v Bergenu v Norsku zaměřený na alternativní rock, pop, ale i další hudební styly. Je umístěn v bývalém protileteckém krytu, který provozovatelům klubu pronajímá Norská civilní obrana. Klub byl otevřen 17. května 1969, což z něj činí jeden z nejstarších hudebních klubů v Evropě. Během jeho čtyřicetileté historie hrozil Hulenu několikrát bankrot, ale pokaždé se jej podařilo odvrátit. Kapacita klubu je přibližně 350 osob. V klubu vystoupily například kapely Danko Jones, Datarock, Seigmen, Woven Hand, Skambankt, Minor Majority, U.K. Subs nebo Ash.\n\n"}
{"id": "486166", "url": "https://cs.wikipedia.org/wiki?curid=486166", "title": "Nikotinamid", "text": "Nikotinamid\n\nNikotinamid (též známý jako niacinamid) je amid kyseliny nikotinové. Nikotinamid je (společně s kyselinou nikotinovou) ve vodě rozpustný vitamín ze skupiny vitaminů B (konkrétně B).\n\nNikotinová kyselina, též známá jako niacin, je v organismu konvertována na nikotinamid, a tak obě sloučeniny z hlediska vitamínů fungují zcela shodně, ačkoliv nikotinamid nemá stejné farmakologické a toxické účinky jako niacin. Vitamín B (též vitamín PP - protipellagrový vitamín) se skládá z kyseliny nikotinové, odpovídajících amidů, nikotinamidu, stejně tak jako z komplexnějších amidů a řady esterů. Nikotinamid neredukuje cholesterol, ačkoliv může mít toxické účinky na játra v dávkách převyšujících 3 g/den u dospělých.\n\nNikotinamid je složkou nikotinamidadenindinukleotidu (NADH), důležitého koenzymu účastnícího se energetického metabolismu v těle.\n"}
{"id": "486175", "url": "https://cs.wikipedia.org/wiki?curid=486175", "title": "Kyoto box", "text": "Kyoto box\n\nKyoto box je sluneční vařič vyrobený ze dvou kartonových krabic, hliníkové fólie a akryl krytu. Vařič funguje jako trouba akumulující paprsky Slunce a vytváří dostatek tepla k vaření vody. Vynálezcem je Jon Böhmer, Norsko, který působí v Keni.\n\nKyoto box se skládá ze dvou kartonových krabic. Vnitřní krabice je natřená černě, usnadňuje vstřebávání tepla ze slunečního záření, a je zakrytá transparentním akrylovým víkem. Krabice je umístěna uvnitř druhé větší, která je lemovaná hliníkovou fólií. Fólie zaměřuje sluneční teplo na vnitřek boxu. Teploty uvnitř boxu mohou rychle dosáhnout 80 stupňů Celsia (176 stupňů Fahrenheita) za slunečného dne. Podle internetové stránky Kjótská energie, mohou teploty dosáhnout maximálně 165 stupňů Celsia. Böhmer tvrdí, že trouba je schopna varu 10 litrů vody za dvě až tři hodiny.\n\nKyoto box je ideální pro venkovské oblasti a země, které nemají přístup k elektřině. Lidé mohou využít Kyoto box k vaření vody, k zajištění bezpečné pitné vody a vaření bez použití palivového dříví.\n\nVynálezce, Jon Böhmer, vynalezl Kyoto box pro soutěž FT Change Challenge. Se svým vynálezem vyhrál první cenu, protože snižuje emise oxidu uhličitého tím, že odstraňuje potřebu spalování dřeva.\n\n\n\n"}
{"id": "486176", "url": "https://cs.wikipedia.org/wiki?curid=486176", "title": "Schynige Platte Bahn", "text": "Schynige Platte Bahn\n\nSchynige Platte Bahn je ozubnicová trať z Wilderswilu na Schynige Platte v blízkosti Interlakenu v kantonu Bern, ve Švýcarsku. V současné době spadá tato dráha pod společnost Jungfraubahnen AG.\n\nTrať je 7,255 km dlouhá a překonává převýšení 1 420 m na náhorní plošinu ve výšce 1 987 m n. m., což je největší převýšení ze všech tratí v Jungfrauregionu (Jungfraubahn má převýšení \"pouze\" 1 393 m).\n\nTrať je vedena po úbočí hory, a při jízdě je možno sledovat změnu flóry se změnou nadmořské výšky od hustých údolních lesů, alpských luk až po horské rostlinstvo na vrcholu. Unikátní je změna krajiny po průjezdu tunelem Grätli. Z úbočí, po kterém je trať vedena, a z vrcholové vyhlídky je možno pohlédnout do údolí na jezera Thunersee a Brienzersee, město Interlaken nebo na alpskou scenérii Berner Oberland, s vrcholy lesknoucích se bílých gigantů Bernských Alp, Eiger, Mönch, Jungfrau a sedla Jungfraujoch.\n\nTrať byla stavěna v době rozmachu turistiky v oblasti pod Jungfraujoch se záměrem turisticky zpřístupnit náhorní planinu Schynige Platte. Mimo hlavního účelu, dopravy turistů, zajišťuje zásobování do hotelu u zastávky Breitlauenen a vrcholového hotelu a stanice na Schynige Platte.\n\nProvoz byl zahájen 14. června 1893. Od roku 1914 je trať elektrifikovaná, přičemž velkou část přepravy zajišťuje lokomotivní park starých, ale stále funkčních strojů od Wengernalpbahn. Schynige Platte Bahn je historií železnice pod Jungfrau, v turistické sezóně je na trať každý týden vypravena parní lokomotiva. Na trati jsou dvě místa, kde probíhá míjení souprav a to bezobslužná zastávka Rotenegg a na zastávce Breitlauenen.\n\nregion\n\ndoprava v regionu\n\n"}
{"id": "486180", "url": "https://cs.wikipedia.org/wiki?curid=486180", "title": "Eosinofilní granulocyt", "text": "Eosinofilní granulocyt\n\nEosinofilní granulocyt (nebo krátce eosinofil) je bílá krvinka o rozměrech asi 13–14 µm, řazená mezi granulocyty. Uvnitř buňky se nachází početná zrna (granula), která se barví kyselým barvivem eosinem červeně, a dvoulaločnaté jádro.\n\nEosinofil je schopen fagocytózy (a je to tedy de facto fagocyt), ale je otázkou, zda se při běžných infekcích vůbec fagocytózy cizorodých organizmů podílí. Mnohem významnější roli má v obraně před mnohobuněčnými parazity. Eosinofily se tudíž koncentrují v místech, kudy pronikají alergeny či paraziti do těla (v plicích, ve střevě a podobně). K tomu jim pomáhá schopnost migrace do okolní tkáně (diapedéza).\n\nGranula v cytoplazmě obsahují enzymy fosfatázy, peroxidázy a bazické proteiny, poslední jmenované jsou zřejmě velice toxické pro parazity. Přichycují se na tělo různých parazitických červů (jako je např. \"Schistosoma\") a jiných mnohobuněčných parazitů a díky těmto toxickým látkám je likvidují.\n\nEosinofil je v rámci všech bílých krvinek v lidské krvi zastoupen pouze 1-3 %. Zvýšené množství eosinofilů se označuje eosinofilie.\n"}
{"id": "486186", "url": "https://cs.wikipedia.org/wiki?curid=486186", "title": "Seznam představitelů Rwandy", "text": "Seznam představitelů Rwandy\n\nToto je seznam představitelů Rwandy, tedy všech jejích prezidentů a premiérů:\n\n"}
{"id": "486190", "url": "https://cs.wikipedia.org/wiki?curid=486190", "title": "SS Naronic (1892)", "text": "SS Naronic (1892)\n\nSS \"Naronic\" byl parník společnosti White Star Line vybudovaný v loděnicích Harland & Wolff v Belfastu. Jeho sesterskou lodí byl SS \"Bovic\". Loď se ztratila na moři po opuštění Liverpoolu 11. února 1893 na cestě do New Yorku. Všech 74 lidí na palubě zemřelo. Osud lodi je záhadou, která je dodnes nezodpovězená.\n\n\"Naronic\" byl spuštěn na vodu 26. května 1892 a za méně, než dva měsíce, 17. července, vyplul na svou první plavbu z Liverpoolu do New Yorku. Byl navržen jako nákladní loď s prostory i pro cestující. Po své první plavbě vykonal ještě dalších pět bez nehod. 11. února 1893 vyplul na svou poslední plavbu do New Yorku pod velením kapitána Williama Robertse.\n\nNa této plavbě do New Yorku bylo na palubě 50 důstojníků a 24 lidí starajících se o dobytek. Po opuštění Liverpoolu zastavil ještě v Point Lynas na severu Walesu. Poté již zamířil na západ na volné moře a už nikdy nebyl spatřen.\n\nNaronic neměl žádný bezdrátový telegraf, kterým by mohl vysílat nouzové signály (až o pět let později otevřela Marconi Company svou továrnu, kde vyráběla telegrafy, které byly používány mj. i na Titaniku). Vyskytl-li se nějaký problém, musela si s ním posádka poradit sama. Jediná zpráva, kterou o nehodě máme, pochází ze dvou zdrojů.\n\nBritský parník SS \"Coventry\" nahlásil, že viděl dva prázdné čluny z Naroniku. První byl nalezen převrácený 4. března v 2:00 ráno a druhý, nalezen ve 14:00, byl zaplavený. První byl nalezen 19 mil (některé zdroje uvádějí 90 mil) od místa, kde později potkal stejný osud Titanic.\n\nDruhý zdroj informací jsou čtyři lahve se zprávami, které byly nalezeny později. Byly v nich zprávy psané v době, kdy se Naronic potápěl. Dvě z nich byly nalezeny v USA, první 3. března v Bay Ridge v New Yorku a druhá 30. března v Ocean View ve Virginii. Třetí byla nalezena v červnu v Severním průlivu a čtvrtá 18. září na řece Mersey poblíž místa, odkud loď vyplouvala v Liverpoolu.\n\nVšechny čtyři říkají, že se Naronic potápí, ale nejdetailnější je ta druhá:\n\nPod zprávu se podepsal John Olsen, čeledín, ale na seznamu pasažérů nikdo takový nebyl, nejblíže tomuto jménu byl John O'Hara. Podobně na tom je podpis z první lahve, L. Winsel, který rovněž nebyl na seznamu. Zprávy ve zbylých dvou lahvích jsou nepodepsané. Kvůli tomu byly zprávy, jako svědectví osudu lodi, prozkoumávány, ale nakonec nebyly uznány za věrohodné. Pokud ale jsou zprávy pravdivé, loď se potopila někdy okolo 3:20 ráno 19. února 1893.\n\n"}
{"id": "486191", "url": "https://cs.wikipedia.org/wiki?curid=486191", "title": "Jindřich I. Kastilský", "text": "Jindřich I. Kastilský\n\nJindřich I. Kastilský (španělsky\" Enrique I. de Castilla\", 14. dubna 1204, Valladolid – 6. června 1217, Palencia) byl kastilský král. Pocházel z burgundsko-ivrejské dynastie.\n\nJindřich byl druhý syn a zároveň jedním posledních dětí Alfonse VIII. Kastilského a Eleonory, dcery Jindřicha II. a Eleonory Akvitánské. Korunu získal Jindřich záhy. V roce 1214 zemřeli krátce po sobě oba rodiče a regentkou se za nezletilého bratra stala nejstarší sestra Berenguela, zapuzená žena leónského krále Alfonse IX. Roku 1215 se Jindřich oženil s Mafaldou, dcerou krále Sancha I. Manželství kvůli mladíkově nízkému věku zůstalo nezkonzumováno a o rok později došlo k jeho anulování. Mafalda poté vstoupila do kláštera. Třináctiletý Jindřich se roku 1217 zabil při nehodě na lovu a byl pohřben po boků rodičů v klášteře Las Huelgas. Nárok na trůn zdědila Berenguela a vzdala se jej ve prospěch svého syna Ferdinanda.\n\n"}
{"id": "486193", "url": "https://cs.wikipedia.org/wiki?curid=486193", "title": "Školní masakr v Kauhajoki", "text": "Školní masakr v Kauhajoki\n\nMasakrem v Kauhajoki je událost z 23. září 2008, kdy finský student Matti Juhani Saari (15. dubna 1986, Pyhäjärvi, Finsko –- 23. září 2008, Kauhajoki, Finsko) ve střední škole v Kauhajoki, kde studoval, zastřelil deset lidí a dva těžce zranil. Poté spáchal sebevraždu.\n\nV roce 2008 začal Saari vymýšlet plány, jak zabít všechny své spolužáky a všechny učitele. Saariho přítel Joni Helminen uvedl, že Saari byl posedlý zbraněmi. \"„Chodil jsem s ním jednou týdně střílet na střelnici a on mi půjčoval pistoli. Matti rád střílel, ale nevěřil bych, že by střílel na lidi. To je obtížné pochopit. On byl chytrý a ve škole mu to šlo dobře. Chodil i na párty, i když nebyl zrovna společenský,“\" řekl Helminen. Saari natočil 14. září 2008, 9 dní před masakrem, video, které pod jménem \"Wumpscut86\" uložil na server YouTube. Citát k videu byl: \"\"Život je válka a válka je bolest\"\". Ve videu namířil Saari do kamery, řekl \"\"You will die next\"\" (\"\"Jsi další na řadě\"\") a vystřelil do zeminy těsně pod kameru. Kameraman byl Helminen. Druhý den přišla do Saariho domu policie z důvodu videa, které uveřejnil předchozí den na YouTube. Saari řekl, že šlo o pouhý žert a že na pistoli má zbrojní průkaz. Policisté tím celý případ uzavřeli.\n\nMasakr se měl odehrát několik dní před skutečným termínem, ale z různých důvodů ho musel Saari odložit. Teprve 23. září přišla vhodná chvíle. Saari vyšel z domu s batohem a pistolí. Když byl v areálu školy, šel nejprve do sklepních prostor, kde zastřelil tři přítomné spolužáky. Poté šel k sobě do třídy, kde jeho spolužáci zrovna psali test z matematiky. Vytáhl pistoli a postřelil učitele, který byl na místě mrtev. Poté zabil několik svých spolužáků. \"\"Když Matti přišel a rozstřílel hlavu učitelovi, byl to hrozný pohled. Potom zastřelil čtyři holky a když mě viděl, zamířil na mě. Já se lekl a zvedl ruce, on ale řekl jen: \"nazdar\" a zmizel z třídy\"\" popsal tento hrozný zážitek Saariho přítel Helminen. Saari zašel i do ostatních tříd a postřelil minimálně jednoho přítomného žáka. Když ke škole přijela policie, chystal se Saari zastřelit ředitele školy. Když Saari uslyšel policejní sirény, přiložil si pistoli ke spánku. \"\"On však překvapivě nezemřel. Jen měl v hlavě díru\"\" řekl později ředitel. Saariho zranění však bylo velmi vážné. Byl převezen do nemocnice, kde na následky zranění zemřel.\n\nDůvod masakru byl dlouho nejasný. Později však byl nalezen malý vzkaz napsaný Saarim, kde stálo: \"Nenávidím lidi a celou lidskou rasu.\" Saari zastřelil celkem deset lidí, z toho jednoho spolužáka, osm spolužaček, jednoho učitele a jednu učitelku těžce zranil. Jeho čin byl nápadně podobný tomu, který se odehrál o rok dříve, v roce 2007. Tehdy zastřelil jistý Pekka-Erik Auvinen ve městě Tuusula ve Finsku osm lidí. V klipu na YouTube nejprve s pistolí v ruce popsal, jak vystřílí celou střední školu, a pak svůj vraždený plán skutečně splnil. Poslední střelu si prohnal vlastní hlavou. Je možné, že Saari byl před Auvinenovou smrtí v kontaktu. Oba případy každopádně rozpoutaly diskusi o zákonech povolujících nošení zbraní i o cenzuře některých videí na internetu.\n"}
{"id": "486199", "url": "https://cs.wikipedia.org/wiki?curid=486199", "title": "Pavel Křivský", "text": "Pavel Křivský\n\nFrantišek Pavel Křivský (12. listopadu 1912 Bílek (Chotěboř) – 15. prosince 1989 Praha) byl katolický kněz a člen premonstrátského řádu; po opuštění řádu, kněžské služby i katolické víry archivář, filosof, historik a kontroverzní vychovatel mládeže. Byl dlouho vězněn v souvislosti se svou skautskou činností, byl však též komunistou, informátorem StB a členem Ústředního akčního výboru Junáka. \n\nFrantišek Křivský maturoval roku 1930 na reálném gymnáziu v Chotěboři a vstoupil do kláštera premonstrátů v Želivi u Pelhřimova, kde měl na starosti výchovu noviců. Studoval teologii na semináři v Hradci Králové, kde byl roku 1935 vysvěcen na kněze. Začal studovat filosofii a historii na Filosofické fakultě UK v Praze, studium však mohl dokončit až v roce 1946, kdy obhájil diplomovou práci na téma \"Pečeti řádu premonstrátů v Čechách a na Moravě\". V roce 1941 v důsledku krize víry vystoupil z řádu a stal se řadovým knězem v Buštěhradě u Kladna, od roku 1944 pak správcem hřbitova u sv. Markéty v Břevnově, kde působil až do konce války. Již před válkou se seznámil s Eduardem Křivanem, bývalým náčelníkem Skautů Práce, začal se zajímat o skauting (v jeho levicové formě) a zároveň sympatizoval s programem KSČ. Po květnové revoluci v roce 1945 vystoupil z katolické církve a vstoupil do KSČ na doporučení komunistického poslance Dubského. Absolvoval Státní archivní školu a na žádost ministerstva vnitra se stal archivářem Uranových dolů Jáchymov; v roce 1947 byl přijat do Archivu ministerstva vnitra, kde dosáhl hodnosti přednosty IV. oddělení archivu MV.\n\nV roce 1946 se Křivský dostal do styku se skautskou organizací Junák, absolvoval Ústřední lesní školu a stal se členem výchovného odboru Ústředí Junáka. Stal se též prominentním členem tzv. Vysokoškolského roverského kmene (VRK) v Praze, který v Junáku vyvíjel intenzívní prokomunistickou činnost. V únoru 1948 se Křivský plně postavil za pučistickou politiku KSČ a stal se členem Ústředního akčního výboru Junáka, skrze nějž se KSČ snažila Junák ovládnout. V roce 1949 se Křivský stal vedoucím komise pro práci s mládeží ve Svazu občanů bez vyznání a zakládal kroužky mládeže, z nichž vyrostlo jeho sdružení mládeže \"Kruh\". Touto svojí činností a spojováním komunistické ideologie s východní filosofií a mystikou začal být režimu nepohodlný. V roce 1950 byl vyloučen z KSČ pod záminkou ztráty legitimace. Roku 1951 byl propuštěn z Archivu MV po náhlém sňatku s Marií Pavlíkovou, členkou Kruhu.\n\n25. února 1952 byl Křivský zatčen a po dvou měsících vyšetřování se psychicky zhroutil a začal spolupracovat s vyšetřovateli. V následném vykonstruovaném procesu, v němž pod hrozbou trestu smrti sehrál určenou roli, byl odsouzen na doživotí. Ve vězení v Leopoldově a ve Valdicích měl pověst a prestiž významného činovníka Junáka vězněného pro protikomunistickou činnost. Pořádal pro své spoluvězně filosofické přednášky, které zapisoval na kousky papíru, jež se podařilo z vězení vynést a zachránit. Roku 1992 je předal do Archivu Univerzity Karlovy jeho bývalý spoluvězeň A. Bečvář.. Ve skutečnosti byl však udavačem, který např. na jedné straně spolupracoval na ustavení ilegální Republikánské strany, na druhé straně udával vše o aktivitách jejích členů. Ve výkonu trestu se též dvakrát pokusil o sebevraždu.\n\nPo 13 letech věznění byl roku 1965 propuštěn a pracoval jako skladník, později archivář v Památníku národního písemnictví v tehdy zrušeném Strahovském klášteře v Praze. Zabýval se dějinami Strahova a českými filosofy a teology 19. století, jako byli Josef Dobrovský, Bernard Bolzano nebo Augustin Smetana. Zpracoval také literární pozůstalosti řady dalších postav myslitelů a spisovatelů 19. století. K výchově mládeže se již nevrátil, členem Junáka nebyl ani v době jeho přechodné legální existence v letech 1968–1970. Před smrtí se mu pokusil zprostředkovat přijetí katolických svátostí bývalý spolubratr z želivského kláštera (a jeho pozdější opat) Vít Tajovský, Křivského manželka tomu však zabránila. Jeho přednášky z Leopoldova vyšly ve sborníku „Filosofie za mřížemi“.\n\nSkrze svůj \"Kruh\" měl Křivský jakožto charismatický vychovatel silný vliv na filosofii mimoškolní výchovy mládeže jak v rámci skautingu (kurzy FONS a další roverský program), tak mimo něj (např. Prázdninová škola Lipnice). Mezi jím zásadně ovlivněné osobnosti patří např. Václav Břicháček či Miloš Zapletal. Mnoho jeho „žáků“ či jím ovlivněných osob o jeho spojení s komunistickým režimem nemělo tušení a jeho vychovatelský odkaz je dodnes předmětem sporů.\n\n\n\n"}
{"id": "486201", "url": "https://cs.wikipedia.org/wiki?curid=486201", "title": "Symptom Pandorum", "text": "Symptom Pandorum\n\nSymptom Pandorum (původní název: Pandorum) je americko-německý sci-fi horor z roku 2009. Režisérem je Christian Alvart a hlavní role ztvárnili Dennis Quaid a Ben Foster.\n\nFilm se odehrává na palubě vesmírné lodě \"Elysium\", která v roce 2174 opouští planetu Země se 60 tisíci hibernovanými lidmi na palubě. Jejím cílem je doletět k planetě \"Tanis\", jediné Zemi podobné planetě, kterou lidstvo objevilo.\n\nNa palubě, kde se mají vždy po dvou letech střídat posádky, se sami od sebe probouzí desátník Bower (Ben Foster), a chvíli po něm i poručík Payton (Dennis Quaid). Jsou zmateni, trpí dočasnou ztrátou paměti. Nikde ani živáčka, dveře jsou zablokované a počítače stěží pracují. Bower se ventilační šachtou vydává zjistit co se stalo.\n\nPostupně zjišťuje, že na palubě není vůbec nic v pořádku. Nejen že se zde pohybují podivná monstra, ale do boje se dostává i s neznámou ženou. Jeho průzkum je strastiplný, lemovaný mrtvými těly posádky \"Elysia\" a plný neznámých vetřelců, kteří se ho snaží zabít. Navíc Bower cítí, že se něco děje s lodí, a proto se snaží dostat k hlavnímu reaktoru, aby ho resetoval. Postupně se k němu přidává několik lidí, od kterých se dozví, že před mnoha lety přijala loď zprávu, že Země byla zničena, a \"Elysium\" tak na své palubě má poslední zbytky lidstva. Když tuto zprávu slyšel jeden ze tří členů posádky, která v té době měla službu, zabil ostatní dva, a na lodi se stal soudcem i katem. Po dlouhé době se sám nechal hibernovat. Mezitím, co všichni spali, lidé na palubě lodi mutovali (díky umělému genu, který měl lidstvo přizpůsobit k životu na Tanisu) a množili se, až z nich vznikla monstra, která pozabíjela a strávila většinu z hibernovaných kolonistů.\n\nBowerovi se podaří dostat k reaktoru a resetovat ho. Mezitím se poručík Payton, který ztratil s Bowerem spojení pere s vlastním svědomím, a v této chvíli je jasné, že Payton doopravdy není Payton, ale desátník Gallo. Ten, který před mnoha lety zabil své nadřízené a dělal s posádkou pokusy.\n\nNa můstku zjišťují, že \"Elysium\" už dávno není ve vesmíru, ale že přistál na \"Tanisu\" už před mnoha staletími, a nyní se nachází hluboko pod vodou, blízko pobřeží. Při souboji Bowera a Galla je proraženo čelní sklo, a dovnitř se začíná hrnout voda. Bower a Nadia (jedna z kolonistů, kteří se k Bowerovi cestou přidali) se zavírají do jedné z hibernačních komor, a loď je nouzově vystřelí společně s dalšími komorami, ve kterých jsou stále živí lidé. Loď je zatopena, Gallo umírá a s ním pravděpodobně i všichni mutanti na palubě.\n\nJe rok 1 a na Tanisu začíná nový život 1213 kolonistů, kteří přežili let \"Elysia\".\n\n"}
{"id": "486209", "url": "https://cs.wikipedia.org/wiki?curid=486209", "title": "Julija Čermošanská", "text": "Julija Čermošanská\n\nJulija Igorevna Čermošanská ( ; * 6. ledna 1986, Brjansk) je ruská atletka, sprinterka.\n\nJejí hlavní disciplínou je běh na 200 metrů, věnuje se také štafetě na 4×100 metrů. Je juniorskou mistryní Evropy (2005) a mistryní Evropy do 23 let (2007). Reprezentovala na letních olympijských hrách v Pekingu, kde dosáhla největšího úspěchu ve štafetě na 4x100 metrů. Společně s Jevgenijí Poljakovovou, Alexandrou Fedorivovou a Julií Guščinovou vybojovala olympijské zlato. Těsně před branami finále zůstala v běhu na 200 m, když v semifinále skončila s časem 22,57 s jako první nepostupující.\n\nJejí matkou je bývalá atletka Galina Malčuginová, která se rovněž specializovala na dvoustovku.\n\n\n"}
{"id": "486210", "url": "https://cs.wikipedia.org/wiki?curid=486210", "title": "Palliardi", "text": "Palliardi\n\nPalliardi je příjmení italského původu:\n\n"}
{"id": "486214", "url": "https://cs.wikipedia.org/wiki?curid=486214", "title": "Stanley Baldwin", "text": "Stanley Baldwin\n\nStanley Baldwin, 1. hrabě Baldwin z Bewdley, (3. srpen 1867 – 14. prosinec 1947) byl britský státník, člen Konzervativní strany, premiér a vůdčí postava britské politiky v meziválečném období.\n\nNarodil se 3. srpna 1867 v Bewdley v hrabství Worcestershire jako syn Alfreda Baldwina a jeho ženy Louisy. Studoval na škole v Hawtreys, poté v Harrow a nakonec absolvoval Trinity College v Cambridgi.\n\n12. září 1892 se oženil s Lucy Ridsdaleovou. Získal pověst obratného obchodníka a průmyslníka schopného provádět modernizaci. Po smrti svého otce zdědil 200 000 liber a funkci ředitele Great Western Railway.\n\nRoku 1908 se stal místo svého otce poslancem Dolní sněmovny za obvod Bewdley. V období první světové války se stal soukromým parlamentním tajemníkem Andrewa Bonar Lawa. Roku 1920 byl jmenován do tajné rady a následující rok se stal ministrem obchodu.\n\nNa konci roku 1922 v Konzervativní straně narostla nespokojenost s výsledky práce koaliční vlády s Liberální stranou vedenou Lloydem Georgem. Na schůzi konzervativních poslanců v Charlton Clubu prohlásil, že nebude dále podporovat koalici a obvinil Georgeho, že je destrukčním činitelem britské politiky. Jednání skončilo návrhem na rozpuštění koalice, což ale nepodporovala většina vůdčích osobností konzervativců. Bonar Law se stal premiérem, byl nucen hledat nové ministry a tak mu nabídl místo ministra financí. V následujících volbách získala Konzervativní strana parlamentní většinu.\n\nV květnu 1923 byla u Bonar Lawa zjištěna rakovina a ten hned nato rezignoval na funkci premiéra, a on se tak stal jeho nástupcem. Zpočátku vykonával i funkci ministra financí ale brzy tuto funkci nabídl Nevillemu Chamberlainovi.\n\nKonzervativci měli v dolní komoře většinu a mohli by do dalších voleb pohodlné uplatňovat své záměry. On se ale cítil vázán závazkem svého předchůdce, že nebude prováděna reforma cel bez předchozích voleb. V zemi se i vlivem zvýšeného dovozu v rámci volného obchodu zvyšovala nezaměstnanost. Rozhodl se vyhlásit na prosinec 1923 volby, aby získal podporu pro zavedení protekcionistických cel, která měla podpořit vytváření nových pracovních míst. Výsledky voleb byly nerozhodné, protože žádná strana nezískala dostatečnou většinu. Na prvním jednání nového parlamentu byla konzervativní vládě vyslovena nedůvěra a tak bezprostředně po něm rezignoval na funkci předsedy vlády.\n\nVolby v říjnu 1924 přinesly konzervativcům vítězství. Toto období bylo poznamenáno generální stávkou roku 1926. Jako reakci na ni vytvořili Společnost pro hospodaření s energiemi – dobrovolné sdružení lidí, kteří nesouhlasili se stávkou.\n\nNa jeho pokyn byla vytvořena komise vedená Williamem Douglas Weirem pro \"zhodnocení problému země s elektrickou energií\". Na základě Weirova doporučení byl vytvořen centrální úřad pro elektřinu, jehož činnost byla z poloviny financována státem a z druhé místní samosprávou. Weirovy návrhy byly zahrnuty do změn zákonů. Výsledky práce úřadu přinesly do roku 1939 čtyřnásobné zvýšení elektrického výkonu elektráren a podstatné zlevnění elektrické energie.\n\nRoku 1929 se k moci dostali labouristé a to ačkoli je volilo méně voličů než konzervativce.\n\nRoku 1935 nahradil MacDonalda ve funkci premiéra. V říjnu téhož roku vyhlásil nové volby, které skončily jeho úspěchem.\n\nBritská vláda musela reagovat na vyzbrojování Německa a tak roku 1934 navrhla rozšíření počtu bojových letounů RAF na úroveň z roku 1923. Následující rok přiznal, že jeho předchozí představy o snížení úrovně zbrojení, kterého byl zastáncem, byly mylné a že jeho odhad budoucího vývoje byl nesprávný. V květnu téhož roku byl přijat návrh na další zvýšení počtu bojových letounů, tak aby se zlepšila obrana Británie proti vzrůstající síle německého letectva. V únoru roku 1926 bylo přijato vládou rozhodnutí o rozšíření královského námořnictva a obnově výzbroje britského pozemního vojska. Tento program zbrojení se setkal s ostrou kritikou představitele Labouristické strany Clementa Attleeho.\n\nV lednu 1936 nastoupil na britský trůn Eduard VIII., který byl zastáncem dobrých vztahů mezi Británií a Německem a oznámil svůj záměr oženit se s rozvedenou Američankou Wallis Simpsonovou. On sám ji nepovažoval za vhodnou ženu, kterou by britská veřejnost respektovala jako královnu. Pro vládu byly i sporné její proněmecké názory. Pokoušel se několikrát odvrátit Eduarda od tohoto sňatku a jeho záměr oženit se s rozvedenou ženou se setkal s odporem u arcibiskupa Anglikánské církve i zástupců některých zemí Commonwealthu. Eduard se ještě pokusil navrhnout morganatický sňatek, který by znamenal, že jeho žena by nepožívala královské pocty a jejich potomci by neměli nárok na následnictví. I tento návrh byl odmítnut a tak Eduard v prosinci abdikoval.\n\nPo korunovaci nového krále Jiřího VI. byl povýšen do šlechtického stavu jako hrabě Baldwin z Bewdley a následující den odstoupil z funkce premiéra. Ve Sněmovně lordů vystupoval jen málokdy, podporoval závěry Mnichovské dohody a obhajoval zásady appeasementu, což mu v průběhu druhé světové války přineslo velkou nepopularitu.\n\nZemřel ve spánku 14. prosince 1947 v Astley Hall poblíž Stourport-on-Severn v hrabství Worcestershire. Jeho ostatky byly zpopelněny a popel byl uložen ve Worcesterské katedrále.\n\nAž do svého odstoupení v roce 1937 byl oceňován jako schopný politik, především za zvládnutí krize spojené s abdikací Eduarda VIII. Nicméně po vypuknutí druhé světové války se tento názor změnil. Spolu s Chamberlainem a MacDonaldem byli činěni odpovědnými za vojenskou nepřipravenost Velké Británie na následující válečný konflikt.\n"}
{"id": "486219", "url": "https://cs.wikipedia.org/wiki?curid=486219", "title": "Jérôme Lalande", "text": "Jérôme Lalande\n\nJoseph Jérôme Lefrançois de Lalande (11. července 1732, Bourg-en-Bresse – 4. dubna 1807, Paříž) byl francouzský astronom a spisovatel.\n\nNarodil se v Bourg-en-Bresse. Rodiče ho poslali studovat práva do Paříže. Zde se ubytoval v hotelu Cluny. V tomto hotelu měl svoji observatoř francouzský astronom Joseph-Nicolas Delisle. Ten ho seznámil s astronomií a s dalšími astronomy. Důležitou známostí pro Lalanda byl francouzský astronom Pierre Charles Le Monnier. Lemonnier získal povolení poslat Lalanda do Berlína sledovat lunární paralaxu. Úspěch v tomto podniku mu v jeho jedenadvaceti letech přinesl přijetí do berlínské Akademie a zvolení astronomem adjunktem ve francouzské akademii věd. Jako astronom se věnoval studiu planet a Halleyovy komety.\n\nV roce 1762 rezignoval Delisle na pozici astronoma v Collège de France v prospěch Lalanda. Ten zde pak působil po zbytek svého života. Jako učitel a jako spisovatel velmi přispěl k popularizaci astronomie v 18. a na počátku 19. století.\n\nJe jedním ze 72 významných mužů, jejichž jméno je zapsáno na Eiffelově věži v Paříži.\n"}
{"id": "486220", "url": "https://cs.wikipedia.org/wiki?curid=486220", "title": "Klůček (Broumovská vrchovina)", "text": "Klůček (Broumovská vrchovina)\n\nKlůček je vrchol v České republice ležící v Broumovské vrchovině.\n\nKlůček se nachází v Broumovské vrchovině asi 1,5 km severovýchodně od města Police nad Metují a asi 6,5 km jihozápadně od města Broumov. Asi 2 km severozápadně od Klůčku probíhá hřeben Broumovských stěn, na který je z nezalesněných částí vrchu hezký výhled. Klůček je součástí krátkého jen asi 1 km dlouhého hřebínku orientovaného od jeho vrcholu na jihovýchod. Klůček na nachází na území Chráněné krajinné oblasti Broumovsko.\n\nVýchodní a severní svah Klůčku obtéká Hlavňovský potok. Jeho soutokem s Pěkovským potokem v obci Bukovice vzniká potok Dunajka, levý přítok Metuje. Ze stejné strany se do Metuje vlévá i potok Ledhujka, do které ze západního svahu Klůčku odvádějí vodu netrvalé vodoteče \n\nVrchol Klůčku je souvisle zalesněn včetně sedla na jihovýchodně od něj. Na mírnějším západním svahu se pod hranicí vrcholového lesa nacházejí pole, na prudších západních a severních svazích se pod hranicí lesa nacházejí louky.\n\nPřímo na vrchol Klůčku žádné komunikace nevedou. Les v jeho okolí protíná několik méně kvalitních lesních cest. Sedlem jihovýchodně od vrcholu prochází neveřejná asfaltová komunikace spojující zemědělské areály v Polici nad Metují a v Hlavňově. V témže místě komunikaci kříží červeně značená Jiráskova cesta vedoucí z Police nad Metují do Broumovských stěn.\n\n"}
{"id": "486222", "url": "https://cs.wikipedia.org/wiki?curid=486222", "title": "Sezamol", "text": "Sezamol\n\nSezamol (systematický název \"3,4-methylendioxyfenol\", sumární vzorec CHO) je přírodní organická sloučenina, obsažená v sezamovém oleji. Jedná se o bílou krystalickou látku, patřící do skupiny fenolů. Sezamol je špatně rozpustný ve vodě, avšak snadno mísitelný s většinou olejů. Lze ho získávat organickou syntézou z heliotropinu z přírodních zdrojů.\n\nU sezamolu byly zjištěny antioxidační účinky, které mohou chránit oleje před zkažením a živé organismy před účinkem volných radikálů. Má též protihoubové účinky.\n\nPoužívá se jako chemická surovina při průmyslové syntéze léčiva paroxetinu (Paxil).\n\nSezamový olej se využívá v ájurvédské medicíně.\n"}
{"id": "486224", "url": "https://cs.wikipedia.org/wiki?curid=486224", "title": "Kapitulace u Világoše", "text": "Kapitulace u Világoše\n\nKapitulace u Világoše byla závěrečná fáze maďarské revoluce z let 1848 a 1849, která byla potlačena vojsky Františka Josefa I. a zejména jeho spojence, ruského cara Mikuláše I. Poslední zbytky revoluční maďarské armády vedené Artúrem Görgeym nakonec 13. srpna 1849 kapitulovaly u rumunské obce Șiria (známější pod tehdejším maďarským názvem Világoš) před ruským generálem Paskevičem. Celá revoluce byla přes protesty ze zahraničí krvavě potlačena.\n\nSlovo Világoš v češtině zlidovělo; sousloví „dostat Világoš“ se používá ve smyslu „dostat výprask“, „drtivě prohrát“ či „dostat pořádně vynadáno“. \n"}
{"id": "486233", "url": "https://cs.wikipedia.org/wiki?curid=486233", "title": "Klabonos", "text": "Klabonos\n\nKlabonos je vyklenutý nos koně, případně i jiného zvířete.\n\nNěkterá původem západní plemena koní mají vyklenutý profil, také nazývaný \"římský nos\". U nich se horní linie tlamy, resp. nosního hřbetu odklání od linie čela. Z českých koní jej má takto vyklenutý kladrubský kůň. Tvar hlavy odborníkům napoví původ plemene i jeho čistotu.\n\nMimo koní s klabonosem mají jiná plemena hlavu rovnou, štičí, ovčí, klínovitou, volskou, babskou a poloklabonosou.\n\n"}
{"id": "486234", "url": "https://cs.wikipedia.org/wiki?curid=486234", "title": "Taťjana Firovová", "text": "Taťjana Firovová\n\nTaťjana Pavlovna Firovová (rusky: \"Татьяна Павловна Фирова\"; * 10. října 1982, Sarov) je ruská atletka, která se věnuje hladké čtvrtce a štafetovým běhům.\n\nV roce 2001 se stala v italském Grossetu juniorskou mistryní Evropy v běhu na 400 metrů. O dva roky později získala dva individuální úspěchy, když vybojovala bronz na evropském šampionátu do 23 let v Bydhošti a zlatou medaili na světové letní univerziádě v jihokorejském Tegu.\n\nNa halovém MS 2010 v katarském Dauhá vybojovala dvě stříbrné medaile (400 m, 4×400 m). Ve stejném roce se stala v Barceloně mistryní Evropy v běhu na 400 m. Společně s Anastasijí Kapačinskou, Antoninou Krivošapkovou a Ksenijí Ustalovovou vybojovala také zlatou medaili ve štafetě na 4×400 m.\n\n\n"}
{"id": "486236", "url": "https://cs.wikipedia.org/wiki?curid=486236", "title": "Inés de Suárez", "text": "Inés de Suárez\n\nInés de Suárez (1507 , Plasencia - 1580, Chile) byla aktivní účastnice dobývání Chile, milenka Pedra de Valdivia a poté manželka chilského guvernéra Rodriga de Quiroga.\n\nDo Jižní Ameriky připlula snad roku 1537. Předpokládá se, že ji za moře přivedla touha najít svého muže Juana z Malagy, který měl sloužit u bratrů Pizzarových. Roku 1538 je doložen její pobyt v Limě a roku 1539 jako vdova po španělském vojákovi získala malý pozemek s indiány v Cuzcu. Pravděpodobně v tuto dobu se sblížila s ženatým Pedrem de Valdivia a stala se jeho milenkou. Koncem roku 1539 požádal Valdivia Francisca Pizarra o povolení cesty na jih do Chile, které získal pro sebe, doprovod i Inés v lednu 1540. Cesta přes poušť byla velmi náročná, cíle dosáhl unavený průvod v prosinci téhož roku, kdy došel do úrodného údolí řeky Mapocho. Zde 12. února 1541 založili město Santiago del Nuevo Extremo, které zpočátku sloužilo jako pevnost bránící obsazená a dobytá území, později se stalo sídlem guvernéra a střediskem kultury a vzdělání pro zdejší oblast.Místní indiáni nepřijali španělské osadníky a v září 1541 muselo mladé město za Valdiviovy nepřítomnosti čelit nájezdu vzbouřených domorodců. Celý den se bojovalo, město hořelo. Inés nechala po celodenním ošetřování raněných popravit sedm indiánských rukojmích a hodit jejich hlavy mezi bojující. Poté se navlékla do mužské zbroje a na koni vyjela do válečné vřavy. Mezi indiány po nečekaném divadle zavládl zmatek a osadníkům se podařilo je vytlačit z městských ulic.\n\nKonec mileneckému vztahu s Valdiviou učinil soud v Limě, kde byl nařčen z mimomanželského poměru a finanční zpronevěry. Roku 1549 se provdala za kapitána Rodriga de Quiroga, vedla poklidný život a věnovala se charitě.\n\nPedro de Valdivio byl zabit Mapuči roku 1553, Rodrigo de Quiroga se dvakrát stal guvernérem Chile a zemřel roku 1580. On sama svého muže následovala o pár měsíců později.\n\n"}
{"id": "486237", "url": "https://cs.wikipedia.org/wiki?curid=486237", "title": "Křivský", "text": "Křivský\n\nKřivský je české příjmení:\n\n"}
{"id": "486239", "url": "https://cs.wikipedia.org/wiki?curid=486239", "title": "Stephanie Beckertová", "text": "Stephanie Beckertová\n\nStephanie Beckertová (* 30. května 1988 Erfurt) je německá rychlobruslařka specializující se na delší tratě (3000/5000 m).\n\nV seniorských soutěžích debutovala tato sedminásobná juniorská mistryně Německa na začátku sezóny 2006/2007. Do Zimních olympijských her 2010 bylo jejím dosavadním největším úspěchem 4. místo na trati 5000 m na Mistrovství světa 2009 a 4. místo v celkovém hodnocení Světového poháru 2008/2009 na tratích 3000/5000 m.\n\nNa Zimních olympijských hrách 2010 získala na tratích 3000 m a 5000 m stříbrnou a v závodě družstev zlatou medaili. V sezóně 2009/2010 dvakrát porazila na tratích 3000 m Světového poháru Martinu Sáblíkovou a v konečném hodnocení skončila na dlouhých tratích na druhém místě.\n\nNa mítinku Světového poháru 2010/2011 v Hamaru poprvé zvítězila i na distanci 5000 m, když do té doby suverénní vládkyni této tratě Sáblíkovou porazila o téměř pět sekund. Na Mistrovství světa na jednotlivých tratích 2011 na trati 3000 m získala díky umístění na 3. místě svoji první medaili ze světových šampionátů; o dva dny později vybojovala i stříbro ze závodu na 5000 m. Druhou bronzovou medaili získala v Inzellu jako členka německého týmu ve stíhacím závodě družstev. V sezóně 2011/2012 skončila ve Světovém poháru na dlouhých tratích druhá. Dvě stříbrné medaile si odvezla z Mistrovství světa na jednotlivých tratích 2012 ze závodů na 3 a 5 km. Zúčastnila se Zimních olympijských her 2014, kde se v závodě na 3000 m umístila na 17. místě, na trati 5000 m skončila osmá.\n\nJejím bratrem je rychlobruslař Patrick Beckert.\n\n"}
{"id": "486243", "url": "https://cs.wikipedia.org/wiki?curid=486243", "title": "127mm kanón typu 88 a 89", "text": "127mm kanón typu 88 a 89\n\n127mm kanóny typů 88 a 89 japonského císařského námořnictva byly vyvinuty v druhé polovině třicátých let 20. století a dočkaly se nasazení i za druhé světové války. Oba typy měly ráži 127 milimetrů, hlaveň délky 40 ráží (5080 mm) a používaly jednotný náboj. Typ 88 (navržen roku 1928) byl určen pro ponorky, ale použit byl v manuálně ovládané jednohlavňové verzi pravděpodobně pouze na jedné ponorce. Typ 89 (navržen roku 1929 a podobný typu 88) byl lodní a pozemní protiletadlový kanón, který byl používán v jednohlavňovém i dvouhlavňovém uspořádání na lodích císařského námořnictva i v pozemních bateriích. Typ 89 se na lodích používal v elektromotorem poháněných lafetacích A1 a B1 (+ jejich modifikace) a k zaměřování sloužily optické systémy řízení palby typu 91, 94 a 4. Oficiální označení typu 89 bylo \"40-kókei 89-šiki 12-senči 7 kókaku hó\" (四〇口径八九式十二糎七高角砲 ~ 40kaliberní 12,7cm protiletadlový kanón typu 89).\n\nTyp 88 byl navržen roku 1928 a jako ponorkový palubní kanón měl být podle DiGiuliana použit na ponorkách \"I-5\" (typ \"J1M\") a \"I-6\" (typ \"J2\"). Podle Hackett & Kingsepp a Carpenter & Polmar se ale typ 88 objevil pouze v jednom kuse na ponorce \"I-6\", zatímco ponorka \"I-5\" měla nést jeden a později dva 140mm kanóny typu 11. roku (éry Taišó: \"11-nenšiki\" – tj. roku 1922).\n\nTyp 89 vznikl koncem dvacátých let spoluprací námořních arsenálů v Kure a Hirošimě, kde pak v letech 1932 až 1944 probíhala i výroba. Hlavním konstruktérem byl inženýr Čijokiči Hada.\n\nTyp 89 se v hojné míře instaloval jako sekundární a protiletadlová výzbroj na většinu velkých japonských válečných lodí (od křižníků výše) ve třicátých a počátkem čtyřicátých let. Nesly ho také torpédoborce typu D (\"Macu\") a modifikované D (\"Tačibana\") produkované za druhé světové války. Na těžkých křižnících tříd \"Mjókó\" a \"Takao\", které ve třicátých a počátkem čtyřicátých letech prošly přezbrojením, nahradil starší 120mm kanón typu 10. roku (éry Taišó: \"10-nenšiki\" – tj. roku 1921).\n\nPotřeba těchto kanónů ale byla větší, než dokázala pokrýt jejich produkce. Například lehké křižníky \"Kitakami\" a \"Ói\" měly být během přestavby na torpédové křižníky vyzbrojeny každý čtyřmi dvouhlavňovými lafetacemi, ale kvůli jejich nedostatku k tomu nedošlo. Těžké křižníky \"Takao\" a \"Atago\" se svých 127mm kanónů typu 89 dočkaly až v březnu a dubnu 1942, \"Maja\" až při přestavbě na protiletadlový křižník na přelomu let 1943 a 1944 a \"Čókaj\" si musel vystačit se staršími 120mm kanóny až do konce.\n\nCelkem 362 děl bylo použito v pobřežních bateriích (z toho 96 v Jokosuce a 54 v Kure).\n\nAutofretovaná (dodatečně při výrobě zpevněná) hlaveň byla vyrobena z monobloku spolu se zadkem hlavně, do kterého zapadal horizontálně se pohybující závěr. Životnost hlavně byla 800 až 1500 výstřelů. Nábojová komora měla 9 dm a při výstřelu v ní vznikal tlak 2500 kg/cm (245 206,5 kPa). Vývrt hlavně měl délku 4450 mm a byl tvořen 36 drážkami 1,52 mm x 6,63 mm.\n\nDělo mohlo být nabíjeno při všech úhlech elevace.\n\nOproti staršímu 127mm kanónu typu 3. roku (éry Taišó: \"3-nenšiki\" – tj. roku 1914), který byl instalován na japonských torpédoborcích od třídy \"Fubuki\" až po třídu \"Júgumo\", se 127mm kanóny typu 88 a 89 odlišovaly použitím jednotného náboje, což (spolu s možností nabíjení při všech úhlech elevace) urychlilo nabíjení a u typu 89 vedlo ke zvýšení kadence na osm až čtrnáct ran za minutu oproti pěti až deseti výstřelům za minutu u typu 3. roku.\n\nTyp 89 používal celkem čtyři druhy munice:\n\nCvičné granáty měly černé tělo. Jestliže byly vybaveny zapalovačem, byla špička bílá, zatímco cvičné granáty bez zapalovače měly špičku žlutou.\n\nTyp 88 se používal pouze v jednohlavňovém uspořádání, bez štítu a odměr a náměr byly měněny manuálně. U typu 89 existovalo několik variant lafetace – všechny s elektricky poháněnou změnou náměru a odměru. Modely A1 ( \"gata\") byly starší, s pomalejší rychlostí změny náměru (12 °/s oproti 16 °/s) a odměru (6-7 °/s oproti 16 °/s) než novější B1. Všechny lafetace byly nestabilizované.\n\nTyp 89 měl při použití na lodích tyto druhy lafetace:\n\nK zaměřování děl typu 89 na lodích císařského námořnictva sloužily většinou prostředky centrálního řízení protiletadlové palby (高射装置 \"kóša sóči\") typu 91 nebo 94, které se skládaly z dálkoměru, zaměřovačů a analogového dělostřeleckého počítače ( \"šagekiban\"). Typ 91 se skládal z dvojice manuálně otáčených věží na nástavbách: jedna s dálkoměrem a druhá se zaměřovačem a počítačem. Byl zaveden 11. června 1931, ale byl pomalý a za druhé světové války již beznadějně zastaralý, neboť již nestačil ke sledování rychle se pohybujících a manévrujících cílů. Přesto ho například během bitvy u Midway stále ještě používala letadlová loď \"Kaga\" a rovněž většina japonských těžkých křižníků. Novější typ 94 byl zaveden 9. října 1934 a měl 4,5metrový stereoskopický dálkoměr typu 94 a zaměřovače soustředěné do jedné elektro-hydraulicky ovládané věže ( \"94-šiki kóšaki\"), která vážila 3,5 tuny. Balistický počítač se nacházel ve vyhodnocovací místnosti v podpalubí. Systém řízení protiletadlové palby typu 94 byl schopný sledovat cíl manévrující v prostoru. Podle Parshall & Tully byl srovnatelný se základním modelem amerického Mk. 37 (to jest bez integrovaného radaru) a lepší, než cokoliv, co měli v roce 1942 Britové. Podle Parshall & Tully byl také pravděpodobně nejlepším řídícím systémem na všech válečných lodích Osy. Přesto ale potřeboval i s dobře vycvičenou obsluhou nejméně 10 sekund (většinou spíše dvojnásobek) na zachycení cíle a provedení výpočtu. Toto okno se například během bitvy u Midway ukázalo být smrtícím, když byly japonské letadlové lodě překvapeny americkými střemhlavými bombardéry.\n\nVýjimku tvořilo zaměřování 127mm děl v některých pozemních instalacích a na torpédoborcích typu D (\"Macu\") a modifikované D (\"Tačibana\"), kde k jejich zaměřování sloužil zaměřovač typu 4 model 3. Ten vznikl v roce 1944 zjednodušením zaměřovače typu 95, který byl určen pro 25mm kanóny typu 96.\n\n127mm kanón typu 89 byl celkem dobrou protiletadlovou zbraní, ale jeho nevýhodou byla nízká úsťová rychlost a tím pádem i malý dostřel a dosah. Stejně jako všechny ostatní japonské protiletadlové zbraně své doby trpěl i druhou nevýhodou, totiž že Japonci až do konce války v Pacifiku nedokázali nasadit radarem zaměřovaný systém řízení palby, takže zaměřování protiletadlových děl se provádělo jenom pomocí optického zaměřovače. Třetí nevýhodou byla absence přibližovacích zapalovačů, které naopak dokázali vyvinout a nasadit Spojenci – proti letadlům využíval typ 89 výhradně časové zapalovače typu 91 nebo typu 4.\n\nNové velké lodě postavené v pozdější fázi války již místo kanónů typu 89 nesly nové 100milimetrové kanóny typu 98. K přezbrojení starších jednotek na nové 100mm kanóny ale nedošlo, a ty si tak uchovaly starší zbraně až do konce války nebo do svého potopení. Možným nástupcem na lodích i na zemi mohl být 127mm kanón typu 1 a 5, který se ale již nasazení nedočkal.\n\n\n"}
{"id": "486248", "url": "https://cs.wikipedia.org/wiki?curid=486248", "title": "Kornati", "text": "Kornati\n\nKornati je souostroví v Jaderském moři při pobřeží Chorvatska, jemuž také patří. Nachází v severní Dalmácii mezi městy Zadar a Šibenik. Název Kornati pochází od starých mořeplavců, a to od slova corona (koruna).\n\nNa ostrovech byl v roce 1980 zřízen Národní park Kornati. Park se rozkládá na 218 km² a nachází se v něm na 89 ostrovů. Největším a hlavním ostrovem je Kornat s plochou téměř 33 km². Ostrov není trvale osídlen, jsou zde pouze malá sídla, která slouží pro přechodný pobyt obyvatel, kteří zde chovají ovce a pěstují olivy. Nachází se zde i několik nudistických pláží. Jelikož na ostrovech není pitná voda, je nutné ji dovážet z pobřeží. Elektřina je vyráběna agregáty.\n\nNa ostrovech platí velmi přísná pravidla omezující pohyb jak lodí, tak i chodců. Není zde dovoleno rozdělávání ohně, sběr jakýchkoliv kamenů, mušlí, platí zde zákaz rekreačního rybolovu. Každá loď si před vplutím do parku musí pořídit vstupní kartu podle délky lodi. Na ostrově Piškera je vystavěna Marina ACI.\n\n"}
{"id": "486249", "url": "https://cs.wikipedia.org/wiki?curid=486249", "title": "Rozala Italská", "text": "Rozala Italská\n\nRozala/Zuzana Italská († 7. února 1003) byla flanderská hraběnka a krátce také francouzská královna.\n\nRozala byla dcera italského krále Berengara II. a Willy, dcery markraběte Bosa Toskánského. Roku 968 se provdala za flanderského hraběte Arnulfa II., se kterým měla tři děti. Manžel zemřel po téměř dvacetiletém manželství v roce 987.\n\nZálusk na vdovin nemalý majetek, v podobě panství Montreuil a Ponthieu, dostal francouzský král Hugo, který Rozalu roku 988 v Melunu provdal za svého šestnáctiletého syna Roberta II. Téměř dvakrát tak stará Rozala po sňatku přijala jméno Zuzana. Manželství s o 15 let mladším mužem jí však přineslo jen trápení. Po třech letech neplodného svazku ji mladý král zapudil a neobtěžoval se vrátit Montreuil. Rozala poté strávila zbytek života ve Flandrech a byla pochována v opatství Saint-Pierre-au-Mont-Blandin v Gentu.\n"}
{"id": "486254", "url": "https://cs.wikipedia.org/wiki?curid=486254", "title": "Konstancie z Arles", "text": "Konstancie z Arles\n\nKonstancie z Arles ( \"Constance d'Arles\" či také \"Constance de Provence\", 986 , Arles – 22./25. července 1031-1034, Melun) byla francouzská královna a dcera provensálského hraběte Viléma I. a Adléty z Anjou.\n\nKonstancie byla provdána za francouzského krále Roberta v rozmezí září 1001 a 25. srpna 1003. Král byl v minulosti již dvakrát ženatý, obě ženy zapudil. Mladá královna králi porodila vytoužené potomky, ale musela se vyrovnávat s tím, že manžel ve skutečnosti styky s druhou manželkou Bertou nikdy nepřerušil. Rivalita mezi oběma ženami zasahovala i na královský dvůr. Obětí se stal Hugo z Beauvais, kterého nechala Konstancie s pomocí svého bratrance Fulka Nerry před očima krále zavraždit.\nJeště roku 1008 či 1010 byla Berta Burgundská v Robertově doprovodu při cestě do Říma.\nKrál chtěl žádat o papežský dispens, aby se mohl k Bertě vrátit. Mise byla neúspěšná a král se vrátil k vroucně se modlící Konstancii.\n\nKonstancie dala králi čtyři syny a Robert věren politice svého otce nechal nejstaršího Huga roku 1017 korunovat spolukrálem. Po Hugově nečekané smrti roku 1025 nastoupil na jeho místo mladší syn Jindřich, původně určený pro burgundské vévodství. Roku 1027 byl korunován spolukrálem a korunovace pošramotila již tak napjaté vztahy mezi jeho rodiči. Konstancie preferovala volbu mladšího Roberta, ale králův nápad byl podpořen Odonem z Blois a Vilémem Akvitánským.\n\nSoudobý kronikář popisuje královnu jako \"svárlivou, slávychtivou a zlatem posedlou\" ženu. Konstancie byla strůjcem vzpoury svých synů, kteří začali drancovat a ničit otcova města. Robert napadl Burgundsko a Jindřich zase dobyl Dreux. Nakonec byl král nucen uznat jejich požadavky a uzavřeli mír, který trval až do jeho smrti.\n\nRobert II. zemřel roku 1031. Konstancie jej přežila a je pohřbena po manželově boku v Saint-Denis.\n\n"}
{"id": "486262", "url": "https://cs.wikipedia.org/wiki?curid=486262", "title": "Arcidiecéze Milwaukee", "text": "Arcidiecéze Milwaukee\n\nArcidiecéze Milwaukee je metropolitní arcidiecéze stejnojmenné římskokatolické církevní provincie, do níž mimo ní patří diecéze Green Bay, La Crosse, Madison a Superior. Arcibiskupství i katedrála sv. Jana Evangelisty se nacházejí v Milwaukee. Současným arcibiskupem je Jerome Edward Listecki (od 2009).\n\nDiecéze o rozloze 4 758 čtverečních mil je rozdělena do 219 farností, které spravuje 358 diecézních a 343 řádových kněží a 166 trvalých jáhnů. Mezi 2 261 397 obyvateli je 731 516 (32 %) registrovaných katolíků.\n\nDiecéze Milwaukee byla založena papežem Řehořem XIV. 28. listopadu 1843, na arcidiecézi ji 12. února 1875 povýšil Pius IX.\n\n"}
{"id": "486264", "url": "https://cs.wikipedia.org/wiki?curid=486264", "title": "Lukáš Veverka", "text": "Lukáš Veverka\n\nLukáš Veverka (* 31. května 1982) je český režisér a motion designér znělek televizních pořadů a reklamních spotů. \n\nRok po maturitě na Střední umělecké škole grafické v Jihlavě byl přijat do ateliéru Grafického designu na Fakultě výtvarných umění v Brně. V roce 2005 vyhrál s krátkým filmem 5-HTT cenu Film Reflection na festivalu FreshFilmFest v Karlových Varech. Bakalářské studium zakončil prací na téma \"Televizní grafika (vizuál studentské televize: znělky, servisní grafika, atd)\". Následně absolvoval tříměsíční stáž v interaktivním týmu holandského studia Dumbar. V roce 2007 pracoval v České televizi na projektu redesignu jako art-director kanálu ČT4 Sport. Mezi lety 2006 až 2008 působil jako pedagog Motion Designu na Vyšší odborné škole v Jihlavě.\n\nV letech 2008 až 2010 organizoval ve svém brněnském bytě program oborových workshopů Pellico5.\n\nJako motion designér realizoval řadu motion-design projektů pro televizní kanály jako MTV, Nova, Prima, Česká televize, Prima Cool, Fanda, nebo Prima Zoom. V roce 2013 vytvořil redesign pro hudební televizi Óčko. Za tuto práci byl Lukáš Veverka nominovaný v kategorii Best Channel Design na Promax/BDA v Paříži. \n\nJako režisér realizoval spoty pro klienty jako Philips, Lego, Vodafone, Blesk Mobil, ČSOB, Člověk v tísni, nebo Amnesty International. \n\nJako výtvarník a supervizor vizuálních efektů se podílel na celovečerním filmu Krásno (režie Ondřej Sokol), na filmu Já, Olga Hepnarová (režie Tomáš Weinreb a Petr Kazda) a na filmové pohádce Řachanda (režie Marta Ferencová) kde zároveň režiroval druhý štáb.\n\nV roce 2018 natočil volební spot pro prezidentského kandidáta Michala Horáčka., vytvořil nový vizuál pro youtubera StandaShow. Realizoval dva klipy pro Tipsport do série \"Jen dohromady jsme sport\", v prvním účinkují Barbora Hermannová a Markéta Sluková, v druhém Ester Ledecká. a spot \"Nechte se unést!\" pro festival Febiofest.\n\nV roce 2019 vytvořil spot \"Jedny oči nestačí\" pro festival Febiofest, v současné době také realizuje intro pro českého streamera ArcadeBulls alias Oldřicha Štěrbu, jehož hlavní součástí je animatronic býk, postavený z herních komponent. \nTento projekt je jedinečný v tom, že komunita streamera mohla poslat své komponenty. Celý proces tvorby intra vysílal na svém Twitch kanále.\n\nJeho práce byly prezentovány na výstavách jako je Bienále Grafického Designu v Brně nebo Trienále plakátu v Trnavě. Objevily se také v odborných časopisech jako je Font, Typo nebo Computer Arts.\n\n\n"}
{"id": "486265", "url": "https://cs.wikipedia.org/wiki?curid=486265", "title": "Seznam biskupů a arcibiskupů z Milwaukee", "text": "Seznam biskupů a arcibiskupů z Milwaukee\n\nDiecéze Milwaukee byla ustavena 28. listopadu 1843 a na arcidiecézi byla povýšena 12. února 1875 (tj. ještě za úřadování prvního biskupa). Zde je úplný seznam jejích sídelních arcibiskupů - metropolitů Provincie Milwaukee, jakož i pomocných biskupů.\n\n\n"}
{"id": "486271", "url": "https://cs.wikipedia.org/wiki?curid=486271", "title": "Drezura koní", "text": "Drezura koní\n\nDrezura koní (též užíváno drezúra) je základní jezdecká disciplína, jejímž cílem je při prováděných cvicích dosažení maximálního souladu mezi koněm a jezdcem.\n\nStaří Řekové, např. válečník Xenofón, o chovu a výcviku koní napsali řadu děl. Ty se staly inspirací pro novější doby. Otec klasického ježdění Francois Robichon de la Guériniéra (1688-1751) vypracoval novou příručku Ecole de la Cavalérie, která se stala základem Španělské jezdecké školy založené ve Vídni roku 1572.\n\nTermín vyhrazen pro výcvik koně směrem k zvýšené obratnosti a poslušnosti. Podle konečného cíle se rozlišuje klasická drezura jezdeckého koně, drezura koně skokana, drezura vojenského anebo policejního koně, westernová drezura, cirkusová drezura, vozatajská drezura apod. Obecně se dnes pod tímto pojmem rozumí klasická a sportovní drezura, která klidnou prací s koněm, jeho cvičením a systematickou gymnastikou, za předpokladu náležitého přihlížení k jeho psychice, vede k plnému rozvinuti jeho výkonových možností. Jde v první řadě o optimalizaci a ekonomizaci průběhu pohybu. Využívá se maximálně mechanika pohybu koně. Základem klasické drezury jsou srovnání, kmih, uvolněnost a takt, přičemž je kůň neustále na pomůckách a právě drezurní prací se dostává z rovnováhy přirozené přes rovnováhu kampanní do rovnováhy školní, která je předpokladem vyšších stupňů klasické drezury.\nČasy, v kterých se kůň používal jako vojenská sila jsou už za námi. Tehdy však bylo nevyhnutelné, aby se tento významný bojový prostředek dal co nejlíp používat a aby se kůň dokonale podroboval přáním jezdce. K tomu ho bylo potřebné připravit drezurní prací. Byl vypracován systém přijíždění koní, nazývaný vysoká škola jezdecká. V rámci ní však chtěli jednotlivci vyniknout a tak se snažili o co nejelegantnější ježdění. Vcelku nepraktická snaha jezdce na koni imponovat, dala vznik jezdeckému umění. Jezdec objevil možnost kultivovat pohyb koně přiježděním. Ježdění na koni se tak stalo ne toliko něčím praktickým, ale získalo i kulturní dimenzi. Kůň je pohybově školený a tento pojem je řádově vyšší, než kdyby byl jenom cvičený k výkonu. Dnes je možno drezurní ježdění v tomto smyslu vidět v Španělské vysoké škole ve Vídni v klasické barokní podobě nebo ve francouzském Saumuru v podobě klasické vojenské jízdy. Pouze tam je možno spatřit celou sérii školních chodů, školních skoků a chodů třetí generace. V tomto klasickém školním ježdění má základ i současný drezurní sport.\n\nKůň pro drezurní ježdění musí být speciálně vybraný. Musí se v něm skloubit exteriérová dokonalost s dokonalostí pohybové mechaniky a kromě toho musí být vhodný k jezdci. Pokud totiž v jiných druzích jezdeckého sportu jsou estetická kriteria vůči výkonovým podružná, v drezuře jsou významná.\nK drezuře se většinou využívají různí teplokrevníci. Například Hannoverský teplokrevník, Holštýnský teplokrevník. Vysoké jezdecké školy používají Andaluské koně, Lipicány. Příprava koně trvá 5-6 roků.\n\nKlasický drezurní obdélník má rozměry 20x60 m. Slouží k předvádění drezurních úloh od stupně S výš. Jeho stěny jsou pro orientaci soutěžících označené písmeny podle pravidel FEI. Uprostřed krátkých stěn jsou proti sebe písmena A a C, uprostřed dlouhých stěn jsou písmena B a E. Uprostřed obdélníku je písmeno X. Zbývající písmena označuji body na dlouhých stěnách ve vzdálenosti 6 m od rohů a po každých 12 m. Malý drezurní obdélník má rozměr 20x40 m. Slouží k předvádění nižších drezurních úloh stupně Z a L. Označení písmen je taky dané pravidly FEI (mezinárodní jezdecká federace). Podklad v drezurním obdélníku je zpravidla pískový nebo travnatý. Při mezinárodních soutěžích nesmí být žádná ze stěn drezurního obdélníku blíže k divákům než 20 m a v kryté jízdárně 2 m.\n\nAnglické sedlo se zvýšenou zadní rozsochou, kolmo spuštěnými bočnicemi, obyčejně s možností předozadního posunu třmenového závěsu, umožňující hluboký plný sed.\n\nSoubor předepsaných požadavků („povinných cviků\") v určeném pořadí, pro jednotlivý stupeň soutěže.\n\nMezi cviky drezury koní patří například jízdy v kruhu, osmičce a oblouku, kterému se říká serpentina. Jedním z nejsložitějších cviků je pirueta, při které kůň kluše nebo cválá v kruhu bez pohybu vpřed.\n\nRozeznáváme poloviční zádrže (arrety) a celé zádrže (parády).\nPomocí polovičních zádrží čili polovičních arretů jezdec reguluje ruch, tempo, takt, kadenci v určitém chodu kroku koně.\nPak jsou požadavky na pohyb koně na dvou stopách, kdy se kůň pohybuje do strany i vpřed současně (dovnitř plec, traver, renver, traversála, kontradovnitř plec). Ke cvikům vysoké školy patří piafa a pasáž, pak školní skoky (levada, balotada, krupada, kapriola).\n\n\nDrezura musí být přirozeným pohybem vpřed (do strany), kdy kůň jde s chutí. Jezdec musí mít jemný, pružný sed a ruce musí jemně korigovat hlavu a týl. Kůň má být na kolmici, ne za kolmicí - větší chyba, než kdyby šel před kolmicí.\n\nDrezura je další soutěž, při které jde hlavně o to, aby jezdec s koněm \"splynuli\", aby jezdec dával jen nepatrné povely a kůň je plnil jakoby sám od sebe. V této soutěži jde o koňské ladné pohyby a jezdcův perfektní sed a držení těla.\nNa tento druh sportu se každý teplokrevník nehodí. Drezurní kůň by měl mít velmi ladné pohyby a perfektní elegantní chody. Drezura je jedna z nejtěžších druhů koňských sportů. Stejně jako u parkuru i v drezuře jsou dané stupně obtížnosti. Jsou úplně stejné, liší se jen v tom, že v drezuře se ke stupňům obtížnosti nepojí výška překážek, ale různě těžké drezurní cviky a figury.\n\n1. omyl - 2 body\n2. omyl - 4 body\n3. omyl - vyloučen\n\n\nDle obtížnosti jsou drezurní úlohy rozděleny do několika kategorií:\n\nKmihem rozumíme jezdcem vyvolanou energii pohybu a chuť koně jít dopředu pod naprostou kontrolou jezdce. Pohybovat se v kmihu je možné pouze tehdy, když pomůcky holení a otěží jsou v souladu.\n\nSouhrou pobídek holení a citlivým vedením otěží se snažíme, aby kůň \"šel na otěži\". Jezdec by měl holeněmi vyvolaný kmih (chuť jít dopředu) skrz hubu pocítit zpět ve své ruce. Koně, který jde na otěži poznáme tak, že je uvolněn ve vazu, krk nese v klenutém oblouku a s otěží lehce napnutou ochotně přijímá udidlo.\n\nKůň má dobré přilnutí tehdy, když jde pravidelně na otěži, je uvolněný a svou záď používá korektním způsobem. Správného přilnutí docílíme jemným vedením otěže, která vytváří stálý kontakt s hubou koně bez tahání zpět.\n\nKůň je přistaven k levé či pravé ruce tehdy, když je v krku nebo těle mírně ohnut k té či oné straně. Hlava koně může být přistavena také k levé nebo k pravé ruce. Kůň hlavu ohne vůči krku mírně k jedné ze dvou stran, přičemž ji však musí udržet ve svislé poloze.\n\nStranový pohyb - Kůň má hlavu ve směru pohybu, pohybuje se do strany a dopředu zároveň-jeho nohy se kříží. Překrok děláme v klusu a cvalu.\n"}
{"id": "486280", "url": "https://cs.wikipedia.org/wiki?curid=486280", "title": "Westernové ježdění", "text": "Westernové ježdění\n\nWesternové ježdění vzniklo praktickou potřebou obratnosti kovbojů na koních na dobytkářských rančích v USA. Ti mezi sebou soutěžili, kdo je lepší, obratnější, rychlejší. Dnes je sportem, uměním předváděným pro diváky na celém světě. Původní rodea dnes doplňují další druhy westernových jízd.\n\nJde o westernovou formu drezury, ve které musí jezdec prokázat plnou kontrolu nad pohyby koně. Jezdci vjíždí do arény samostatně, v předepsaném chodu a provést co nejpřesněji všechny zadané úlohy v daném pořadí. Ideální kůň pro reining by měl ochotně reagovat na neznatelné pobídky a nechat se jezdcem plně ovládat.\n\nPro tuto soutěž jsou pravidla téměř stejná jako u reiningu. Freestyle reining poskytuje možnost tvořivě využít prvky reiningu a hudby, která je povinná, k vytvoření vlastní choreografie. Oblečení pro jezdce není nijak omezeno a většina soutěžících se oblékne do kostýmu, který pomůže zaujmout porotu. Uždění pro koně není předepsáno a k vidění je i jízda bez jakékoli výstroje. Celé vystoupení je omezeno časovým limitem 4 minuty.\n\nDruh westernových soutěží, v nichž se hodnotí zejména přiježděnost koně. Hlavním ukazatelem je kvalita pohybu a shromážděnost chodů. Disciplína western pleasure probíhá tak, že rozhodčí pozve do arény více jezdců, kteří jezdí podle jeho pokynů v kroku, klusu a cvalu na obě ruce. Hodnotí se klidné chování koně, rychlost jeho reakcí na jezdcovy pomůcky v přechodech. Negativně se hodnotí příliš rychlé tempo, vysoké nesení hlavy, nepravidelné a nepohodlné chody. Pozitivně se hodnotí dobře shromážděný kůň s plynulým krokem rozumné délky. Kůň by měl nést krk i hlavu uvolněně v přirozené poloze, je veden jezdcem na rozumně volných otěžích s lehkým kontaktem udidla a pod kontrolou.\n\nPosuzuje se práce koně na překážkách (s nimiž se setkává při práci na ranči) s důrazem na chování, reakce na pobídky jezdce a kvality chodu. Každá dvojice soutěží samostatně. Zvláště se oceňuje styl a určitý stupeň rychlosti zdolání překážek za předpokladu zachování opatrnosti, schopnosti koní vybrat cestu trasou a ochotnosti reakce na jezdcovy pokyny u obtížnějších překážek. Trasa trailu je připravena tak, aby kůň musel mezi překážkami jako součást práce předvést všechny tři chody.\n\nPosuzuje se jezdcova schopnost provádět v souladu se svým koněm sestavu manévrů, kterou určí rozhodčí minimálně hodinu před zahájením disciplíny. Úloha má být prováděna přesně, s korektní polohou těla jezdce. Všichni soutěžící musí na začátku vjet do kolbiště a poté pracovat individuálně, nebo každý soutěžící může pracovat samostatně již od vstupu do kolbiště. Součástí disciplíny může být Western Pleasure (pro všechny účastníky nebo jen finalisty). V disciplíně western horsemanship se hodnotí vzhled a sed jezdce, vzhled koně a výkon.\n\nPosuzuje se schopnost soutěžícího předvést koně na ohlávce. Kůň je zde pouze rekvizita, na které je demonstrována schopnost a připravenost soutěžícího. Úlohu určuje rozhodčí minimálně hodinu před začátkem disciplíny. Všichni soutěžící mohou vstoupit do arény najednou nebo každý zvlášť; každá dvojice je však posuzována jednotlivě. Během disciplíny musí rozhodčí nechat postavit koně pro posouzení.\n\nKůň je hodnocen za kvalitu chodu, přeskoků ve cvalu, reakci na jezdce, chování a dispozice. Každá dvojice soutěží samostatně. Rozhodčí vybere jednu ze čtyř úloh uvedených v pravidlech\nÚlohy obsahují: krok, klus, cval, přechod přes kavaletu, přeskoky ve cvalu, couvání.\n\nDisciplína je kombinací Trail, Western Riding, Western Pleasure a Reining. Jednotlivé části se řídí pravidly pro danou disciplínu. Mohou se účastnit pouze koně čtyřletí a starší na páce s jednoručním vedením. V pravidlech jsou uvedeny dvě možné úlohy – každá obsahuje následující prvky: branka, couvání, sidepass, skok 50 cm, přeskoky ve cvalu, prodloužený klus, kruhy, spiny, sliding stop.\n\nVítězem disciplíny je dvojice, která v nejrychlejším čase projede předepsanou dráhu (v tomto případě vymezenou třemi barely tvořícími rovnoramenný trojúhelník, kolem každého barelu musí uzavřít plnou smyčku). Jsou možné pouze dva kurzy k projetí kolem sudů (předepsané v pravidlech), letmý start je povolen. Za převržení barelu soutěžící získá pět trestných sekund, každá dvojice soutěží samostatně.\n\nVítězem disciplíny je dvojice, která v nejrychlejším čase projede předepsanou dráhu (v tomto případě vymezenou šesti tyčemi). Letmý start je povolen. Každá dvojice soutěží samostatně. Trať tvoří šest tyčí v řadě za sebou a v předepsané vzdálenosti, soutěžící může začínat z pravé nebo levé strany a pokračovat předepsaným způsobem (dle pravidel) – rovně podél tyčí až k poslední, poslední tyč objet, slalom mezi tyčemi, první tyč objet, slalom mezi tyčemi, poslední tyč objet a rovně podél tyčí do cíle. Za poražení tyče se započítává pět trestných sekund.\n\nZávod na čas, letmý start je povolen. Trať tvoří dva barely a čtyři tyče. Jedná se kombinaci rychlostních disciplín Barrel Race a Pole Bending.\n\nSoutěž pro kategorii mládeže – 13 let a mladších. Letmý start je povolen. Trať tvoří dva kůly, mezi nimiž je pomyslná startovací čára, úkolem jezdce je projet co nejrychleji předepsanou trať ve tvaru osmičky kolem kůlů.\n\nDisciplína má dvě části – Cow Work a Reining. Pro hodnocení je nejdůležitější, zda má kůň po celou dobu tele pod kontrolou, ukazuje cit pro dobytče a schopnost provést práci bez přehnaných pobídek otěží a ostruh, kůň pracuje pouze s jedním kusem dobytka. V první části musí dobytče udržet na jednom místě, hnát ho po dlouhé stěně, uzavřít velký kruh (na obě ruce). V druhé části je vybrána jedna z osmi úloh vypsaných v pravidlech.\n\nSoučástí je celé stádo dobytka, ze kterého soutěžící dvojice musí vybrat jeden kus a zabránit mu v návratu do stáda. Každý účastník má 2,5 minuty na vstup do stáda, oddělení telete a zabránění mu v návratu. Kůň by měl pracovat sám, za výrazné pobídky je jezdec penalizován.\n\nTříčlenné týmy musí oddělit od stáda a zahnat do malé ohrady tři dobytčata označená stejným číslem či obojkem. Vítězí rychlejší tým s větším počtem dobytčat v ohradě. Časový limit je 60, 75 nebo 90 sekund.\n\nDvojčlenný tým přehání desetihlavé stádo z jedné části ohrady do druhé, úkolem je vytřídit největší počet telat ve správném pořadí a v nejkratším čase. Časový limit je 60, 75 nebo 90 sekund.\n\n\n\nReminiscence na zlatý věk kovbojů patřičně zformována westernovou filmovou kulturou. K tomuto stylu patří kovbojský klobouk se širokou střechou (stetson), džínsy, košile s límcem a dlouhými rukávy, polovysoké špičaté kovbojské holínky s vysokým opatkem, kolečkové ostruhy. Můžou být i čapsy, dlouhý plášť proti prachu, šátek a rukavice, které můžou být tmavší než košile. Dnešní show westernové oblečení se podstatně liší od praktického kovbojského oblečení v době jeho vzniku a je více méně jenom jeho symbolem.\n\nDnes se výrazně show oblečení liší hlavně bohatě zdobenými ornamenty a blýskavými aplikacemi. Na každou z disciplín je zvykem používat jiný typ show košil (halenek), např. na:\n\nPleasure – bývají halenky velmi zdobné a mohou mít např. aplikace z peří, třásní, korálků a všemožných ozdob.\n\nWestern Horsemanship – Halenky bývají spíše střídmě zdobené a jen v horní části těla.\n\nTrail – Oblečení je velmi individuální, může být jak zdobené např. jako na W.Horsemanship, ale v poslední době se volí i varianta obyčejné košile. Třeba jen s barevnýma Chapsama.\n\nWestern Riding – Je zvykem mít spíše zdobnější show halenky např. jako na pleasure.\n\nhttp://www.wrc.cz/o-nas/299-western-jako-sport.html#Barrel\n\n"}
{"id": "486290", "url": "https://cs.wikipedia.org/wiki?curid=486290", "title": "Brachypsectridae", "text": "Brachypsectridae\n\nBrachypsectridae jsou brouci z nadčeledi Elateroidea.\n\nJsou to brouci 4-8 mm dlouzí. Žijí pod kameny a pod padlými kmeny stromů.\n\n\n\n"}
{"id": "486293", "url": "https://cs.wikipedia.org/wiki?curid=486293", "title": "SS Bovic (1892)", "text": "SS Bovic (1892)\n\nSS Bovic byl parník společnosti White Star Line vybudovaný v loděnicích Harland & Wolff v Belfastu. Jeho sesterskou lodí byl SS \"Naronic\". Původně byl navržen jako nákladní loď převážející dobytek, později byl přestavěn na osobní loď. Na vodu byl spuštěn 28. června 1892 a na svou první plavbu z Liverpoolu do New Yorku vyplul 26. srpna 1892. Od 21. února 1914 plul na trase Manchester - New York. Od roku 1917 sloužil ve válce pro Royal Navy a roku 1922 prodán rejdařství Leyland Line a přejmenován na \"Colonian\". Nakonec byl roku 1928 v Rotterdamu sešrotován.\n"}
{"id": "486294", "url": "https://cs.wikipedia.org/wiki?curid=486294", "title": "Mateřský instinkt (Hvězdná brána)", "text": "Mateřský instinkt (Hvězdná brána)\n\nMateřský instinkt je 20. epizoda 3. řady sci-fi seriálu Hvězdná brána.\n\nTýmy SG-1 a SG-2 se spolu s Jaffou Bra'tacem vydávají na planetu Kheb. Údajně zde má být ukrýván Harsesis, dítě, které počal Apophis se Sha're, hostitelkou Amaunet, a které v sobě nosí veškeré znalosti Goa'uldů. Již před jejich příchodem se na planetě objevila skupina Jaffů, která měla stejný cíl, nalézt Harsesise. SG-1 najde všechny Jaffy mrtvé, spálené na kost nějakou neznámou zbraní. Na planetě se setkávají s tajemnou antičkou Omou Desalou (Oma Desala = Matka Příroda), která se ujala ochrany Harsesise. Členům týmu nezbývá mnoho času na záchranu dítěte, protože je jim v patách celá armáda Jaffů. Nakonec jsou Jaffové zničeni a Harsesis zůstává ponechán pod ochranou mimozemšťanky, která s ním odchází bránou do bezpečí.\n"}
{"id": "486298", "url": "https://cs.wikipedia.org/wiki?curid=486298", "title": "Daniel Bambas", "text": "Daniel Bambas\n\nDaniel Bambas (* 31. března 1980 Uherské Hradiště) je český herec. \nJe synem herečky Daniely Bambasové. Narodil se v Uherském Hradišti, ale od dvou let vyrůstal v Českých Budějovicích, kde také v roce 1999 absolvoval Česko-anglické gymnázium. Po roční stáži v Rakousku vystudoval DAMU v Praze, kde byl vedoucím jeho ročníku Boris Rösner. \n\nÚčinkoval v Divadle Bez zábradlí, hostoval v Divadle pod Palmovkou a od roku 2004 je v angažmá v Divadle Na Vinohradech. Dále hraje v souboru 3D Company na scéně Žižkovského divadla Járy Cimrmana a hostuje v několika dalších divadlech po celé ČR. V roce 2018 získal cenu Thálie 2017 v kategorii nejlepší herec za ztvárnění hlavní role ve hře \"Krás(k)a na scéně\" v Městském divadle Mladá Boleslav.\n\nMezi jeho nejznámější televizní práce patří role právníka Petra Černého v seriálu \"Velmi křehké vztahy\" nebo postava Reného Seiferta v seriálu \"Ordinace v růžové zahradě 2\".\n\n\n"}
{"id": "486300", "url": "https://cs.wikipedia.org/wiki?curid=486300", "title": "Žírná buňka", "text": "Žírná buňka\n\nŽírná buňka (též mastocyt nebo heparinocyt) je buňka vyskytující se v různých tkáních, ale nejčastěji v kůži a v trávicí soustavě. Má zde podobnou funkci jako bazofilní granulocyt v krvi, tzn. obsahuje množství zrnitých váčků (granul) obsahujících heparin a histamin. Podobně jako krevní buňky vznikají z hematopoetické kmenové buňky, ale na rozdíl od červených či bílých krvinek zůstávají natrvalo v tkáni. Žírné buňky dosahují 20-30 μm a jsou oválné nebo kulovité.\n\nJsou schopné ze svých vnitrobuněčných váčků za jistých okolností uvolňovat heparin a histamin. První z látek brání srážení krve, histamin má význam při vzniku alergické reakce. Když přijde žírná buňka do styku s antigenem (např. pylové zrno nebo mnohobuněčný parazit), naváže se prostřednictvím Fc fragmentu molekuly imunoglobulinové protilátky (IgE) na povrch těchto antigenů a vylije obsah svých váčků. K aktivaci žírné buňky může dojít ale i alternativními způsoby, například kontaktem s bakteriální DNA zprostředkovaným Toll-like receptory.\n"}
{"id": "486306", "url": "https://cs.wikipedia.org/wiki?curid=486306", "title": "Seznam prezidentů Estonska", "text": "Seznam prezidentů Estonska\n\nTento seznam poskytuje přehled nejvyšších státních představitelů Estonska.\n\n\n\n\n\n\n\n\n\n"}
{"id": "486307", "url": "https://cs.wikipedia.org/wiki?curid=486307", "title": "Pivní etiketa", "text": "Pivní etiketa\n\nPivní etiketa je papírová nálepka na skleněné pivní lahvi. Na jediné lahvi může být jedna až tři nálepky. Etiketa identifikuje pivo v lahvi a popisuje jeho význačné vlastnosti.\n\nJsou to papírové nálepky lepené na skleněnou láhev vodorozpustným lepidlem. Protože skleněné lahve jsou vesměs vratné, je potřeba, aby bylo možné etikety jednoduchým a levným způsobem odstranit. Etikety se odstraňují při mytí louhovou lázní v mycím stroji plnící linky těsně před opětovným naplněním. Lahve plněné levnými pivy můžou mít jen základní břišní etiketu, která pak obsahuje všechny povinné údaje. Tvarově můžou být etikety zhotoveny jako vysekávané s originálním tvarem nebo naopak jednoduché obdélníkové, takzvaně řezané.\n\n\nMimo své původní použití jsou pivní etikety také předmětem sběratelství. Konají se sběratelské burzy s výměnou a prodejem etiket, existují specializované internetové stránky zaměřené na pivní etikety.\n\n\n\n"}
{"id": "486308", "url": "https://cs.wikipedia.org/wiki?curid=486308", "title": "Odkaz Ataniků", "text": "Odkaz Ataniků\n\nOdkaz Ataniků je 3. epizoda 4. řady sci-fi seriálu Hvězdná brána.\n\nTok'rové našli technologii Ataniků, návlek na ruku, který mnohonásobně zlepšuje lidské schopnosti, ale zmenšuje možnost úsudku. Návleky nejdou sundat a tak je návrh poslat SG-1 na staveniště Apophisovy lodě. Generál Hammond to zakáže. SG-1 se tam vydají, protože kvůli návlekům mají jiné chápání. Tam ale přestanou návleky fungovat, protože si na ně tělo už zvyklo. Nakonec se v pořádku vrátí na Zemi.\n"}
{"id": "486310", "url": "https://cs.wikipedia.org/wiki?curid=486310", "title": "Utajený var", "text": "Utajený var\n\nUtajený var je jev (metastabilní stav) obvykle velmi čistých kapalin, které neobsahují mechanické částice umožňující vznik tzv. nukleačních center (místa vzniku přeměny vody na vodní páru – mikrobublinky, které se pak zvětšují s množstvím odpařené kapaliny) při zahřátí na teplotu označovanou jako bod varu. Tato nukleační centra vznikají snadněji na hranách mechanických částic a čím čistší kapalina je, tím obtížněji dochází k počátkům varu. Výsledkem pak může být možnost přehřátí kapaliny nad teplotu varu, aniž by v kapalině k varu skutečně došlo.\n\nVětší riziko též přináší mikrovlnný ohřev, neboť při kontaktním ohřevu dochází k lokálnímu zvýšení teploty v místě kontaktu a tudíž snazšímu vzniku nukleačních center. U mikrovlnného může být ohřev rovnoměrnější a teplota se zvyšuje plynuleji v celém objemu kapaliny.\n\nVznik nukleačních center lze podpořit vesměs mechanicky, přidáním inertních mechanických částic (varných kamínků) případně mícháním, ať už excentrickým či přímým.\n\nDalšími metastabilními stavy jsou též \"přechlazení\" kapaliny příp. \"přehřátí\" pevné fáze. Viz také metastabilní termodynamická rovnováha.\n\nUtajený var přináší riziko při neočekávaném přehřátí, jelikož po vzniku nukleačních center se tato šíří po celém objemu s teplotou vyšší než bod varu. Dochází k náhlé změně skupenství až do vyčerpání přebytečného kapacitního tepla.\n\nE = tepelná kapacita * rozdíl teploty nad bod varu,\n\nkteré se mění na teplo skupenské\n\nE = hmotnost odpařené kapaliny * měrné skupenské teplo,\n\npozn. tepelná kapacita = celková hmotnost přehřáté kapaliny * měrná tepelná kapacita.\n\nPo celou dobu destilace je nutné zajistit při teplotě varu promíchávání destilované kapalné fáze, protože jinak nastává přehřívání spodních vrstev kapaliny nad bod varu, což se po dosažení vyšší teploty projeví náhlým vykypěním provázeným opětovným zchlazením pod bod varu (v důsledku vypařování a promíchání s chladnéjší vrstvou). Po zklidnění opět nastává fáze přehřívání s opětovným následným vykypěním, takže výsledným projevem může být bouchání nebo kypění obsahu destilační baňky. Proto se musí zahřívaná směs míchat, případně se do ní přidávajít tzv. varné kamínky, které zajišťují vznik nukleačních center už při dosažení teploty varu.\n"}
{"id": "486312", "url": "https://cs.wikipedia.org/wiki?curid=486312", "title": "SS Gothic (1893)", "text": "SS Gothic (1893)\n\nSS Gothic byl zaoceánský parník společnosti White Star Line vybudovaný roku 1893 v loděnicích Harland & Wolff v Belfastu. Měl tonáž 7 755 BRT, jeden komín, čtyři stěžně, tři paluby, byl vybaven elektrickým osvětlením a chlazením. Měl 2 šrouby poháněné trojexpanzními parními motory s 6 cylindry o výkonu 700 koní, se kterými dosahoval rychlosti 14 uzlů. Spuštěn na vodu byl 28. června 1893. Sloužil na linkách na Nový Zéland. Měl kajuty pro 104 pasažérů v první a 114 ve třetí třídě.\n\nNa svou první plavbu z Londýna přes Kapské město do Wellingtonu vyplul 28. prosince 1893. V červnu 1906 shořela na jeho palubě vlna a loď byla poškozena. Musel nouzově zakotvit v Plymouthu. Poté byl přestavěn na emigrantskou loď s čtyřlůžkovými kajutami pro 1800 cestujících ve třetí třídě. Následně ho roku 1908 odkoupila Red Star Line, převedla ho pod belgickou vlajku a přejmenovala na \"Gothland\". Na svou první plavbu z Antverp do New Yorku vyplul 11. července 1908. Mezi lety 1911-13 sloužil znovu pod jménem \"Gothic\" a pod anglickou vlajkou na linkách do Nového Zélandu pro White Star Line. 23. dubna 1913 opět sloužil pro Red Star Line. 23. června 1914 najel na útesy Gunnar Rocks, ale podařilo se ho po třech dnech vyprostit a opravit v Southamptonu. Na svou poslední plavbu z Antverp do Philadelphie vyplul v březnu 1925. V listopadu byl prodán a následující rok sešrotován.\n\n"}
{"id": "486313", "url": "https://cs.wikipedia.org/wiki?curid=486313", "title": "Libor Jan", "text": "Libor Jan\n\nLibor Jan (* 27. srpna 1960 Brno) je český historik, člen Historického ústavu na filozofické fakultě Masarykovy univerzity v Brně. Odborně se zabývá (vrcholně) středověkými dějinami českých zemí, dějinami církve a rytířských duchovních řádů.\n\nPo studiu na gymnáziu v Brně absolvoval Filozofickou fakultu Masarykovy univerzity v Brně. V letech 1988 - 1994 pracoval jako redaktor a zástupce šéfredaktora deníku Lidová demokracie, poté krátce v ČTK, České televizi Brno. V roce 1991 dálkově dostudoval filozofickou fakultu a krátkou dobu pracoval v historickém ústavu jako externista.\n\nOd roku 1995 působí jako odborný asistent (a později docent) na filozofické fakultě Masarykovy univerzity v Brně. Dne 30. dubna 2010 byl jmenován profesorem. Mezi jeho žáky patří např. Robert Antonín, Stanislav Bárta, Petr Jokeš, Stanislav Vohryzek nebo Petra Lukešová.\n\n"}
{"id": "486316", "url": "https://cs.wikipedia.org/wiki?curid=486316", "title": "SS Cevic (1894)", "text": "SS Cevic (1894)\n\nSS Cevic byl parník vybudovaný v loděnicích Harland & Wolff v Belfastu pro společnost White Star Line. Na vodu byl spuštěn 23. září 1893. Měl tonáž 8 301 BRT. Původně byl postaven jako nákladní loď převážející dobytek. Na svou první plavbu z Liverpoolu do New Yorku vyplul 12. ledna 1894. V roce 1914 byl zabaven Royal Navy a přestavěn na napodobeninu bitevního křižníku HMS \"Queen Mary\". Byl to trik, který měl zmást Němce — \"Cevic\" se vydával za \"Queen Mary\" a Němci si mysleli, že chrání zásobovací lodě. Trik fungoval a jeho přestrojení nikdy nebylo Němci odhaleno. V roce 1916 byl přejmenován na \"Bayol\" a přestavěn na tanker. V roce 1917 byl opět přejmenován pod novou společností na \"Bayleaf\". V roce 1920 byl prodán Anglo-Saxon Petroleum Company a přejmenován na jmého \"Pyrula\". V roce 1933 byl v Janově sešrotován.\n"}
{"id": "486325", "url": "https://cs.wikipedia.org/wiki?curid=486325", "title": "Rabensburg", "text": "Rabensburg\n\nRabensburg (\"Havraní hrad\", česky \"Ranšpurk\") je městys v okrese Mistelbach v Dolním Rakousku. Žije zde obyvatel.\n\nRabensburg leží ve Weinviertelu \"(Vinná čtvrť)\" v severovýchodním cípu u Dyjském trojúhelníku v Dolním Rakousku. Výměra katastru obce dosahuje 20,08 km, z toho 4,23 % plochy je zalesněna. K Rabensburgu nepatří žádné další katastrální území.\n\nRakouské místo má dějiny proměnlivé stejně jaké jsou u celé země. Rabensburg a jeho okolí bylo pradávným sídlištěm s nekonečnými lesy a velkým bohatstvím ryb v řece Dyji \"(něm. Thaya)\". Předpokládá se, že již počátkem 12. století vzniklo toto sídliště. Ve 13. století první písemná zmínka o tomto místu. V roce 1633 Maximilian z Liechtensteinu staví hrad. Hluboký vodní příkop obklopoval hrad kruhovitě. Na počátku 18. století území podél řeky Moravy \"(něm. March)\" a Dyje trpělo obzvláště častými přepady uherských Kuruců. Uprostřed 18. století, z důvodů válečných zmatků, obyvatelstvo Ranšpurku se rozrůstalo. Na počátku 19. století se obyvatelstvo Ranšpurku dožilo velkého hospodářského rozvoje a vzkvétající obce. Roku 1837 se začalo budování Severní Ferdinandovy dráhy \"(něm. Kaiser Ferdinand Nordbahn)\". Stavba dráhy přinesla pro mnoho Ranšpurských novou obživu; stali se z nich železničáři. V roce 1868 byl v Ranšpourku zřízen poštovní úřad a škola byla rozšířena na pětitřídní. V roce 1890 založen Sbor dobrovolných hasičů \"(něm: Feuerwehr)\". Roku 1896 zřízeno telegrafní spojení. Roku 1898 koupila obec dům sousedící se školou a umístila zde V roce 1908 se začalo s dlážděním rolnických ulic, dokončena byla 1919. V roce 1918 zřízena v Ranšpurku četnická stanice. Rozhodnutím z 28. srpna 1920 byla řeka Dyje určena státní hranicí. Upřesnění hranice bylo provedeno teprve 31. března 1921.\n\nZámek je pro Ranšpurk pozoruhodnou zvláštností. Nejstarší části zámku pocházejí už z 11. století. Původní dřevěný hrad se kolem roku 1200 dočkal první kamenné přestavby. V roce 1385 Jan z Liechtensteinu koupil Ranšpurk a došlo k vzestupu zámku a celého panství. Kvůli poloze panství v příhraničí byla jeho velikost limitována a vrcholu dosáhla v 15. století, kdy obsahovala 25 vesnic. V 16. století postavena druhá pozdně gotická věž se zvláštním pozoruhodným točitým schodištěm.\nCennou pozoruhodností jsou také ve vnitřním nádvoří renesanční arkády táhnoucí se přes tři podlaží. V roce 1633 Maximilian z Liechtensteinu učinil svým bydlištěm tento oblíbený zámek. V roce 1645 byl zámek přepadený Švédy a chtěli se ho zmocnit. Teprve po agresivním odstřelováním se musel vzdát, jinak by hrozilo jeho rozbití. Následovník Maximiliana již v zámku nebydlel a pomaleji chátral. V 18. století sídlil zde vysoký úředník.\n\nPo roce 1848 byla zde zřízena továrna na výrobu parket. Přestavbou bylo mnoho fresek a hodnotných částí stavby zničeno nebo porušeno. Štukový strop ve velkém společenském sále se však nedochoval. Později továrna zanikla a zámek Liechtensteinové odkoupili zpět.\n\nVznik kostela v Ranšpurku sahá do 12. století; snad byl postaven v románském stavebním slohu a je zasvěcený svaté Heleně. Teprve 1765 byl vystavěný dnešní kostel – s dřevěnou věží a se třemi zvony, který je znovu zasvěcen svaté Heleně. V minulých letech stavba zazářila po několikaleté opravě v novém lesku a 2004 renovován interiér i s oltářem byl znovu vysvěcený.\n\nPodle výsledků sčítání obyvatel měla obec v roce 1971 1503 obyvatel, v roce 1981 1273, v roce 1991 měl městys 1140 obyvatel a v roce 2001 měla obec 1102 obyvatel.\n\n"}
{"id": "486331", "url": "https://cs.wikipedia.org/wiki?curid=486331", "title": "Ljudmila Litvinovová", "text": "Ljudmila Litvinovová\n\nLjudmila Anatoljevna Litvinovová (; * 8. června 1985, Lipeck) je ruská atletka, jejíž specializací je hladká čtvrtka.\n\nReprezentovala na letních olympijských hrách v Pekingu, kde společně s Julií Guščinovou, Taťjanou Firovovou a Anastasijí Kapačinskou vybojovala stříbrnou medaili ve štafetě na 4×400 metrů. Bronz získala na Mistrovství světa v atletice 2009 v Berlíně, kde místo Julie Guščinové štafetu ve finále doplnila Antonina Krivošapková.\n\nJejím největším individuálním úspěchem je zlatá medaile ze čtvrtky, kterou v roce 2007 vyhrála na mistrovství Evropy do 22 let v Debrecínu v čase 51,25 s.\n\n\n"}
{"id": "486338", "url": "https://cs.wikipedia.org/wiki?curid=486338", "title": "SS Pontic (1894)", "text": "SS Pontic (1894)\n\nSS \"Pontic\" byla loď společnosti White Star Line vybudovaná roku 1894 v loděnicích Harland & Wolff v Belfastu. Byl používán jako pomocná loď převážející pasažéry na větší loď, která nemohla zakotvit přímo v přístavu. Nakonec byl roku 1930 sešrotován.\n"}
{"id": "486340", "url": "https://cs.wikipedia.org/wiki?curid=486340", "title": "Canon EOS 450D", "text": "Canon EOS 450D\n\nCanon EOS 450D (Canon EOS Rebel XSi v Severní Americe a Canon EOS Kiss X2 v Japonsku) je 12,2megapixelová digitální jednooká zrcadlovka, která je součástí řady fotoaparátů Canon EOS. Je následovníkem fotoaparátu EOS 400D/Digital Rebel XTi. Veřejnosti byl ohlášen 23. ledna 2008 a na trh uveden v březnu 2008, respektive v dubnu 2008 v Severní Americe. Jeho následovníkem je fotoaparát Canon EOS 500D (v Severní Americe pod názvem Rebel T1i), který byl ohlášen 25. března 2009. \n\nStejně jako jeho předchůdci umožňuje montáž objektivů Canon EF a EF-S.\n\n\n"}
{"id": "486343", "url": "https://cs.wikipedia.org/wiki?curid=486343", "title": "Midnattens Widunder", "text": "Midnattens Widunder\n\nMidnattens widunder (česky \"Půlnoční stvůra\") je folk metalové hudební album od finské kapely Finntroll. Je to jejich první studiové album, bylo vydáno ve Finsku v roce 1999 u vydavatelství Spinefarm.\n\nTexty tohoto alba jsou navazující příběh, popisující legendárního krále trollů Rivfadera, který vede armádu trollů a goblinů, aby zničil lidské země. Texty obsahují některá protikřesťanská témata, ale nejsou brány až tak vážně, jsou také protilidské, psány z perspektivy trollů.\n\n\n\n\n"}
{"id": "486345", "url": "https://cs.wikipedia.org/wiki?curid=486345", "title": "Adrienne Mayor", "text": "Adrienne Mayor\n\nAdrienne Mayor (* 1946) je americká historička vědy, etnobioložka a klasická folkloristka. Je známá svými výzkumy dějin vědy, geomytologie a protopaleontologie. Publikovala několik knih především o dějinách předvědeckého výzkumu zkamenělin ve starověku nebo využití vědy pro válečné účely (rovněž ve starověku). Známá je také její práce o mytologii severoamerických Indiánů.\n\nJe známá například názorem na vznik legendy o středoasijském Gryfovi. Ten měl podle ní mít svůj původ v náhodných objevech zkamenělin malých rohatých dinosaurů protoceratopsů v poušti Gobi. Tato myšlenka ale není zcela prokazatelná. Mayorová také zkoumala legendy, které vznikly na místech výskytu čínských fosílií dinosaurů a jiných pravěkých obratlovců.\n\n\n"}
{"id": "486348", "url": "https://cs.wikipedia.org/wiki?curid=486348", "title": "Řád Albrechtův", "text": "Řád Albrechtův\n\nŘád Albrechtův () byl saský řád. Založil ho 31. prosince 1850 král Fridrich August II. Saský. Byl udělován za zásluhy o stát, umění a vědu a „za dobrou občanskou ctnost“. Od roku 1860 se uděloval i za vojenské zásluhy. Pojmenován je po vévodovi Albrechtu Srdnatém. Řád zanikl s pádem monarchie v Německu po první světové válce.\n\nOdznakem je zlatý bíle smaltovaný tlapatý kříž, jehož dolní rameno je prodlouženo. Mezi rameny kříže je umístěn zelený dubový věnec. V bílém středovém medailonu je znázorněno zlaté poprsí Albrechta Srdnatého, okolo nějž se vine nápis ALBERTUS ANIMOSUS \"(Albrecht Smělý)\". Na zadní straně je pak korunovaný saský zemský znak a datum založení. Velkokříž a komtur mají kříž převýšený zlatou korunou.\n\nHvězda velkokříže je stříbrná a osmicípá, střed je totožný se středovým medailonem na odznaku. Hvězda komtura je stejná, ale čtyřcípá.\n\nStuha zelená s bílými postranními pruhy.\n\nPůvodně měl řád 5 tříd. 18. března 1858 byl malý kříž přejmenován na čestný kříž, k tomu byly přidány zlatá a stříbrná medaile za zásluhy. V roce 1876 byla zlatá medaile nahrazena Albrechtovým křížem. 11. června 1890 byla pak přidána třída důstojnického kříže.\n\n\n"}
{"id": "486350", "url": "https://cs.wikipedia.org/wiki?curid=486350", "title": "Equilibrium (hudební skupina)", "text": "Equilibrium (hudební skupina)\n\nEquilibrium je německá hudební skupina hrající ve stylu epic metalu.\n\nKytarista a skladatel René Berthiaume kombinuje různé prvky folkové hudby například z Irska nebo Skotska, klasické hudby a metalu, čímž vzniká úplně nový žánr, který může znít symfonicky, ale skladba může připomínat také irskou tradiční hudbu, tyto kombinace se těžko žánrově zařazují. Sami členové říkají, že epic metal je žánrově nejblíž, ale také to není úplně ono.\n\nPovaha textů se mění a vyvíjí, zatímco první album čerpá hlavně z vikinských a germánských mytologií, druhé a třetí zpracovává vlastní zkušenosti a zážitky do různých smyšlených příběhů (například \"Blut im Auge\".) Trend zkušeností a zážitků pokračuje i ve čtvrtém studiovém albu. Výjimkou je skladba \"Des Sängers Fluch \"(kletba bardů) z alba \"Sagas\", která je interpretací stejnojmenné balady od Ludwiga Uhlanda.\n\nNa textech se podílí celá skupina a jsou v němčině, s výjimkou \"The Unknown Episode\" z alba \"Erdentempel\", která je v angličtině, čímž tak trochu odpovídají na žádosti fanoušků.\n\nSkupina vznikla v roce 2001, jméno kapely bylo vybráno víceméně spontánně, neboť skupina hrála výhradně covery skupin jako Hypocrisy nebo Dimmu Borgir a potřebovala nějaké neutrální jméno. Původně se jednalo o seskupení pouze na jeden koncert, ten se konal v kostele v Maisachu, kde se narodil René. Plakát, který na tuto akci lákal, původně zdobila věta \"In your name christian reign we will fight,\" jež pochází ze skladby \"When Gjallarhorn Will Sound\" velmi významné jednočlenné skupiny Falkenbach, byla však správou kostela zakázána. V rozhovoru zakládající zpěvák skupiny Helge Stang taky líčí, že koncert se nakonec konal, ale správa kostela navíc zakázala ukazovat \"rohy\" a zmiňovat Satana. Původní plán byl, že skupina se složí na tento koncert a hned zase rozpadne, ale protože složení mělo úspěch, uspořádali další akci a pak už jako skupina zůstali.\n\nV roce 2003 natáčí téměř profesionálně znějící demo a dostávají nabídku na album od společnosti Black Attakk, tu přijímají. Nahrávání probíhá v Helion Studios, kde probíhá vždy alespoň částečně nahrávání i dalších alb. Stejně tak produkce je vždy stejná, dělá jí sám René. Album mělo původně vyjít už v roce 2004, ale kvůli různým odkladům nakonec vychází až v lednu 2005. V jednom z bookletů je fotografie skupiny po vystoupení na Summerbreeze 2004, které popisují jako neopakovatelný zážitek, jednalo se o jejich první větší živé vystoupení.\n\nV roce 2005 také vyjíždějí na svou první zahraniční tour \"Blasting Bavaria\" se skupinami \"Commander\" a \"Sycronomica\". Dokumentace této tour je obsažena v bonusovém DVD v limitované edici alba Sagas, spolu se studiovým deníkem a dalšími různými záznamy z koncertů.\n\nVeliké problémy měla skupina v začátcích s obsazením. Čtyři z šesti zakládajících členů sice zůstali až do r. 2010, posty bubeníka a klávesisty byly však však velmi často obměňovány. Historie klávesistů končí v roce 2006 s tím, že je prakticky nemožné najít klávesistu, jež by měl nutné vybavení a když ho má, není vždy schopen svůj part zahrát, neboť v průběhu času jsou nároky čím dál větší. Skupina je tedy nucena využívat samplů. Bubeníků se v období 2001–2006 vystřídalo pět.\n\nSkupina se se společností Black Attakk rozešla, neboť neplatili svým skupinám a přešli k Nuclear Blast, kde jsou dodnes. Zde vydali své druhé album Sagas, které skončilo v roce 2008 v německé oficiální hitparádě Media Control Charts na třicátém místě. Jedním z hostů na albu byl Ulrich Herkenhoff, který je znám především díky spolupráci soundtracku k filmu .\n\nV únoru roku 2010 však skupina musela zrušit svůj výstup na festivalu Winterfire v Německu kvůli \"vážným změnám složení skupiny,\" které vyústilo 12.2.2010 odchodem zpěváka Helgeho a bubeníka Manuela. Hned o měsíc později byl oznámen příchod zpěváka Robseho a v ten samý měsíc byl oznámen i nový bubeník Hati. Album Rekreatur bylo nahráváno přerušovaně po velmi dlouhou dobu a to kvůli probíhajícím koncertům, ke kterým se skupina upsala. Tak například bicí na albu jsou nahrány ještě od bubeníka Manuela a nahrání všech kytar probíhalo ve spěchu, bylo hotovo za tři dny plné stresu a tím se skupina poučila. Album vyšlo 18. června 2010 a i přes tento fakt a přes fakt, že velká část fanoušků toto album označuje jako nejnepovedenější, překonalo rekord v MCC Sagasu, skončilo dvacáté.\n\nV roce 2012 skupina oznámila, že plánuje vydat nové album v roce 2014. 11. srpna 2013 pak skupina vydává své první EP Waldschrein (v překladu Lesní svatyně.) EP obsahuje pět skladeb: zmíněný Waldschrein, a to hned dvakrát, jednou normální a poté v instrumentální verzi. Dále je v něm přenahraná skladba z prvního alba Der Sturm, která je také úplně první skladbou. Tato verze je o něco delší a transponovaná o jeden tón dolů, také je logicky přezpívána novým zpěvákem. Další skladbou je Himmelsrand, něco jako cover skladby Dragonborn skladatele Jeremyho Soula, titulní skladbou hry The Elder Scrolls: Skyrim. Poslední skladbou je Zwergenhammer, starší skladba, která se zveřejnění dočkala až teď.\n\n29. března 2014 vychází single Karawane. Den poté skupinu z nejasných důvodu opouští sourozenci a zakládající členové Andreas Völkl a Sandra van Eldik. Ti jsou později nahrazeni: 21. května se ke skupině přidává Dominik R. Crey (Wolfchant, Nothgard) a 7. června je oznámena nová baskytaristka Jen Majura (Knorkator), skupina si tedy udržela tradici něžného pohlaví na postu baskytaristy.\n\n6. června vyšlo album Erdentempel. Album obsahuje také znovu nahranou skladbu Waldschrein. Skupina se rozhodla tentokrát pro mastering ve Finnvox studios, do té doby jej dělal sám René. Už 16. června oznamuje skupina umístění na 16. místě v MCC.\n\nNa 12. srpna 2016 je ohlášeno nové album s názvem Armageddon, na kterém kapela strávila téměř dva roky práce. K albu je v září 2016 naplánováno evropské turné, během kterého kapela vystoupí i v pražském klubu Nová Chmelnice.\n\n\n\n\n"}
{"id": "486353", "url": "https://cs.wikipedia.org/wiki?curid=486353", "title": "Jaguar Mark VIII", "text": "Jaguar Mark VIII\n\nJaguar Mark VIII byl luxusní sedan britské automobilky Jaguar Cars Ltd vyráběný od roku 1956. Stal se nástupcem modelu Mark VII, z něhož ve velké míře vycházel. V roce 1958 byl nahrazen modelem Mark IX.\n\nJaguar Mark VIII byl na první pohled velmi podobný svému předchůdci, modelu Mark VII (1950-1954). Měli shodnou konstrukci, ovšem vzhled se dočkal několika změn. Karoserie měla nyní moderní dvoubarevné lakování, jejíž jednotlivé barevné plochy oddělovaly chromované lišty, a zkrácené kamašové kryty zadních kol. Další změnou prošla maska chladiče, která byla oproti předchůdci rozšířena. Na kapotě se opět objevila mírně upravená soška jaguára ve skoku. Důležitým rozdílem bylo nahrazení dvoudílného předního skla jednodílným, mírně zakulaceným. Také interiér prodělal kosmetické změny, vedoucí k většímu pohodlí posádky.\n\nModel Mark VIII poháněl šestiválcový řadový šestiválec XK o objemu 3 442 cm známý již z modelů Mark VII nebo XK 140. Dostal ovšem novou podélně uloženou hlavu válců se změněnými úhly ventilů s názvem B-type. Díky tomu došlo k zvýšení výkonu z původních 160 koní (119 kW) na 210 koní (156 kW). Vůz tak dosahoval max. rychlosti až 170 km/h (106 mph). Nabízela se klasická manuální převodovka i pro vozy Jaguar typická třístupňová automatická převodovka Borg Warner. Za pouhé dva roky výroby sjelo z výrobní linky přes 6000 exemplářů modelu Mark VIII.\n"}
{"id": "486357", "url": "https://cs.wikipedia.org/wiki?curid=486357", "title": "Johana Francouzská (1464–1505)", "text": "Johana Francouzská (1464–1505)\n\nJohana Francouzská ( \"Jeanne de France\", \"Jeanne de Valois\", 23. dubna 1464, Nogent-le-Roi – 4. února 1505, Bourges) byla dcerou francouzského krále a krátce také francouzskou královnou.\n\nJohana byla dcerou Ludvíka XI. a jeho druhé ženy Šarloty Savojské. Pravděpodobně se narodila fyzicky postižená, což nezabránilo jejímu otci v politickém pletichaření. Osiřelého Ludvíka Orleánského přiměl král ke sňatku se svou dcerou. Předpokládal, že Johana nikdy neporodí vlády schopného syna a koruna zdědí orleánské majetky.\n\nSvatba dvanáctileté Johany a čtrnáctiletého orleánského vévody Ludvíka se uskutečnila 8. září 1476. Ludvík XI. správně předpokládal, že jeho dcera manželovi nikdy nedá dědice, ale netušil, že jeho vlastní syn, král Karel roku 1498 nešťastnou náhodou narazí hlavou do trámu a na následky zranění zemře. Protože král neměl žádné přeživší potomky, trůn přešel na Ludvíka Orleánského, manžela postižené Johany.\n\nLudvík nechal téhož roku manželství s Johanou anulovat a 8. ledna 1499 se oženil s Karlovou vdovou Annou Bretaňskou. Anna byla držitelkou Bretaně, která byla tímto sňatkem po mnoha letech konečně připojena k území francouzské koruny. Johaně jako kompenzaci přenechal vévodství v Berry.\n\nZapuzená Johana odešla na zámek v Bourges a roku 1500 za podpory Františka z Pauly založila řád francouzských anunciátek.\n\nJohana z Valois zemřela roku 1505 ve věku čtyřiceti let. Roku 1614 započal proces její kanonizace, ale teprve 18. června 1742 byla papežem Benediktem XIV. blahořečena a papež Pius XII. ji prohlásil za svatou svou kanonizační bulou \"Virum dolorum\" z 28. května 1950, 445 let po její smrti.\n\n\n"}
{"id": "486360", "url": "https://cs.wikipedia.org/wiki?curid=486360", "title": "Abuzabilita", "text": "Abuzabilita\n\nAbuzabilita označuje hypotetickou zvýšenou osobnostní (tělesnou nebo duševní) dispozici člověka (např. hendikep, plachost, hypersenzitivnost) k tomu, aby se např. stal obětí šikany, tělesného nebo duševního týrání nebo zneužívání.\n"}
{"id": "486362", "url": "https://cs.wikipedia.org/wiki?curid=486362", "title": "Roswellský incident", "text": "Roswellský incident\n\nRoswellský incident, také známý jako roswellská událost nebo roswellská katastrofa, bylo pozorování neidentifikovaného létajícího objektu, jeho havárie a vyproštění údajných trosek přibližně 127 km od města Roswell v Novém Mexiku v červenci 1947.\n\nUdál se jen osm dní po pozorování Kennetha Arnolda, které bylo prvním široce zdokumentovaným poválečným případem pozorování UFO. Roswellský incident je jedním z nejznámějších a nejlépe zdokumentovaných případů UFO.\n\nV podvečer 2. července 1947 bylo pozorováno UFO diskovitého tvaru letící u Roswellu směrem na severozápad. Na druhý den ráno 127 km odtud ve směru letu našel rančer William Brazel se synem a dcerou na svojí farmě rozptýlené trosky a upozornil na to místního šerifa. Šerif Wilcox se spojil s majorem Jessem A. Marcelem z letecké základny pozemních sil v Roswellu. Následně byl Brazel oficiálně na několik dní uvězněný a bylo mu řečeno, že s ohledem na bezpečnost státu nemá o věci s nikým mluvit.\n\nMajor Marcel následně s vojáky 509. bombardovací skupiny (\"509th Bomb Group\") na ranči zajistil trosky. Sám Marcel tvrdil, že se našly malé trosky, později se rozšířily spekulace, že bylo nalezeno i celé diskovité letadlo (či letadla) a mimozemská těla. Trosky byly dopraveny na vojenskou základnu v Roswellu a na příkaz plukovníka Blancharda převezeny na leteckou základnu Wright-Patterson. Majoru Marcelovi vojenští nadřízení další zkoumání trosek neumožnili.\n\n8. července 1947 letecká základna Roswell uveřejnila zprávu: \"Letiště pozemních sil v Roswellu s potěšením oznamuje, že ve spolupráci s jedním místním rančerem a šerifovým úřadem v Chaves County získalo jistý disk.\" Později v ten samý den byla vydána opravná zpráva, že nešlo o létající talíř, ale meteorologický balón (jak se později ukázalo, šlo o balón z projektu Mogul). Vysílání stanice Roswell o případu přebrala i rozhlasová síť ABC News, která zprávu v mírně pozměněné podobě také odvysílala.\n\nRovněž se rozšířila různá tvrzení, že trosky obsahovaly záhadné hieroglyfy na velmi tenké fólii, která byla značně ohebná a nezničitelná. Existence trosek je doložena v tom smyslu, že blíže neurčité trosky byly vojáky oficiálně ukázány novinářům s vysvětlením, že šlo o trosky Rawinova meteorologického balónu, který se tam údajně ve skutečnosti zřítil.\n\nSvědek G. L. Barnett tvrdil, že viděl jinou havárii u městečka Socorro v Novém Mexiku, kde byl nalezen úplný létající disk s mrtvými cizími těly. K tomu byla vyslovena domněnka, že letící objekt vybuchl nad farmou u Roswellu, kde z něj odpadly části, ale letěl dál až do Socorra, kde definitivně spadl a že roswellský případ byl vymyšlený oficiálními kruhy na zastření skutečného případu v Socorru.\n\nPodle podrobné oficiální zprávy US Air Force z roku 1995 šlo pravděpodobně o zkušební balón, který nesl zkušební figuríny (\"dummies\").\n\nKromě možnosti, že šlo o meteorologický balón či dopravní prostředek mimozemšťanů, přichází v úvahu i možnost, že šlo o havárii tajného leteckého dopravního prostředku, který byl testován armádou USA či jiné velmoci. V oblasti Nového Mexika v této době působila White Sands Missile Range, kde byli od roku 1946 soustředěni němečtí vědci, kteří mimo jiné stvořili americký kosmický program. Na letecké základně Roswell zároveň působila jediná letecká divize na světě, která disponovala jadernými zbraněmi.\n\nV šedesátých letech 20. století, když se na incident zcela zapomnělo, se objevila zvláštní němá černobílá nahrávka zachycující pitvu mimozemšťana, která prý pochází z Roswellu. Na nahrávce se však „mihne“ i telefon se šroubovicově točeným kabelem, který se používal až od roku 1957. V roce 2006 Ray Santilli potvrdil že se jedná o falešné video které natočil společně s Gary Shoefieldem. O takzvaném největším podvodu je natočen film Pitva mimozemšťana, Alien Autopsy (2006). Ray Santilli tvrdí že se nejedná o podvod ale o remake snímku, který si v Rosweldu skutečně koupil, ovšem manipulací se film poškodil. \n\nIncidentu se věnuje i jedna epizoda seriálu Futurama, „Rozval Roswell“ kde UFO je kosmická loď s posádkou společnosti Planet Express, která se z roku 3002 do roku 1947 dostala trhlinou v časoprostoru, a údajný mimozemšťan byl podle této epizody Doktor Zoidberg.\n\nPíseň s názvem Roswell 47 najdeme na albu Abducted od švédské death-metalové skupiny Hypocrisy. Tato píseň je u fanoušků velmi oblíbená a skupina ji hraje na všech svých koncertech.\n"}
{"id": "486363", "url": "https://cs.wikipedia.org/wiki?curid=486363", "title": "Abjurace", "text": "Abjurace\n\nSlovo Abjurace má několik významů.\n"}
{"id": "486364", "url": "https://cs.wikipedia.org/wiki?curid=486364", "title": "I Wear Your Shirt", "text": "I Wear Your Shirt\n\nI Wear Your Shirt je americká reklamní společnost, která pro propagaci svých klientů používá trička. Klienti si mohou koupit den, během kterého bude Jason Sadler, zakladatel společnosti, nosit tričko s klientovým logem. Sadler rovněž pořizuje fotografie a videa na kterých nosí reklamní trička a publikuje je na internetu.\n\nSadlera pro tento nápad inspirovala The Million Dollar Homepage vytvořená v roce 2005. Svůj projekt spustil Sadler 1. ledna 2009 a pro rok 2010 plánuje zdvojnásobení cen a najmutí zaměstnance, který bude nosit stejná trička na západním pobřeží Spojených států.\n\nDne 1. ledna 2009 začala cena na $1 za den a každý další den se o $1 zvýšila, tudíž 31. prosince 2009 dosáhla $365. V roce 2009 začne cena za den na $2 a každý den se o $2 zvýší.\n\n"}
{"id": "486366", "url": "https://cs.wikipedia.org/wiki?curid=486366", "title": "Just Cause 2", "text": "Just Cause 2\n\nJust Cause 2 je švédská akční videohra z dílny Avalanche Studios, zveřejněna Eidos Interactive a distribuována firmou Square Enix. Hra vyšla 23. března 2010 pro PC, Playstation 3, a Xbox 360.\n\nHra se odehrává zhruba v letech 2007 - 2010 ve fiktivním státě Panau. Hlavním hrdinou je Rico Rodriguez - tajný agent ze CIA, který se nechá přemluvit bývalou parťačkou Marií Kane (ze hry Just Cause 1), a odcestuje na ostrov Panau, aby ji pomohl vystopovat jejího bývalého učitele a nového zloděje Toma Sheldona. Na ostrově není Rico jen z jednoho důvodu. Státu Panau vládne diktátor, v zemi je mnoho vojenských základen a tajných laboratoří.\nRico tentokrát bojuje na vlastní pěst, takže CIA mu zbraně již neposkytuje. V misích se mu budou sčítat peníze a chaos. Peníze vymění na černém trhu za zbraně, dopravní prostředky, apod.\nVe hře máte k dispozici více než 1 000 km ostrova, na 100 druhů dopravních prostředků všeho druhu a 12 zbraní, různých přídavných dílů a nářadí.\nHra je jedinečná díky svobodě a rozmanitosti. Hráč může mise přijímat dobrovolně. Pokud zrovna neplní misi, může zkoumat ostrov Panau. Tento ostrov je neobyčejně nádherný a rozmanitý. Najdete zde husté džungle, vysoké hory, jejichž vrcholy zakrývá sníh, písečnou poušť, i města s vysokými mrakodrapy. Hra podporuje pouze DirectX 10, a proto funguje pouze na Windows Vista a vyšších.\n\n\n"}
{"id": "486373", "url": "https://cs.wikipedia.org/wiki?curid=486373", "title": "Abstrakcionismus", "text": "Abstrakcionismus\n\nSlovo abstrakcionismus (nebo abstraktivismus) má několik významů:\n\n"}
{"id": "486374", "url": "https://cs.wikipedia.org/wiki?curid=486374", "title": "Abulie", "text": "Abulie\n\nAbulie (též aboulie, řec. Αβουλία = nedostatek vůle) je příznak patologické poruchy psychické regulace činnosti. Projevuje se jako nedostatek podnětů k činnosti, jako neschopnost jedince rozhodovat a správně jednat, přestože si uvědomuje nezbytnost této činnosti. Postižený se může dostat až do fáze, kdy ztratí vůli úplně a je tedy v sociální izolaci. Abulie je často spojena s nadměrným nárůstem automatismu a slabé vůle (tu je však nutno od abulie rozlišovat).\n\nAbulie je závislé a tudíž léčitelné onemocnění, které je vždy příznakem onemocnění jiného např. deprese (proto je nutné začít v tomto případě léčbou deprese).\n"}
{"id": "486382", "url": "https://cs.wikipedia.org/wiki?curid=486382", "title": "Abreografie", "text": "Abreografie\n\nAbreografie je málo používaný odborný lékařský termín pro rentgenologické snímkování ze štítu. V minulosti používala k hromadnému nebo výběrovému snímkování obyvatel s cílem zjištění asymptomatické formy plicní tuberkulózy. V současné době je od ní pro velkou radiační zátěž upouštěno. Název byl odvozen ze jména brazilského lékaře Manoela de Abreu\n"}
{"id": "486383", "url": "https://cs.wikipedia.org/wiki?curid=486383", "title": "Oblastní rada Har Chevron", "text": "Oblastní rada Har Chevron\n\nOblastní rada Har Chevron ( - Mo'aca azorit Har Chevron, ) je administrativní část izraelského distriktu Judea a Samaří v jižní části Judských hor. Rozkládá se na území Západního břehu Jordánu, který Izrael dobyl v roce 1967 během šestidenní války. Oblastní rada sdružuje 15 menších izraelských obcí (osad) v tomto regionu. Město Kirjat Arba poblíž Hebronu sice leží v stejném regionu, ale protože má statut místní rady (tedy menšího města), pod jurisdikci Oblastní rady Har Chevron nespadá. Většina zdejších izraelských osad vznikla koncem 70. a počátkem 80.let 20.století. Starostou oblastní rady je Cviki Bar-Chaj (צביקי בר-חי). Oblastní rada má velké pravomoci zejména v provozování škol, územním plánování a stavebním řízení nebo v ekologických otázkách. Úřady oblastní rady sídlí v obci Otniel.\n\nPočátkem 21. století byla převážná část oblastní rady Har Chevron ponechána vně plánované Izraelské bezpečnostní bariéry. Je to proto, že izraelské osídlení v tomto regionu má rozptýlený charakter a netvoří kompaktní bloky, které by bylo možné fakticky anektovat. Pouze obce Eškolot, Sansana, Livne a Bejt Jatir ležící takřka na dotyku se zelenou linií měly být podle projektu do hranic bezpečnostní bariéry zahrnuty. Podle stavu k roku 2008 už byla tato bariéra na západní a jižní straně Oblastní rady Har Chevron převážně dobudována, včetně výběžku začleňujícího osady Livne, Sansana a Bejt Jatir (okolo vesnice Eškolot musí být ještě její trasa podrobně určena).\n\nMošavy:\n\nSpolečné osady:\n\nMalé neoficiální osady („outposty“):\n\nTyto malé neoficiální osady nejsou izraelskou vládou uznávány jako samostatné obce, třebaže jejich obyvatelé usilují o to výhledově dosáhnout takového statutu. Ani oficiální reprezentace oblastní rady Har Chevron k těmto „outpostům“ zatím nepřistupuje jako k plnohodnotným osadám se samostatným zastoupením ve výborech Oblastní rady a v seznamu členských obcí je uvádí v zvláštní podkapitole jako „micpim“ (), tedy \"„vyhlídky“\".\n\nK 31. prosinci 2014 žilo v Oblastní radě Har Chevron 7200 obyvatel. Z celkové populace bylo 7100 Židů. Včetně statistické kategorie \"ostatní\" tedy nearabští obyvatelé židovského původu, ale bez formální příslušnosti k židovskému náboženství jich bylo 7200.\n\n"}
{"id": "486389", "url": "https://cs.wikipedia.org/wiki?curid=486389", "title": "Velká Polom", "text": "Velká Polom\n\nObec Velká Polom se nachází v okrese Ostrava-město v Moravskoslezském kraji. Žije zde obyvatel. Do 1. ledna 2007 byla součástí okresu Opava.\n\nVe vzdálenosti 8 km severovýchodně leží město Hlučín, 9 km severozápadně město Kravaře, 11 km jihovýchodně statutární město Ostrava a 13 km jihozápadně město Bílovec.\n\nPrvní písemná zmínka o obci pochází z roku 1288. Obec byla během druhé světové války osvobozena Rudou armádou dne 26. dubna 1945.\n\n\n\n"}
{"id": "486391", "url": "https://cs.wikipedia.org/wiki?curid=486391", "title": "Navinulcovité", "text": "Navinulcovité\n\nNavinulcovité (\"Cyclanthaceae\") je čeleď jednoděložných rostlin z řádu pandánotvaré (\"Pandanales\"). Jsou to vesměs byliny nebo liány s dvoudílnými, jednoduchými nebo dlanitými listy a s květy v palicovitých květenstvích. Jsou poněkud podobné drobným palmám. Čeleď zahrnuje asi 230 druhů ve 12 rodech a je rozšířena výhradně v tropické Americe. Nejznámějším a hospodářsky nejvýznamnějším druhem je karludovika dlanitá, z níž se získávají vlákna na výrobu panamských klobouků. Některé další druhy této čeledi mají domorodé a místní využitínebo se pěstují jako okrasné rostliny.\n\nZástupci čeledi navinulcovité jsou vytrvalé byliny s oddenky nebo liány přichycující se pomocí kořenů, řidčeji keře. Často rostou jako epifyty. Pozemní druhy mají krátký stonek nebo jsou přisedlé.\nListy jsou střídavé, dlouze řapíkaté, s listovými pochvami, bez palistů. Čepel je u většiny zástupců dvoudílná, řidčeji dlanitá (\"Carludovica palmata\") nebo celistvá (\"Ludovia\"). Žilnatina je souběžná nebo souběžně zpeřená. Listy se podél žilnatiny často třepí podobně jako listy některých palem.\nJsou to jednodomé rostliny. Květy jsou jednopohlavné, uspořádané ve vrcholových nebo postranních palicovitých květenstvích. Palice jsou podepřeny 2 nebo více toulcovitými listeny, které jsou často opadavé. Palice se většinou skládá ze samičích květů, obklopených kolem dokola samčími květy, u rodu navinulec je tvořena střídajícími se pásy samčích a samičích květů. Květy jsou pravidelné, s nerozlišeným, redukovaným okvětím, případně bezobalné. Samčí květy mají nejčastěji 6 okvětních lístků a obsahují 6 až mnoho tyčinek. Nitky tyčinek jsou na bázi srostlé a často cibulovitě zduřelé. Samičí květy mají 0 až 4 okvětní lístky. Semeník je polospodní až spodní, synkarpní, srostlý ze 4 plodolistů. Obsahuje jedinou komůrku s mnoha vajíčky. Blizny jsou široké, přisedlé nebo na vrcholu krátké čnělky. V samičích květech jsou také přítomna 4 niťovitá, dlouhá a nezřídka nápadně zbarvená či bílá staminodia. Plody jsou dužnaté, nepukavé bobule, u většiny zástupců více či méně srůstající v dužnaté plodenství (synkarpium). U rodu navinulec je plodenství tvořeno dužnatými kroužky obsahujícími semena. Semena jsou plochá nebo kulovitá, drobná až relativně velká a obsahují dužnatý, olejnatý endosperm.\n\nČeleď zahrnuje asi 230 druhů ve 12 rodech. Největší rody jsou \"Asplundia\" (asi 100 druhů), \"Dicranopygium\" (50) a \"Sphaeradenia\" (50 druhů). Čeleď je rozšířena výhradně v tropické Americe a na Karibských ostrovech. Největší druhová diverzita je v Amazonii a v montánních tropických deštných lesích v nadmořských výškách do 1500 metrů. Velký počet endemických druhů roste v nížinných a horských mlžných lesích severozápadu Jižní Ameriky. V Andách některé druhy vystupují až do výšek okolo 3000 metrů. Zástupci čeledi nejčastěji rostou ve vlhkých či mlžných lesích a podél vodních toků.\n\nKvěty navinulcovitých se často otevírají na noc a jsou opylovány zejména brouky. Vůně lákající opylovače se vytváří v dlouhých staminodiích vyčnívajících z květenství. Semena rozšiřují ptáci, netopýři nebo opice.\n\nPodle výsledků fylogenetických studií jsou \"Cyclanthaceae\" sesterskou větví čeledi pandánovité (\"Pandanaceae\").\nČeleď je dělena na dvě podčeledi: \"Cyclanthoideae\" zahrnují jediný druh, \"Cyclanthus bipartitus\", podčeleď \"Carludovicoideae\" obsahuje zbytek rodů. Hlavní rozdíly mezi těmito dvěma skupinami jsou ve struktuře květenství, plodů a listové čepele.\n\nRostliny z čeledi navinulcovité mohou být zaměněny s některými drobnými druhy nebo semenáčky palem. Oproti palmám mají mj. měkčí řapíky s okrouhlým průřezem, zatímco palmy mívají řapíky více či méně zploštělé. Pozemní druhy jsou mnohem více bylinné než palmy a mají nanejvýše krátký stonek. Šplhavé druhy postrádají ostny, které jsou charakteristické pro šplhavé palmy. Rovněž květenství a plodenství jsou zcela jiná než u palem.\n\n\nHospodářsky nejvýznamnějším zástupcem čeledi je karludovika dlanitá (\"Carludovica palmata\"). Z vláken z mladých listů se v Ekvádoru vyrábějí známé panamské klobouky, ze starších listů se pletou rohožky a koše. Listy \"Carludovica angustifolia\" a \"C. sarmentosa\" slouží k výrobě došků na střechy a košťat. Stonky a kořeny epifytních druhů rodu \"Thoracocarpus\" slouží domorodcům jako provazy, k pletení různých předmětů a k výrobě pastí.\n\nNěkteré druhy jsou v tropech pěstovány jako okrasné rostliny, zejména karludovika dlanitá a příbuzný druh \"Carludovica drudei\", a dále \"Dicranopygium atrovirens\". V českých botanických zahradách jsou zástupci této čeledi pěstováni zřídka.\n\n\"Asplundia\",\n\"Carludovica\",\n\"Chorigyne\",\n\"Cyclanthus\",\n\"Dianthoveus\",\n\"Dicranopygium\",\n\"Evodianthus\",\n\"Ludovia\",\n\"Schultesiophytum\",\n\"Sphaeradenia\",\n\"Stelestylis\",\n\"Thoracocarpus\"\n"}
{"id": "486398", "url": "https://cs.wikipedia.org/wiki?curid=486398", "title": "Slunečnicový olej", "text": "Slunečnicový olej\n\nSlunečnicový olej je netěkavý olej získávaný ze semen slunečnice (\"Helianthus annuus\"). Běžně se používá jako jedlý olej do potravin a také jako zvláčňující složka v kosmetických přípravcích.\n\nSlunečnicový olej obsahuje především kyselinu linolovou ve formě triacylglycerolu. Britský lékopis obsahuje tento profil:\n\n\nVyrábí se několik typů slunečnicového oleje, například s vysokým obsahem kyseliny linolové, s vysokým obsahem kyseliny olejové nebo se středním obsahem kyseliny olejové. Olej s vysokým obsahem kyseliny linolové jí obsahuje obvykle nejméně 69 %. Olej s vysokým obsahem kyseliny olejové jí obsahuje alespoň 82 %. Na profil nenasycených mastných kyselin má silný vliv genetika a podnebí. V posledním desetiletí byl ve Španělsku vyvinut také slunečnicový olej s vysokým obsahem kyseliny stearové, aby se nemusely v potravinářství používat hydrogenované oleje.\n\nSlunečnicový olej obsahuje také lecitin, tokoferoly, karotenoidy a vosky. Jeho vlastnosti jsou typické pro rostlinný triglyceridový olej. Má nevýraznou chuť a vzhled, obsahuje velké množství vitaminu E. Je kombinací mononenasycených a polynenasycených tuků s nízkým obsahem nasycených tuků.\n\nSlunečnicový olej je při pokojové teplotě kapalný. Rafinovaný olej je čirý a slabě jantarově zbarvený, má slabý tukový pach.\nSlunečnicový olej se používá na smažení a fritování. V kosmetice se používá pro své zvláčňující vlastnosti a je považován ze nekomedogenní. Pro kosmetické přípravky má dostatečnou trvanlivost jen varianta s vysokým obsahem kyseliny olejové. INCI název pro slunečnicový olej je \"Helianthus Annuus (Sunflower) Seed Oil\".\n"}
{"id": "486400", "url": "https://cs.wikipedia.org/wiki?curid=486400", "title": "Štěpán (přírodní rezervace)", "text": "Štěpán (přírodní rezervace)\n\nPřírodní rezervace Štěpán zahrnuje komplex původního rybníka obklopeného mokřady s tůněmi a v západní části také vlhkou pcháčovou louku. Hlavním cílem ochrany je zachování celého velmi pestrého a v okolní krajině jedinečného území, které skýtá životní prostor a specifické podmínky mnoha zvláště chráněným druhům rostlin (kotvice plovoucí, nepukalka plovoucí, skřípina kořeňující, voďanka žabí ap.) a živočichů (bukáček malý, piskoř pruhovaný, kuňka obecná, velevrub malířský atd.)\n\nCelá lokalita o rozloze 45 ha nacházející se v široké a ploché nivě řeky Opavy v Moravskoslezském kraji byla přírodní rezervací vyhlášena 16. července roku 1994 a od roku 2012 je také součástí Evropsky významné lokality Děhylovský potok – Štěpán.\n\nMístními obyvateli i turisty oblíbenou a hojně navštěvovanou oblastí rezervace vede modrá turistická trasa, cyklostezka číslo 5 a také stezka naučná, která návštěvníkům poskytne základní informace o ochraně přírody nejen zde, ale i v Ostravě a jejím okolí.\n\nZvláště chráněné území (ZCHÚ) se nachází v Moravskoslezském kraji před soutokem řeky Opavy a Odry. Jeho převážná část spadá do okresu Opava, katastrálního území obce Děhylov, a menší částí leží také v okrese Ostrava-město, katastrálním území obce Martinov ve Slezsku. Rybník Štěpán a přilehlý mokřad se rozprostírá v údolní nivě pravého břehu řeky Opavy. Území rezervace protíná západně od rybníku těleso železniční tratě Ostrava Svinov – Opava východ.\n\nPrvním známým a dochovaným záznamem o rybníku Štěpán je nejspíše mapa z roku 1836, která vyobrazuje rybník daleko větší, než ho známe dnes. Je na ní zachycena vodní plocha téměř 80 ha rozdělena úzkou hrází – ta vytvářela z rybníku 2 nádrže, z nichž jako Štěpán byla někdy pojmenována pouze jedna.\n\nPočínaje Poštovním rybníkem, pokračujíce soustavou menších rybníků v Děhylově u trati, dnes již zaniklým rybníkem Arizona a rybníčky pod lesem Padělky a konče Štěpánem, jako nejníže položeným rybníkem před soutokem řeky Opavy s Odrou, patřily všechny rybníky do bývalé jilešovicko-děhylovské rybniční soustavy. Ta byla napájena a zároveň i propojena strouhou vyvedenou z meandru řeky Opavy pod obcí Jilešovice.\n\nVýznamným zásahem do celého zájmového území bylo 20. srpna roku 1853 započetí výstavby jednokolejné železniční tratě Ostrava Svinov – Opava východ, která byla dokončena a slavnostně otevřena 17. prosince 1855.\n\nV 70. letech 20. století se na charakteru lokality podepsala především meliorace a odvodňování zemědělsky obhospodařovaných luk a polí, které vedly k likvidaci drobných vodotečí a poklesu podpovrchové vody. Pozvolné vysychání lokality mělo za následek přeměnu porostů vlhkých stanovišť k mezofilním loukám a urychlení postupujících sukcesních procesů. Následkům využívání těžké mechanizace (zhutňování půdy) a průmyslových hnojiv v zemědělství se nevyhnula ani dnes už značně degradovaná louka Žabinec nacházející se v západní části rezervace v oblasti za železniční tratí. Zde se vlivem eutrofizace podpořené splachy z okolních polí začaly šířit nitrofilní druhy (např. kopřiva dvoudomá – \"Urtica dioica\") na úkor květnatých (např. prstnatec májový – \"Dactylorhiza majalis\", který na této lokalitě budeme bohužel dnes hledat už jen stěží).\n\nRybník Štěpán nebyl ani v minulosti příliš intenzivně obhospodařován. V roce 1994 byl v rámci privatizace převeden ze správy Státního rybářství Ostrava na soukromou firmu. A dne 16. července 1994 byla z ochranářského pohledu již dlouho sledovaná lokalita rybníku s podmáčenými loukami za tratí vyhlášena přírodní rezervací. Na podzim téhož roku byla také vylovena dubnová obsádka 40 000 kusů kapra K a rybník nebyl až do roku 2004 hospodářsky využíván.\n\nPři povodních v roce 1997 voda v řece Opavě vystoupala až o 10 metrů. Výběžek Opavské pahorkatiny Bobrovnický les zde tvořící levý břeh řeky Opavy odklonil hlavní povodňový proud právě přes rybník Štěpán, kdy došlo k jeho vyplavení a protržení jižní hráze u trati.\n\nV roce 2003 odkoupilo rybník Štěpán spolu s dalšími zhruba 133 ha rybničních ploch v Dolním Benešově na Opavsku Rybářství Hodonín, s.r.o. Společnost nechala poničené hráze rybníka vyspravit a následně byl roku 2004 na rybníce obnoven extenzivní způsob hospodaření, u kterého zatím nebyly pozorovány žádné negativní vlivy na rostlinná společenstva, biotopy či přímo populace předmětných chráněných druhů.\n\nV letech 2004 až 2007 proběhla modernizace a elektrifikace traťového úseku Ostrava Svinov – Opava východ, která se týkala především úprav železničního spodku a svršku (např. kvůli zvýšení traťové rychlosti na 100 km/h) a s tím související rekonstrukce mostů a propustků, např. propustek zrekonstruovaný v roce 2005 pro přítok do rybníka Štěpán pramenící západně v asi 1 km vzdáleném Malém obecním lese.\n\nV roce 2012 byla PR Štěpán spolu se severní částí jejího ochranného pásma zařazena mezi tzv. evropsky významné lokality v rámci evropské soustavy chráněných území NATURA 2000.\n\nOblast přírodní rezervace leží ve výšce 212–215 metrů nad mořem a spadá do celku Nízký Jeseník, podcelku Vítkovská vrchovina a okrsku Děhylovská pahorkatina. Rybník se rozprostírá na kvartérním fluviálním podloží tvořeným zejména písčitohlinitými sedimenty nižšího nivního stupně. Do západní části území pronikají holocenní hlinokaly a slatinné zeminy. Koryto přítoku s pramenem v Malém obecním lese protíná glacifluviální písky a písčité štěrky vzniklé v pleistocénu v průběhu sálského zalednění.\n\nPřevažujícím půdním typem je fluvizem glejová tvořená bezkarbonátovými nivními sedimenty s vložkami organických zemin.\nNádrž má v současné době charakter blízký „nebeskému“ rybníku. Je napájena občasně vysychající drobnou vodotečí s délkou toku přibližně 1,3 km, jejíž prameniště se nachází západním směrem v Malém obecním lese. Rybník je dále nejčastěji v jarním období zásobován vodou ze zvýšených srážek proudící přes meliorační strouhy a drážní propustky. Štěpán je průtočným rybníkem a jeho vody jsou v období výlovů vypouštěny přes betonový požerák a 5 m dlouhé odpadní potrubí do nezpevněného uměle vybudovaného odtokového kanálu ústícího přímo do řeky Opavy.\n\nPrůměrná roční teplota zde obvykle nepřesahuje 8,5 °C, průměrný roční úhrn atmosférických srážek se pohybuje mezi 600 až 700 milimetry a sněhová pokrývka na území přetrvává okolo 50-60 dní ročně.\n\nV současné době se však v důsledku suchých let a s tím spojených nízkých stavů vodní hladiny zhoršujících možnosti rybářského využití uvažuje nad zvýšením vodní dotace rybníku přečerpáváním vody z řeky Opavy.\n\nPodle fytogeogafického členění se oblast rezervace nachází na rozhraní obvodu Českomoravského a Karpatského mezofytika.\n\nZ přírodovědného hlediska se zde nachází v rámci Opavy a Slezska ojedinělý komplex rostlinných společenstev vázaných na mokřadní ekosystémy. Velkou část území tvoří porosty rákosin svazu \"Phragmition communis.\" Na podmáčených a dlouhodobě nekosených loukách se vyvinuly fragmenty jasanovo-olšových luhů a hráz rybníka porůstají polonské dubohabřiny. Za železniční tratí v jihozápadní části rezervace nazývané Žabinec převažují v nelesní vegetaci rákosiny asociace \"Phragmitetum australis\" a vlhké pcháčové louky as. \"Cirsietum rivularis.\" Spatřit zde můžeme i nesouvislé porosty vysokých ostřic as. \"Caricetum gracilis\" a na kontaktu kosené louky a rákosin byl dříve v počtu několika rostlin pozorován výskyt orchideje prstnatce májového (\"Dactylorhiza majalis\").\nBotanicky velmi cenné jsou však především rozsáhlé a stabilní porosty vodních makrofyt. Mezi ně patří populace kriticky ohroženého druhu kotvice plovoucí (\"Trapa natans\"), jejíž růžice kosočtverečných zubatých listů pokrývá při vhodných podmínkách až 10 z celkových 15 ha využitelné vodní plochy rybníku.  Druhou kriticky ohroženou rostlinou vyskytující se nejen na vodní ploše rybníku, ale i v rákosinách a tůni v jihovýchodní části rezervace pojmenované Bezedný je jednoletá vodní kapradina nepukalka plovoucí (\"Salvinia natans\") s odhadovanou početností v milionech. Dále byl na této lokalitě prokázán v rámci Slezska naprosto jedinečný výskyt skřípiny kořeňující (\"Scirpus radicans\"), voďanky žabí (\"Hydrocharis morsus-ranae\") a žabníku trávolistého (\"Alisma gramineum\").\nRybník a okolí obývá celá řada výjimečných druhů živočichů, jejichž pestrý výskyt je dán především bohatostí rostlinných společenstev, zachovalostí přírodního prostředí a také geografickou polohou – mísí se zde polonské, západokarpatské a hercynské prvky.Na lokalitě probíhá systematické sledování měkkýšů, vážek, vodních brouků, ryb, obojživelníků i ptáků. S doloženým výskytem 26 druhů vodních měkkýšů a 25 druhů suchozemských plžů je přírodní rezervace Štěpán lokálním ohniskem biodiverzity vodní malakofauny národního významu. Výskyt 35 druhů vážek představuje 45 % z celkového počtu druhů vážek žijících v ČR. Jako zástupce dalšího z ohrožených druhů živočichů žijících v úzké vazbě na bažinná a vodní prostředí s dobře vyvinutým rostlinným společenstvem lze uvést ohroženého piskoře pruhovaného (\"Misgurnus fossilis\"). Z 11 zaznamenaných druhů obojživelníků můžeme uvést např. čolka velkého (\"Triturus cristatus\"), skokana ostronosého (\"Rana arvalis\") či skokana štíhlého (\"Rana dalmatina\"). Spolu s dalšími třemi druhy plazů zde žije také užovka podplamatá (\"Natrix tessellata\").\n\nOkolí obývá zhruba 160 druhů ptáků, z toho 86 hnízdících. Konkrétně se zde vyskytují např. kriticky ohrožený bukáček malý (\"Ixobrychus minutus\") a vodouš rudonohý (\"Tringa totanus\") či silně ohrožené druhy čírka modrá (\"Anas querquedula\"), lžičák pestrý (\"Anas clypeata\"), chřástal kropenatý (\"Porzana porzana\") a bekasina otavní (\"Gallinago gallinago\"). Rybník slouží jako zastávka vodního ptactva při jarních a podzimních tazích, proto zde hnízdí např. labutě. Klíčovými prvky pro úspěšné hnízdění ptactva na této lokalitě je výskyt biotopů rákosiny s rozličnými mokřadními stanovišti a hráz rybníka porostlá starými listnatými stromy s množstvím dutin.\nPředmětem ochrany PR Štěpán je velmi cenné území rybníku s přilehlým mokřadem v údolní nivě řeky Opavy. Vysokou hodnotu tohoto území indikuje výskyt mnoha zvláště chráněných druhů rostlin a ptáků a vzácných druhů obojživelníků, plazů i ryb.\n\nOchrana Evropsky významné lokality (EVL) Děhylovský potok – Štěpán, pod kterou dnes celá přírodní rezervace spadá, pak cílí především na obnovu a udržení stavu populací kuňky obecné (\"Bombina bombina\"), piskoře pruhovaného (\"Misgurnus fossilis\") a vážky jasnoskvrnné (\"Leucorrhinia pectoralis\") společně s ochranou stanoviště 3 260 – definovaného jako nížinné až horské vodní toky s vegetací svazů \"Ranunculion fluitantis\" a \"Callitricho-Batrachion\".\n\nZe zhodnocení výsledků předchozí péče o PR Štěpán vyplývá, že ke kosení luk a následnému alespoň částečnému odvozu pokosené biomasy z území nutného k udržování jejich vysoké druhové bohatosti docházelo do roku 2003 jen sporadicky. To vedlo v důsledku rychlého zarůstání terestrickou rákosinou k celkovému ochuzení společenstev podmáčených luk a ústupu konkurenčně slabších druhů rostlin, včetně orchidejí. Kosení luk v souladu s předchozím plánem péče započalo až roku 2009. Pro další ochranu území je tedy klíčové trend expanze terestrické rákosiny zvrátit a postupně navrátit management zaručující přeměnu zpět na pcháčové či ostřicové porosty. Problém s vysušováním lokality je nutné řešit rozšiřováním mokřadních luk podél vlhkostního gradientu co nejblíže k tělesu železniční trati a melioračním příkopům.\n\nOd roku 2005 byla v části Žabinec několikrát provedena redukce náletových vrbin (2005 – 5% roztok herbicidu Roundup, 2006-2007 – odstranění náletu vrb a 3x mechanická likvidace výmladků). Přesto byl v roce 2015 porost vrb kvůli nedostatečnému kosení ještě mohutnější než před provedením prvních redukcí. Poslední redukce vrb byla provedena na přelomu let 2016-2017, ale i přesto se v melioračním kanálu a rozlitinách Žabince očekává brzký zánik biotopových podmínek pro výskyt piskoře pruhovaného.\n\nV důsledku dlouhodobého udržování nízké hladiny vody v rybníce a s ním spojených kyslíkových deficitů především v zimních obdobích byl roku 2005 upraven původní dvouhorkový systém (tzn. odchov ryb po dobu 2 vegetačních období) na jednohorkový s odlovem všech ryb každý podzim. Dlouhodobě prováděný extenzivní způsob hospodaření na rybníku je pro zachování funkčního ekosystému klíčový. Současným problémem je rychlé zarůstání volné hladiny rybníku tvrdou litorální vegetací a populací kotvice plovoucí. Těmto druhům se nadměrně daří v důsledku nedostatečné vodní dotace rybníku a s ní spojeného snižování vodní hladiny. Pro vyřešení tohoto problému je nutné provést odbahnění dna rybníka a v úvahu připadá také následné dopouštění vody z řeky Opavy. Od července 2006 probíhá z důvodu ochrany rybí obsádky a vodních ptáků pravidelné kosení kotvice plovoucí pomocí žací lodi na ploše cca 3 ha jako prevence před možným vznikem botulismu. Negativní ovlivnění početnosti přísně chráněné kotvice plovoucí v následujících letech nebylo důsledkem těchto zásahů potvrzeno.\n\nV současnosti není v rezervaci zaznamenán výskyt invazních druhů rostlin ohrožující kvalitu zdejších přírodních společenstev.\n\nLokalita je kvůli své blízkosti městským částem Poruba a Martinov a městu Hlučín hojně navštěvována místními obyvateli. Základní informace o problematice ochrany přírody, území rezervace i okolí, místní flóře a fauně poskytuje návštěvníkům naučná stezka skýtající celkem 10 zastavení. V rámci Jantarové stezky vede po hrázi rybníka cyklostezka číslo 5 a souběžně s ní i modrá turistická trasa. Stezka jejíž zřizovatelem i provozovatelem je obec Děhylov je v průběhu roku hojně využívána – denně ji projde či projede v průměru 500 lidí. Podle srovnání sezónních návštěvností v letech 2010 až 2012 však navštěvuje lokalitu v součtu přibližně 80 % lidí na jaře a v létě, kdy přesahují počty návštěvníků i 1000 osob denně. Velká intenzita rekreačního využití lokality je naštěstí koncentrována především na hráze rybníka – v největší možné vzdálenosti např. od hnízdišť vodních ptáků – a tak zatím nebyly pozorovány žádné konkrétní negativní vlivy na předměty ochrany přírodní rezervace.\n\n"}
{"id": "486401", "url": "https://cs.wikipedia.org/wiki?curid=486401", "title": "Štěpán (rozcestník)", "text": "Štěpán (rozcestník)\n\nSlovo Štěpán má více významů:\n\n\n"}
{"id": "486404", "url": "https://cs.wikipedia.org/wiki?curid=486404", "title": "Šťastný princ a jiné pohádky", "text": "Šťastný princ a jiné pohádky\n\nŠťastný princ a jiné pohádky (ang. \"The Happy Prince and Other Stories\") je malý soubor pohádek Oscara Wildea. Je to jedno z autorových prvních literárních děl a vyšlo již v roce 1888. Jedná se o sbírku pěti netradičních pohádek, s jejichž pomocí vytváří autor skrytou satiru, kritiku a podobenství.\n\n\nŠťastný princ je velkolepá socha pozlacená jemnými plátky ryzího zlata. Její oči jsou ze dvou safírů a v jílci meče sochy je zasazen veliký rudý rubín. Každý tuto sochu obdivuje a skrytě jí závidí její bezstarostné štěstí. Jednoho dne se mezi chodidly prince usadila malá Vlaštovička, která se zpozdila a letěla za svými přáteli na jih. Chtěla si odpočinout ale najednou na ni začaly padat veliké kapky, ale na nebi nebyl jediný mráček. Plakal to Šťastný princ. Vyprávěl Vlaštovičce o tom, jak když byl ještě živý a měl lidské srdce, nikdy nepoznal smutek a nářek. Žil pouze z pohodlí a radovánek v paláci a byl šťastný. Nikdy netoužil poznat, co se skrývá za vysokou zdí paláce; stačilo mu jeho bezstarostné štěstí. Tak žil a tak také zemřel. Nyní však vidí všechnu ošklivost a bídu jeho města a měšťanů. Bohatí si peněz užívají, chodí v drahých šatech na honosné plesy, zatímco na ulici žebráci umírají hladem v naprosté chudobě. Proto poprosí Vlaštovičku, aby postupně roznesla všechny jeho drahokamy – safíry, rubíny a zlato chudým lidem. Vlaštovička musí odletět za svými druhy, ale nakonec službu Princovi vykoná. A když je pak Princ slepý (místo očí měl safíry), rozhodne se Vlaštovička, že už s ním zůstane napořád. Brzy však přišla zima, sníh a mráz. Vlaštovička umrzla a princi jeho olověné srdce prasklo na dvě půlky. Druhý den ráno šel kolem starosta a sochu nechal strhnout, protože už nebyla zlatá, a tudíž ani krásná a užitečná. Učení lidé (profesoři na škole) se shodli, že je nyní naprosto bezcenná a že by se měla roztavit a z ní udělat socha nová. A tak sochu dali roztavit a z ní udělali sochu starosty. Olověné srdce se jim však roztavit nepodařilo.\n\n\"Jednoho dne pak řekl Bůh andělovi: \"Přines mi dvě nejdražší věci z města.\" Anděl mu přinesl olověné srdce a mrtvé ptáče. \"Dobře jsi zvolil,\" řekl Bůh, \"neboť toto ptáče bude zpívat navěky a v mém zlatém městě mi Šťastný princ bude vzdávat chválu.\"\"\n\n\nPříběh vypráví o mladém studentovi, který je zamilovaný do krásné dívky. Ta chce, jako důkaz jeho lásky, rudou růži, jinak o něm nechce nic slyšet. Student od dívky odchází smutný a naříká pod stromem v parku, že žádné růže už nekvetou a on neví kde by je měl hledat. Slavík, který seděl na stromě, ho poslouchal a došlo mu, že ten milenec, kterého ve svých písních tak často opěvuje, je onen student a rozhodne se mu pomoct. Létá od keře ke keři ale žádný z nich nemá rudé květy – jen bílé a žluté. Když konečně najde keř, který má rudé růže, zjistí, že mráz mu zahubil poupata a vichřice polámala větve a že tento rok už nebude mít žádné květy. Keř sdělí Slavíkovi, že je jen jediná možnost jak onen květ získat, ale je tak strašná, že jí sdělí Slavíkovi teprve potom, co ho ten přemluví. Slavík by musel zpívat za měsíčního světla s hrudí přitisknutou k trnu a trn musí proniknout jeho srdcem a skropit růži.\n\"\"Zaplatit za růži smrtí, to je vysoká cena,\" vykřikl Slavík, \"a život je všem drahý. Je příjemné sedět v zeleném lese a pozorovat slunce v jeho zlatém voze a měsíc v jeho voze z perel. Sladká je vůně hlohu a sladké jsou modravé zvonky skryté v údolí a vřes, který povívá po hoře. Avšak láska je lepší než život a co je srdce ptáka ve srovnání se srdcem lidským?\"\"\n\nRozhodne se to tedy podstoupit. A opravdu: zrodí se nádherná růže, za kterou však slavík musel zaplatit životem. Ráno najde tuto růži pod svým stromem student a hned s ní běží za svou milou. Ta ovšem růží pohrdne, protože synovec nejvyššího komořího jí poslal pravé klenoty. A klenoty pro ni mají daleko větší cenu než nějaké květiny. Student, zklamaný a rozzlobený, odhodil rudou růži do blátivé kaluže a takřka hned ji přejela kola aut.\n\n\"\"Jaká pošetilá záležitost je láska,\" řekl student a odešel. \"Není ani zpola tak důležitá jako logika, protože nic nedokazuje, a vždycky říká něco, co se nestane, a nutí člověka věřit něčemu, co vůbec není pravda. Je vlastně velice nepraktická, a jelikož být praktický znamená v tomto věku všechno, vrátím se znovu k filosofii a budu studovat metafyziku.\"\"\n\n\nPříběh vypráví o obrovi, který poté co zjistí, že si v jeho krásné a velké zahradě hrály děti, dá postavit kolem zahrady obrovskou zeď. Zákaz vstupu hlásala velká cedule, zavěšená na dveřích do zahrady. Kromě dětí do zahrady nevkročilo ani Jaro a proto obrova zahrada byla šedivá, vypadala smutně a nic v ní nekvetlo. Panovala tu Zima se Severákem a další jejich přátelé se k nim přidali. Jednoho dne děti do zahrady vstoupily bez obrova povolení – ta ožila, stromy rozkvetly. Jakmile ale děti uviděly obra, jak se na ně z kouta dívá, rozutekly se. V zahradě ještě zůstal pouze malý chlapec, který se chtěl vyšplhat na větev stromu ale nedosáhl na ní. Jeho malé oči byly plné slz a tak nemohl vidět obra jak přichází. Ten mu ale pomohl vyšplhat do koruny stromu a v tom okamžiku mu došlo, jak moc byl sobecký. Ihned začal bourat obrovskou zeď a děti si v zahradě zase mohly hrát. Obr si s dětmi vždy hrál a jeho zahrada měla pověst dětského ráje na zemi. Všechny děti měly obra rády a on je také. Bylo mu ale smutno, jelikož už nikdy nespatřil toho chlapce, kterému kdysi pomohl vylézt na strom. Vždycky mu scházel ale chlapec se už nikdy v jeho zahradě neobjevil. Vyptával se dětí na chlapce ale ty ho neznaly, prý ho nikdy dříve neviděly. Po mnoha letech obr zestárl a nemohl být s dětmi, pouze je pozoroval z okna svého domu. Najednou ale zahlédl toho \"svého\" chlapce v zahradě pod stromem!\n\n\"Rozradostněn rozutíkal se obr dolů a ven ze zahrady. Spěchal po trávníku, až se přiblížil k děcku. A když k němu přiběhl, obličej mu znachověl zlobou a zvolal: \"Kdo se opovážil tě zranit?\" Neboť dítě mělo na dlaních otisky dvou hřebů a stejné stopy po dvou hřebech i na malých nožkách. \"Kdo se opovážil tě zranit?\" vykřikl obr znovu, \"jen mi to pověz, a já vezmu svůj obrovský meč a zabiju ho.\" \"Ne!\" odpovědělo děcko, \"to jsou rány Lásky.\" \"A kdo jsi ty?\" zeptal se obr a zmocnil se ho podivný úžas a musel před děckem pokleknout. A dítě se na obra usmálo a pravilo mu: \"Kdysi jsi mě nechal hrát ve své zahradě, dnes půjdeš ty se mnou do mé, a tou je Ráj.\"\"\nA když toho odpoledne přiběhly děti do zahrady, našly obra mrtvého, ležel pod stromem obalený bílými květy.\n\n\nPříběh vypráví o dobrosrdečném ale naivním chlapci, Honzovi, který doplatí na své přátelství s mlynářem, svým \"nejlepším přítelem\". Honza má hezkou zahradu a musí o ní denně pečovat: zalévat květiny, stromy, kosit trávu aby to pak všechno mohl prodat na trhu. Mlynář je bohatý sobec, který sebe a Honzu prohlašuje za nejlepší přátele, postupně Honzovi vnucuje své názory o přátelství. A tak Honza udělá pro mlynáře všechno, co si ten jen vymyslí: jednou musí opravit jeho stodolu nebo odvést ovce do hor. Honzíkovi se za to samozřejmě nedostává žádného uznání a pomoci, jelikož mu záleží na mlynářových názorech o něm, jako svém nejlepším příteli. Kdykoliv chce Honza odmítnout úkol od mlynáře, ten vždy předhazuje jejich přátelství. Honzova zahrada, jeho jediný zdroj obživy, chátrá, jelikož Honza na ní nemá čas: musí neustále pomáhat mlynáři, vše pod záminkou, že od něho dostane trakař. Sice ne tak nový a dobrý, sice mu chybí dost věcí a vlastně je velice starý, ale je to trakař a chtěl by od Honzíka, aby se mu za to nějak odvděčil, jako opravdový přítel. Jednoho dne pošle mlynář Honzíka pro doktora, protože jeho kluk se doma zranil. Nemůže mu půjčit lucernu (i když je tma) jelikož pro případ, že by se Honzík ztratil, by to pro něho byla moc velká ztráta a to by si on nemohl dovolit. A tak Honzík ochotně odbíhá po tmě pro doktora a na zpáteční cestě se utopí v bažině. Honzík byl za života velmi oblíbený a na pohřbu se sešlo hodně lidí. Mlynář pak po obřadu v hospodě prohlašuje:\n\n\"\"Rozhodně znamená nesmírnou ztrátu pro mě.\" pravil mlynář. \"Já už mu skoro věnoval svůj trakař, a teď nevím, co s ním. Doma mi hrozně překáží a je v tak bídném stavu, že kdybych ho chtěl prodat, tak bych za něj nic nedostal. Však mě taky příště ani nenapadne, abych někomu něco věnoval. Na štědrost člověk vždycky doplatí.\"\"\n\nA Honzík rozhodně doplatil.\n\n\nJednoho dne, princ s princeznou konali velkolepou svatbu s velkou hostinou a ohňostrojem. Před ohňostrojem se bavili Raketa, Prskavka, Bengálské světlo a Osvitka, o tom, jací jsou. Raketa byla až moc pyšná a myslela jen na sebe. Myslela si, že všichni ostatní ji budou mít rádi a oslavovat ji, až zazáří na noční obloze. Jenže se stal pravý opak. Všichni se s ní začali hádat a kárat jí, že je namyšlená, až se z toho rozbrečela. Pyrotechnici začali vystřelovat rachejtle, ale Raketu nebylo možno zapálit, protože byla celá mokrá od slz. Odhodili ji jako nefunkční do nedaleké blátivé kaluže, kde se objevila Žába. Ta se s ní taky pohádala a mínila o Raketě to samé, co Raketina společnost před jí. Potom přišli chudí kluci z města a vzali ji domů, protože si mysleli, že s ní lépe zapálí oheň v krbu. Když ji zapálili, Raketa vylétla vzhůru do oblak a pak zhasla.\n\n\"Ale nikdo to neslyšel, ani ti dva kloučci, protože tvrdě spali. Z rachejtle zbyla jen ta tyčka, a ta spadla na záda huse, která si vyšla podle strouhy na procházku. \"Propánakrále!\" zvolala husa. \"Tak ony už začnou pršet i hole!\" a vrhla se do vody. \"Já věděla, že vzbudím obrovskou senzaci,\" vydechla rachejtle a bylo po ní.\"\n"}
{"id": "486405", "url": "https://cs.wikipedia.org/wiki?curid=486405", "title": "Kaple Nejsvětější Trojice (Děrné)", "text": "Kaple Nejsvětější Trojice (Děrné)\n\nKaple Nejsvětější Trojice u Děrného stojí u cesty z Fulneku do Lukavce, na místě zvaném \"Hájek\" a  je podle toho někdy nazývaná kaple \"na Hájku\" (někdy také kaple \"lukavecká\" dle polohy u cesty do oné vsi).\n\nKaple byla dle dostupných údajů i vročení na přední straně fasády vystavěna roku 1705. Lze se dočíst také o jejím názvu \"Heikenova\" či \"Heinekenova\" kaple (jeden z názvů je pravděpodobně chybný), neboť nedaleko stojící mlýn, na jehož pozemku kaple stojí, patříval rodu Hei(ne)kenů. Vlastníci mlýna, po rodu Heikenů to byly v posledních pokoleních rodiny Werberova, Tillova a Berggoldova, kapli rovněž vlastnili a starali se o její údržbu.\n\nKaple Nejsvětější Trojice dříve patřila k takzvaným čtyřem kaplím hraničním, spolu se Švédskou kaplí na Jelením kopci, tzv. kaple Taschenmühl a kaple stojící u jerlochovické pískovny. Stejně jako ke zbývajícím třem, i k této kapli se pojí pověst.\n\nDle dochovaného vyprávění se na místě dnešní kaple kdysi dávno rozprostírala veliká bažina. Za blíže neupřesněné války v ní nějaký šlechtic z Děrného i s koněm zapadl a bídně zahynul, byv na ono místo zahnán pronásledovateli. Když byla později bažina vysušena, postavili lidé kapli coby památku na nešťastnou šlechticovu smrt. Vždy v neděli na svátek svaté Trojice Fulnečané toto místo, díky Hei(ne)kenovým mlynářům vždy opatřené bohatou květinovou výzdobou, zbožně navštěvovali.\n\nK této kapli se váže také druhá pověst, nesoucí některé podobné motivy, pocházející však z jiných pramenů. Rovněž v ní se vypravuje o šlechtici, který na cestě z Opavy do Fulneku projížděl tehdy mnohými bažinami prostoupeným údolím Lukaveckého potoka. Vtom náhle jeho kůň zapadl do bažiny a žádným způsobem nebylo možno se vyprostit, všechna snaha se zdála marná, neboť jak jezdec i s koněm se bořili hlouběji a hlouběji do zdánlivě bezedného močálu. V nejvyšší beznaději nešťastník vykřikl prosbu o pomoc: „Ó, Nejsvětější Trojice! Zachraň mne, jinak jsem ztracen!“ V tom okamžiku se znenadání kůň obrátil a zničehonic znovu narazil na pevnou půdu pod nohama, bez velké námahy tedy vystoupil z bažiny a ve zdraví i s jezdcem dorazil do cíle cesty. Coby viditelný projev svého díku nechal onen šlechtic později na místě, kde jeho oř znovu narazil na pevnou zem, postavit tuto kapli, původně bíle omítnutou.\n\nV letech 2003–2005 byla kaple rozsáhle rekonstruována, vyměněna byla střecha i dlažba, stavba byla odvodněna a opatřena novou sanační omítkou; náklady celé opravy se díky dobrovolné práci občanů sousedních obcí vešly do padesáti tisíc korun.\n\nNa začátku 21. století se o kapli, která stojí při cestě z Fulneku do Lukavce, starali převážně lidé z Lukavce.\n\n"}
{"id": "486406", "url": "https://cs.wikipedia.org/wiki?curid=486406", "title": "Dům granátových jablek", "text": "Dům granátových jablek\n\nDům granátových jablek (ang. \"A House of Pomegranates\") je malý soubor pohádek, v pořadí druhý, od Oscara Wildea. Knížka vyšla v roce 1891 a obsahuje čtyři zcela netradiční pohádky.\n\nPodobají se, stejně jako pohádky první knížky, nejvíce pohádkám Andersena ale mají specifický Wildeův nádech. Wildovy pohádky skrývají jinotajné myšlenky a názory na svět. Neživé předměty mají lidské vlastnosti, což nám může trochu připomínat formu bajky. V pohádce \"Infantčiny narozeniny\" zase odkazuje na svůj jediný román \"Obraz Doriana Graye\" – podoba skřeta s Dorianem. Dále jsou zde originálně zpracovány i odkazy některých filozofů a jejich děl, např.: Nový zákon – Rybářova duše – motiv lidského srdce, jež ovlivňuje lidské chování a moralitu, všeobjímající božská láska, která stvořila vše, i pohanské bytosti (národ mořských lidí); Nietzsche – Hvězdné dítě.\n\n"}
{"id": "486407", "url": "https://cs.wikipedia.org/wiki?curid=486407", "title": "Justin Wilson", "text": "Justin Wilson\n\nJustin Wilson (31. července 1978, Sheffield, Anglie - 24. srpna 2015) byl britský automobilový závodník. V roce 2003 jezdil ve formuli 1 za týmy Minardi a Jaguar Racing.\n\nNa motokárách začal závodit v roce 1987. Vyhrál mnoho závodů a několikrát se stal klubovým šampionem.\n\nV roce 1994 přestoupil do Formule Vauxhal a hned v prvním roce dokázal zvítězit v juniorském mistrovství. O rok později skončil třetí a v roce 1996 byl druhý. V roce 1997 vyhrál 3 závody a celkově skončil na 4. místě.\n\nV roce 1998 se posunul do nově vzniklé Formule Palmer Audi, kde devětkrát zvítězil a stal se mistrem této série, díky této výhře byl vybrán k účasti v mezinárodním mistrovství Formule 3000, kde v roce 2000 vybojoval 5. místo. V roce 2001 se stal šampionem této série, když vyhrál 3 závody a vytvořil nový rekord v počtu dosažených bodů (71). Dohromady stál desetkrát na pódiu. Z finančních důvodů se pro další sezonu nedostal do formule 1 a proto zamířil do Světové série Nissan, kde dvakrát zvítězil a celkově šestkrát se umístil na pódiu.\n\nNa konci roku 2002 byl Wilson jmenován jezdcem týmu Minardi pro následující sezonu 2003. V průběhu sezony vystřídal v týmu Jaguar Racing Brazilce Antonia Pizzoniu. Při Grand Prix USA 2003 získal svůj první a jak se později ukázalo i poslední bod ve formuli 1. Wilson nedokázal pro další sezónu sehnat dostatečnou finanční podporů od sponzorů a tak jej vystřídal Rakušan Christian Klien.\n\nV roce 2004 vyměnil formuli 1 za americkou sérii Champ Car, kde v letech 2004 a 2007 vyhrál po 4 závodech a v letech 2006 a 2007 se stal vicemistrem.\n\nOd roku 2008 startoval v obnovené IndyCar Series. Ve své debutové sezoně vyhrál závod v Detroitu a celkově skončil na 11. místě. V roce 2009 změnil tým a skončil na 9. pozici.\n\n23. srpna 2015 při závodě Indycar v Allentownu jej zasáhly trosky soupeřova havarovaného vozu. Wilson upadl do bezvědomí a havaroval. O den později následků zranění podlehl.\n\nTučně – Pole position\n\"Kurzívou\" – Nejrychlejší kolo závodu\n\n"}
{"id": "486408", "url": "https://cs.wikipedia.org/wiki?curid=486408", "title": "Bejt Jatir", "text": "Bejt Jatir\n\nBejt Jatir též Mecadot Jehuda ( בית יתיר – podle biblického města \"Jatír\", například Kniha Jozue 21,14 – nebo מְצָדוֹת יְהוּדָה, doslova „\"Pevnosti Judeje\"“, v oficiálním přepisu do angličtiny Mezadot Yehuda, přepisováno též Metzadot Yehuda, Beit Yatir nebo Bet Yatir) je izraelská osada a vesnice typu mošav na Západním břehu Jordánu v distriktu Judea a Samaří, v Oblastní radě Har Chevron.\n\nNachází se v nadmořské výšce 780 metrů v jižní části Judska a Judských hor respektive na pomezí jižní části Judských hor, která je nazývána Hebronské hory (Har Chevron), Judské pouště a Negevské pouště.\n\nLeží cca 18 kilometrů jižně od centra Hebronu, cca 47 kilometrů jihozápadně od historického jádra Jeruzalému a cca 85 kilometrů jihovýchodně od centra Tel Avivu. Na dopravní síť Západního břehu Jordánu je napojen pomocí lokální silnice číslo 316, která zajišťuje spojení na sever, k dalším izraelským osadám na jihovýchodě Judska, i k jihu, do vlastního Izraele, kde ústí do dálnice číslo 80 ve směru na Arad.\n\nBejt Jatir leží jen necelý 1 kilometr za Zelenou linií oddělující Západní břeh Jordánu od Izraele v jeho mezinárodně uznávaných hranicích. Severním a východním směrem se rozkládá prakticky neosídlená pouštní krajina s několika menšími izraelskými sídly (Susja, Ma'on, Karmel) na jihozápadě se nachází les Jatir, jedna z největších zalesněných ploch v Izraeli. Palestinské obyvatelstvo v tomto regionu reprezentují jen rozptýlená sídla polokočovných Beduínů.\n\nBejt Jatir byl založen roku 1983. Leží na Západním břehu Jordánu, jehož osidlování bylo zahájeno Izraelem po jeho dobytí izraelskou armádou, tedy po roce 1967. Už 8. srpna 1979 se skupina akivistů usadila v lokalitě nazývané Lucifer Farm. Šlo o živelné usídlení (tehdy to bylo první židovské sídliště v oblasti jižních Hebronských hor), které teprve zpětně musela řešit izraelská vláda. 5. dubna 1981 izraelská vláda rozhodla, že na tomto místě bude zřízena oficiální civilní osada nazývaná pracovně Lucifer. K jejímu založení došlo pak v roce 1983. Dalšími pracovními názvy nové vesnice byly Jitaron (Yitaron), Krajot (Qrayot) a pak Bejt Jatir.\n\nNová osada založená roku 1983 byla oproti původní lokalitě Lucifer Farm situována o něco dále k jihu. V roce 1988 byly v obci dokončeny první zděné domy. Jisté kontroverze vyvolala otázka pojmenování vesnice. Zatímco osadníci trvali na jménu Jatir, vládní výbor pro pojmenovávání (Name Committee) to odmítal. Jeden člen výboru navrhl jako kompromis pojmenovat lokalitu Bejt Jatir, což osadníci přijali, ale vláda navrhla oficiální název Mecadot Jehuda, který je oficiálně používán dodnes, třebaže obyvatelé sami preferují Bejt Jatir. Územní plán obce předpokládal výhledově zbudování 118 domů, z nichž již 100 bylo realizováno.\n\nVesnice funguje jako zemědělský mošav, ale míra družstevního hospodaření není vynucována. Obyvatelé se specializují na pěstování vinné révy (první vinice založena v roce 1985). Kromě toho zde existují ovocné sady a skleníkové pěstování květin. Ve vesnici funguje mateřská škola. Základní školství je k dispozici v nedaleké obci Susja. V Bejt Jatir působí vzdělávací instituce typu mechina založená roku 1991 – která absolventům středních škol nabízí náboženské vzdělání a vojenskou přípravu. Ústav má cca 80 studentů. V obci dále existuje zdravotní středisko, obchod se smíšeným zbožím, mikve a synagoga. Synagoga byla slavnostně zprovozněna v roce 1997.\n\nV roce 1996 bylo cca 1 kilometr východně od vlastní obce založeno osídlení v lokalitě Lucifer Farm (חוות לוציפר) neboli Nof Nešer (נוף נשר). Organizace Peace Now zde k roku 2007 uvádí čtyři stálé obyvatele. V prosinci 2002 byla zřízena skupina domů Jatir Drom-Ma'arav (Jatir-jihozápad). Její zástavba sestávala dle vládní zprávy z doby okolo roku 2006 ze čtyř karavanů a dalších provizorních objektů. Žila tu jedna rodina a několik dalších jednotlivců.\n\nPočátkem 21. století byla obec Bejt Jatir díky své poloze na okraji Západního břehu Jordánu na rozdíl od většiny sídel v Oblastní radě Har Chevron zahrnuta do Izraelské bezpečnostní bariéry. Dle stavu z roku 2008 již byla část úseku bariéry oddělující Bejt Jatir od palestinských oblastí postavena. Během Druhé intifády byla obec ušetřena teroristických útoků.\nObyvatelstvo obce Bejt Jatir je v databázi rady Ješa popisováno jako nábožensky založené. Podle údajů z roku 2014 tvořili naprostou většinu obyvatel Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě stagnující populací. K 31. prosinci 2014 zde žilo 478 lidí. Během roku 2014 populace stoupla o 9,4 %.\n\n\n"}
{"id": "486412", "url": "https://cs.wikipedia.org/wiki?curid=486412", "title": "Dmitrij Nikolajevič Seňavin", "text": "Dmitrij Nikolajevič Seňavin\n\nDmitrij Nikolajevič Seňavin (; – ) byl ruský admirál a jeden z nejlepších námořních velitelů napoleonských válek.\n\nNarodil se v Borovsku do rodiny mořských kapitánů, kde všichni sloužili v carském námořnictvu. V roce 1780 se Seňavin zúčastnil Lisabonské expedice. V roce 1783 se připojil k nově vzniklé Černomořské flotile a pomáhal vybudovat námořní základnu v Sevastopolu.\n\nBěhem rusko-turecké války bojoval jako velitel lodi Navarchia v bitvě u Očakova, Fidonisi a proslavil se hlavně u Kalaktrie (1791). Neměl příliš dobré vztahy se svým nadřízeným, admirálem Ušakovem, a neuznával jeho autoritu. To vedlo k Seňavinovu uvěznění a Ušakov mu hrozil degradováním. Nakonec došlo na Potěmkinův zásah k jejich usmíření. Tehdy Ušakov poznamenal ve svém deníku, že Seňavin by mohl být nejlepším admirálem, jakého kdy Rusko mělo.\n\nBěhem Ušakovovy středomořské expedice v letech (1798-1800) Seňavin velel vlajkové lodi \"Saint Peter\" mající 72 děl. Zaútočil na francouzskou pevnost svatého Maura v Lefkadě a účastnil se dobývání ostrova Korfu. Po skončení expedice dostal na starost přístavy Cherson a Sevastopol. V roce 1805 dosáhl povýšení na viceadmirála. Téhož roku byl vyslán do Řecka, aby zabránil jeho dobytí vojsky francouzského císaře Napoleona. Provádí sérii útočných operací v Jaderském moři, hlavně v Dalmácii a Černé Hoře. Černohorci s jeho podporou dobyli v březnu pevnost Bocca di Cuttaree a na začátku června donutil francouze vyklidit Breno, ale pokus dobýt Ragusu byl neúspěšný.\n\nV roce 1806 Osmanská říše, jako spojenec Francie, vyhlásila Rusku válku, přičemž některé ruské síly měly ochraňovat ostrov Korfu. 10. května 1807 porazil Seňavin silnější Osmanskou flotilu u Dardanel a 19. června u ostrova Athos. To nakonec vedlo k tomu, že získal kontrolu nad Egejským mořem. Výsledkem bylo příměří uzavřené 24. srpna 1807 mezi Ruskem a Osmanskou říší.\n\n7. července byl uzavřen Tylžský mír mezi Ruskem a Francií. Seňavin se musel vrátit domů, ale jeho lodě po vyhlášení anglo-ruské války byly zablokovány v Lisabonu britským loďstvem, které se ho snažilo donutit ke kapitulaci.\n\nV srpnu 1808 se Seňavinovi povedlo obratnou diplomacií dojednat podpis smlouvy s velitelem britské eskadry Charlesem Cottonem, podle níž Seňavin odplul v doprovodu královské flotily do Londýna, přičemž této společné flotile měl velet Seňavin. Od září 1808 do srpna 1809. byl zadržován v Portsmouthu, pak dostal povolení k odplutí. V září téhož roku přistál v Rize. Po návratu domů upadl v carovu nemilost. V roce 1811 byl dosazen na post velitele přístavu Revel. Během Napoleonovy invaze do Ruska v roce 1812 mu byla zamítnuta žádost o přidělení k bojujícím jednotkám. V dubnu 1813 byl uvolněn ze služby.\n\nDo služby se vrátil v roce 1825 v souvislosti s hrozbou další války s Osmanskou říší. Byl tehdy jmenován v hodnosti generál-adjutanta velitelem Baltské flotily. V roce 1826 byl povýšen na admirála. Ve stejném roce byl zvolen čestným členem petrohradské akademie věd. V roce 1830 byl již vážně nemocný a 17. dubna 1831 umírá. Pohřben je v klášteře Alexandra Něvského v Petrohradu.\n"}
{"id": "486413", "url": "https://cs.wikipedia.org/wiki?curid=486413", "title": "Sedlečko (Neustupov)", "text": "Sedlečko (Neustupov)\n\nSedlečko je malá osada v okrese Benešov, součást obce Neustupov. Nachází se 2 km jihovýchodně od Neustupova, u silnice silnice II/124. Je zde evidováno 5 adres. Protéká tudy Slupský potok, který je levostranným přítokem řeky Blanice. Sedlečko leží v katastrálním území Sedlečko u Jiřetic.\n\nPrvní písemná zmínka o vesnici pochází z roku 1550.\n"}
{"id": "486424", "url": "https://cs.wikipedia.org/wiki?curid=486424", "title": "Jindřich Parma", "text": "Jindřich Parma\n\nJindřich Parma (* 14. září 1952 Praha) je český hudební skladatel pop music.\n\nOtec Eduard Parma je hudební skladatel, matka Jaroslava úřednice. Po absolvování Státní konzervatoře v Praze (1968–1974) ve hře na trubku u prof. Václava Junka hrál ve skupině Fousy, pak v jazzrockovém seskupení Mahagon (1974–1976) a zároveň komponoval své první instrumentální skladby (např. „Ještě není pozdě“, „Všichni se tam sejdeme“, „Večeře u Pepíka“, „Lék proti zimě“, „Prázdniny“, „Lamie“ atd.). Též v období 1973–1980 působil v orchestru Karla Vágnera doprovázejícího tehdy československou několikanásobnou Zlatou slavici Hanu Zagorovou.\n\nOd roku 1981 již na trubku nehraje (po letech opět od roku 2016) a pouze skládá, aranžuje a nahrává pop hudbu včetně instrumentálních skladeb (např. „Snění“, „Salora“, „Fostex“, „Juno“ – tato skladba byla použita ve filmu \"Slunce, seno, jahody\" v roce 1983, atd.). Sólově na trubku nahrál skladbu „Kouzelná hvězda“ (1980), známou z rozhlasu. Velice často texty k jeho písním psal Zdeněk Borovec, Pavel Žák, Miroslav Černý, Michal Bukovič, Michal Horáček a spousty dalších, včetně textaře Pavla Cmírala, který píše texty i v současné době. V roce 1999 vzpomínal Karel Vágner ve své knize \"Nejen mistr basů\" na Jindřicha Parmu jako na jednoho z prvních, který v tehdejším Československu skládal a aranžoval diskotékovou muziku a který vynikal i jako aranžér, jenž kromě jiného aranžoval Vágnerovu skladbu \"Holky z naší školky\" a přičinil se tak o její mimořádný úspěch.\n\n20.3. 2017 v pražské Lucerně vystoupil při narozeninovém koncertu ,Hej mistře basů aneb 75. narozeniny Karla Vágnera, Jindřich Parma s trumpetou s bývalými členy (V.Hádl, J.Rotter, S.Kalous) orchestru Karla Vágnera. \n\nV 80. letech skládal pro Karla Gotta písně „Chyť své dny“ (1987), „Dlouhá noc končí svítáním“ (1988), „Karneval, Tanz und Maskenball“ (1989), „Faust“ (1990), „Promoklý donchuán“(1990), „Oh, My Darling“(1992), pro Hanu Zagorovou písně „Jedu s Vámi“, „Co Ti brání v pousmání“, „Zvonková pouť“, „Maxitaxi“, „Byl jsi tak jiný“, „Óda na život“, „Najdi louku“, pro Marii Rottrovou „Můj, to se ví“, „Zářím“, „Bázlivá“ a začal dlouholetou, velmi úspěšnou spolupráci s Petrem Kotvaldem, pro kterého napsal sérii hitů: „Kouzelnice“, „Je v tahu“, „Milujem se čím dál víc“, „Gejzír“, „Kdekdo je dál“ a „Satelit“. Roku 1990 napsal skladbu „Happy Birthday“ na singl Heleny Vondráčkové, který bohužel nikdy nevyšel, až po letech vyšla uvedená skladba na CD (13. 1. 2006 na albu Heleny Vondráčkové ,Skandál,) a zároveň v témž roce získal ocenění Diskoslavík. Roku 1991 zpíval Michal David jeho písně ve filmu Discopříběh 2 (finální píseň z tohoto filmu „Tak na to šlápni“ se v nové verzi objevila v roce 2010 v muzikálu \"Jak zabít Davida\" a zároveň se stala otvírákem pro koncert M. Davida \"Mejdan roku z O2 Arény – Michal David 50\"). Kotvaldem zpívaná píseň „Milujem se čím dál víc“ získala v roce 1990 ocenění jako skladba roku v anketě Duhová deska.\n\nDále v 90. letech 20. století spoluzaložil s R. Velechovským a svým bratrem Eduardem Parmou mladším rapovou skupinu Rave model, která pronikla na české diskotéky skladbou „Karel Gott nemá funky rád“ a též skladbou „Mastroianni“. V té době zároveň začal spolupracovat se zpěvačkou Janou Feriovou a pod společným názvem Karya vydali u Monitor-EMI dvě alba \"Karya\" (1993) a \"Mastroianni\" (1994), největším hitem se stala skladba „Spoutaná“. Remix Spoutané spolu s novými skladbami se objevil na 3. albu \"Spoutaná\" v roce 2005. S Heidi Janků nahrál skladby „Skandál“, „Ave Maria“, „Long Play“ či „Sejmi svý soky“. V letech 1996–1998 složil a nahrál anglicky zpívané skladby pro vokální skupinu Blondes s hity „Volare Cantare (Love Generation)“, „Stay (I Love You So Much)“ a „Amor (Knockin' Here On My Door)“. Velkých hitem se v roce 1999 stala vánoční píseň „Vánoce hrajou glórijá“, kterou zpíval Petr Kotvald. Skladba „Mumuland“ obsadila v létě 2001 první místo v IFPI Radio 2001, stala se jedním z největších hitů P. Kotvalda a zároveň hitem tohoto roku a dekády vůbec. V roce 2002 realizoval projekt Dýza Boys s V. Upírem Krejčím a I. Pešákem. Až o několik let později se skladba „Nekecá, nekecá“ z jediného stejnojmenného alba \"Dýza Boys\" stala velice populární na YouTube. V témže roce složil skladby pro album Heidi Janků s hitem „Když cowboy spí“ a album G. Goldové se singlem „Loď odplouvá“, které však i přes vydání v Polsku nijak zvlášť neprorazilo v Česku.\n\nRok 2003 dostal skladbu P. Kotvalda „Marilyn“ z CD \"Planeta svádění\" opět na výsluní 20. místem na IFPI Radio 2003. Ve stejném roce napsal J. Parma pro Ivetu Bartošovou skladby „September Lady“, „Skandál“, „Utajená dovolená“ a v roce 2005 „Boomerang“, roku 2008 „Othello“ v roce 2013 „Spam“ v roce 2018 „Love Is Love“ pro Lucii Vondráčkovou. Skupina Těžkej Pokondr nahrála vlastní verzi Mumulandu jako „Malyland“ s textem L. F. Hagena a Eva Pilarová nahrála pro album \"Rodeo\" (2002) „Co jsi uměl, zapomínáš“ a „Srdcový král“. Heidi Janků vydala skladby „How do you do, dobrej den“ a „Do manželských postelí“.\n\nJindřich Parma měl dvě vlastní skupiny. První byl Hipodrom (1988–1992) s megahitem „Pražský haus“ ze stejnojmenného alba z roku 1990, dalšími singly byly „Noční proud“ a „Bourák“. Z druhého alba \"Hipodrom 2\" pak vyšel singl „Dámy, 'sme v rejži“ a byl natočen videoclip „Love me baby“. Druhým osobním projektem byl Mumuland orchestra, který v roce 2002 vydal CD \"Mumuland party mix\" se singly „Haribara“, „Den motýlů“ a „Hej, karamela“, tyto skladby byly však médii opomenuty.\n\nRok 2007 přinesl skladbu P. Kotvalda „Aka huka daka“, rok 2008 trance remix skladby „Milujem se čím dál víc“ od slovenského DJ Cobry, rok 2009 po velmi dlouhé době novou skladbu V. Vávry „Už se nebudu ptát“ z CD Vávrových hitů nově předělaných právě J. Parmou. S Heidi Janků nahrává písně „Frikulín“ a „Natotata“. Pro dětský televizní program Up.Paráda V. Upíra Krejčího složil znělku Paparáda a o rok později napsal a nahrál pro P. Kotvalda a S. Hložka jejich první novou originální píseň po 25 letech „Cool rendes-vous“, ta se však ocitla mimo zájem médií. Koncem roku 2011 vyšlo P. Kotvaldovi album \"Právě tady, právě teď\", pro které všechny písně složil právě Parma a titulní píseň „Právě tady a právě teď“ je hodnocena jako jedna z vůbec nejlepších písní jeho dosavadní skladatelské kariéry. Skladby J. Parmy se během uplynulých 40 let objevily na desítkách alb a kompilací a jejich seznam dnes již nelze snad ani vytvořit (dle archivu Bc. Josefa Poljaka seznam skladeb dosáhl ke konci roku 2019 úctyhodného čísla 716).\n\nDalšími interprety, kteří nahráli Parmovy skladby, jsou např. Bernie Paul (i s Bo Andersen), Guillermo Marchena, polská skupina Vox, rakouská zpěvačka Goldie Ens, Eva Hurychová, Michaela Linková, Linda a Pavel, M. Malá, Sagvan Tofi, Blíženci, duo Stanislav Hložek a Petr Kotvald, skupina Mammonville, skupina Technoboys, slovenský akordeonista Peter Hanzely, kytarista Lubomír Brabec, skupina Mahagon, Petr Rezek, Pavel Vítek, Cutmaster and MC Groove, skupina Times Square, zpěvačka Indian Princess Leoncie, Pavla Forstová, zpěvačka Petra, Roman Roy a spousty dalších. Zpěvák a herec Vojta Dyk příležitostně zpíval se svým vedlejším seskupením Tros Discotecos píseň Mumuland jako reggae.\n\nRok 2013 začal dokončováním a v únoru vydáním nového alba skupiny Hipodrom po 21 letech \"Hipodrom 3\", na kterém se pěvecky podílí i zpěvačka Karya (Jana Feriová). Tentokrár změnil styl hraní na funk či funky house a toto album vydal u firmy Parma productions. Jediný singl z alba „One note funk, one note disco“ rádia nepodpořila. Skladba „Mumuland“ vyšla v nových verzích na digitálním EP \"Mumuland\" u australského vydavatelství LNG music, vydavatelství nové verze zařadila mezinárodně i na čtyři dance kompilace. Australskou verzi Mumulandu v roce 2013 přebralo i vydavatelství XELON entertainment a přiřadilo ji i na své další čtyři taneční kompilace. \n\nJindřich Parma v současnosti vydává i instrumentální alba. V roce 2012 první album \"Parma electronics 1\" obsahující 20 skladeb z let 2007 až 2012 a druhé album \"Parma electronics 2\" v roce 2014. Deset nových tanečně laděných písniček nahraných pro plánované album Petr Kotvalda nakonec vyšlo v květnu 2015 na 3 CD kompilaci \"EXXXclusive\". Zde se nachází i zatím Kotvaldův poslední hit „Rosalyn“. Na přelomu roku 2015/2016 Jindřich Parma vydal album instrumentálních skladeb složených výhradně v 80. letech, tedy na počátku své syntesizátorové éry, v nově nahraných verzích. Album má název \"Juno – Nové retro, Back to 80\", a titulní skladba Juno byla použita v českém seriálu HBO Europe \"Pustina\". Na podzim 2017 vyšlo nové album zpěvačky Karya \"Zůstaň\", kde je 15 Parmových skladeb, např. „Zůstaň“, „Vodopád“, „Kde tě mám“ ad. \n\nOd června 2017 do července 2018 nahrál své první trumpetové album \"Portské a trumpeta\" s deseti svými novými skladbami a dvěma staršími v nových verzích: „Kouzelná hvězda 2018“ a „Milujem se čím dál víc“. Album je melodicky orientováno, označeno jako styl Easy listening music (lehký poslech) a bylo vydáno v polovině září 2018. V červenci 2018 vydalo americké vydavatelství Smiling C bílý vinylový 12\" maxi singl Karya s názvem \"Muž ze skla\" a s původními nahrávkami Jindřicha Parmy z roku 1991, který distribuovalo do řady obchodů s vinylovými deskami po celém světě. \n\nOd ledna 2019 do srpna 2019 nahrál své druhé pop - trumpetové album Panacea, které přináší opět tanečně laděné melodie pro příjemnou pohodu v moderním studiovém soundu. Album bylo vydáno v polovině září 2019. \n\n"}
{"id": "486425", "url": "https://cs.wikipedia.org/wiki?curid=486425", "title": "Seznam premiérů Moldavska", "text": "Seznam premiérů Moldavska\n\nToto je seznam předsedů vlád Moldavska od roku 1990 do současnosti.\n"}
{"id": "486426", "url": "https://cs.wikipedia.org/wiki?curid=486426", "title": "Daleský pony", "text": "Daleský pony\n\nDaleský pony je plemeno koně, silného horského poníka z britských ostrovů.\n\nJe blízce příbuzný fellskému a rovněž pochází z keltského a gallowayského ponyho. Obývá východní svahy Pennin.\n\nPodobně jako fellský pony je nesmírně výkonný. Býval běžně používán k dopravě olova z dolů do přístavů a je to všestranný nákladní kůň. Protože utáhne těžké náklady, využívají ho s oblibou sedláci pro nejrůznější těžké zemědělské práce. Je vhodný i pod sedlo, protože má jistý a živý krok a rychlý klus. V 19. století byly daleské klisny kříženy s velšským kobem a s Cometem, šampiónem místních klusáckých dostihů, ve snaze zvýšit rychlost plemene. Všechny daleské poníky lze k tomuto hřebci vystopovat.\nS rozvojem motorizované dopravy klesly počty těchto koní a v 50. letech bylo plemeno téměř vyhubeno. S ustanovením Dales Pony Society v roce 1963 však zájem o plemeno i jeho početní stavy opět stouply.\nJe to ideální pony pro trekking (jízdu v zápřeži); je vhodný i pro rekreační ježdění, ačkoliv je vzhledem ke své síle vhodnější pro dospělé než děti. Přikřížením anglického plnokrevníka dává daleský pony vynikající skokany a huntery. Zbarvení: černá nebo hnědá, povolena bílá hvězda.\nVýška:13,2-14,2p.(134-144,2cm)\nPopis: úhledná hlava, silný krk, mohutné, kompaktní tělo, krátké nohy, husté hříva a ocas, rousy.\nPovaha: vnímavý,klidný ,výkonný.\nZákladní využití: ježdění, zemědělské práce, trekking.\n\n"}
{"id": "486430", "url": "https://cs.wikipedia.org/wiki?curid=486430", "title": "Presbyteriáni", "text": "Presbyteriáni\n\nPresbyteriáni (z řec. \"presbyter\", starší) jsou členové reformovaných církví s presbyterním zřízením v anglicky mluvících zemích. Obdobou na evropském kontinentě i jinde jsou reformované (kalvinistické) církve. Klasické presbyterní zřízení s ústřední synodou má například Českobratrská církev evangelická.\n\nPresbyterní zřízení na rozdíl od episkopálního (z řec. \"episkopos\", dozorce, biskup) nemá biskupy a církev na různých úrovních vedou obvykle volené rady starších (staršovstva). Staršovstva čili presbyteráty mohou být místní, oblastní nebo ústřední, které se někdy nazývají synody. Členem místního staršovstva je vždy také farář či kazatel, v oblastních staršovstvech a synodách jsou si laici a kazatelé rovni. Na druhé straně v církvích s kongregačním zřízením je každá místní obec zcela samostatná a žádné vyšší orgány nemá.\n\nPresbyterní církve jsou většinou kalvinistické, zdůrazňují autoritu Bible, svrchovanost Boží a spásu skrze Ježíše Krista. Slavení Večeře Páně pokládají za připomínku a bohoslužby se soustřeďují na kázání a čtení. Bohoslužby i kostely bývají spíše strohé, výjimku tvoří bohatá hudba a zpěv. Mezi jednotlivými presbyterními církvemi jsou dnes značné rozdíly, od sborů a církví fundamentalistických až po velmi liberální. Ve většině z nich se křtí malé děti, v některých je povolena ordinace žen a v některých i homosexuální partnerství.\n\nPresbyterní zřízení zavedl ženevský reformátor Jan Kalvín (1509–1564), a to na základě řady míst Nového zákona, kde se mluví pouze o \"starších\". Do Skotska je přinesli kazatelé John Knox (1514–1572) a Andrew Melville (1545–1622). V anglikánské církvi se jejich přívrženci nazývali puritáni a kolem roku 1600 se rozdělili na presbyteriány a kongregacionalisty. Obojí byli pronásledováni, mnozí se vystěhovali do Ameriky a do Holandska. Obojí také bojovali na straně Olivera Cromwella v anglické revoluci a po obnovení království byli potlačeni. Ze Skotska a z Anglie se hnutí rozšířilo i do dalších zemí, zejména do USA, kde je Presbyteriánská církev druhou největší protestantskou církví. Presbyteriánské církve jsou sdruženy ve \"Světové alianci reformovanych a presbyterních církví\" (založena v Ženevě 1875), mnohé z nich jsou také členy Světové rady církví.\n\n\n"}
{"id": "486431", "url": "https://cs.wikipedia.org/wiki?curid=486431", "title": "Unciála", "text": "Unciála\n\nUnciála je majuskulní latinské písmo, jehož počátek lze datovat do 3. století našeho letopočtu. Unciála vznikla postupným zaokrouhlováním některých liter písma předchozího období, které nazýváme capitalis quadrata. Nově se tvořily vokály A, E, U a konsonanty D, G, H, M. Moderním prvkem byly rovněž kontrakční zkratky, které se objevily na konci antického období a svůj původ měly v Řecku.\n\nŠíření unciály velmi pomohl rozkvět křesťanství a literatury ve 3. století. Přepisovaly se starší papyrové texty (Plinius starší, Titus Livius) do kvalitnějších pergamenových kodexů. Vznikly první latinské překlady Bible (Itala, Afra), které pronikly téměř do celého antického světa a s sebou přinesly právě tento nový typ písma. Rozvoji křesťanství dopomohl známý Edikt milánský vydaný Konstantinem I. Velikým a jeho spoluvládcem Luciniem v roce 313, který uznal křesťanskou víru v Západní a Východní části Římské říše.\n\nUnciálu hojně užívali písaři ještě v 7. století, tedy na počátku období tzv. národních písem. V následujících staletích již toto písmo ustoupilo do pozadí a užívalo se jen v nadpisech až do konce středověku.\n\nPoté se používají karolinské minuskuly.\n\nPojem unciála se poprvé objevil v polovině 18. století v díle „Nouveau traité de diplomatique“ od Toustaina a Tassina.\n\n"}
{"id": "486434", "url": "https://cs.wikipedia.org/wiki?curid=486434", "title": "M&amp;M", "text": "M&amp;M\n\nM&M může označovat:\n\n\na další\n"}
{"id": "486436", "url": "https://cs.wikipedia.org/wiki?curid=486436", "title": "Anita Włodarczyková", "text": "Anita Włodarczyková\n\nAnita Włodarczyková (* 8. srpna 1985 Rawicz, Velkopolské vojvodství) je polská atletka, mistryně světa z let 2009 a 2015, olympijská vítězka z roku 2016 a současná světová rekordmanka v hodu kladivem.\nReprezentovala na letních olympijských hrách v Pekingu, kde ve finále obsadila šesté místo. Její nejlepší pokus měřil 71,56 m. Před mistrovstvím světa 2009 zvítězila na ostravském mítinku Zlatá tretra (76,59 m). Na MS 2009 v Berlíně získala zlatou medaili v novém světovém rekordu. Ve druhé sérii poslala kladivo do vzdálenosti 77,96 m. Původní rekord, který držela od roku 2006 Ruska Taťjana Lysenková překonala o 16 cm. Lysenková však mj. měla v roce 2007 pozitivní dopingový nález a odpykala si dvouletý trest. Dne 6. června 2010 vylepšila na mítinku v Bydhošti hodnotu světového rekordu na 78,30 metru. Dne 31. srpna 2014 vylepšila na mítinku v Berlíně hodnotu světového rekordu na 79,58 metru. Dne 1. srpna 2015 vylepšila na memoriálu Kamily Skolimowské ve Wladyslawowu hodnotu světového rekordu na 81,08 metru. Dne 15. srpna vyhrála olympijské zlato novým rekordem 82,29 metru. Dne 29. srpna 2016 posunula rekod na 82,98 metru. V roce 2017 obhájila v Londýně titul mistryně světa v hodu kladivem.\n\nV roce 2009 dostala Řád Polonia Restituta (pátou třídu), v roce 2017 se stala \"Polskou sportovkyní roku\".\n\n"}
{"id": "486438", "url": "https://cs.wikipedia.org/wiki?curid=486438", "title": "CD8", "text": "CD8\n\nCD8 je označení pro diferenciační skupinu povrchových bílkovin přítomných na vnější straně cytoplazmatické membrány cytotoxických T-lymfocytů; proto se také tyto lymfocyty označují jako CD8+ T-lymfocyty. CD8 je především receptor, jenž se váže na antigeny vystavované na komplexech MHC I. třídy. Tím posiluje účinek T-buněčného receptoru (TCR) a zvyšuje stabilitu vazby mezi T-lymfocytem a antigen prezentující buňkou. Společně hledají na MHC komplexech podezřelé molekuly signalizující například nádorové bujení antigen prezentující buňky.\n\nCD8 mohou být dvojího typu, buď heterodimerické CD8αβ (které mají běžné aktivované T-lymfocyty), nebo homodimerické CD8αα (z nichž se vyvíjí paměťové T-lymfocyty).\n"}
{"id": "486444", "url": "https://cs.wikipedia.org/wiki?curid=486444", "title": "Vřesůvka", "text": "Vřesůvka\n\nVřesůvka je malá říčka pramenící u Vřesovic v nadmořské výšce asi 334 m. Poblíž Otonovic se vlévá jako pravostranný přítok do řeky Valové. Protéká obcemi Vřesovice, Výšovice nebo Čehovice.\n"}
{"id": "486445", "url": "https://cs.wikipedia.org/wiki?curid=486445", "title": "Rand Paul", "text": "Rand Paul\n\nRandal „Rand“ Paul (* 7. ledna 1963) je americký lékař a republikánský senátor za stát Kentucky, spojený s hnutím Tea Party.\n\nV roce 2010 byl Paul zvolen do Senátu za stát Kentucky. Zvítězil v republikánských primárkách, když porazil zejména Treye Graysona. Jeho soupeřem v samotných volbách byl demokrat Jack Conway.\n\nV dubnu 2015 ohlásil svou účast v boji o republikánskou nominaci na kandidaturu prezidenta USA. Své úsilí vzdal počátkem února 2016, když v prvním nominačním souboji ve státě Iowa skončil až pátý se ziskem pouhých 4,5 procenta hlasů.\n\nJeho otcem je republikánský politik Ron Paul. Jeho manželkou se stala v roce 1990 Kelley Ashby.\n\n"}
{"id": "486449", "url": "https://cs.wikipedia.org/wiki?curid=486449", "title": "Spálený kopec (Olomoucký kraj)", "text": "Spálený kopec (Olomoucký kraj)\n\nSpálený kopec je malá vyvýšenina s nadmořskou výškou 432 m, která se nachází u Alojzova. Je součástí prostějovské pánve a zároveň je jejím nejvyšším vrcholem. V okolí se rozprostírají lesy, jež se nabízejí k rekreaci a odpočinku. Kolem Spáleného kopce vede zelená turistická trasa spojující Otaslavice a Plumlov.\n"}
{"id": "486452", "url": "https://cs.wikipedia.org/wiki?curid=486452", "title": "Livne", "text": "Livne\n\nLivne (uváděno též jako Livna), alternativní jméno Šani ( ליבנה - doslova „\"Bříza\"“ - podle biblického města „\"Libna\"“, například Kniha Jozue 15,42 - nebo שָׁנִי, doslova „\"Fialový\"“ - podle karmínové nitě zmiňované v Genesis 38,28, v oficiálním přepisu do angličtiny Shani) je izraelská osada a vesnice typu společná osada (\"jišuv kehilati\") na Západním břehu Jordánu v distriktu Judea a Samaří a v Oblastní radě Har Chevron.\n\nNachází se v nadmořské výšce 697 metrů v jižní části Judska a Judských hor respektive na pomezí jižní části Judských hor, která je nazývána Hebronské hory a Negevské pouště. Leží cca 20 kilometrů jižně od centra Hebronu, cca 50 kilometrů jihozápadně od historického jádra Jeruzalému a cca 85 kilometrů jihovýchodně od centra Tel Avivu. Na dopravní síť Západního břehu Jordánu je obec napojena pomocí lokální silnice číslo 316, která zajišťuje spojení k východu (k osadě Bejt Jatir a dalším izraelským sídlům na jihovýchodě Judska, i k jihu, do vlastního Izraele, kde vede k aglomeraci Beerševy.\n\nLivne leží přímo na Zelené linii oddělující Západní břeh Jordánu od Izraele v jeho mezinárodně uznávaných hranicích, přičemž jižní část katastru i zastavěného území vesnice již leží ve vlastním Izraeli, tedy mimo okupovaná území. Livne je situován na severním okraji lesního komplexu les Jatir, jedné z největších zalesněných ploch v Izraeli, která vesnici odděluje od pouštní krajiny Negevu. Severním směrem se rozkládá aglomerace palestinského města as-Samu.\n\nLivne leží zčásti na Západním břehu Jordánu, jehož osidlování bylo zahájeno Izraelem po jeho dobytí izraelskou armádou, tedy po roce 1967. Vesnice byla založena roku 1989.\n\nUž v roce 1981 se v Beerševě zformovala skupina budoucích osadníků pod jménem Livne a 1. září 1982 se usadili v oblasti Západního břehu Jordánu, kde sdíleli nějaký čas provizorní obydlí s jinou osadnickou skupinou, která v roce 1983 založila osadu Bejt Jatir. V roce 1987 začala pak i pro skupinu Livne výstavba zděných domů v nynější lokalitě, do kterých se jejich obyvatelé nastěhovali v roce 1989. Pro umístění obce bylo zvoleno místo na severním okraji lesního komplexu Jatir. Původní plán předpokládal expanzi zástavby spíše severním směrem, tak aby nebyly narušeny lesní porosty. Jenže o pozemky na severní straně se přihlásili jejich palestinští majitelé, kteří dosáhli omezení původních záměrů a vesnice se tak musela rozvíjet spíše jižním směrem (i za cenu částečného kácení lesa).\n\nJistou dobu se také vedly spory ohledně názvu obce. Vládní výbor pro pojmenovávání (Name Committee) nesouhlasil s jménem Livne, protože stejnojmenná biblická lokalita ležela v jiné oblasti. Jako alternativní jméno bylo obyvateli přijato Šani. Mělo připomenout jméno syna jedné z místních rodin, který byl zabit při vojenské službě. Toto vysvětlení ale vládní výbor nepřijal a doporučil založit výklad jména Šani na biblickém příběhu o Támar.\n\nV roce 1993 a 1997 proběhly další dvě fáze výstavby obytných domů v obci. Na jaře 2002 kromě toho skupina mládeže z Livne založila cca 5 kilometrů na severozápadě, na svazích Hebronských hor izolovanou skupinu zástavby (typu outpost) nazvanou Micpe Asa'el (מצפה עשהאל). Cílem mělo být zajištění izraelské kontroly nad touto neosídlenou krajinou podél silnice číslo 317 a výhledově zde umožnit rozšíření lesu Jatir. V Micpe Asa'el pobývá šest rodin. Organizace Peace Now v Micpe Asael roce 2007 udává 17 stálých obyvatel.\n\nV Livne funguje mateřská škola, synagoga, obchod a zdravotní středisko.\n\nPočátkem 21. století byla obec díky své poloze na okraji Západního břehu Jordánu na rozdíl od většiny sídel v Oblastní radě Har Chevron zahrnuta do Izraelské bezpečnostní bariéry. Dle stavu z roku 2008 již byl úsek bariéry oddělující Livne od palestinských oblastí postaven. Během Druhé intifády byla obec ušetřena teroristických útoků.\n\nObyvatelstvo obce Livne je v databázi rady Ješa popisováno jako sekulární. Podle údajů z roku 2014 tvořili naprostou většinu obyvatel Židé - cca 400 osob (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství, cca 500 osob).\n\nJde o menší obec vesnického typu s dlouhodobě stagnující populací. K 31. prosinci 2014 zde žilo 463 lidí. Během roku 2014 populace stoupla o 3,8 %.\n\n\n"}
{"id": "486459", "url": "https://cs.wikipedia.org/wiki?curid=486459", "title": "Hot Bird", "text": "Hot Bird\n\nHot Bird je konstelace geostacionárních telekomunikačních družic, provozovaná společností Eutelsat. Družice jsou využívány převážně k přenosu televizního a radiového signálu, ale v menší míře jsou využívány i datovým službám. První satelit série byl vynesen v roce 1995. Výrobci družic byly společnosti Aérospatiale, Matra Marconi Space, Alcatel Space Industries a Alcatel Alenia Space. Kromě Alcatel Alenia Space jsou tyto společnosti součástí EADS Astrium, což je pobočka konsorcia EADS. Družice byly stavěny v typech Spacebus 2000, Eurostar 2000, Spacebus 3000 a Eurostar 3000. \n"}
{"id": "486465", "url": "https://cs.wikipedia.org/wiki?curid=486465", "title": "Entelechie", "text": "Entelechie\n\nEntelechie je filosofický pojem, kterým Aristotelés označuje vývoj a pohyb živých organismů i člověka k nějakému vnitřně danému cíli, k druhově specifické dokonalosti. Entelechií housenky je kukla a motýl, entelechií člověka je duše.\n\nPojem entelechie (řec. \"en-telos-echein\", mít vnitřně daný cíl) zavedl Aristotelés v „Metafysice“ jako označení spontánního pohybu či vývoje, vedeného daným cílem. Rostlina vyklíčí ze semene a buduje si své tělo podle určitého vzoru, podle své specifické přirozenosti dospělého a dokonalého exempláře. Ten v ní přitom nepůsobí jako přesné schéma, neboť rostlina se dovede přizpůsobit okolnostem a možnostem a dokonce opravovat různá poškození. Posekaná tráva opět doroste a smrk, který ztratil vrcholek, si vytvoří nový. Podobně z vajíčka hmyzu vyroste housenka, zakuklí se a nakonec se vylíhne dospělý motýl – entelechie daného druhu. Z vajíčka, v němž byl motýl pouze v možnosti (řec. \"dynamei\", lat. \"potentia\"), vyroste dokonalý motýl jako uskutečnění (řec. \"energeia\", lat. \"actus\"). Ačkoli se tedy organismus několikrát podstatně promění, nemůže nikdy zůstat na místě, dokud nedosáhne dospělosti jako svého cíle. Housenka se buďto zakuklí, anebo zahyne.\n\nEntelechií člověka je jeho duše. Jeho podstatným určením, k němuž má směřovat, není jen dospělý jedinec, nýbrž dobrý život ve společenství sobě rovných – v obci. Přirozeným posláním člověka není tedy jen dosažení jistého stavu dospělosti, nýbrž hledání a vedení „dobrého života“. Ten může být buďto praktický, pokud se zaměřuje na různé cíle vyrábění nebo zhotovování, nebo ještě lépe teoretický, jehož konečný cíl nelze předem stanovit. Entelechie tedy původně znamená danou zaměřenost lidského života a jednání k nějakému cíli (teleologie), může však v širším smyslu znamenat i jiné spontánní pohyby, například pohyb dospívání a růstu, jenž je společný všemu živému.\n\nPojem entelechie pak použil také Gottfried Wilhelm Leibniz jako charakteristiku monády, prototypu živého individua. Odtud jej převzal Kant i Hegel, u nichž však nehraje velkou roli. Pro vitalistického biologa Hanse Driesche je entelechie jednou z hlavních charakteristik všeho živého, moderní biologie se však pojmu entelechie vyhýbá a věnuje se vysvětlování biochemických mechanismů růstu, určovaného zejména geneticky.\n\n\n"}
{"id": "486467", "url": "https://cs.wikipedia.org/wiki?curid=486467", "title": "Vláda Petra Pitharta", "text": "Vláda Petra Pitharta\n\nVláda Petra Pitharta v rámci České republiky působila v období od 29. června 1990 do 2. července 1992. Jednalo se o první vládu vzešlou ze svobodných voleb v červnu 1990 po období komunistické totality. V České národní radě získala důvěru 146 poslanců, nikdo nebyl proti a 34 poslanců se zdrželo. Petr Pithart byl premiérem již od 6. února 1990 a vedl předchozí vládu až do jmenování nové.\n\n10 ministrů delegovalo Občanské fórum (OF), Křesťanská a demokratická unie (KDU) měla zpočátku dva zástupce (místopředsedu vlády Antonína Baudyše a ministra stavebnictví Ludvíka Motyčku), po zrušení ministerstva stavebnictví jen místopředsedu. Jednoho ministra (Bohumil Tichý - ministerstvo kontroly) mělo Hnutí za samosprávnou demokracii - Společnost pro Moravu a Slezsko (HSD-SMS).\n\nPozději došlo k vyčlenění ODS, ODA a OH z OF. Z koalice KDU se naopak vyčlenila KDS. ČSL (rovněž v rámci KDU) založila novou stranu KDU-ČSL.\n\n"}
{"id": "486470", "url": "https://cs.wikipedia.org/wiki?curid=486470", "title": "Lovecká sezóna 2", "text": "Lovecká sezóna 2\n\nLovecká sezóna 2 (v anglickém originále Open Season 2) je počítačem animovaný film z roku 2008 režisérů Matthew O'Callaghan. Film je volným pokračováním snímku \"Lovecká sezóna\" z roku 2006. Filmu byl vytvořen ve studiu Sony Pictures Animation, kteří stvořila v originále film.\n\nHlasy postaviček v originále namluvili herci jako Mike Epps (Boog), Joel McHale (Elliot), Jane Krakowski (Giselle), Billy Connolly (McSquizzy), Cody Cameron (Buřtík), Danny Mann (Serge), a Matthew Taylor (Buddy, Deni, a Ian).\n\n"}
{"id": "486471", "url": "https://cs.wikipedia.org/wiki?curid=486471", "title": "Pandánovité", "text": "Pandánovité\n\nPandánovité (\"Pandanaceae\") je čeleď jednoděložných rostlin z řádu pandánotvaré (\"Pandanales\"). Jsou to dřeviny s dlouhými a ostnitými listy nahloučenými na koncích větví. Mají komplexní květenství, často podepřená velkými listeny. Čeleď zahrnuje 5 rodů a přes 800 druhů. Pandánovité jsou rozšířeny v tropech Starého světa. Hospodářsky nejvýznamnější a také největší rod je pandán. Pandány mají mnohostranný užitek, poskytují jedlé plody a semena, z listů se získávají vlákna ke tkaní rohoží, textilií a zhotovování řemeslných předmětů aj. Různé druhy pandánu a rodu \"Freycinetia\" jsou pěstovány jako okrasné rostliny.\n\nZástupci pandánovitých jsou stálezelené stromy, keře nebo dřevnaté liány, rostoucí na zemi nebo řidčeji epifytně. Kmeny jsou jednoduché nebo vidličnatě větvené, pokryté jizvami po opadaných listech. Z kmene nebo i ze spodních větví často vyrůstají nadzemní podpůrné kořeny. U některých zástupců se tvoří vzdušné kořeny. Listy jsou početné, střídavé, spirálně nahloučené na koncích kmenů či větví. Jsou jednoduché, přisedlé, čárkovité až kopinaté, kožovité, často lesklé nebo naopak šedavé, lysé, obvykle na okraji ostnité či osténkaté. Žilnatina je rovnoběžná, střední žilka je často osténkatá. Listy jsou na spodní straně kýlnaté, na vrcholu dlouze zašpičatělé. Báze listů je objímavá, s pochvou. U lián (\"Freycinetia\") jsou vyvinuty úponky kořenového původu.\n\nPandánovité jsou dvoudomé nebo mnohomanželné rostliny s jednopohlavnými květy. Samčí květenství jsou složená, s listeny, skládající se z několika hroznů nebo lat s květy nahloučenými na koncích větévek květenství. Listeny jsou často zvětšené, bílé nebo barevné. Květy jsou drobné a většinou bezobalné, u rodu \"Sararanga\" se zakrnělým okvětím. Samčí květy jsou přisedlé (stopkaté u rodu \"Sararanga\"), bezobalné, s mnoha tyčinkami a někdy se zbytky semeníku (tzv. pistilodia). Tyčinky jsou ve svazečcích, volné nebo různě srostlé, s hladkými nebo papilózními nitkami. Samičí květenství jsou vrcholová, jednotlivá nebo v klasech, hroznech nebo hlávkách, za plodu často převislá. Samičí květy někdy obsahují staminodia. Pestíky jsou volné nebo spolu srůstají do 1 až mnoha segmentů. Semeník je svrchní, obsahuje 1 nebo několik komůrek s 1 až mnoha vajíčky a nese 1 nebo několik téměř či zcela přisedlých blizen. Plodem je bobule nebo peckovice. U řady pandánů srůstají plody podobně jako u ananasu v komplexní útvar nazývaný sorosus neboli cenokarpium, na jehož stavbě se mimo jednotlivých květů podílí i vřeteno květenství.<ref name=\"flaf3/1\"></ref>\n\nČeleď pandánovité zahrnuje přes 800 druhů v 5 rodech. Největší rody jsou pandán (\"Pandanus\", asi 600 druhů) a \"Freycinetia\" (175 druhů). Pandánovité jsou rozšířeny v tropech Starého světa. Centrum druhové diverzity je na Papui-Nové Guineji, kde jsou zastoupeny všechny rody s výjimkou rodu \"Martellidendron\". Zatím zde bylo popsáno přes 150 druhů. Největší areál rozšíření, překrývající se s rozšířením celé čeledi, má rod pandán, který tvoří množství endemických, lokálních druhů. V Asii sahá areál rozšíření pandánu od Indie po Japonsko (\"Pandanus boninensis\", endemit Boninských ostrovů) a tichomořské ostrovy. V Nepálu roste jediný druh této čeledi, \"Pandanus nepalensis\". Rod \"Freycinetia\" je rozšířen v Asii od Srí Lanky přes jihovýchodní Asii po Tichomoří a Austrálii, jeden druh (\"F. banksii\") roste na Novém Zélandu a jako jediný druh celé čeledi zde přesahuje do teplých oblastí mírného pásu. \"Martellidendron\" byl dlouho považován za rod endemický pro Madagaskar (5 druhů), v roce 2003 však byl popsán nový druh, \"M. hornei\", ze Seychelských ostrovů. Rod \"Sararanga\" má jen 2 druhy a vyskytuje se na Filipínách, Papui-Nové Guineji a Šalomounových ostrovech.\nNa Madagaskaru roste asi 90 druhů ve 2 rodech (pandán a \"Martellidendron\"). V kontinentální Africe je čeleď zastoupena 12 druhy pandánu, na Maskarénských ostrovech východně od Madagaskaru 25 druhy. V Austrálii jsou zastoupeny 2 rody, pandán a \"Freycinetia\", rozšířené v severní Austrálii a při pobřeží východní Austrálie.\n\nZpůsoby opylování jsou u pandánovitých různorodé. Květy pandánů jsou vesměs větrosprašné, zatímco květy \"Sararanga\" jsou opylovány hmyzem. Květenství rodu \"Freycinetia\", podepřená nápadnými červenými nebo bílými listeny, jsou uzpůsobena opylování obratlovci, zejména ptáky či netopýry. Květy nevytvářejí nektar a opylovače zřejmě láká pyl nebo dužnaté listeny.\n\nSemena pandánů jsou nejčastěji šířena sladkou nebo mořskou vodou. Plody \"Freycinetia\" a \"Sararanga\" konzumují a rozšiřují zvířata.\nNěkteré druhy se také snadno rozmnožují vegetativně pomocí výběžků.\nČetné druhy pandánovitých rostou na mořském pobřeží a jsou odolné vůči slané vodě.\n\nTaxonomie zejména rodu \"Pandanus\" je složitá a neustálená. Zvláště některé široce rozšířené taxony jsou některými taxonomy pojímány široce, zatímco jiní rozlišují množství drobných druhů. Identifikace pandánů je obtížná, mj. kvůli nedostatečným herbářovým dokladům a vysoké variabilitě.\nRod \"Martellidendron\" byl popsán v roce 2003 a bylo do něj na základě molekulárních výzkumů odděleno 6 druhů z rodu \"Pandanus\".\n\n\nPandány mají lokálně poměrně mnohostranné využití. Některé druhy mají plody s jedlou dužninou, např. madagaskarský \"Pandanus edulis\", asijský \"P. tectorius\" a novoguinejský \"P. conoideus\". V některých oblastech jsou tyto plody pro domorodce důležitým zdrojem bílkovin. Druh \"P. tectorius\" je hojně pěstován téměř v celé tropické Asii. Některé druhy pandánů mají jedlá semena, která se před konzumací praží. Aromatické listy \"Pandanus amaryllifolius\" jsou v tropické Asii používány jako koření a druh je rovněž široce pěstován. V Africe je pěstován zejména \"P. utilis\". Z listových vláken se zhotovují mj. pytle na kávu, tkané rohože či koše. Bílé a lesklé vlákno z listů \"P. papuanus\" se používá k výrobě hrubých tkanin a provazů. Lokálně jsou vlákna z různých druhů pandánu používána zejména k tkaní provazů, rohoží a dalších řemeslných předmětů.\n\nNěkteré druhy jsou v tropech pěstovány jako okrasné rostliny, zejména \"Pandanus tectorius\", \"P. utilis\" a \"Freycinetia cuminghiana\". Existuje také kultivar pandánu s výrazně panašovanými listy, neznámého původu. S některými druhy pandánu se lze setkat ve sklenících botanických zahrad. Řidčeji je pěstován rod \"Freycinetia\". Druhy jako \"P. sanderi\" nebo \"P. veitchii\" se dají pěstovat jako pokojové rostliny.\n\n\"Freycinetia\",\n\"Martellidendron\",\n\"Pandanus\",\n\"Sararanga\"\n"}
{"id": "486474", "url": "https://cs.wikipedia.org/wiki?curid=486474", "title": "Lázně Slatinice", "text": "Lázně Slatinice\n\nLázně Slatinice jsou léčebné lázně v obci Slatinice v okrese Olomouc. Lázně leží na úpatí Velkého Kosíře. Lázně Slatinice využívají jako přírodní léčivý zdroj sirné prameny v kombinaci s odbornou lékařskou péčí a rehabilitací.\n\nSlatinický přírodní léčivý zdroj je vhodný zejména pro:\n\nVhodnost přírodního léčivého zdroje z hlediska jeho složení je určena na základě rozborů referenční laboratoře a je uvedena ve věstníku MZ ČR, částka 5 z roku 2008. V případě aplikace přírodního léčivého zdroje se jedná o léčbu nefarmakologickou.\n\nSituován u křižovatky silnic Slatinice – Lutín – Prostějov. Nachází se přímo pod sokolovnou. Dnešní podobu získal až v roce 2004 a jeho pramen vyvěrá z hloubky 165 metrů. Tento pramen čerpaly Lázně Slatinice po dobu několika let.\n\nPramen Jana Adama z Lichtenštejna je nejmladším v Lázních Slatinice, nahradil v lázních pramen svatý Václav. Do provozu byl uveden v roce 2011, objeven byl o dva roky dříve. Jeho vývěr je pro veřejnost vyveden do lázeňského parčíku před hlavní budovou. Vrt má hloubku 372 m a ve 180 m se nachází hlubinný zlom. Tím je možné využívat minerální vodu z obou ložisek.\n\nPramen vyvěrá z hloubky 150 metrů. Přístřešek nad tímto pramenem byl vybudován v roce 2004. Zároveň došlo i k úpravě jeho okolí.\n\nVyvěrá z hloubky 13 metrů. Je situován ve mlýně.\n\nByl otevřen v roce 2001. Pramen vyvěrá vedle lázeňské budovy Morava z hloubky 92 metrů a teplota se pohybuje kolem 17 °C.\n\nV roce 2010 byla před léčebným domem „Morava“ otevřena nová fontána z názvem „Lázeňská květina“ a pítko, kterým protéká léčivý pramen sv. Jiří. Vše navrhl a realizoval výtvarník Pavel Surma z hořického pískovce.\n\nHistorie lázní Slatinic sahá až do 16. století. Prvním „lázeňským hostem“ byl jistý vladyka Šimon z Nadějova, který byl v roce 1556 písařem zemského menšího práva Markrabství moravského a také po jistou dobu zastával úřad radního písaře v Prostějově.\n\nStejně i první důkladné vědecké pojednání o sirném slatinickém prameni pochází ze 16. století. V roce 1580 moravský lékař Tomáš Jordán z Klausenburka označil ve své knize s názvem \"Kniha o vodách hojitedlných neb teplicech moravských\" zdejší prameny jako léčebné. Zmiňuje položení pramene, chemické složení vody a její léčebné účinky. V archívech pánů z Lichtenštejna bylo v roce 1929 nalezeno podání, kterým kníže dovolil 21. března 1685 zřízení lázní, pokud stavební náklady nepřesáhnou 100 tolarů.\nV roce 1714 měly lázně již 7 pokojů. Ke stavbě modernější lázeňské budovy mělo dojít v roce 1725, ale stavba byla odsunuta kvůli výstavbě zdejšího Lichtenštejnského hospodářského dvora, která si vyžádala větších finančních nákladů, než se původně očekávalo. Stavba lázní započala v roce 1731 a to přímo u léčebného pramene, kde byly dokonce položeny základy. Stavba nebyla nikdy dokončena. Jedním z hlavních důvodů bylo, že stavba na mokré půdě, skoro močále, by si vyžádala daleko větší náklady. Proto byl nakonec nový lázeňský dům postaven až v roce 1733 na současném místě. Původní architekturu je možné zhlédnout i dnes v historické budově lázní, kde je umístěna jídelna, restaurace, balneoprovoz a místnosti pro léčebné procedury.\n\nV hlavní lázeňské historické budově Morava se nachází restaurace, jídelna pro ubytované lázeňské hosty, knihovna, vyhřívaný sirný bazén, prostory vodoléčby a dalších procedur. První zmínky o tomto lázeňském domě jsou již z roku 1714. Původní architekturu domu postaveného v roce 1733 si můžete prohlédnout i dnes. LD Morava se nachází v samotném středu lázeňského areálu.\n\nMimo ubytovací prostory se zde nachází recepce, ředitelství, přijímací kancelář, sesterna, masážní sály a Odborný léčebný ústav. Budova byla v roce 2008 kompletně zrekonstruována.\n\nBalnea stojí na mírném kopci Příhon a díky tomu mají hosté výhled do okolí. Při jasném počasí je vidět jesenická hora Praděd. Původní lázeňský dům byl postaven v roce 2004 a pro velký zájem byl v letech 2013–2014 rozšířen. V současnosti se zde nachází recepce, bar, restaurace, cvičební sály, celotělové vany, bazén a masážní prostory.\n\nHanačka byla kompletně zrekonstruována v roce 2010. Ve společenské místnosti jsou k dispozici dva sirné prameny (z hloubky 300 metrů a 50 metrů).\n\nPenzion byl otevřen v roce 2012. Je kompletně zařízen v prvorepublikovém stylu.\n\n"}
{"id": "486477", "url": "https://cs.wikipedia.org/wiki?curid=486477", "title": "Abrupce", "text": "Abrupce\n\nAbrupce obvykle v lékařské terminologii označuje utržení nebo odtržení (svalu, šlachy od úponu), zlomení či ulomení např. (zubu, kosti) nebo odloučení (placenty). V souvislosti s abrupcí se nejčastěji hovoří o tzv. abrupci placenty.\n"}
{"id": "486480", "url": "https://cs.wikipedia.org/wiki?curid=486480", "title": "Étos", "text": "Étos\n\nÉtos nebo ethos (řec. εθος, zvyk, obyčej, nebo ηθος, mrav) znamená ideální celek principů, jimiž se lidé ve společnosti mají řídit ve svém svobodném a odpovědném jednání. Od slova étos se odvozuje pojem etika, etický, a na druhé straně etologie, empirická nauka o chování.\n\nVe starověku znamená étos původně společenský zvyk, obyčej a mrav, který charakterizuje určitou společnost nebo skupinu. Aristotelés rozlišuje mezi \"ethos\" (obyčej, zvyk) a \"éthos\" jako ideálem odpovědného mravního jednání.\n\nV současnosti se slovo nejčastěji užívá pro charakteristický ideál jednání v určité společenské skupině a pro její hodnotové principy. Tak například étos rytíře lze charakterizovat statečností, věrností nebo ochranou slabších, étos revolucionáře odvahou a oddaností své věci, étos podnikatele poctivostí a velkorysostí, étos bankéře poctivostí a mlčenlivostí a podobně.\n\nV Aristotelově „\"Rétorice\"“ je éthos jedním z principů přesvědčování; další dva jsou logos (rozumové důvody) a pathos (cit, vášeň). Ze všech tří musí řečník začít právě étosem, který znamená jakési uznání ze strany posluchačů. Étos zahrnuje postavení a pověst řečníka i jeho věcnou způsobilost, jsou to však vždy posluchači, kdo o něm rozhodují.\n\n\n"}
{"id": "486481", "url": "https://cs.wikipedia.org/wiki?curid=486481", "title": "Abbadon", "text": "Abbadon\n\nVýraz Abbadon má více významů:\n\n\n"}
{"id": "486484", "url": "https://cs.wikipedia.org/wiki?curid=486484", "title": "Vlhké hojení ran", "text": "Vlhké hojení ran\n\nVlhké hojení ran je moderní metoda ošetřování akutních a chronických ran. Již v 60. letech 20. století bylo prokázáno, že rána, která se hojí ve vlhkém prostředí, má až o 40 procent kratší dobu hojení ve srovnání s krytím suchým obvazem.\n\nMetoda vlhkého hojení není úplně nová. První záznamy o hojení ran pocházejí ze starověké Mezopotámie. K jejich léčení se používal med a pryskyřice. Staří Egypťané využívali hojivých účinků směsi medu a krve rozdrcených much a ptáků, rozdrcených semen a rozmačkaného ovoce. Med jako základní složku hojivých balzámů využívali i Řekové a Římané. Jeho aplikace do rány pomáhala (kromě jiných účinků) udržovat vlhké prostředí. O mnoho let později vystřídala zavedené postupy suchá sterilní gáza. Ta se vyznačovala dobrou sací schopností a ránu tím silně vysušovala.\n\nV 60. letech 20. století se podařilo prokázat příznivý vliv tzv. vlhkého hojení. V 70. letech se objevily první klinické práce popisující zkrácení doby hojení novou metodou. Přesto trvalo dalších téměř 30 let, než bylo vlhké hojení zavedeno do široké medicínské praxe. \n\nTekutina, kterou rána vylučuje, obsahuje řadu růstových faktorů a výživných látek, které přispívají k úspěšnému hojení. Moderní materiály užívané k ošetřování ran jsou uzpůsobeny k tomu, aby v ráně vlhké prostředí udržovaly.\n\nVedle již zavedených přípravků pro vlhké hojení ran se neustále vyvíjejí nové preparáty s vylepšenou účinností. Tzv. bioaktivní obvazy reagují přímo s látkami vylučovanými tkáněmi v ráně. Kromě toho, že dodávají ráně vlhkost, mají i schopnost chemicky vázat kyslíkové radikály vznikající při zánětlivých procesech, čímž zabraňují jejich negativnímu působení v místě poranění.\n\n"}
{"id": "486486", "url": "https://cs.wikipedia.org/wiki?curid=486486", "title": "Abalon", "text": "Abalon\n\nAbalon je materiál z přírodní perleti, používaný k dekoraci nejčastěji hudebních nástrojů (vykládání částí kytar vyšší řady - hlavně hlavic a hmatníků). Získává se z ulit mořského měkkýše - ušně mořské.\n"}
{"id": "486487", "url": "https://cs.wikipedia.org/wiki?curid=486487", "title": "Michail Michajlovič Golicyn", "text": "Michail Michajlovič Golicyn\n\nMichail Michajlovič kníže Golicyn (; 11. listopad 1684 – 5. červen 1764, Moskva) byl ruský šlechtic z knížecího rodu Golicynových. Sloužil jako generál admirál a hlavní velitel ruského carského námořnictva v letech 1749–1762.\n\nZa své zásluhy získal Řád sv. Ondřeje, Řád sv. Alexandra Něvského, Řád sv. Anny, Řád bílé orlice.\n"}
{"id": "486488", "url": "https://cs.wikipedia.org/wiki?curid=486488", "title": "Dvouvláknová RNA", "text": "Dvouvláknová RNA\n\nDvouvláknová RNA (dsRNA) je molekula RNA tvořená dvěma navzájem komplementárními vlákny ribonukleové kyseliny. To je neobvyklé, častější je totiž jednovláknová RNA. Vzniká vzájemným spárováním „sense“ a „antisense“ RNA řetězců, proto se také někdy označuje jako duplex. V rámci dvouvláknové RNA se mnohdy vyskytují zajímavé typy komplementarity, například antiparalelita, palindromy a podobně.\n\nDvouvláknová RNA se vyskytuje například u některých RNA virů, označovaných díky tomu jako dsRNA viry. Patří k nim skupiny \"Birnaviridae\", \"Cystoviridae\", \"Chrysoviridae\", \"Partitiviridae\", \"Reoviridae\" a \"Totiviridae\"; pouze \"Reoviridae\" jsou však běžně uváděny v publikacích jako nejznámější příklad. Dvouvláknová RNA se však vyskytuje i mimo svět virů - příkladem za všechny je siRNA účastnící se RNA interference.\n\nVědci využívají dvouvláknových RNA k umlčování genů: když se na mRNA daného genu naváže odpovídající (komplementární) druhé vlákno RNA, nedojde k translaci a je tedy zablokována syntéza dané bílkoviny.\n"}
{"id": "486493", "url": "https://cs.wikipedia.org/wiki?curid=486493", "title": "Abalone", "text": "Abalone\n\nAbalone je abstraktní desková hra s jednoduchými pravidly, určená pro dva, tři nebo čtyři hráče, vytvořená v roce 1987.\n\nAbalone vytvořili v roce 1987 dva autoři: Laurent Levi a Michel Laleu. Od roku 1997 se hraje na turnaji Mind Sport Olympiad.\n\nHrací deska se skládá ze 61 kruhových polí umístěných do tvaru šestihranu. Na každé straně šestihranu se nachází 5 polí. Každý z hráčů má k dispozici 14 kamenů ve tvaru koule, které se před začátkem hry umístí do základního postavení (viz obrázek).\nHráči se střídají v jednotlivých tazích, přičemž začíná černý. V každém tahu může hráč přesunout jeden, dva nebo tři kameny o jednu pozici, přičemž všechny kameny musí přesunout ve stejném směru. Přesunout 4 a více kamenů není dovoleno. V jednom tahu se pohybují vždy přímo sousedící kameny. Kameny se mohou posunovat:\nHráč může pohybem svých kamenů \"přetlačit (push)\" soupeřovy kameny. Přetlačení je možné: \nSoupeřovy kameny je tedy možné vytlačit z hrací desky přes okraj hrací desky. \nVítězem hry je ten hráč, který první vytlačí z hrací desky 6 soupeřových kamenů.\n\nHráčská komunita Abalone shrnula tyto základní zásady správné strategie:\n\n\n\n"}
{"id": "486496", "url": "https://cs.wikipedia.org/wiki?curid=486496", "title": "Ďábel v temnotě", "text": "Ďábel v temnotě\n\n„Ďábel v temnotě“ (v originále „The Devil in the Dark“) je sedmadvacátý díl první sezóny seriálu Star Trek, později známého jako \"\". Premiéra epizody proběhla 9. března 1967.\n\nWilliam Shatner, představitel kapitána Kirka, označil tuto epizodu jako svou nejoblíbenější.\n\nHvězdného data 3141.9 kosmická loď USS Enterprise NCC-1701 vedená kapitánem Jamesem Tiberius Kirkem doráží na orbitu planety Janus IV, kde se nachází těžařská kolonie, která se potýká s neznámým tvorem, který v dolech zabil již přes padesát horníků.\n\nNa povrchu se kapitán James T. Kirk, první důstojník Spock a Dr. Leonard McCoy setkávají s vrchním inženýrem kolonie Vanderbergem, který je informuje o situaci. Ačkoliv těžba probíhá již posledních 50 let, problémy se objevily až po odhalení nového naleziště na 23. patře. Nejprve začaly mizet důlní přístroje, objevovat se nové štoly, ale později byli zabiti první lidé. Horníci jsou vystrašeni. Pan Spock nechává zkoumat planetu senzory, ale neobjevuje žádnou známou formu života; přichází s teorií, že nemusí jít o životní formu na bázi uhlíku, jak ji známe, ale třeba o tvora, jehož základ tvoří křemík. Když je napaden jeden člen posádky \"Enterprise\", kapitán Kirk a pan Spock se poprvé setkávají s neznámým tvorem. Po zásahu z phaserů na plný výkon se tvor sice stáhl, ale nezemřel. Další překvapivé zjištění je, že se tvor dokáže skálou pohybovat stejně rychle jako člověk vzduchem a disponuje kyselinou, která může zničit jakýkoliv přístroj nebo rozleptat napadenou osobu. Při podrobnějším skenování pan Spock zjišťuje, že v planetě je tolik specifických štol, že je nemohl vytvořit pouze jeden jedinec tohoto druhu. Je zřejmé, že tvorů je buď více, nebo jde o posledního svého druhu. Pan Spock několikrát apeluje na kapitána, aby tvor nebyl zabit, ale pouze polapen. Kapitán o tomto nechce ani slyšet, protože je tu stále značné riziko ztrát životů jeho posádky.\n\nČas se krátí, protože tvor zničil horníkům čerpadlo k zachování dýchatelného prostředí a pan Scott jej nebyl schopen opravit. Při pátrání kapitán Kirk objevuje stovky křemíkových konkrecí, z nichž jednu viděli již nahoře ve Vanderbergově kanceláři. Než pan Spock stihne dopovědět svou teorii, kapitán se znovu setkává s neznámým tvorem. Když dorazil pan Spock, Kirk drží neznámého tvora v šachu. Aby postoupili v komunikaci, pan Spock se rozhoduje použít splynutí myslí, ale daří se mu zjistit pouze to, že tvor trpí hroznou bolestí. Po tomto krátkém kontaktu se tvor odebral na skálu, kde nechal vypálen nápis \"„Ne zabít já“\" a tedy není jasné, jestli žádá o slitování, nebo slibuje, že nikomu neublíží. Pan Spock se ještě při spojení dozvěděl, že sám tvor se označuje jako Horta. Aby se dozvěděl více, rozhoduje se s Hortou spojit přímým fyzickým kontaktem. Spolu s členy \"Enterprise\" pátrá také v dolech hrstka horníků, kteří se odmítli vzdát. Tu musí teď členové ochranky udržet před vstupem do části, kde je Horta, protože touží po její smrti. Na místo doráží i Dr. McCoy, ale jediné, co dokáže zjistit, je, že jde vlastně o kus skály. Tvor posílá Kirka ústy pana Spocka do vedlejší místnosti, kde kapitán zjišťuje, že křemíkové konkrece jsou vlastně vejce. Postupně vyplouvá na povrch, že dosud neznámý druh vlastně bránil svá vejce, která horníci ničili svou těžbou. Každých padesát tisíc let se rodí nová generace, kterou do narození hlídá pouze jediná Horta. Ta sama netouží po boji, ale jde o mírného tvora. McCoyovi se daří Hortu uzdravit za pomoci termobetonu, kterým ránu vytmelil.\n\nHorta posléze souhlasí s tím, že s horníky bude spolu s mláďaty spolupracovat. Budou pro ně razit tunely neuvěřitelnou rychlostí a horníci budou sbírat odkryté nerosty. Ještě před odletem Vanderberg hlásí, že se z vajec začali klubat potomci a ti že odkryli rozsáhlá naleziště vzácných kovů. \"Enterprise\" tak může opustit orbitu planety Janus IV.\n\n\n"}
{"id": "486498", "url": "https://cs.wikipedia.org/wiki?curid=486498", "title": "Slow Food", "text": "Slow Food\n\nHnutí Slow Food založil Carlo Petrini v Itálii jako protiklad fast foodu. Cílem hnutí je naučit vážit si kultury stolu, chránit a vychutnávat místní produkty, které by mohly být odsouzeny k zániku na úkor mezinárodní standardizace potravinářských výrobků a rychle se rozvíjející “kultury” Fast Food. Hnutí prosazuje místní produkty, domácí odrůdy plodin a upozorňuje na dávno zapomenuté recepty. Hnutí se poté globálně rozšířilo a v současnosti disponuje více než 100 000 členy ve 132 zemích.\nNa podobném principu fungují také tzv. Slow flowers\n\n\n"}
{"id": "486499", "url": "https://cs.wikipedia.org/wiki?curid=486499", "title": "Robert Vrchota", "text": "Robert Vrchota\n\nRobert Vrchota, vlastním jménem Josef Vrchota (13. ledna 1920 Břilice u Třeboně – 25. dubna 1993 Praha), byl český herec.\n\nMládí strávil v jižních Čechách, v roce 1938 jeho rodina utekla před nacisty z jihočeského pohraničí do středních Čech. Studium na gymnáziu však nedokončil, v roce 1939 odešel hrát divadlo nejprve ke kočovné herecké společnosti. Díky své pěkné postavě a distinguovanému vystupování v mládí velmi často hrával různé milovníky a hezouny, v pozdějším věku přišly i komediální a dramatické role.\n\nJe pohřben na hřbitově v Praze – Horních Počernicích.\n\n\nKromě divadla hrál často i po estrádách, často vystupoval ve filmu i v televizi.\n\n"}
{"id": "486502", "url": "https://cs.wikipedia.org/wiki?curid=486502", "title": "Abázie", "text": "Abázie\n\nAbázie (z řeckého \"basis\" – krok, chůze), též abasie, je neschopnost chodit způsobená nervovými či psychickými poruchami. Může být funkční (při hysterii), organická (při poškození mozkové kůry předního mozku, nebo mozečku) nebo též způsobená Huntingtonovou chorobou, Wilsonovou nemocí aj.\n"}
{"id": "486504", "url": "https://cs.wikipedia.org/wiki?curid=486504", "title": "Barbara Coudenhove-Kalergi", "text": "Barbara Coudenhove-Kalergi\n\nBarbara Coudenhove-Kalergi (* 15. ledna 1932, Praha) je česko-rakouská novinářka, příslušnice rodu Coudenhove.\n\nDětství prožila v Praze v prostředí německé šlechty. Po odsunu z Československa chodila do školy v Salzburku a pak pracovala jako pomocnice u dětí v Anglii. Po návratu z Anglie bydlela ve Vídni. Poté, co pracovala pro několik zásadních rakouských médií, se proslavila cyklem radio dokumentů o zemích východního bloku, zejména pak o Polsku a o Československu. Byla při první návštěvě Jana Pavla II. v Polsku a byla při vzniku nezávislých odborů v roce 1980 v Gdaňsku. Od roku 1980 pracuje v televizi ORF. V letech 1991 až 1995 byla korespondentkou ORF v Praze. Václav Havel jí udělil v roce 2001 Řád Tomáše Garrigua Masaryka IV. třídy za podporu demokracie a lidských práv. V roce 2002 se stala členem Fóra pro česko - rakouský dialog. V současné době pracuje jako novinářka na volné noze pro české a rakouské noviny a publikuje knihy o historii a současnosti zemí východní Evropy. Od roku 2005 je v redakční radě časopisu \"Datum\". Do České republiky jezdí již méně. Po smrti Václava Havla pro ni Praha přestala být tak atraktivní.\n\n\n\n"}
{"id": "486505", "url": "https://cs.wikipedia.org/wiki?curid=486505", "title": "Konopný olej", "text": "Konopný olej\n\nKonopný olej je rostlinný olej získávaný lisováním semen rostlin rodu konopí (\"Cannabis\"). Nerafinovaný olej lisovaný za studena je tmavě až světle zelený, s příjemnou oříškovou chutí a vůní. Čím tmavší barvu olej má, tím se chuť a vůně blíží k „travnatější“.\n\nRafinovaný konopný olej je čirý a bezbarvý, se slabou vůní a chutí, a postrádá přírodní vitaminy a antioxidanty. Rafinovaný olej se používá hlavně pro výrobky k péči o tělo. Průmyslový konopný olej se využívá pro maziva, nátěrové hmoty a inkousty. V menší míře nachází uplatnění také při výrobě mýdel, šamponů a čisticích prostředků. Konopný olej má vysokou nutriční hodnotu díky poměru omega-6 a omega-3 esenciálních mastných kyselin 3:1, což odpovídá rovnováze vyžadované lidským tělem. V posledních letech také získal pozornost jako možná surovina pro masovou výrobu bionafty. Existuje řada organizací, které propagují výrobu a používání konopného oleje.\n\nKonopný olej se vyrábí z „nedrogových“ (technických) variet konopí setého (\"Cannabis sativa\"), které neobsahují významná množství THC a nejsou psychoaktivní. Výrobní proces obvykle zahrnuje čištění semen na 99,99 % před vlastním lisováním oleje. V semenech není THC, nicméně stopová množství se do oleje mohou dostat z rostlinného materiálu, který na semenech ulpí. Při moderní výrobě oleje, zvláště v Kanadě, se od roku 1998 úspěšně snižuje obsah THC v oleji.\n\nOkolo 30-35 % hmotnosti konopných semen tvoří jedlý olej, který obsahuje cca 80 % esenciálních mastných kyselin (EFA), např. kyseliny linolové (omega-6, 55 %), alfa-linolenové (omega-3, 22 %) gama-linolenové (omega-6, 1 až 4 %) a stearidonové (omega-3, 0 až 2 %).\n\nMnožství kyseliny linolové a alfa-linolenové v jedné polévkové lžíci (15 ml) konopného oleje denně poskytne člověku doporučenou dávku EFA. Na rozdíl od lněného oleje lze konopný olej požívat nepřetržitě, aniž by vznikl deficit nebo jiná nevyváženost EFA. Bylo to prokázáno v klinické studii, kde denní požívání lněného oleje snižovalo endogenní produkci kyseliny gama-linolenové.\n\nPodobně jako jiné oleje konopný olej poskytuje energii cca 37 kJ/g. V porovnání s jinými kuchyňskými oleji má nízký obsah nasycených mastných kyselin.\n\nVysoce nenasycené oleje, a zvláště oleje nízké kvality, mohou samovolně oxidovat a rychle se kazit, nejsou-li skladovány správně, tedy v chladu a temnu, nejlépe v láhvích z tmavého skla. Konopný olej lze pro dlouhodobé skladování zmrazit. Konzervanty (antioxidanty) nejsou potřeba pro kvalitní oleje, které jsou správně skladovány.\n\nKonopný olej má relativně nízkou teplotu rozkladu a proto není vhodný pro smažení a fritování. Využívá se primárně jako olej do potravin a jako potravní doplněk. Ukázalo se také, že odstraňuje symptomy ekzému (atopické dermatitidy).\n\n"}
{"id": "486510", "url": "https://cs.wikipedia.org/wiki?curid=486510", "title": "Absorbér", "text": "Absorbér\n\nAbsorbér (lat.) je zařízení na získávání nebo odstraňování složky anebo složek z plynné směsi absorpcí v kapalném rozpouštědle. Absorbéry se používají především v procesech chemické technologie, přičemž mohou mít různou konstrukci (rotační, kolonové apod.). Nejčastější typ je nepřetržitě pracující náplňová absorpční kolona. Jejich další využití je v chladicí technice.\n"}
{"id": "486513", "url": "https://cs.wikipedia.org/wiki?curid=486513", "title": "Abionóza", "text": "Abionóza\n\nAbionóza (též abionosa) označuje v biologii onemocnění (poruchy) rostlin způsobené abiotickými (neživými) činiteli - např. výživou, mrazem, suchem, smogem ap. Mezi takové činitele řadíme například:\n\n"}
{"id": "486515", "url": "https://cs.wikipedia.org/wiki?curid=486515", "title": "Marie Boleynová", "text": "Marie Boleynová\n\nMary (Marie) Boleynová (asi 1499 – 19. červenec 1543) byla členkou anglického rodu Boleynových, který se těšil významnému vlivu během vlády Jindřicha VIII. Mary byla sestrou královny Anny Boleynové, podle některých historiků byla její mladší sestrou, Mariiny děti ovšem věřily, že byla starší - stejně jako většina dnešních historiků.\n\nMary byla jednou z četných milenek Jindřicha VIII. a možná i matkou jeho dvou dětí. Proslýchalo se také, že bývala též milenkou Jindřichova rivala, francouzského krále Františka I.\n\nMary se narodila v Norfolku, jejím otcem byl bohatý diplomat Sir Thomas Boleyn a matkou Alžběta Howardová. Neexistují přesné údaje o datu jejího narození, ale bylo to okolo roku 1499 a podle některých historiků byla nejstarší ze tří přeživších Boleynových dětí. Dnes se také ví, že Mary strávila většinu dětství v Anglii, její sestra se vzdělávala na evropském kontinentě. Do ciziny byla poslána v roce 1514, kdy jí otec zajistil místo dvorní dámy u sestry Jindřicha VIII., princezny Marie, která odjížděla do Paříže provdat se za Ludvíka XII. Po několika týdnech byla většina anglických dvorních dam nové francouzské královny poslána zpět domů, ale Mary bylo dovoleno zůstat. I poté, co Marie Tudorovna na počátku roku 1515 ovdověla a opustila Francii, Mary zůstala u dvora Ludvíkova nástupce Františka I.\n\nK Mary se připojil její otec Thomas a sestra Anna, která se poslední rok vzdělávala v Nizozemí. Mary ve Francii zřejmě prožila několik milostných afér, včetně té se samotným králem Františkem. Někteří historici mají za to, že zprávy o jejích sexuálních aférách jsou přehnané, francouzský král o ní ovšem mluvil jako o \"anglické klisně\" a \"una grandissima ribalda, infame sopra tutti\" (\"velké prostitutce, hanebné nade vše\"). Do Anglie se Mary vrátila v roce a zastávala pak roli dvorní dámy královny Kateřiny Aragonské.\n\nBrzy po svém návratu byla Mary provdaná za Sira Williama Careye, bohatého dvořana s konexemi, přičemž Jindřich VIII. byl hostem na jejich svatbě. Není jasné, kdy začal poměř Mary s anglickým králem. Jejich milostný poměr nikdy nevešel v širší známost (Mary se nikdy netěšila moci a slávě některých milenek ve Francii) a skončil zřejmě před narozením Maryina druhého dítěte, syna Jindřicha v březnu 1526. Dcera Kateřina se jí narodila v roce 1524. Proslýchalo se, že otcem jednoho či obou dětí je právě Jindřich VIII.\n\nMaryina sestra Anna se vrátila do Anglie v roce 1522 a stala se pozoruhodně populární u královského dvora, sestry si ale podle všeho nebyly příliš blízké a Anna se pohybovala v jiných společenských kruzích. I když Mary byla údajně přitažlivější než její sestra, Anna byla nejspíše ambicióznější a inteligentnější. Když o ni Jindřich VIII. projevil zájem, moudře odmítla stát se jeho milenkou, dokud to pro ni nebude nejvýhodnější. Byl to pro Jindřicha další důvod k rozvodu s Kateřinou Aragonskou.\n\nMary ovdověla v roce 1528, přičemž jí manžel zanechal dluhy. Anna se postarala o vzdělání svého synovce v cisterciáckém klášteře a přimluvila se o sestřino zajištění. V roce 1533 byla Anna korunována královnou a porodila Jindřichovi dceru. V roce 1534 se Mary tajně vdala za vojáka Williama Stafforda, zřejmě z lásky, protože Stafford byl nepříliš bohatý muž z lidu. Anna se rozzuřila, když tento svazek vyšel najevo, a Boleynovi Mary zapřeli za to, že se vdala pod svou úroveň. Pár byl nucen opustit královský dvůr.\n\nMaryina finanční situace se stala tak neúnosnou, že byla nucena požádat králova rádce Thomase Cromwella, aby se za ni u Jindřicha a Anny přimluvil. Jindřich byl ovšem lhostejný, a tak Mary poprosila Cromwella, aby si o ní promluvil s jejím otcem, strýcem a bratrem, ale ani to nebylo nic platné. Byla to Anna, kdo nakonec povolil, a poslala Mary zlatý pohár a nějaké peníze, zpět ke dvoru ji ale nepřijala. Sestry se zřejmě už nikdy nesetkaly poté, co Mary opustila královský dvůr. Život Mary mezi lety 1534 a popravou její sestry v roce 1536 je těžké zmapovat. Neexistují záznamy o tom, že by navštívila své rodiče či sourozence, ani že by jim psala dopisy. Zřejmě považovala za moudřejší neudržovat kontakt s v té době diskreditovanými příbuznými.\n\nMary a její druhý manžel zůstali vyhnanci v Essexu. Po popravě Anny Boleynové jejich matka opustila dvůr a zemřela v izolaci o dva roky později. Thomas Boleyn zemřel rok po ní. Po smrti rodičů Mary zdědila nějaký majetek v Essexu. Zdá se, že až do konce života si užívala relativního pohodlí s manželem. S druhým manželem měla dceru Annu, zřejmě pojmenovanou po Maryině sestře, a syna Edwarda (asi 1535 - asi 1545). Mary Boleynová zemřela v roce 1543), někdy po své čtyřicítce.\n\n"}
{"id": "486516", "url": "https://cs.wikipedia.org/wiki?curid=486516", "title": "Battir", "text": "Battir\n\nBatir ( ) je arabská vesnice v Judských horách, 7 km jihozápadně od Jeruzaléma. Vesnice je součástí Palestinské autonomie (tzv. území B, pod částečnou izraelskou kontrolou). Jméno vesnice zachovává pojmenování starověkého pevnostního města Bejtar ( , také přepisováno \"Betar\"), jež jako poslední vzdorovalo Římanům za povstání Bar Kochby. Jeho zbytky jsou identifikovány v Chirbet al-Jahúd uvnitř současné obce. Vesnice a okolní kulturní krajina jsou od června 2014 chráněny jako památka UNESCO.\n\nLeží v nadmořské výšce okolo 700 metrů na vyvýšeném hřbetu, který na severu ohraničuje prudký zářez údolí vádí Nachal Refa'im. Do něj podél východní strany obce ústí Vádí Chelec, na západní straně vádí Nachal Bejtar. Kaňonem Nachal Refa'im prochází Zelená linie a dno i protější svahy údolí leží již na izraelské straně. Údolím vede železniční trať Tel Aviv – Jeruzalém, na které tu stávala železniční stanice Battir.\n\nOkolní údolí jsou zemědělsky využívané a jsou pro ně charakteristické kamenné terasy. Některé z nich jsou zavlažovány a slouží pro produkci zeleniny a ovoce, jiné jsou osázeny olivovníky a vinnou révou. Vznik a provozování teras je podmíněn promyšleným distribučním systémem vody pro závlahy. Tato kulturní krajina je předmětem ochrany UNESCO.\n\nZ vykopávek vyplývá, že bylo místo osídleno od doby železné do doby římské. Město je zmíněno v Babylonském talmudu, traktátu Gitin 57ab. Na jaře r. 135 se stalo město posledním útočištěm Bar Kochby a jeho vojska. Římané jej obklíčili a v létě 135 dobyli, podle židovské tradice dne 9. avu.\nMísto bylo opuštěno až do doby osmanské a v osmanských daňových soupisech ze 16. století je Batir označen za středně velkou obec se 100 obyvateli. V roce 2006 měl 4220 obyvatel.\n\n\n\n\n\n"}
{"id": "486519", "url": "https://cs.wikipedia.org/wiki?curid=486519", "title": "Adam Pavel Slavata", "text": "Adam Pavel Slavata\n\nAdam Pavel Slavata (13. června 1604 – 2. července 1657, Nová Bystřice) byl český šlechtic z rodu Slavatů, syn Viléma Slavaty a Lucie Otýlie z Hradce.\n\nRoku 1626 se ve Vídni oženil s Marií Markétou z Eggenberku, dcerou krumlovského vévody Jana Oldřicha z Eggenberku, manželství ale bylo po šesti letech anulováno. Adam Pavel se poté již neoženil a svůj život věnoval zvelebování novobystřického a hradeckého panství. Novou Bystřici si obzvláště zamiloval, a přestože byl po smrti podle rodinného zvyku pohřben v Jindřichově Hradci, rozšířila se pověst, že se v Nové Bystřici rozhodl zanechat to nejcennější – svoje srdce. To se potvrdilo roku 1997, kdy bylo srdce Adama Pavla Slavaty nalezeno v dřevěné skříňce ve zdi novobystřického kostela sv. Petra a Pavla.\n\nKolem roku 1655 měl Adam Pavel Slavata 1818 berní osedlých, což ho učinilo druhým nejbohatším šlechticem Českého království. Větší bohatství měla jen vévodkyně krumlovská Anna Marie z Eggenbergu, která měla 3915 osedlých. \n\nAdam Pavel Slavata zemřel bezdětný a po jeho smrti hradecké a novobystřické panství zdědil jeho synovec, Ferdinand Vilém Slavata.\n"}
{"id": "486520", "url": "https://cs.wikipedia.org/wiki?curid=486520", "title": "Václav Binovec", "text": "Václav Binovec\n\nVáclav Binovec, \"pseudonym\" Willy Bronx, (18. září 1892 v Praze – 29. února 1976 v Praze) byl český filmový scenárista a režisér, filmový organizátor, funkcionář a podnikatel, který – mimo jiné – proslul svojí kolaborací s nacistickými okupanty v letech 1939 až 1945 v období Protektorátu Čechy a Morava. Nicméně jedná se o jednu z průkopnických osobností moderní české kinematografie.\n\nVáclav Binovec se u svého otce vyučil drogistou, ale nakonec vystudoval reálku v Praze. V letech 1910 – 1911 sloužil v armádě jako jednoroční dobrovolník a v roce 1916 narukoval do války. Stal se poručíkem rakousko-uherské armády. V bojích byl těžce zraněn do hlavy a v roce 1917 uznán stoprocentně invalidním .\nU filmu začínal už před první světovou válkou, kdy jezdil po Evropě a získával informace a zkušenosti s tehdy novým odvětvím zábavního průmyslu v nově vznikajících filmových ateliérech. Po válce, v roce 1918, založil svoji vlastní produkční a distribuční firmu Wetebfilm, do které vložil veškerý rodinný majetek. Po smrti otce prodal i jeho obchod Na Poříčí, aby uhradil své dluhy. Jeho firma filmy dovážela (např. ze Sovětského svazu ) i tvořila. Často natáčel v Německu. Jeho životní družkou a tvůrčí partnerkou byla tehdy jedna z prvních hvězd éry němého filmu Suzanne Marwille.\nJeho firma však v polovině 20. let zanikla. Z této éry českého němého filmu je patrně umělecky nejvýznamnější jeho snímek \"Děvče z Podskalí\" z roku 1922. V některých ze svých filmů vystupoval i jako herec (např. role apače Freda ve filmu \"A vášeň vítězí\" z roku 1918 – zde hrál pod pseudonymem Willy Bronx) .\n\nMezi jeho nejhodnotnější filmy patří válečná drama \"Jízdní hlídka\" z roku 1936 a \"Poručík Alexander Rjepkin\" z roku 1937 a dále také tragikomedie \"Městečko na dlani\" z roku 1942, natočená na motivy známého románu Jana Drdy. V roce 1940 natočil snímek \"Madla zpívá Evropě\" s velmi talentovanou herečkou a zpěvačkou Zdenkou Sulanovou.\nV době protektorátu otevřeně kolaboroval s okupační mocí, za což byl také po 2. světové válce odsouzen a tři roky vězněn. Václav Binovec vstoupil již v roce 1926 do Národní obce fašistické, a v roce 1939 do organizace Vlajka, ze které byl ale v roce 1940 vyloučen . Několik týdnů před nacistickou okupací vstoupil do Národního tábora fašistického, kde byl zvolen místopředsedou. 16. března 1939 se podílel na nepovedeném fašistickém pokusu o arizaci ateliérů na Barrandově . Během natáčení filmu \"Městečko na dlani\" byl patrně z jeho osobního popudu podruhé zatčen nacistickým gestapem herec a písničkář Karel Hašler, který v roce 1941 zahynul v koncentračním táboře Mauthausen. Kromě toho poslal Binovec v roce 1942 udání na Emila Sirotka, které adresoval přímo ministrovi Emanuelu Moravcovi . Další umělecká tvorba mu po válce již nebyla dovolena.\n\n\n"}
{"id": "486521", "url": "https://cs.wikipedia.org/wiki?curid=486521", "title": "Tapio Wirkkala", "text": "Tapio Wirkkala\n\nTapio Wirkkala (2. června 1915 - 19. května 1985) byl finský designér a sochař. Byl tvůrcem návrhů na finské markové bankovky z roku 1955 a navrhl také například design láhve slavné vodky Finlandia. Jeho umělecký a tvůrčí záběr byl nesmírně široký od navrhování skleněného zboží přes rytiny v kamenech až po navrhování kolekcí šperků. Tvořil též sochy pro soukromé klienty a jeho práce jsou vysoce ceněny.\n\nMezi jeho nejznámější práce patří design láhve vodky Finlandia, který se používal mezi lety 1970 - 2000 nebo set kuchyňského skla Ultima Thule.\n\nWirkkala pracoval též na návrzích tradičních finských vyřezávacích nožů puukko. Tento nůž byl velmi populární v USA v 70. letech 20. století.\n\n"}
{"id": "486523", "url": "https://cs.wikipedia.org/wiki?curid=486523", "title": "Domorodec", "text": "Domorodec\n\nDomorodec (též \"aborigén\", od angl. slova \"aboriginal\", tj. domorodec), je původní obyvatel krajiny neboli její praobyvatel. Bývá obvykle historicky a kulturně spjat se svým územím a vyčleňuje se od okolních obyvatel anebo od většinového či přistěhovalého obyvatelstva. Tito obyvatelé jsou takto charakterizováni díky dodržování tradic, které jsou specifické pro danou oblast. Tento charakteristický znak však nesdílí všichni domorodci, jelikož se někteří adaptovali moderní době (např. technologie, oblečení). Původní obyvatelstvo je možné nalézt všude po světě.\n\nDomorodé národy můžeme rozdělit na dva typy:\n\n\n\nJedním z největších problémů těchto národů je ohrožení jejich suverenity, ekonomické jistoty a přístupu k životně důležitým zdrojům (voda, jídlo). Těmto hrozbám se snaží předcházet několik mezinárodních organizací jako OSN, Mezinárodní organizace práce nebo Světová banka. OSN vydala Deklaraci o právech původního obyvatelstva (anglicky UNDRIP), ve které vede členské státy k dodržování práv domorodých národů a zachování jejich kultury, národní identity, jazyka, přístupu ke vzdělání, zdravotnické péči a přírodním zdrojům.\n\nMezinárodní den původního obyvatelstva se slaví každý rok 9. srpna.\n\nKaždý stát definuje domorodce jinak. Mezi původní obyvatelstvo mohou být zahrnováni i ti, jejichž předci byli původní obyvatelé daného regionu, kteří zde žili před příchodem kolonizátorů, ale nadále dodržují tradice národa. Tito domorodci jsou takto definováni i přesto, že již nemusí žít na původně obývaném území (přemístění).  \n\nVztah mezi státem a původním obyvatelstvem je poněkud složitý. Domorodci jsou takřka bez možnosti rozhodovat sami o sobě na území daného státu, jelikož jsou izolováni a jedná se o uzavřenou komunitu lidí. Jejich možnost podílet se na politických rozhodnutích, které se mohou týkat jich samých či jejich území, je prakticky nulová. Tato situace přetrvává i v případě, kdy je původních obyvatel více než ostatních obyvatel regionu. Hlavním problémem tedy zůstává nemožnost jejich účasti na rozhodování o legislativních procesech týkajících se jich samotných.\n\nV roce 1982 OSN přijala definici původního obyvatelstva podle José R. Martínez-Coboa. Tato definice má několik nedostatků, jelikož se týká pouze kolonizovaných populací, nikoliv těch izolovaných.\n\n„Domorodé komunity a národy jsou ty, které mají historickou kontinuitu s preinvazivními a pre-koloniálními společnostmi, které se rozvíjely na svých územích, považují se za odlišné od ostatních sektorů společností, které dnes převládají na těchto územích nebo na jejich částech. V současné době tvoří nedominantní odvětví společnosti a jsou odhodláni zachovat, rozvíjet a předávat budoucím generacím své původní území a svou etnickou identitu jako základ pro jejich další existenci jako národa v souladu s vlastními kulturními vzory, sociálními institucemi a právními systémy.“ \n\nV Evropě se původní obyvatelé vyskytují pouze v okrajových oblastech, neboť většina národů je zde na podobné kulturní úrovni a jsou také v jistém smyslu \"domorodé.\" Typickým příkladem evropských původních obyvatel jsou Sámové, žijící ve Skandinávii a Finsku, a také některá etnika, existující na území Ruské federace. Na ostatních kontinentech jsou to Americe Indiáni, v Austrálii a Oceánii Austrálci, Maorové a Papuánci, v Africe různé bantuské kmeny ve vztahu k Evropanům a Křováci, Pygmejové a Twa ve Rwandě ve vztahu k Bantuům (tito domorodci v současnosti trpí nejvíce vykořisťováním a zotročováním většinovými obyvateli afrických zemí) a v Asii jsou to např. pralesní Veddové na Srí Lance, Negritové v jihovýchodní Asii nebo tchajwanští domorodci.\n\nNa Andamanských ostrovech se také nacházejí domorodí Negritové - Andamanci, žijící zde v izolaci již desetitisíce let. Všichni jsou akutně ohroženi vyhubením, kromě jedné zcela izolované populace na ostrově North Sentinel (Sentinelci).\n\n"}
{"id": "486527", "url": "https://cs.wikipedia.org/wiki?curid=486527", "title": "Abolice", "text": "Abolice\n\nAbolice (lat. \"abolitio\" od \"abolere\" = zrušit, odstranit) je pojem trestního práva, označující prerogativu hlavy státu, na základě jejíhož využití vznikne nepřípustnost trestního stíhání. Může být jak ve formě individuální milosti, tak kolektivní amnestie. Spočívá v tom, že oprávněná osoba, např. hlava státu, nařídí, aby se trestní stíhání pro určitý trestný čin nezahajovalo, a pokud již zahájeno bylo, ale nebylo doposud pravomocně skončeno, aby bylo zastaveno.\n\nAbolici znalo už římské právo a později bývala výsadou panovníků. Československé právo ji převzalo z rakouského, české právo ji také připouští. Přičemž do roku 2012 jí, pokud jde o její formu milosti, neomezeně disponoval prezident republiky, poté v obou svých formách vyžaduje kontrasignaci předsedy vlády, resp. jím pověřeného člena vlády, a následně za ni odpovídá vláda.\n\nProti využití abolice lze jednak namítat to, že je jakousi výjimkou z rovnosti před právem nebo že umožňuje různá zneužití, ale také to, že bere obviněnému možnost, aby se před soudem ze svého obvinění očistil. \n\nV českém trestním právu však abolice možnost očištění před soudem nebere, prohlásí-li totiž obviněný do tří dnů od doby, kdy mu bylo usnesení o zastavení trestního stíhání z tohoto důvodu oznámeno, že na projednání věci trvá, v trestním stíhání se pokračuje. V případě uznání viny se však trest neuloží.\n\n"}
{"id": "486528", "url": "https://cs.wikipedia.org/wiki?curid=486528", "title": "Ilmajoki", "text": "Ilmajoki\n\nIlmajoki je finská obec v západním Finsku v provincii Jižní Pohjanmaa. K 28. únoru 2017 zde žilo 12 165 obyvatel.\nRozloha obce je 579,79 km²; z čehož tvoří 2,89 km² vodní plochy. Obyvatelstvo je finskojazyčné.\n\nVyrábí se zde vodka Finlandia.\n\nPochází odtud například oštěpař Tero Pitkämäki, wrestler Marko Yli-Hannuksela, etnomusikolog Martti Erik Ala-Könni a historická postava Jaakko Ilkka. Ve městě je také letiště Seinäjoki.\n\n"}
{"id": "486529", "url": "https://cs.wikipedia.org/wiki?curid=486529", "title": "Vyhnání z ráje (Star Trek)", "text": "Vyhnání z ráje (Star Trek)\n\n„Vyhnání z ráje“ (v originále „This Side of Paradise“) je šestadvacátý díl první sezóny seriálu Star Trek, později známého jako \"\". Premiéra epizody proběhla 2. března 1967.\n\nHvězdného data 3417.3 kosmická loď USS Enterprise NCC-1701 vedená kapitánem Jamesem Tiberius Kirkem doráží na orbitu planety Omicron Ceti III, kde se nachází zemědělská kolonie Spojené federace planet. Na planetu přijíždějí s tím, že tamní kolonisté budou všichni mrtví po zásahu Bertholdových paprsků. Je velkým překvapením, že všichni kolonisté jsou živí a zdraví.\n\nDoktor McCoy podrobuje všechny kolonisty lékařským prohlídkám, ale ukazují, že jsou v perfektní kondici. Ba co víc, původně odebrané slepé střevo je na svém místě a i jizva po lékařském zákroku je pryč. Panu Spockovi není jasné, proč na planetě nejsou žádná zvířata a to jak ta zemědělská, tak klasická fauna. Spock se také setkává se svou dřívější známostí Leilou Kalomi, která kdysi usilovala o jeho srdce. Kapitán Kirk chce evakuovat všechny kolonisty na základnu 27, ale Elias Sandoval, vedoucí kolonie s tím nesouhlasí a odmítá se transportovat na palubu \"Enterprise\". Leila vezme Spocka na procházku s tím, že mu ukáže důvod, proč přežili záření. Když Spock dorazí na místo je infikován neznámou rostlinou, která na něj vychrlí spóry. Spock se najednou dostává do euforie a vše mu začíná být jedno.\n\nZáhy jsou infikováni další členové včetně pana Sulu a doktora McCoye. Namísto, aby kolonisté byli transportováni na \"Enterprise\", posádka se postupně transportuje na povrch planety. Uhura zkratuje komunikační zařízení, kromě spojení na povrch a přidává se k ostatním na povrchu. Kirk, jako jediný neinfikovaný, si uvědomuje že jde o vzpouru. Spock mu posléze vysvětluje, že \"nemoc\" se projevuje spokojeností, laxností, pocitem štěstí a také obnovením zdraví. Je zřejmé, že nebude jednoduché, aby sám přišel na řešení. Když se vrací na \"Enterprise\", můstek již zeje prázdnotou. Loď samotná se udrží na orbitě několik měsíců, ale je mu zřejmé, že jí nemůže řídit sám, aby doletěl pro pomoc. Při hloubání je sám také infikován jednou rostlinou a oznamuje Spockovi, že se bude transportovat za nimi na povrch. Těsně před transportem se v něm něco zlomí a zaplaví jej vztek. V tu chvíli účinek květiny zmizí a dochází mu, že nemoc mohou vyloučit prudké emoce a především vztek. Rozhoduje se zavolat pana Spocka a použít na něj svou metodu, ale uvědomuje si značné riziko, protože vulkánec má mnohem větší sílu, než člověk. \"„Tak pojď, ty vzpurnej, nevěrnej, automatickej míšenče!“\" začíná Kirk svůj plán vůči Spockovi. Ačkoliv Spock zpočátku odolává, po chvilce napadne kapitána, ale ještě předtím než by mu vážně ublížil se dostává z moci spór. Kirk mu sděluje, že má plán sestavit vysílač, který by mohl najednou vysílat signál všem komunikátorům na povrchu. Spock ještě dodává, že napadení jiného důstojníka je na vojenský soud, ale Kirk mu odvětí, že pokud by byli oba v cele, nebyl by kdo k sestavení vysílače. Když je vysílač hotov, Spock dodává, že by měl fungovat na jejich emoce, aniž by věděli odkud signál pochází. Skutečně se na planetě začínají všichni pouštět do šarvátek, rvaček a začínají se urážet. Když se z euforie dostává i Sandoval, uvědomuje si, že díky omámení nedošli k žádnému pokroku, vývoji nebo odvedené práci a ztratili tak tři roky.\n\nZ povrchu se všichni začínají hlásit a vše se pomalu vrací do původních kolejí. Když \"Enterprise\" opouští orbitu planety, McCoy to označuje za druhé vyhnání z ráje.\n\n\n"}
{"id": "486532", "url": "https://cs.wikipedia.org/wiki?curid=486532", "title": "Jakob Hurt", "text": "Jakob Hurt\n\nJakob Hurt (22. července 1839, Laheda - 13. ledna 1907 Petrohrad) byl estonský lingvista, teolog a folklorista, jeden z hlavních představitelů estonského národního obrození. Známá je hlavně jeho snaha vydat soubor estonských lidových písní a poezie. Jeho studijní dráha je spojena především s městem Tartu, kde vystudoval jak gymnázium, tak i místní univerzitu. \n\nHurtova podobizna byla vyobrazena na bankovce v hodnotě deseti estonských korun.\n"}
{"id": "486546", "url": "https://cs.wikipedia.org/wiki?curid=486546", "title": "Nicola Sandersová", "text": "Nicola Sandersová\n\nNicola Sandersová (* 23. června 1982, High Wycombe) je britská atletka, halová mistryně Evropy (2007) a vicemistryně světa (2007) na hladké čtvrtce.\n\nV začátcích své atletické kariéry se věnovala především čtvrtce s překážkami. V roce 1999 doběhla na prvním ročníku mistrovství světa do 17 let v Bydhošti ve finále na čtvrtém místě. V témž roce získala bronzovou medaili na juniorském mistrovství Evropy v lotyšské Rize.\n\nV roce 2006 skončila na evropském šampionátu v Göteborgu v běhu na 400 m na šestém místě. O rok později na HME v Birminghamu vybojovala zlatou medaili v novém osobním rekordu 50,02. Na mistrovství světa 2007 v Ósace ve finále doběhla v osobním rekordu 49,65 a získala stříbrnou medaili. Nestačila jen na reprezentační kolegyni Christine Ohuruoguovou, se kterou pak získala ve štafetě na 4×400 m bronz. K zisku bronzové medaile pomohly i Marilyn Okorová a Lee McConnellová.\n\nNa letních olympijských hrách v Pekingu 2008 a na mistrovství světa v atletice 2009 v Berlíně skončila její cesta v semifinálových bězích. V obou případech vždy obsadila v semifinále deváté místo, první nepostupující. V roce 2010 vybojovala na mistrovství Evropy v Barceloně bronzovou medaili ve štafetě na 4×400 metrů.\n\n\n"}
{"id": "486548", "url": "https://cs.wikipedia.org/wiki?curid=486548", "title": "Susja", "text": "Susja\n\nSusja ( סוּסְיָא - podle stejnojmenné starověké lokality, jejíž jméno se uchovalo v arabském místním názvu \"as-Sawsija\", v oficiálním přepisu do angličtiny Suseya, přepisováno též \"Susya\") je izraelská osada na Západním břehu Jordánu v distriktu Judea a Samaří a v Oblastní radě Har Chevron.\n\nNachází se v nadmořské výšce 800 metrů v jihovýchodní části Judska a Judských hor respektive na pomezí jižní části Judských hor, která je nazývána Hebronské hory (Har Chevron), Judské pouště a Negevské pouště. Susja leží cca 15 kilometrů jižně od centra Hebronu, cca 45 kilometrů jihozápadně od historického jádra Jeruzalému a cca 82 kilometrů jihovýchodně od centra Tel Avivu. Susja je na dopravní síť Západního břehu Jordánu napojena pomocí lokální silnice číslo 317, která propojuje jednotlivé židovské osady v nejjižnější části Západního břehu.\n\nSusja leží necelé 4 kilometry za Zelenou linií oddělující Západní břeh Jordánu od Izraele v jeho mezinárodně uznávaných hranicích. Východním směrem se rozkládá prakticky neosídlená pouštní krajina s několika menšími izraelskými sídly (Bejt Jatir, Ma'on nebo Karmel), na severu a západě lidnatá palestinská sídla (aglomerace měst as-Samu nebo Džatta) a rozptýlené osady polokočovných Beduínů.\n\nSusja navazuje jménem i polohou na pozdně starověkou a raně středověkou židovskou lokalitu, ve které byly archeology nalezeny pozůstatky synagogy (cca 2 kilometry severovýchodně od nynější osady). Současná vesnice leží na Západním břehu Jordánu, jehož osidlování bylo zahájeno Izraelem po jeho dobytí izraelskou armádou, tedy po roce 1967. Vesnice byla zřízena roku 1983. Už 8. srpna 1980 izraelská vláda souhlasila se záměrem zřízení nové osady (pracovně nazývané Ma'on Bet) v této oblasti. O usazení v zdejším regionu začala tehdy usilovat skupina aktivistů, která se zformovala v Kirjat Arba. 12. července 1982 se tito budoucí osadníci provizorně usadili nedaleko odtud, podobně jako skupina, která založila nynější vesnici Bejt Jatir. 5. září 1982 pak vláda souhlasila s konkrétním plánem výstavby osady nazývané nyní už Susja. Kapacita nové vesnice měla výhledově dosáhnout 250 rodin. 5. prosince 1982 vláda ohlásila, že do 1. dubna 1983 bude místo připraveno pro trvalé usídlení. V první fázi tu mělo vyrůst 25 bytových jednotek a navíc ještě několik prefabrikovaných objektů, ve kterých se plánovalo umístění veřejných budov jako školy, jež by sloužily pro celý okolní region. K faktickému vzniku osady pak došlo skutečně během roku 1983. Osadníci se sem nastěhovali 21. srpna 1983, přičemž část obyvatel zůstala na původním provizorním místě, které nechtěli ponechat bez trvalého osídlení - později se z této staré lokality utvořila skupina osadníků, která založila vesnici Ma'on.\n\nÚzemní plán obce umožňuje výhledovou výstavbu 154 bytových jednotek, z nichž cca 100 už bylo zatím postaveno. V roce 1989 se první zdejší obyvatelé nastěhovali do trvalých zděných domů. V roce 1998 byla v Susja založena ješiva, která se zaměřuje na kombinaci náboženského a ekologického vzdělávání. Funguje zde i základní škola, která slouží obyvatelům okolních izraelských osad a má cca 500 žáků. Budova školy byla dokončena roku 1992. V obci je také veřejná knihovna, obchod se smíšeným zbožím a sportovní areál. V roce 2001 byla slavnostně otevřena budova nové synagogy. Vesnice je obsluhována autobusovou linkou číslo 51 společnosti Egged, která vede do Kirjat Arba a Beerševy.\n\nV říjnu 1997 byla jihovýchodně od vlastní osady založena izolovaná skupina zástavby zvaná Micpe Ja'ir, která se postupně přetváří v samostatnou obec, byť oficiálně neuznávanou izraelskou vládou. V červenci 2001 pak vznikla nedaleko obce, při cestě vedoucí k starověké synagoze, izolovaná skupina domů Susja-sever (Susya Tzafon). Vládní zpráva z doby okolo roku 2006 v ní uvádí čtyři trvale pobývající rodiny, přičemž zástavbu zde tvořilo osm mobilních karavanů. Organizace Peace Now uvádí k roku 2007 v lokalitě Susja-sever 20 trvale žijících obyvatel.\n\nPočátkem 21. století nebyla Susja kvůli své poloze hlouběji ve vnitrozemí Západního břehu Jordánu stejně jako většina sídel v Oblastní radě Har Chevron zahrnuta do Izraelské bezpečnostní bariéry. Dle stavu z roku 2008 již byl přilehlý úsek bariéry částečně zbudován. Probíhá jižně od Susja, víceméně podél Zelené linie. Budoucí existence vesnice závisí na parametrech případné mírové dohody mezi Izraelem a Palestinci.\n\n2. července 2001 během Druhé intifády bylo po krátkém pohřešování nalezeno tělo obyvatele z vesnice Susja, který byl zastřelen do hlavy palestinskými útočníky.\n\nObyvatelstvo obce Susja je v databázi rady Ješa popisováno jako nábožensky založené. Podle údajů z roku 2014 tvořili naprostou většinu obyvatel Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu (byť z jistými střediskovými funkcemi jako oblastní školství, které se ale na počtu obyvatel neprojevují), s dlouhodobě rostoucí populací. K 31. prosinci 2014 zde žilo 1014 lidí. Během roku 2014 populace stoupla o 3,7 %.\n\n\n"}
{"id": "486554", "url": "https://cs.wikipedia.org/wiki?curid=486554", "title": "Rudolf Tobias", "text": "Rudolf Tobias\n\nRudolf Tobias (29. května 1873, Käina – 29. října 1918, Berlín) byl první estonský profesionální skladatel a varhaník. Vystudoval konzervatoř v Petrohradě. Jeho jménem byla pojmenována ulice v Tallinnu, jeho jméno nese též dětská hudební škola v Kärdle, hlavním městě jednoho rodného ostrova Hiiumaa.\n\nTobiasova podobizna byla vyobrazena na bankovce v hodnotě padesáti estonských korun.\n"}
{"id": "486556", "url": "https://cs.wikipedia.org/wiki?curid=486556", "title": "Věc soucitu", "text": "Věc soucitu\n\n„Věc soucitu“ (v originále „Errand of Mercy“) je osmadvacátý díl první sezóny seriálu Star Trek, později známého jako \"\". Premiéra epizody proběhla 23. března 1967.\n\nHvězdného data 3198.4 kosmická loď USS Enterprise NCC-1701 vedená kapitánem Jamesem Tiberius Kirkem doráží na orbitu planety Organia, která se nachází nedaleko hranic Spojené federace planet a Klingonské říše. Právě vztahy mezi oběma stranami pomalu vrcholí ve válku a proto chce Federace získat neutrální planetu na svou stranu dříve, než se o to pokusí Klingoni.\n\n\"Enterprise\" je po příletu skutečně napadena klingonským křižníkem, který se daří posléze zničit. Kirk se vydává s panem Spockem na povrch jednat s Organiany spojenectví. Spock se odděluje, aby prozkoumal okolí a kapitán zatím jedná s představiteli planety. Ti odmítají slibovanou pomoc a ochranu s tím, že ani jedno nepotřebují. Působí lehce apaticky a stále, dosti nelogicky, tvrdí že jejich zaostalý národ žádnou pomoc nepotřebuje. Zatím na orbitu planety doráží několik dalších klingonských křižníků a útočí na \"Enterprise\". Kirk dává velícímu důstojníkovi Sulu rozkaz opustit orbitu a informovat vedení Federace. Organiané chtějí ochránit návštěvníky a proto Kirka i Spocka převlečou do jiného oblečení. Chvilku na to doráží výsadek klingonů, kteří oznamují organianům, že od nynějška spadají pod Klingonské impérium. Velicí klingonský důstojník, zvaný Kor, má jisté podezření vůči Spockovi a Kirkovi. Nechce věřit, že vulkánec je pouze obchodníkem a Kirk se mu nezdá jako klasický organian. Oba jsou však propuštěni, když Spock projde klingonským detektorem mysli. Spolu pak nechávají vybouchnout zásoby klingonských vojáků. Kor je díky odposlechu odhaluje a jejich pravé identity jsou vyzrazeny.\n\nKor chce od kapitána vědět rozmístění lodí Federace a vyhrožuje použitím skeneru mysli. Kirk samozřejmě ihned odmítá a tak mu Kor nechává dvanáct hodin na rozmyšlení a dává jej odvést za Spockem do vězení. Po šesti hodinách v cele přichází představený organianů s tím, že nechce dovolit páchání násilí na komkoliv. Kirk ani Spock nemohou moc pochopit, jak člen bezvládné a zaostalé civilizace dokázal obejít stráže a otevřít dveře vězení. Když se Kor dozví, že vězni jsou pryč, nechává po nich pátrat a oznamuje, že právě zabil dvěstě organianů a dalších dvěstě bude následovat za 2 hodiny, dokud nebude mít Kirka se Spockem zpět. Ti mezitím naléhají na představené organianů, aby jim vrátili zpět phasery. Když odejdou, organiané spolu diskutují o Federaci a klingonech, jako by to byli jenom jejich figurky, které mohou ovládat. Když Kor vydává rozkaz přivést dalších 200 organianů, vtrhává Kirk a Spock do jeho pokoje. Kor je informuje, že k planetě míří flotila Federace, ale klingonská flotila jí už očekává. V momentě, kdy do místnosti vtrhnou stráže chtějí obě strany na sebe zaútočit, ale namísto toho všichni odhodí své zbraně. Když se Spock snaží zaútočit na klingonského vojáka, popálí se o žár jeho těla. Stejná situace panuje na oběžné dráze. Do místnosti přichází organiané a vysvětlují, že ukončili válku a veškeré nástroje násilí teď mají teplotu 350 °C. Kirk i Kor protestují proti jejich zásahu, protože obě znepřátelené strany chtějí bojovat. Dále organiané vysvětlují, že tato podoba humanoidů není jejich skutečná a následně se transformují do skutečné podoby a mizí.\n\nSpock je označuje jako ryzí energie. Vysvětluje, že jde o rasu nadřazenou jak Federaci tak klingonům. Kirk i Kor se spolu rozcházejí, protože jim ani nic jiného nezbývá. Při odletu si Kirk uvědomuje, že se choval pošetile, když požadoval po organianech, aby mu dovolili vést válku, při které umírají lidé a vše se pouze ničí.\n\n\n"}
{"id": "486559", "url": "https://cs.wikipedia.org/wiki?curid=486559", "title": "Žabky", "text": "Žabky\n\nŽabky (někdy též vietnamky, nosí se totiž především v Asii, odkud se přes Spojené státy rozšířily do Evropy, či plážovky nebo ťapky, na Moravě šlapky, na severní Moravě cukle; další pojmenování viz níže v článku) jsou celosvětově nejrozšířenějším druhem otevřené (obvykle letní) obuvi. Jejich charakteristikou je pásek ve tvaru písmene Y, který při nazutí obepíná nohu. Tyto pásky jsou k obuvi obvykle připevněny přibližně v úrovni nártu na noze a dále mezi palcem a ukazovákem. Díky tomu může noha volně dýchat a navíc je prstům umožněn volný pohyb. Oproti sandálům žabky pevně nezajišťují kotník.\n\nNejstarší dochované žabky jsou cca 3500 let staré a jsou uložené v britském muzeu. Obuv se v dnešní podobě začala vyrábět v polovině 20. století na Novém Zélandu, odkud se pak následně rozšířila do celého světa.\n\nŽabky jsou též vhodným preventivním obutím i při vstupu do veřejných sprch či koupališť, kde by mohlo hrozit nebezpečí šíření kožních nemocí.\n\nVedle výhod jsou ovšem obuvi vytýkány i nedostatky, a to především v oblasti zdravotní a environmentální.\n\nPodešev obuvi je dnes obvykle vyrobena ze syntetických materiálů, například z PVC, což zajistí, že boty jsou poměrně lehké a skladné. K výrobě se ale používají i jiné materiály, kupříkladu palmové lýko, sláma či dřevo. Pásky mohou být vyrobené také ze syntetických materiálů nebo například z látky či provázků. Pokud jsou dané boty určeny pro ženy, mohou být pásky ještě dozdobeny (například barevným potiskem, korálky apod.).\n\nNavíc lze i podešev barevně, graficky či tvarově upravit do různých podob. Díky tomu je možné tuto obuv použít i jako reklamní předmět.\n\nPokud je podrážka doplněna o konstrukci připomínající lešení, je možné tuto obuv nosit i v blátě rýžoviště či ve sněhu.\n\nObvykle bývá tato obuv nošena na bosou nohu, ovšem v Japonsku je nošena i se speciálními ponožkami (pojmenovanými tabi), které se vyznačují oddělením palce od zbytku prstů, čímž jsou ideální na nošení v žabkách.\n\nŽabky jsou rozšířené především v oblastech s teplým podnebím, kde je lidé využívají k procházkám po pláži nebo i ke kratším výletům do města.\n\nRozšířené jsou především v Indii (tam se jim říká \"Hawaii chappal\"), dále v Austrálii, na Novém Zélandu, v Jihoafrické republice, ve Spojených státech amerických, v Brazílii, Panamě, na tichomořských ostrovech a v jihovýchodní Asii.\n\nVe většině rozvojových zemích jsou gumové žabky tou nejlevnější obuví, jež je k dispozici. Často totiž stojí méně než jeden dolar. Navíc byla přijata opatření ke snížení nákladů, a to například výrobou této obuvi z recyklovaných materiálů (třeba pneumatik). Pokud se obuv poškodí (vytrhne se pásek obepínající nohu), lze ji poměrně snadno a za nízkou cenu opravit u některého z pouličních opravářů obuvi.\n\nNaproti tomu jsou žabky v mnoha rozvinutých zemích považovány za roční nebo sezónní druh obuvi, který je ovlivňován aktuálními módními trendy. V případě jejich možného poškození se většina lidí v těchto zemích s opravou žabek – s ohledem na jejich nízkou cenou – ani nezabývá a pořizuje si žabky nové.\n\nŽabky existují zhruba již po dobu 6000 let. Přes svou dlouhou historii se změnily jen velmi málo.\n\nPrimitivní boty, které byly žabkám podobné, je možné nalézt již na jeskynních malbách z konce doby kamenné. To je období před asi 15 000 lety.\n\nNejstarší dochované žabky jsou z doby cca 1500 před naším letopočtem a v současnosti je vlastní britské muzeum.\n\nObjevily se také v Egyptě přibližně před 5000 lety. Egypťané tehdy otiskovali chodidla do rozměklé kaše z papyru nalité na vlhký písek. Takto vzniklou podrážku připevnili k noze pásky ze surové kůže. Důkazem jsou nálezy v hrobkách, kde se navíc našly i kousky obuvi vyrobené z barevných kůží a zdobené perličkami či květinovými vzory. Oblíbené také byly ve starověkém Řecku a Římě, kde je nosili především muži.\n\nPrvní žabky byly vyráběny nejen z papyru, ale i z jiných materiálů, například z kůže, ze dřeva, nebo také z rýžových stébel. Jejich styly byly odlišné s různými umístěními popruhu pro prst.\n\nVe třicátých letech 20. století se tradiční japonská obuv s tkanou podrážkou nazývaná zóri začala používat na Novém Zélandu jako obuv k vycházkám na pláž. Po druhé světové válce se s vojáky a zaměstnanci okupační správy vracejícími se z Japonska dostaly do Spojených států. Zde získaly popularitu a v Kalifornii byly považovány za reprezentanta životního stylu spojeného se surfováním.\n\nNásledně se začaly objevovat úvahy nad možností výroby žabek z plastu. Její podobu navrhl v padesátých letech Morris Yock z novozélandského Aucklandu a roku 1957 si jej nechal patentovat. Proti tomu se však postavili potomci Johna Cowieho, jenž byl významným poválečným anglickým obchodníkem zabývajícím se v Hongkongu výrobou z plastu. Ti (rozuměj potomci Johna Cowieho) tvrdili, že to byl právě Cowie, kdo na konci čtyřicátých let 20. století s výrobou žabek z plastu začal a že Yock byl jejich pouhým dovozcem na Nový Zéland. Navíc tvrdili, že John Cowie dokonce vymyslel pojmenování \"jandal\" jako zkráceninu z Japanese Sandal (česky \"japonské sandále\"). Navzdory skutečnosti, že výraz \"jandal\" je běžně na Novém Zélandu používán k pojmenování jakékoliv podoby této obuvi, je slovo \"Jandal\" od roku 1987 ochrannou známkou ve vlastnictví společnosti Skellerup.\n\nV současné době jsou žabky upravovány a doplňovány o další prvky, které je odlišují od původní – ploché – podoby. Novodobými úpravami jsou například podpatky či klínky používané u obuvi určené ženám. Popularitu žabkám přinesly také celebrity, které je začaly nosit, a následně této obuvi začali věnovat pozornost také módní návrháři.\nHavaianas je brazilská značka žabek, která si získala popularitu v roce 1998 poté, co u příležitosti mistrovství světa ve fotbale uvedla na trh žabky obsahující na páskách motiv brazilské státní vlajky. Ačkoliv jsou žabky Havaianas například ve Spojených státech populární až v posledních letech, vlastní firma existuje již od roku 1962. Boty jsou známé svou pohodlnou podešví i řemínky. Samotné jméno \"Havaianas\" pochází z portugalštiny.\n\nŽabka se při výrobě skládá ze dvou částí, a to z podrážky a z vrchního pásku, který se k ní po stranách a uprostřed v místě palce připojí. Během výroby se ze syntetické hmoty vyseknou dvě části sloužící k výrobě vrchních pásků. V místě, kde se budou pojit k podrážce, se proděraví, v oblasti každé z dírek se stlačí a umístí se na příslušné místo do formy pro výrobu spodní části. Do ní se vlije materiál z pěnové umělé hmoty určený pro výrobu spodní části a následně dojde ke spojení spodní části se stykovými částmi vrchních pásků. Nakonec je do každé z dírek vstřikována plastická hmota a jsou plněny vzniklé prolákliny.\n\nGrafika se na obuv umisťuje pomocí:\n\nV posledních letech byla většina hromadné výroby žabek přesunuta do rozvojových zemích s levnou pracovní silou. Některé značky – například Okabashi (se sídlem v Bufordu v Georgii) či Island Slipper (se sídlem v Pearl City na Havaji) – však přesto i nadále zůstávají ve Spojených státech.\n\nPodle některých pramenů škodí nošení této obuvi lidskému tělu. Odborníci žabky zcela neodmítají (oceňují jejich využití na pláži, v bazénu či ve sprchách), avšak nedoporučují v nich chodit více než hodinu denně (a rozhodně ne po městské dlažbě). Preferují střídání různých druhů obuvi.\n\nZe zdravotního hlediska je této obuvi vytýkáno, že jednak neposkytují nohám žádnou oporu a dále nadměrně zatěžují klenbu nohy a deformují chodidlo. Též ubližují patě a nezdravě namáhají Achillovu šlachu. Jednotlivé prsty se při chůzi musí více namáhat (obuv na noze drží jen díky pásku a to není dostatečné) a při dlouhém pohybu v této obuvi se objevuje nebezpečí vzniku tzv. kladívkového prstu. Je s tím též spojen častý výron kotníku či jeho zlomeniny. Protože se noha dotýká žabek jen svou spodní částí a zbytek chodidla je vystaven působení větru, dochází k vysušování kůže. Pokud je příliš suchá, mohou v ní vzniknout hluboké praskliny a rozpraskaná kůže může začít bolestivě krvácet. Žabkám lze také připočíst bolesti kyčlí a bolesti ve spodní části zad, neboť nutí ke změně přirozeného způsobu chůze, protože osoba obutá do žabek dělá obvykle menší kroky, než je zvyklá, a namáhá tak jiné části zádových svalů, než při přirozené chůzi.\n\nŽabkám je vytýkáno, že nenabízí žádnou ochranu chodidel před kameny, blátem či špínou. Navíc ani chodidla neochrání v případě, že na nohu obutou v žabce někdo šlápne.\n\nJiné zdroje poukazují na nevhodné složení podešve. Ta může obsahovat nebezpečné chemikálie (olovo, zinek, fosfáty či ftaláty). Jakmile se tyto látky dostanou do kůže člověka, mohou ovlivnit jeho zdravotní vývoj.\n\nNavíc s ohledem na skutečnost, že je obuv vyrobena z polyuretanu, který pochází z ropy, mohou žabky představovat problém z hlediska životního prostředí. Proto se na výrobu žabek využívají i jiné materiály, a to buď recyklovatelné (recyklované pneumatiky) a nebo přírodní (konopí, bavlna, kokos atp.).\n\nNevhodné je také používání této obuvi při řízení motorových vozidel. V některých státech je užití této obuvi během řízení dokonce pokutováno.\n\nV jednotlivých oblastech světa má obuv různé pojmenování:\n\nNa Havaji a na několika dalších místech na světě jsou žabky pojmenovávány jako bačkory.\n\n\n\n"}
{"id": "486561", "url": "https://cs.wikipedia.org/wiki?curid=486561", "title": "Ma'on", "text": "Ma'on\n\nMa'on ( מָעוֹן, podle biblického města \"Maón\", které zmiňuje Kniha Jozue 15,55, v oficiálním přepisu do angličtiny Ma'on) je izraelská osada a vesnice typu mošav na Západním břehu Jordánu v distriktu Judea a Samaří a v Oblastní radě Har Chevron.\n\nNachází se v nadmořské výšce 770 metrů v jihovýchodní části Judska a Judských hor respektive na pomezí jižní části Judských hor, která je nazývána Hebronské hory (Har Chevron), Judské pouště a Negevské pouště. Leží cca 13 kilometrů jihojihovýchodně od centra Hebronu, cca 40 kilometrů jižně od historického jádra Jeruzalému a cca 82 kilometrů jihovýchodně od centra Tel Avivu. Na dopravní síť Západního břehu Jordánu je napojen pomocí lokální silnice číslo 317, která propojuje jednotlivé izraelské osady v nejjižnější části Západního břehu.\n\nMa'on je situován cca 5 kilometrů za Zelenou linií oddělující Západní břeh Jordánu od Izraele v jeho mezinárodně uznávaných hranicích. Východním a jižním směrem se rozkládá prakticky neosídlená pouštní krajina (kromě rozptýlených osad polokočovných Beduínů) s několika menšími izraelskými sídly (Bejt Jatir nebo Karmel), na severu a západě palestinské vesnice jako al-Karmil nebo Ma'in (ta uchovává ve svém názvu jméno původního biblického Maónu).\n\nMa'on leží na Západním břehu Jordánu, jehož osidlování bylo zahájeno Izraelem po jeho dobytí izraelskou armádou, tedy po roce 1967. Vesnice byla založena roku 1981. Už 14. září 1980 izraelská vláda souhlasila se záměrem zřízení osady Ma'on. V květnu 1981 zde vznikla osada typu nachal tedy kombinace vojenského a civilního osídlení. 5. července 1981 izraelská vláda souhlasila s jejím budoucím převodem na ryze civilní obec. K tomu došlo v roce 1984.\n\nOsadnické jádro budoucích obyvatel Ma'on se zformovalo 1. září 1983 po názvem Cvial (צביאל). Uvažovali o založení osady v Jordánském údolí, nebo v bloku židovských osad Guš Katif v pásmu Gazy. Nakonec se rozhodli pro tuto oblast, dosud takřka bez židovské civilní přítomnosti. V té době ale už v této lokalitě provizorně sídlili také aktivisté ze skupiny, která krátce nato založila nedaleko osadu Susja. Prvními osadníky byla skupina mladých lidí z náboženské sionistické organizace Bnej Akiva.\n\nV roce 1986 začala výstavba prvních zděných domů. Územní plán umožňuje výhledovou výstavbu 100 bytových jednotek, z nichž cca 70 už bylo zatím postaveno. Ma'on funguje jako zemědělský mošav a provozuje kuřecí farmu, produkci mléčných výrobků a sadovnictví. Ve vesnici je k dispozici mateřská škola, základní školství je v nedaleké osadě Susja. Funguje zde synagoga, mikve, veřejná knihovna a trh se zeleninou. Obchod se smíšeným zbožím je v Susja. Po silnici číslo 317 poblíž obce projíždí autobusová linka číslo 38 z Netanje. V roce 1994 byl také v Ma'on otevřen dívčí náboženský seminář (midraša) nazvaný Machon Rešit (מכון ראשית). V roce 1999 tu byla slavnostně otevřena nová synagoga.\n\nV říjnu 2001 byla východně od vlastního Ma'on založena izolovaná skupina domů nazvaná Abigail nebo též Giv'at Abigail, která se rychle vyvinula v samostatnou obec, kterou sice izraelská vláda stále považuje za součást Ma'on, ale ve skutečnosti má samostatné zastoupení v Oblastní radě Har Chevron. Počátkem 21. století nebyl Ma'on kvůli své poloze hlouběji ve vnitrozemí Západního břehu Jordánu stejně jako většina sídel v Oblastní radě Har Chevron zahrnut do Izraelské bezpečnostní bariéry. Dle stavu z roku 2008 již byl přilehlý úsek bariéry částečně zbudován. Probíhá jižně od Ma'on, víceméně podél Zelené linie.\n\nBudoucí existence vesnice závisí na parametrech případné mírové dohody mezi Izraelem a Palestinci. 16. října 2005 zemřel jeden místní obyvatel při teroristickém útoku v oblasti Guš Ecion.\n\nObyvatelstvo obce Ma'on je v databázi rady Ješa popisováno jako nábožensky založené. Podle údajů z roku 2014 tvořili naprostou většinu obyvatel Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě rostoucí populací. K 31. prosinci 2014 zde žilo 488 lidí. Během roku 2014 populace stoupla o 5,9 %.\n\n\n"}
{"id": "486562", "url": "https://cs.wikipedia.org/wiki?curid=486562", "title": "San Sebastián de los Reyes", "text": "San Sebastián de los Reyes\n\nSan Sebastián de los Reyes je španělské město, ležící 18 kilometrů severně od Madridu. San Sebastián de los Reyes je centrem obchodu a lehkého průmyslu.\n\n\n"}
{"id": "486567", "url": "https://cs.wikipedia.org/wiki?curid=486567", "title": "Mistrovství světa v házené mužů 1978", "text": "Mistrovství světa v házené mužů 1978\n\n9. mistrovství světa v házené proběhlo ve dnech 26. února – 5. března v Dánsku.\n\nMistrovství se zúčastnilo 16 mužstev, rozdělených do čtyř čtyřčlenných skupin, z nichž první dva týmy postoupily do dvou semifinálových skupin. Vítězové semifinálových skupin hráli finále, týmy na druhém místě hrály o třetí místo a týmy na třetím místě o páté místo a poslední ve skupině hráli o sedmé místo. Týmy, které v základní skupině skončili na třetím místě hráli o 9. - 12. místo. Mistrem světa se stal tým Spolkové republiky Německa.\n\n\n\n SRN - SSSR 20:19 (11:11)\n\n5. února 1978 - Kodaň\n\n NDR - Dánsko 19:15 (9:7)\n\n4. února 1978 - Kodaň\n\n Jugoslávie - Polsko 21:19\n\n4. února 1978 - Kodaň\n\n Rumunsko - Švédsko 25:17 (13:7)\n\n5. února 1978 - Kodaň\n\n\n\n Švédsko - NDR 20:19 (10:8)\n\n Československo - Island 21:19pp (8:8, 17:17)\n\n Španělsko - Bulharsko 23:19 (12:9)\n\n Francie - Nizozemsko 21:19 (8:8)\n\n Francie\n\n Kanada - USA 21:15, 16:18\n\n\n"}
{"id": "486568", "url": "https://cs.wikipedia.org/wiki?curid=486568", "title": "Epiphone", "text": "Epiphone\n\nEpiphone je výrobce hudebních nástrojů. V současnosti funguje jako dceřiná firma společnosti Gibson Guitar Corporation. Její historie však sahá dále než do roku 1957, kdy ji Gibson koupil.\n\nFirma vznikla v roce 1873 ve Smyrně v Turecku. Řek Anastasios Stathopoulos zde začal vyrábět housle a loutny. V roce 1903 se přestěhoval do New Yorku a dále pokračoval ve výrobě strunných hudebních nástrojů. Anastasios zemřel v roce 1915 a firmu převzal jeho syn Epaminondas. Společnost byla známá jako The House Of Stathopoulos. Krátce po první světové válce začala společnost vyrábět banja a o pár let později byl název firmy změněn na „Epiphone Banjo Company“. Název byl odvozen od přezdívky majitele Epaminondase. Epiphone byl v této době plnohodnotným soupeřem Gibsonu.\n\nEpi Stathopoulos zemřel v roce 1943 a správa firmy přešla na jeho bratry Orphio a Frixe. Ti bohužel nedosahovali bratrových kvalit. Společnost oslabená druhou světovou válkou začala upadat a kvůli častým stávkám musela přesídlit do Filadelfie. Nakonec ji v roce 1957 koupil její největší rival, Gibson. V následujících letech se Epiphone dokázala zvednout a znovu začít fungovat.\n\nHistorie elektrických kytar \"Epiphone\" se začala psát už roku 1928. Velký úspěch však společnost zaznamenala až pod vedením Gibsonu s modelem Casino. Casino svým zvukem a nastavením odpovídalo modelu Gibson ES-330. Casino je kytara s „heavy“ zvukem a je to velice dobrá rytmická kytara. Prvním ze slavných uživatelů byl Paul McCartney a John Lennon s George Harrisonem brzo následovali jeho příkladu. Paul McCartney Casino používá dodnes.\n\n\"Epiphone\" má status dceřiné firmy Gibson. Díky tomuto vztahu mnoho jejích nástrojů vypadá stejně jako dražší verze Gibson – (jako jediná vyrábí licencované kopie).\n\"Epiphone\" stále vyrábí svou vlastní řadu archtop kytar a zesilovačů.\n\n"}
{"id": "486577", "url": "https://cs.wikipedia.org/wiki?curid=486577", "title": "Seznam zápasů české fotbalové reprezentace 2002", "text": "Seznam zápasů české fotbalové reprezentace 2002\n\nV roce 2002 odehrála česká fotbalová reprezentace celkem 10 mezistátních zápasů, z toho 2 kvalifikační o ME 2004 a 8 přátelských. Celková bilance byla 7 výher a 3 remízy. Hlavním trenérem byl Karel Brückner.\n"}
{"id": "486580", "url": "https://cs.wikipedia.org/wiki?curid=486580", "title": "Machovo kyvadlo", "text": "Machovo kyvadlo\n\nMachovo kyvadlo je jeden z vynálezů významného vědce Ernsta Macha (1838 - 1916). Machovo kyvadlo je realizováno pomocí několika drátů, na které je přiděláno závaží. Zařízení se kýve podél vodorovné osy. Jeho funkce je obdobná, jako funkce matematického kyvadla o délce \"l\". Vodorovnou osu Machova kyvadla lze naklánět o úhel α a tím změnit dobu kyvu. Díky tomu je Machovo kyvadlo vhodné pro studium vlastností kyvadel. \n\nDoba kyvu je dána vztahem: formula_1\n"}
{"id": "486584", "url": "https://cs.wikipedia.org/wiki?curid=486584", "title": "Salmanassar II.", "text": "Salmanassar II.\n\nSalmanassar II. (Šalmaneser II., akkadsky \"Šulmanu-aššaridu\" – „Bůh (Šulman) je vůdce“) byl král Asýrie (1030–1019 př. n. l.), syn Aššurnasirpala I. a jeho následník na trůnu.\n\nDoba jeho vlády patří k tzv. „temnému období“, z něhož se prakticky nedochovaly žádné historické dokumenty. Na základě zachovaných fragmentů z análů pozdějšího krále Aššur-dána II. ale můžeme konstatovat, že Salmanassar II. utrpěl několik porážek v bitkách s aramejskými kočovnými kmeny, pronikajícími na asyrské území. Byl dokonce přinucen obětovat v jejich prospěch některá území tradičně spadající pod asyrskou vládu, protože je nebyl schopen udržet pod trvalou kontrolou. Po jeho smrti se vlády ujal jeho syn Aššur-nárárí IV.\n\n"}
{"id": "486587", "url": "https://cs.wikipedia.org/wiki?curid=486587", "title": "Bowerbirds (hudební skupina)", "text": "Bowerbirds (hudební skupina)\n\nBowerbirds je americká nu-folková kapela z Raleigh v Severní Karolíně založená v roce 2006. Členy skupiny jsou Beth Tacular, Phil Moore a Mark Paulson. Už jejich debutové album \"Hymns for a Dark Horse\" se stalo úspěšným. V červenci 2009 vydali svoje druhé album \"Upper Air\". \n\n\n\n"}
{"id": "486588", "url": "https://cs.wikipedia.org/wiki?curid=486588", "title": "Nevill Mott", "text": "Nevill Mott\n\nNevill Francis Mott (30. září 1905, Leeds – 8. srpna 1996, Milton Keynes) byl anglický fyzik. Získal v roce 1977, spolu s P.W. Andersenem aj. H. Van Vleckem, Nobelovu cenu za fyziku za výzkum elektrických a magnetických vlastností amorfních polovodičů.\n\nVystudoval Universitu v Cambridge v roce 1930. O tři roky později (1933) se stal profesorem teoretické fyziky na Universitě v Bristolu. Jeho hlavnímu zájmu se těšila fyzika pevných látek, slitin kovů, polovodičů a fotografických emulzí. Roku 1938 publikoval teoretický popis účinků světla na fotografickou emulzi. V roce 1954 nastoupil na Camgridgeskou universitu jako profesor fyziky.\n"}
{"id": "486591", "url": "https://cs.wikipedia.org/wiki?curid=486591", "title": "Čas (Hvězdná brána: Hluboký vesmír)", "text": "Čas (Hvězdná brána: Hluboký vesmír)\n\nČas (v originále Time) je 1. řady americko-kanadského sci-fi seriálu .\n\nPři cestě na planetu objeví tým poblíž brány Kino, které vypustil Eli Wallace na průzkum. Když Eli zjistí, že Kino obsahuje záznam, tým se vrátí na \"Destiny\", aby záznam prostudoval. Kino obsahuje záznam o tom, jak jsou členové týmu zabiti mimozemským tvorem a někteří onemocní neznámou chorobou. Aby nemoc nepřenesli na loď, rozhodnou se zůstat na planetě a pokusit se situaci vyřešit dříve než \"Destiny\" bude pokračovat v cestě.\n\nVzhledem k tomu, že se zaznamenané události ještě nestaly, rozhodne Young, že se na planetu nevydají. Přesto začínají být někteří členové posádky postupně ochromováni neznámou chorobou. Tamaře již docházejí antibiotikum a neví jak posádku vyléčit. Tamara pomocí mikroskopu zjistí, že nemoc pochází z kontaminované vody na palubě \"Destiny\".\n\nMezi tím Eli stále studuje záznam na Kinu. V závěru záznamu Matthew Scott, jediný přeživší člen týmu, nahrává do kina vzkaz a posílá jej bránou. Kino však neputuje na \"Destiny\", ale zpět na planetu do minulosti, kde jej našel Eli. Ze Scottova vzkazu vyplývá, že kousnutí mimozemským tvorem na planetě léčí neznámou chorobu. Young rozhodne, že se tedy přece jen musejí vydat na planetu pro mimozemské tvory, aby mohli zachránit posádku \"Destiny\". Scott sestaví tým, který se vydává na planetu. Dr. Rush jim řekne, že na misi mají jen 45 minut, protože potom proběhne sluneční erupce, která způsobila přenesení Kina bránou v čase.\nKdyž Scott spolu s týmem dorazí na planetu, mimozemští tvorové je napadnou a zabijí. Přežije pouze Scott, který se rozhodne nahrát do Kina nový vzkaz o nebezpečí a jak mu čelit. Čeká až do doby sluneční erupce a posílá Kino zpět do minulosti.\n"}
{"id": "486592", "url": "https://cs.wikipedia.org/wiki?curid=486592", "title": "Martina Vrbová", "text": "Martina Vrbová\n\nMartina Vrbová-Hynková (* 23. listopadu 1971 Praha, Československo) je česká moderátorka a scenáristka.\n\nDíky otcově práci vyrůstala několik let v Bolívii. Na pražské Státní konzervatoři vystudovala hru na klasickou kytaru, ve studiích (spolu s jazykem) pokračovala ve Španělsku (Královská konzervatoř v Madridu), kde později uváděla (pod jménem Martina Hegel) vědomostní soutěž \"Waku Waku\" ve španělské státní televizi.\n\nV České televizi začínala jako programová hlasatelka (v této funkci působila až do jejího zrušení). Zároveň od té doby moderovala řadu pořadů:\n\n\nJako mediální patronka Dětského krizového centra uvádí každoroční květnovou akci \"Darujte sebe\" v Praze na Letné.\n\nV březnu 2006 se v Austrálii vdala za známého investigativního novináře Jiřího Hynka (* 1974).\n\n\n"}
{"id": "486595", "url": "https://cs.wikipedia.org/wiki?curid=486595", "title": "Giorgi Latsabidze", "text": "Giorgi Latsabidze\n\nGiorgi Latso ( , * 15. srpna 1978 Tbilisi) je gruzínský pianista a hudební skladatel.\n\nGiorgi Latso se narodil v Tbilisi v Gruzii v nemuzikální rodině, nicméně již ve třech letech začal hrát na klaviaturu. V pěti začal s klavírem a v deseti již vystupoval na koncertech s orchestrem.\n\nGruzínské prezidentské studium umožnilo jeho studium na Tbiliské státní konzervatoři v letech 1996–2001. Magisterské a umělecké tituly pak získal na Hochschule für Musik, Theater und Medien Hannover v Hannoveru v Německu, na Mozarteu v Salzburgu v Rakousku a titul Doctor of Musical Arts (D.M.A.) na USC Thornton School of Music na Univerzitě Jižní Karolíny. Jeho učiteli byli mj. Rusudan Chodzava, Lazar Berman a Stewart L. Gordon.\n\nLatso vystupoval na většině hlavních festivalů v Salzburku, Vídni, Berlíně, Mannheimu, Florencii, Lisabonu, Pekingu, Honolulu, na Arturo Benedetti Michelangeli International Piano Festival a také na Monte-Carlo Piano Masters. Jeho repertoár zahrnuje všechny historické epochy, zejména však preferuje hudbu 19. století.\n\nSložil hudbu pro film \"Waltz-Fantasy\" a získal ocenění na filmovém festivalu v Bologni.\n\nNahrál rovněž 24 \"etud\" a 24 \"preludií (op. 28)\" od Chopina, \"Goldbergovy variace\", BWV 988 od J. S. Bacha, 12 transcendentálních etud od Ference Liszta, 12 preludií od Clauda Debussyho a další. Spolupracoval s polskou houslistkou Irminou Trynkos a pracoval též s hudebníky jako Ernest Fleischmann, Gianluigi Gelmetti, Jansug Kakhidze, Friedrich Kleinhapl, Ivo Pogorelić, Yundi Li, Freddy Kempf, Joaquín Soriano, David L. Wen a dalšími.\n\nV roce 2010 dělal Latsabidze předsedu International Piano Performance Examination Committee (tj. Mezinárodní zkušební výbor pro hru na klavír) na Tchaj-wanu. V témže roce debutoval ve Wingmore Hall v Londýně, kde měla premiéru jeho nová kompozice pro housle a klavír nazvaná \"Cyber Moment\", kterou složil speciálně pro tuto příležitost.\n\nV červnu 2011 vystoupil na benefičním koncertu v koncertní síni Triesner Guido-Feger pod záštitou Marie, kněžny lichtenštejnské. Tato událost představila 24 preludií od F. Chpina, Op. 28 a Kreislerianu od Roberta Schumanna.\n\nJeho interpretace byly vysílány v rádiích a televizích v USA, Evropě, Asii i jinde.\n\nLatso byl zahrnut do 65. vydání Who's Who in America a Who's Who in American Art 2001.\n\nRoku 2012 byl pozván papežem Benediktem XVI. do jeho rezidence ve Vatikánu.\n\nDle Latso jej inspirovali tito pianisté: Maria João Pires, Vladimir Sofronitsky, Dinu Lipatti a Vladimir Horowitz.\n\nLatso vyhrál první cenu v mezinárodní klavírní soutěži Nikolaje Rubinsteina ve Francii (1999) a třetí cenu na mezinárodní soutěži Ennio Porrino v Itálii (1998). Vyhrál rovněž ceny v soutěži Yehudiho Menuhina v Salzburgu v Rakousku (2005) a na Young Artist International Piano Competition v Los Angeles (2006). Získal řadu významných ocenění.\n\nVyučoval a koncertoval ve střední a východní Evropě, Asii, jižní Americe a Spojených státech. Působí jako koncertní pianista, kolaborující umělec, profesor a mezinárodní porotce. V letech 2007–2010 působil jako prezident oddělení Music Teachers National Association na Thornton School of Music na Univerzitě Jižní Karolíny v Los Angeles. Na této univerzitě také učil, stejně jako na Azusa Pacific University a Glendale Community College.\n\n\n"}
{"id": "486599", "url": "https://cs.wikipedia.org/wiki?curid=486599", "title": "Opuštěný mezi námi", "text": "Opuštěný mezi námi\n\n„Opuštěný mezi námi“, v originále „Lonely Among Us“, je jedna z epizod první sezóny seriálu \"\", která byla v České republice při své premiéře odvysílána jako osmá v pořadí, zatímco ve Spojených státech jako sedmá.\n\nHvězdná loď USS Enterprise D je na své další misi. Míří k planetě Parliament a přepravuje delegáty dvou znepřátelených planet v systému Beta Renner. Náhle se před lodí objeví zvláštní pásmo energie. Loď jím proletí, ale brzy se tato energie začne objevovat na palubě. Nejdříve zasáhne Worfa, a poté i doktorku Crusherovou, která jej ošetřuje. Doktorka se začne chovat podivně, zamíří na můstek, kde se vyptává na systémy navigace lodi. O chvíli později si na to již doktorka nemůže vůbec vzpomenout. Energetická bytost se již mezitím dostala do lodních systémů.\n\nNa lodi se začínají objevovat různé poruchy. Kapitán Picard nařídí zástupci šéfinženýra, aby věc prošetřil. Šéfinženýrův zástupce je později stejnou energií usmrcen. Picard nařídí smrt prošetřit, míní, že delegáti znepřátelených planet jsou v ohrožení života. Vyšetřování se ujme Dat, který přitom svým chováním a oblekem imituje detektiva Sherlocka Holmese. Poradkyně Troi se snaží obnovit paměť u Worfa a doktorky Crusherová pomocí hypnózy. Energetická bytost vstoupí do kapitána. Zbytek posádky má podezření na jeho zvláštní chování, protože přikáže letět zpátky k energetickému pásmu. Všechny systémy lodi jsou náhle v pořádku. Kapitán Picard dostane nařízeno, aby se podrobil lékařské prohlídce, ale odmítá.\n\nKdyž se loď přiblíží k energetickému pásmu, Picard všem oznámí, že při prvním průletu pásmem narazili na jednu cizí bytost, a ta se nyní zhmotnila v něm. Pod vlivem bytosti se chce kapitán přepravit do pásma. Ostatní se jej pokouší zadržet, a tak je zastaví výboji energie. Spojení s bytostí se nezdařilo, i když se kapitán transportoval z lodi. Troi stále cítí na lodi jeho přítomnost. Kapitán všem dává znamení signály na navigačním panelu. Datovi se pak podaří oddělit kapitána od cizí bytosti a materializovat jej zpátky na loď. Transport dopadne úspěšně a kapitán je v pořádku, ale na bytost si nepamatuje. Bytost zmizela a Enterprise může pokračovat v cestě na Parliament.\n"}
{"id": "486607", "url": "https://cs.wikipedia.org/wiki?curid=486607", "title": "Hesenské velkovévodství", "text": "Hesenské velkovévodství\n\nHesenské velkovévodství (německy: \"Großherzogtum Hessen\") byl německý stát, který existoval od roku 1806 do roku 1918. Od roku 1871 bylo součástí Německého císařství. Hesenské velkovévodství vzniklo v roce 1806 potom co ho Napoleon povýšil z lankrabství na velkovévodství (severněji ležící „sestře“ Hesensku-Kasselsku naopak udělil kurfiřtský hlas). Zaniklo v roce 1918, kdy vypukla tzv. listopadová revoluce nebo německá revoluce. Metropolí bylo město Darmstadt.\n\nHesenské velkovévodství vzniklo v roce 1806, kdy Napoleon Bonaparte povýšil lankrabství Hesensko-Darmstadtské na velkovévodství (a jeho severní \"sestře\" lankrabství Hesensko-Kasselskému udělil již roku 1803 kurfiřtský hlas), od té doby se Hesensko-Darmstadtsko oficiálně nazývalo Velkovévodství Hesenské. V roce 1815 byl na Vídeňském kongresu jeho velkovévodský status potvrzen, ale přišlo o svá Vestfálská léna, náhradou za to ale obdrželo území známé jako tzv. \"rýnské Hesensko\" včetně důležité pevnosti v Mohuči. Díky tomu změnilo v roce 1816 oficiální název na velkovévodství Hesenské a Porýnské. Také se stalo nezávislým členem Německého spolku.\n\nV roce 1867 po Prusko-rakouské válce (v níž bylo spojencem Rakouska) se stalo resp. jeho severně od řeky Mohan položená část součástí Severoněmeckého spolku a muselo Prusku podstoupit některá okrajová území, na rozdíl od severního Hesenska-Kasselska (tzv. \"Kurfiřtství Hessenské\"), které bylo jako spojenec Rakouska připojeno k Prusku, stejně jako do té doby svobodný stát Frankfurt nad Mohanem). V roce 1871 se jako většina zbylých nezávislých německých států stalo součástí Německého císařství.\n\nV důsledku německé porážky v první světové válce se v listopadu 1918 úplně vyčerpané Německo vzdalo. Následně vypukla v Berlíně takzvaná listopadová či německá revoluce, jež se rozšířila po celém Německém císařství. Jejím důsledkem bylo, že byly zrušeny či padly všechny německé monarchie včetně samotného Německého císařství. Dne 22. listopadu 1918 zde byla po odstoupení posledního velkovévody Ernesta Ludvíka vyhlášena republika resp \"Lidový stát Hesensko (německy Volksstaat Hessen)\", který byl do 1933 spolkovou zemí tzv. Výmarské republiky.\n\nPo druhé světové válce bylo Hesensko jako spolková země obnoveno v historicky největším rozsahu 19. září 1945 jako země Velké Hesensko (německy \"Großhessen\"), sloučením většiny území bývalého Lidového státu Hesenska (bez území jeho provincie Rýnské Hesensko), většinou území bývalé pruské provincie Hesenska-Nasavska (asi polovina bývalého Nasavského vévodství, bývalé svobodné říšské město Frankfurt nad Mohanem, část lankrabství Hesensko-Homburska, Kurfiřtství Hesenského (Hesensko-Kasselsko) bez jeho bývalých okresů Panství Šmalkaldského a Hrabství Schaumburgu) a většinou území bývalého Svobodného státu Waldeku.\n\nVelkovévdství Hesensko se dělilo na 3 provincie:\n\n\n\n"}
{"id": "486609", "url": "https://cs.wikipedia.org/wiki?curid=486609", "title": "Rafiach Jam", "text": "Rafiach Jam\n\nRafiach Jam (: רפיח ים, \"\"Mořská Rafiach\"\" podle sousedního palestinského města Rafáh, : Rafiah Yam) byla izraelská osada, nacházející se v bloku osad Guš Katif v Pásmu Gazy. Ležela 3 kilometry severozápadně od města Rafáh a asi 200 metrů od hranice s Egyptem. Vesnice byla zrušena v rámci Izraelského plánu jednostranného stažení v roce 2005.\n\nRafiach Jam byla založena v roce 1984 skupinou několika mladých párů. Původně se rozkládala o něco dál od pozdější lokality, kam byla přemístěna až v roce 1991 s tím, jak se původní provizorní zástavba měnila na běžné zděné domy. Obyvatelé se zabývali převážně zemědělstvím (skleníkové plantáže). Fungoval tu také textilní průmysl. Turistickou atrakcí byla i nedaleká pláž Středozemního moře. Rafiach Jam byla nejzápadněji položeným izraelským sídlem. V osadě fungovala zařízení předškolní péče o děti.\n\nNedaleko od obce se nacházela lokalita starověkého přístavu Tel Rafiach Jam (vykopávky z helenistické a římské doby).\n\nObyvatelé osady Rafiach Jam byli v létě 2005 nuceně vystěhováni izraelskou armádou a izraelskou policií v rámci plánu jednostranného stažení. Krátce na to byly jejich domy zdemolovány a oblast předána pod správu Palestinců.\n\nObyvatelstvo obce Rafiach Jam bylo v databázi rady Ješa popisováno jako smíšené, tedy složené ze sekulárních i nábožensky založených Izraelců. Šlo o menší sídlo vesnického typu se stagnujícím počtem obyvatel. K 31. prosinci 2004 zde žilo 122 lidí. Během roku 2004 populace obce vzrostla o 5,2 %.\n\n\n\n"}
{"id": "486612", "url": "https://cs.wikipedia.org/wiki?curid=486612", "title": "Železný půlměsíc", "text": "Železný půlměsíc\n\nŽelezný půlměsíc, známý také jako Gallipolská hvězda, byl osmanské válečné vyznamenání. Založil ho 1. března 1915 sultán Mehmed V. Vyznamenání bylo udělováno za udatnost v boji tureckým vojákům a jejich spojencům účastnících se především bojů na osmanském území. Vyznamenání zaniklo s pádem Osmanské říše v roce 1922, avšak již od podepsání příměří s Dohodovými silami 31. října 1918 nebylo uděleno.\n\nOdznakem je červeně smaltovaná pěticípá hvězda se stříbrným lemem, zakončená kuličkami. Uprostřed je položen stříbrný půlměsíc otevřenou stranou nahoru. Uvnitř něj je pak tugra – iniciály sultána – Mehmeta V. a letopočet 1333 (islámského kalendáře, tedy 1915 gregoriánského). Existuje několik variant hvězd, které se liší svou velikostí (53 - 68 mm) či materiálem (bronz, pocínovaná ocel, stříbro, železo, hliník, mosaz).\n\nStuha červená s bílými postranními pruhy pro vojáky. Pro nevojáky jsou barvy obráceně.\n\nK vyznamenání patřily i spony, které měly tvar stříbrného rovnoběžníku. V něm byl pak červený arabský nápis kampaně, které se vyznamenaný účastnil (byly to např. tyto - bitva o Gallipoli, bitva o Gazu, suezská ofenzíva, obléhání Kutu).\n\n"}
{"id": "486620", "url": "https://cs.wikipedia.org/wiki?curid=486620", "title": "Eli Wallace", "text": "Eli Wallace\n\nEli Wallace je fiktivní postava sci-fi seriálu . Jeho roli představuje americký herec David Blue.\n\nEli Walace tráví většinu času hraním her na svém počítači, až do chvíle než mu na dveře zaklepe generál Jack O'Neill a Dr. Nicholas Rush, kteří jej přenesou na vesmírnou loď \"Hammond\". K programu Ikarus se dostal náhodou a to vyřešením problému, který SGC vložila do počítačové hry \"Prometheus\". Tento problém měl vyřešit potíže s napájením brány při zadávání devátého symbolu. Wallace studoval na Massachusettském institutu technologie (MIT), ale nikdy nepromoval. Před vstupem do programu \"Hvězdná brána\" žil se svou matkou, Maryanou Wallace, trpící na onemocnění způsobené virem HIV, který získala při kontaktu s narkomanem jako ošetřovatelka. Rush získává Eliho slibem, že Vojenské letectvo poskytne jeho matce nejlepší lékařskou péči. Ačkoli Eliho řešení je zpočátku neúspěšné, Eli nakonec objeví řešení problému s volbou devátého symbolu během útoku na základnu, které umožní Rushovi vytočit adresu na antickou loď \"Destiny\".\n"}
{"id": "486622", "url": "https://cs.wikipedia.org/wiki?curid=486622", "title": "Abdžad", "text": "Abdžad\n\nVýraz Abdžad má více významů:\n\n"}
{"id": "486623", "url": "https://cs.wikipedia.org/wiki?curid=486623", "title": "Řád württemberské koruny", "text": "Řád württemberské koruny\n\nŘád württemberské koruny () byl württemberský řád. Původně se jmenoval Lovecký řád sv. Huberta (založený roku 1702), poté roku 1807 přejmenován württemberským králem Fridrichem I. na Řád zlaté orlice. Současný název dostal pak roku 1818 a od roku 1892 se uděloval jako domácí a záslužný řád v pěti třídách, přičemž nositelé prvních čtyř tříd měli nárok na udělení osobního, nedědičného šlechtictví. Zaniká pádem monarchie v roce 1918.\n\nOdznakem je zlatý, bíle smaltovaný maltézský kříž. U velkokříže a komtura jsou mezi ramena kříže umístěni zlatí kráčející lvi a celý kříž je převýšen zlatou korunou. V bílém středovém medailonu je umístěna zlatá koruna, okolo ní se vine na červené stužce heslo FURCHTLOS UND TREW (\"Bez bázně a věrně\"). Na zadní straně je pak zlatá korunovaná iniciála zakladatele F (Fridrich I.).\n\nHvězda velkokříže je osmicípá a stříbrná, ve středu se nachází medailon z odznaku. Pokud byl velkokříž udělen příslušníkům vládnoucích rodů, byl ve středu vyobrazen celý kříž v černém poli, taktéž ovinut heslem řádu. Komturská hvězda je řádový kříž s krátkými zlatými paprsky mezi rameny.\n\nStuha červenofialová s černými postranními proužky, pro panovnické rody pak jasně červená.\n\nPůvodně měl řád tři třídy (velkokříž, komtur a rytíř). V roce 1889 byla přidán čestný kříž a následně v roce 1892 i třída komtura s hvězdou. K řádu byly připojeny také zlatá a stříbrná medaile Za zásluhy (stříbrná v roce 1892 zrušena).\n\n"}
{"id": "486624", "url": "https://cs.wikipedia.org/wiki?curid=486624", "title": "Souhláskové písmo", "text": "Souhláskové písmo\n\nSouhláskové nebo konsonantické písmo (označované také jako abdžad nebo abdžád, anglicky \"abjad\") je typ písma, v němž se písmeny vyjadřují pouze souhlásky. Mezi jazyky, na jejichž zápis se používá souhláskové písmo, patří arabština, hebrejština, aramejština, perština a avestština.\n\nSamohláskový zvuk v souhláskových písmech je implikovaný fonologicky, samohláskové značky mohou, ale nemusí být vyznačeny. Takzvané nepravé souhláskové písmo má navíc symboly (rozlišovací znaky, diakritika) i pro některé samohlásky. Příkladem nepravého souhláskového písma je arabské písmo.\n\nSouhláskové písmo se od hláskového liší v tom, že má grafémy jen pro souhlásky. Od slabičného písma se liší tím, že v slabičném písmu jsou samohlásky zahrnuty v grafému a všechny odchylky od standardní vokalizace se musí vyznačit samohláskovými značkami.\n\nV roce 1996 navrhl Peter T. Daniels pro souhláskové písmo název abdžad, podle arabského slova pro abecedu \"abdžadía\". Ten pochází z názvů prvních čtyř písmen arabské abecedy ا (álíf), ب (bá), ج (dzim) a د (dál) podle historického pořadí. Tento výraz se neujal hned, stejně jako jeho výraz abugida (systém založený na kombinaci konsonant+vokál), ale oba se postupně ujímají.\n\n"}
{"id": "486630", "url": "https://cs.wikipedia.org/wiki?curid=486630", "title": "Absoluce", "text": "Absoluce\n\nAbsoluce může být:\n\n"}
{"id": "486632", "url": "https://cs.wikipedia.org/wiki?curid=486632", "title": "Aime", "text": "Aime\n\nAime je stará jednotka objemu používaná v Belgii.\n\n1 Aime = 137,5 l = 1/6 foudre.\n\n"}
{"id": "486634", "url": "https://cs.wikipedia.org/wiki?curid=486634", "title": "Tom Hamilton", "text": "Tom Hamilton\n\nTom Hamilton (* 31. prosince 1951, Colorado Springs, Colorado) je americký baskytarista, známý jako člen rockové skupiny Aerosmith. Ve skupině se podílel i autorsky a to přesně na osmi hitech. Mezi nejznámější patří: „Sweet Emotions“, „Janie´s Got A Gun“ a „Jaded“. Jako spoluautor a doprovodný kytarista se zase realizoval ve skladbách „Sick As a Dog“, „Uncle Salty“ a „Toys in the Attic“. Občas zpívá doprovodné vokály.\n"}
{"id": "486635", "url": "https://cs.wikipedia.org/wiki?curid=486635", "title": "Abscise", "text": "Abscise\n\nVýraz abscise má více významů:\n\n\n"}
{"id": "486638", "url": "https://cs.wikipedia.org/wiki?curid=486638", "title": "Aki", "text": "Aki\n\nAki má více významů:\n\n"}
{"id": "486640", "url": "https://cs.wikipedia.org/wiki?curid=486640", "title": "Graham Tomlin", "text": "Graham Tomlin\n\nGraham Tomlin (* 1. srpna 1958) je britský anglikánský duchovní, teolog a spisovatel. Je děkanem \"St Mellitus College\" a uznávaným autorem duchovní literatury, jeho díla byla přeložena do řady cizích jazyků.\n\nJe autorem řady článků, esejí a knih.\n\n\n"}
{"id": "486641", "url": "https://cs.wikipedia.org/wiki?curid=486641", "title": "Kfar Darom", "text": "Kfar Darom\n\nKfar Darom (: כְּפַר דָּרוֹם, doslova \"\"Jižní Vesnice\"\") byl kibuc a pozdější izraelská osada, nacházející se v pásu osad Guš Katif v Pásmu Gazy, která byla zrušena v rámci Izraelského plánu jednostranného stažení v roce 2005.\n\nUž ve 30. letech 20. století tedy v dobách britské mandátní Palestiny před vznikem státu Izrael zakoupil pozemky o rozloze cca 260 dunamů (0,26 kilometru čtverečního) na místě pozdější vesnice Kfar Darom židovský podnikatel Tuvia Miller. Chtěl tu zřídit ovocný sad. Jeho majetek ale byl vypleněn během arabského povstání v letech 1936–1939.\n\nV roce 1946 vykoupil Millerovy pozemky Židovský národní fond. Kibuc Kfar Darom zde byl pak založen během takzvané Noci 11 bodů v Negevu, kdy bylo v noci z 5. na 6. října 1946 (noc po Jom kipuru) v Negevu a v jižní části tehdejší mandátní Palestiny založeno celkem jedenáct židovských osad. Kfar Darom založilo hnutí ha-Po'el ha-Mizrachi. Byl pojmenován po židovské vesnici z dob Talmudu, která se nacházela v této oblasti. Již v červenci 1948, během války za nezávislost, byl kibuc napaden egyptskou armádou a po téměř tříměsíčním obléhání evakuován. Jeho obyvatelé pak založili vesnici Bnej Darom poblíž Ašdodu.\n\nVesnice byla obnovena v roce 1970 jako první židovské sídlo zřízené v pásmu Gazy po šestidenní válce. Šlo o vojensko-civilní osadu typu Nachal, která byla v roce 1975 zcivilněna, ale pro vnitřní spory záhy opuštěna. Znovu pak byla civilisty osídlena až v roce 1989. Po dohodách v Oslu v roce 1994 se Kfar Darom stal ostrovem v Palestinské autonomii, 5 km severně od Guš Katif, v obklopení lidnatými palestinskými aglomeracemi, zejména městem Dejr al-Bala na severu. Osada se zaměřovala na zemědělství a potravinářský průmysl (balírna zeleniny Alej Katif – ). Působil tu institut pro náboženská a zemědělská studia ( – \"Mechon ha-Tora ve-ha-arec\").\n\nBěhem první i druhé intifády se bezpečnostní situace v osadě a jejím okolí výrazně zhoršila. Pět místních obyvatel bylo zabito při útocích. V roce 2004 vláda Ariela Šarona přijala plán jednostranného stažení, který byl v létě roku 2005 realizován. V jeho rámci byly všechny osady v Pásmu Gazy včetně Kfar Darom vyklizeny a jejich zástavba zbořena.\n\nObyvatelstvo obce Kfar Darom bylo v databázi rady Ješa popisováno jako nábožensky založené. Šlo o menší sídlo vesnického typu, které ale v posledních letech své existence zaznamenávalo vysoký populační růst, protože pro část izraelské společnosti se stala tato vesnice symbolem. K 31. prosinci 2004 zde žilo 475 lidí. Během roku 2004 populace obce vzrostla o 25,0 %.\n\n\n\n"}
{"id": "486643", "url": "https://cs.wikipedia.org/wiki?curid=486643", "title": "Karmel (Har Chevron)", "text": "Karmel (Har Chevron)\n\nKarmel ( כרמל, podle stejnojmenného biblického města, které zmiňuje Kniha Jozue 15,55, v oficiálním přepisu do angličtiny Karmel, přepisováno též Carmel) je izraelská osada a vesnice typu mošav na Západním břehu Jordánu v distriktu Judea a Samaří a v Oblastní radě Har Chevron.\n\nNachází se v nadmořské výšce 740 metrů v jihovýchodní části Judska a Judských hor, respektive na pomezí jižní části Judských hor, která je nazývána Hebronské hory (Har Chevron), Judské pouště a Negevské pouště. Leží cca 12 kilometrů jihojihovýchodně od centra Hebronu, cca 38 kilometrů jižně od historického jádra Jeruzalému a cca 80 kilometrů jihovýchodně od centra Tel Avivu.\n\nNa dopravní síť Západního břehu Jordánu je obec napojena pomocí lokální silnice číslo 317 vedoucí směrem k jihozápadu, která propojuje jednotlivé izraelské osady v nejjižnější části Západního břehu, a pomocí lokální silnice číslo 356, která vede k severovýchodu, do aglomerace Hebronu a Kirjat Arba.\n\nMošav je situován cca 7 kilometrů za Zelenou linií oddělující Západní břeh Jordánu od Izraele v jeho mezinárodně uznávaných hranicích. Severním, východním a jižním směrem se rozkládá prakticky neosídlená pouštní krajina (kromě rozptýlených osad polokočovných Beduínů, jejichž jedna osada leží přímo v sousedství Karmel) s několika menšími židovskými osadami (Ma'on, Bejt Jatir nebo Susja), pouze na západě začíná i souvislé palestinské osídlení, zejména vesnice al-Karmil, která uchovává ve svém názvu jméno původního bilbického Karmelu.\n\nKarmel leží na Západním břehu Jordánu, jehož novodobé osidlování bylo zahájeno Izraelem po jeho dobytí izraelskou armádou, tedy po roce 1967. Vesnice byla založena roku 1981. Už 14. září 1980 izraelská vláda souhlasila se záměrem zřízení osady Karmel. Nešlo ale zatím o civilní vesnici, nýbrž polovojenskou přípravnou osadu typu nachal. Ta zde vznikla 22. ledna 1981. 5. července 1981 izraelská vláda souhlasila s jejím převodem na ryze civilní obec. K němu podle jednoho zdroje fakticky došlo už v květnu 1981. Podle internetových stránek obce sem obyvatelé natrvalo přišli až v září 1981. Skupina budoucích osadníků nazvaná Zif (זיף) vznikla už v roce 1978 v Kirjat Arba a do této oblasti vyrazila na jaře 1981 z Aradu, aby si vyhlédla možnou lokalitu pro zamýšlenou novou vesnici. Uvažovali o místě nynější přírodní rezervace zvané Har Amasa, ale nakonec zřídili osadu zde. Slavnostního otevření nové vesnice se v roce 1981 zúčastnil i tehdejší ministr obrany Ariel Šaron. Šlo o první permanentní izraelské sídlo v tomto regionu jižních Hebronských hor. V roce 1983 sem byly umístěny první provizorní domy (mobilní buňky). V roce 1986 byla vyasfaltována silnice mezi Karmel a Bejt Jatir. V letech 1986-1989 pak proběhla výstavba prvních zděných domů.\n\nÚzemní plán obce umožňuje výhledovou výstavbu 81 bytových jednotek, z nichž část byla postavena ale často bez vazby na územní plán. V roce 1995 byla slavnostně otevřena synagoga. Od roku 2001 zde existuje i menší ješiva (ישיבת רעותא). Vesnice nadále funguje jako družstevní mošav a zemědělství zůstává součástí místní ekonomiky. Západně od vesnice byl vysázen na ploše několika hektarů les - jediný v této takřka pouštní krajině. Obec je napojena na síť veřejné autobusové dopravy. Zastavuje tu linka číslo 51 společnosti Egged na trase Kirjat Arba-Beerševa. V Karmelu není obchod a potraviny a další zboží se objednává z prodejen v Susja a dalších okolních obcí. Funguje zde ale veřejná knihovna a zdravotní středisko.\n\nPočátkem 21. století nebyla obec kvůli své poloze hlouběji ve vnitrozemí Západního břehu Jordánu stejně jako většina sídel v Oblastní radě Har Chevron zahrnuta do Izraelské bezpečnostní bariéry. Dle stavu z roku 2008 již byl přilehlý úsek bariéry částečně zbudován. Probíhá jižně odtud, víceméně podél Zelené linie. Budoucí existence vesnice závisí na parametrech případné mírové dohody mezi Izraelem a Palestinci. 16. října 2005 zemřeli dva místní obyvatelé při teroristickém útoku v oblasti Guš Ecion.\n\nObyvatelstvo obce Karmel je v databázi rady Ješa popisováno jako nábožensky založené. Podle údajů z roku 2014 tvořili naprostou většinu obyvatel Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě mírně rostoucí populací. K 31. prosinci 2014 zde žilo 419 lidí. Během roku 2014 populace stoupla o 7,7 %.\n\n\n"}
{"id": "486652", "url": "https://cs.wikipedia.org/wiki?curid=486652", "title": "Akid", "text": "Akid\n\nAkid je stará jednotka délky používaná v Iráku Její hodnota je přibližně 50,3 mm.\n\n"}
{"id": "486653", "url": "https://cs.wikipedia.org/wiki?curid=486653", "title": "Aki (jednotka)", "text": "Aki (jednotka)\n\nAki je stará jednotka hmotnosti používaná v Libérii Její hodnota činí přibližně 1,274 g.\n\n"}
{"id": "486658", "url": "https://cs.wikipedia.org/wiki?curid=486658", "title": "Başkent Yıldızları Spor Kulübü", "text": "Başkent Yıldızları Spor Kulübü\n\nBaşkent Yıldızları Spor Kulübü je hokejový klub z Ankary, který hraje Tureckou hokejovou ligu. Klub byl založen roku 1998. Jejich domovským stadionem je Ankara Buz Pisti.\n\n"}
{"id": "486664", "url": "https://cs.wikipedia.org/wiki?curid=486664", "title": "Kocaeli B.B. Kağıt", "text": "Kocaeli B.B. Kağıt\n\nKocaeli B.B. Kağıt je hokejový klub z İzmitu, který hraje Tureckou hokejovou ligu. Klub byl založen roku 2000. Jejich domovským stadionem je Kocaeli Buz Pisti.\n\n"}
{"id": "486678", "url": "https://cs.wikipedia.org/wiki?curid=486678", "title": "Tong", "text": "Tong\n\nTong má více významů:\n\n\n"}
{"id": "486679", "url": "https://cs.wikipedia.org/wiki?curid=486679", "title": "Polis Akademisi ve Koleji", "text": "Polis Akademisi ve Koleji\n\nPolis Akademisi ve Koleji je hokejový klub z Ankary, který hraje Tureckou hokejovou ligu. Klub byl založen roku 1996. Jejich domovským stadionem je G.S.İ.M. Buz Pateni Sarayı s kapacitou 1150 lidí..\n\n\n"}
{"id": "486682", "url": "https://cs.wikipedia.org/wiki?curid=486682", "title": "Sparring", "text": "Sparring\n\nSparring je forma tréninku, nikoli zápas s vítězi a poraženými. \nJe to způsob podpory a rozvoje dovedností nejčastěji používaný v bojových sportech. \nÚkolem sparringu je vytvářet a testovat vhodné návyky u trénovaného jedince. \nNácvik se provádí v potřebném prostředí, v podmínkách co nejbližších \"realitě boje\". \nStupeň zatížení se volí s ohledem na výkonnost a odolnost sportovce, s cílem \"maximalizovat jeho rozvoj\". \nCílem je trénovaného vycvičit k vhodným reakcím ve stresu a maximální fyzické zátěži. \nKaždá tréninková jednotka vedená se sparringem je zakončena \"zpětnou vazbou\" a \"rozvojovým plánem\". \nIdeální sparring je na vyšší technické úrovni než trénovaný. \nSparring v úzké spolupráci s koučem určuje další vývoj tréninkových plánů.\nTento způsob intenzivního tréninku se využívá napříč kontaktními bojovými sporty jako jsou např. box nebo judo.\n\nČlověku, který se věnuje sparringu ve sportu se obvykle říká sparring partner - česky tréninkový partner.\nTento pojem přenesl do managementu a rozvojového coachingu (koučinku) Jaroslav Homolka. Vytvořil metodiku Personal Sparing Partner.\n"}
{"id": "486684", "url": "https://cs.wikipedia.org/wiki?curid=486684", "title": "Pavla Lidmilová", "text": "Pavla Lidmilová\n\nVystudovala češtinu a španělštinu na Filozofické fakultě Univerzity Karlovy. Mezi roky 1959 a 1962 pracovala jako redaktorka v Československém rozhlasu Praha, v letech 1962–1992 pak v Československé akademii věd (v Kabinetu pro moderní filologii a později v Ústavu pro českou a světovou literaturu). Doktorát z filozofie získala na FF UK v roce 1972, a to za práci o vývoji brazilské regionální prózy a její proměně v díle Joãa Guimarãese Rosy.\n\nDo češtiny uvedla např. portugalského básníka a prozaika Fernanda Pessou (výborem \"Heteronyma\" [1968], ve spolupráci s Josefem Hiršalem). Dále překládala básně Luíse de Camőese, Eugénia de Andrade či romány Josého Cardosa Pirese. Mezi brazilskými autory přeložila kupříkladu Joãa Guimarãese Rosu, Murila Rubiãa, Lygiu Fagundes Tellesovou, Clarice Lispectorovou a Paula Coelha. Kromě jiného sestavila a přeložila i sbírku brazilských indiánských bájí a pověstí (\"Poronominare\", 1995) etc. \n\n\n"}
{"id": "486686", "url": "https://cs.wikipedia.org/wiki?curid=486686", "title": "Unions Rīga", "text": "Unions Rīga\n\nUnions Riga byl to fotbalový klub se sídlem v Rize. Byl založen v roce 1907. Byl to vítěz lotyšské fotbalové ligy v roce 1910. V období nezávislosti Lotyšska hrával klub v lotyšské vyšší lize několik let. Byl to v podstatě sportovní klub pobaltických Němců, proto byl zrušen v roce 1939 s repatriaci pobaltských Němců.\n\n"}
{"id": "486699", "url": "https://cs.wikipedia.org/wiki?curid=486699", "title": "ASK Rīga", "text": "ASK Rīga\n\nASK Riga byl lotyšský basketbalový klub z Rigy. Klub byl založen v roce 1931, zanikl v roce 2009. Klub hrál své domácí zápasy v Arena Riga s kapacitou 12 500 diváků. Posledním prezidentem byl Jānis Birks a trenérem Donaldas Kairys. ASK znamená \"Armijas Sporta Klubs\" (Česky: Armádní Sportovní Klub).\n\n\n\n\nSoupiska je aktuální k datu 12. března 2009.\n\n\n"}
{"id": "486701", "url": "https://cs.wikipedia.org/wiki?curid=486701", "title": "Šim'a", "text": "Šim'a\n\nŠim'a též Jonadav ( שִׁמְעָה nebo יוֹנָדָב podle biblických postav \"Šimey\" a \"Jónadaba\" bratra a syna Davidova – 2. kniha Samuelova 13,3, v oficiálním přepisu do angličtiny Shim'a, přepisováno též Yonadav) je izraelská osada typu společná osada (\"jišuv kehilati\") na Západním břehu Jordánu v distriktu Judea a Samaří a v Oblastní radě Har Chevron.\n\nNachází se v nadmořské výšce 615 metrů v jižní části Judska a Judských hor respektive na pomezí jižní části Judských hor, která je nazývána Hebronské hory (Har Chevron), a Negevské pouště. Šim'a leží cca 18 kilometrů jihozápadně od centra Hebronu, cca 48 kilometrů jihozápadně od historického jádra Jeruzalému a cca 80 kilometrů jihovýchodně od centra Tel Avivu. Šim'a je na dopravní síť Západního břehu Jordánu napojena pomocí dálnice číslo 60 – hlavní severojižní tepny Judeje a Samaří.\n\nŠim'a leží cca 3 kilometry za Zelenou linií oddělující Západní břeh Jordánu od Izraele v jeho mezinárodně uznávaných hranicích. Jižním směrem se rozkládá prakticky neosídlená polopouštní krajina, na severu, východě i západě pak palestinské vesnice a města jako As-Samu, Ad-Dhahiriya nebo Khirbat al-Simia.\n\nŠim'a leží na Západním břehu Jordánu, jehož osidlování bylo zahájeno Izraelem po jeho dobytí izraelskou armádou, tedy po roce 1967. Vesnice byla zřízena roku 1985. Už v lednu 1982 zde vznikla osada typu nachal tedy kombinace vojenského a civilního osídlení. 16. ledna 1983 izraelská vláda schválila zřízení nové osady nazývané Asa'el/Jatir Gimel. Dalším jejím pracovním názvem byl Neta. V listopadu byla skutečně dosavadní osada typu Nachal přeměněna na civilní sídlo. Plány na zřízení trvale civilní osady se ale opozdily. Teprve v roce 1987 se v Beerševě zformovalo jádro budoucích osadníků. Slavnostní otevření nové vesnice se odehrálo za účasti vicepremiéra Davida Levyho 12. července 1988 a v září 1988 sem přišli první obyvatelé. Šlo o novomanžele, kteří se vzali jen tři dny předtím. Během dvou týdnů vzrostl počet obyvatel na sedm rodin. Zpočátku měla obec problém ze zásobováním vodou, která musela být dovážena. V roce 1992 se vesnice dočkala silničního spojení do Beerševy. V roce 1994 zde byly dokončeny první zděné domy.\n\nVe vesnici funguje předškolní zařízení pro děti. Základní škola je v okolních větších obcích. Dále je zde veřejná knihovna a synagoga. U osady zastavuje autobusová linka číslo 61 společnosti Egged na trase Jeruzalém-Beerševa. Obchod se smíšeným zbožím v obci není a nákupy se obstarávají v okolních vesnicích. V roce 2005 byla několik kilometrů na sever od Šim'a založena malá izolovaná skupina domů nazvaná Micpe Eštemoa, která se postupně proměňuje v samostatnou osadu.\n\nPočátkem 21. století nebyla obec kvůli své poloze hlouběji ve vnitrozemí Západního břehu Jordánu stejně jako většina sídel v Oblastní radě Har Chevron zahrnuta do Izraelské bezpečnostní bariéry. Dle stavu z roku 2008 již byl přilehlý úsek bariéry částečně zbudován. Probíhá jižně od Šim'a, víceméně podél Zelené linie. Budoucí existence vesnice závisí na parametrech případné mírové dohody mezi Izraelem a Palestinci. Během Druhé intifády se obci vyhnuly vážnější teroristické útoky.\n\nObyvatelstvo Šim'a je v databázi rady Ješa popisováno jako sekulární. Podle údajů z roku 2014 tvořili naprostou většinu obyvatel Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě rostoucí populací. K 31. prosinci 2014 zde žilo 475 lidí. Během roku 2014 registrovaná populace stoupla o 17,6 %.\n\n\n"}
{"id": "486702", "url": "https://cs.wikipedia.org/wiki?curid=486702", "title": "Stemonovité", "text": "Stemonovité\n\nStemonovité (\"Stemonaceae\") je čeleď jednoděložných rostlin z řádu pandánotvaré (\"Pandanales\"). Jsou to přímé nebo popínavé byliny s jednoduchými listy a čtyřčetnými nebo pětičetnými květy s nerozlišeným okvětím. Čeleď zahrnuje asi 32 druhů ve 4 rodech. Je rozšířena v Asii, severní Austrálii a na jihovýchodě USA. Některé druhy stemony jsou místně využívány jako insekticid a v medicíně.\n\nZástupci čeledi stemonovité jsou vytrvalé, přímé, popínavé nebo plazivé byliny s podzemními hlízami nebo krátkým oddenkem.\nListy jsou jednoduché, střídavé, vstřícné či v přeslenech, řapíkaté, bez listových pochev (zřídka s krátkými pochvami). Čepel je tenká, celokrajná, nejčastěji vejčitá až široce vejčitá, na bázi často srdčitá, řidčeji klínovitá či zaokrouhlená. Žilnatina je dlanitá, žilky se sbíhají ke špičce listu. Na bázi řapíku je buď pulvinus nebo krátká pochva.\nJsou to jednodomé rostliny s oboupohlavnými, řidčeji jednopohlavnými květy. Květy jednotlivé nebo uspořádány v máločetných květenstvích, úžlabních hroznech či vrcholících. Okvětí je nerozlišené, skládá se ze 4 nebo 5 (\"Pentastemona\") volných nebo částečně srostlých okvětních lístků uspořádaných ve 2 kruzích. Tyčinky jsou 4 volné nebo na bázi krátce srostlé, přirostlé k bázi okvětních lístků. U rodu \"Pentastemona\" je tyčinek 5, nitky chybějí, respektive jsou kompletně srostlé v dužnatý prstenec na němž sedí prašníky oddělené širokými dužnatými konektivy vybíhajícími v přívěsky, které jsou na konci přirostlé k blizně. Semeník je svrchní až polospodní, synkarpní, srostlý ze 2 plodolistů. U rodu \"Pentastemona\" je semeník ze 3 plodolistů a spodní. Semeník obsahuje jedinou komůrku s několika až mnoha vajíčky. Plodem je tobolka pukající 2 chlopněmi nebo bobule (\"Pentastemona\"). Semena mají často míšek.<ref name=\"mam-11/2\"></ref>\n\nČeleď zahrnuje 4 rody a asi 32 druhů. Největší rod je stemona (\"Stemona\", 24 druhů), zbývající rody obsahují po 3 (\"Croomia\") nebo po 2 druzích. Čeleď je rozšířena v Asii, Austrálii a na jihovýchodě Severní Ameriky. Areál rozšíření rodu \"Stemona\" sahá od Číny (některé zdroje zmiňují i severovýchodní Indii) po Japonsko a přes jihovýchodní Asii po severní Austrálii. Rod \"Croomia\" má výrazně disjunktní areál, vyskytuje se v Číně, Japonsku a na jihovýchodě USA (\"Croomia pauciflora\"). Rod \"Stichoneuron\" se vyskytuje v kontinentální jihovýchodní Asii, rod \"Pentastemona\" je endemický pro ostrov Sumatra.\n\nZástupci stemonovitých rostou spíše v nižších nadmořských výškách. Stemony preferují oblasti se sezónním obdobím sucha, často rostou na skalnatých stanovištích nebo v sezónně opadavých lesích. Oba druhy rodu \"Pentastemona\" jsou vázány na vlhké kolmé skály v tropickém deštném lese. Zástupci zbývajících rodů rostou jako popínavé byliny v podrostu lesů.\n\nKvěty stemon vesměs nepříjemně páchnou a jsou opylovány pravděpodobně hmyzem (u druhu \"Stemona tuberosa\" jsou to drobné mouchy). Semena stemonovitých mají často míšek a jsou šířena živočichy.\nU rodu \"Pentastemona\" je rozvinuto vegetativní rozmnožování. \"Pentastemona sumatrana\" vytváří adventivní rostlinky na vrcholu květenství (viviparie), u druhu \"P. egregia\" se mladé rostlinky snadno tvoří na okrajích odlomených listů.\n\nFytochemie stemonovitých je málo prozkoumaná. Podzemní části rostlin z rodů stemona a \"Croomia\" obsahují alkaloidy s insekticidním účinkem, z nichž je nejlépe prozkoumaný tuberostemonin. Ze stonků a listů \"Stemona japonica\" byly izolovány alkaloidy stemofolin a stemospironin, z podzemních částí \"Croomia heterosepala\" krómin.\n\nRod \"Pentastemona\" tvoří bazální vývojovou větev této skupiny. Je morfologicky dosti odlišný od ostatních rodů čeledi a v některých starších taxonomických systémech (např. Tachtadžjan) byl vyčleňován do samostatné čeledi \"Pentastemonaceae\".\n\n\nKořeny některých druhů stemony jsou v jihovýchodní Asii, Číně a Japonsku používány jako insekticidy i v medicíně.\n\n\"Croomia\", \"Pentastemona\", \"Stemona\", \"Stichoneuron\"\n"}
{"id": "486706", "url": "https://cs.wikipedia.org/wiki?curid=486706", "title": "HS Rīga/Prizma", "text": "HS Rīga/Prizma\n\nHS Rīga/Prizma je hokejový klub z Rigy, kde hraje Lotyšskou hokejovou ligu a byl založen roku 1973. Jejich domovským stadionem je Riga ledus halle.\n\n\n"}
{"id": "486716", "url": "https://cs.wikipedia.org/wiki?curid=486716", "title": "SK LSPA Riga", "text": "SK LSPA Riga\n\nSK LSPA Riga je hokejový klub z Rigy, který hraje Lotyšskou hokejovou ligu. Klub byl založen roku 2004. Jejich domovským stadionem je Rigas Sporta pils s kapacitou 5000 lidí.\n"}
{"id": "486723", "url": "https://cs.wikipedia.org/wiki?curid=486723", "title": "Lidé (Středozem)", "text": "Lidé (Středozem)\n\nLidé jsou jednou z ras v Tolkienově fantasy příbězích z fiktivního světa Středozemě. Jejich původ je popsán v \"Silmarillionu\". Jsou druhou rasou (po elfech), stvořenou samotným Eru Ilúvatarem (nejvyšší bytostí), proto jsou elfy nazýváni Atani, \"Druhorození\". \n\nV porovnání s elfy jsou lidé méně odolní, méně pohlední a nemají tak pevný charakter – je mnohem snadnější je oklamat, zastrašit, zlomit nebo přesvědčit ke zradě. Kromě toho jsou skutečně smrtelní, takže po smrti opouštějí svět a nikdo – s výjimkou Ilúvatara a snad Mandose a Manwëho – neví, co se s nimi po smrti děje. Naproti tomu elfové neumírají stářím a i po své smrti zůstávají v Mandosových síních a některým z nich je dovoleno se vrátit zpět mezi živé. \n\nLidská smrt vždy elfům připadala zvláštní, ale protože původně měla být darem Ilúvatara lidem, jen málokdo z elfů dokázal skutečně pochopit hořkost smrti a důvod, proč se jí lidé tak brání.\n\nPrvní lidé se ve Středozemi objevili, když poprvé vyšlo Slunce, v r. 1 Prvního věku. Lidé jsou tedy mladší než elfové, skřeti, trpaslíci i entové. Hobiti jsou odrůdou lidí, přestože jejich přesný původ není znám. \n\nPo svém zrození lidé zřejmě mnoho dlouhých let bloudili na východě Středozemě a není o nich mnoho známo. Jako první je objevili špehové Temného pána Morgotha, kterého tato zvěst natolik ohromila, že se sám vypravil za nimi a pokoušel se zkazit srdce náčelníků lidí. U některých se mu to zřejmě podařilo, jiní se ve strachu před ním vydali na pouť na západ. Byl to jediný případ od zbudování pevnosti v Thangorodrim, kdy Morgoth opustil na delší čas své sídlo. \n\nPostupně se také lidé zřejmě setkali s některými Temnými elfy, od nichž se dozvěděli zvěsti o blažené říši daleko na západě, takže možná pohnutkou pro jejich pouť nebyl jen strach z Morgotha, ale i touha najít Valinor – jelikož netušili, že tato říše se nachází daleko za mořem a je pro ně tedy prakticky nedosažitelná. \n\nPrvní lidé, kteří vstoupili do Beleriandu v r. 305 Prvního věku, byli vedení Bëorem Starým. Nalezl je elfský král Finrod Felagund, který s Bëorem uzavřel přátelství a naučil lidi mnoho z elfí moudrosti. Jiní elfové je však na západě Středozemě nevítali, například Zelení elfové z Ossiriandu se báli o své území a chovali se k lidem nepřátelsky. Někteří lidé se proto raději vrátili zpět na východ do Eriadoru, kde si založili vlastní sídla. Rovněž král Thingol, vládce Doriathu, vnímal lidi s nelibostí a prohlásil, že žádný člověk nikdy nevstoupí do jeho říše – ač později svůj názor na ně změnil.\n\nSpojenectví s elfy v Beleriandu tak uzavřeli lidé ze Tří domů, kteří byli později elfy označováni jako Edain (přestože tento výraz lze použít i pro celou rasu lidí):\n\nDo dějin Beleriandu však zasáhli i někteří Východňané z rodu Bóra a Ulfanga. Zatímco Bórovci bojovali věrně, Ulfangovci se ukázali jako zrádní, když v bitvě Nirnaeth Arnoediad přeběhli na stranu Temného pána.\n\nZa odměnu ve válkách proti Temnému pánu byl lidem Tří domů věnován ostrov Númenor, který se stal nejslavnějším královstvím lidí a námořní velmocí. Númenorejci si založili svá sídla i ve Středozemi, kde zpočátku pomáhali ostatním lidským plemenům, později však začali Středozem spíše vykořisťovat a většina se jich obrátila ke zlému. Za trest se ostrov Númenor potopil a zachránil se jen Elendil a jeho lid, kteří si říkali Věrní. Ti založili ve Středozemi království Gondor a Arnor a s pomocí elfů porazili Temného pána Saurona v bitvě na Dagorladu. \n\nNěkteří z Númenorejců, kteří se obrátili ke zlu už v průběhu Druhého věku, odešli do Středozemě, kde uctívali Saurona jako svého pána. Z nich povstali někteří nazgûlové, především Černokněžný král, a rod Černých Númenorejců přežil až do konce Třetího věku, kdy jedním z nich byl Sauronův mluvčí, který si říkal Ústa Sauronova. Někteří z nich se v průběhu Třetího věku smísili se odpadlickými Gondorskými, ovládli přímořskou zemi Umbar a stali se známí jako umbarští korzáři. \n\nKrálovství Arnor se rozpadlo ve sporech o trůn a postupně bylo podrobeno Černokněžným králem Angmaru. Královský rod však v utajení přežil. Gondor odolával déle. Západ země věnoval za pomoc v boji jezdeckému lidu ze Severu, Rohirům, kteří si zde založili vlastní království Rohan, a navždy byli věrnými spojenci Gondoru. Na konci Třetího věku byl Sauron definitivně poražen a Gondor a Arnor byly spojeny v novém Obnoveném království pod vedením krále Aragorna. \n\nObnovené království, jež spojilo Gondor a Arnor, říše Númenorejců ve vyhnanství, prospívalo pod vládou Elessara a jeho syna Eldariona, právě tak jako Rohan, řízený králem Éomerem a jeho synem Elfwinem. S dosavadními nepřáteli, Haradskými a Východňany, byl uzavřen mír.\n\nZatímco lidé prosperovali, příslušníků ostatních ras v průběhu Čtvrtého věku postupně ubývalo.\n\n\n"}
{"id": "486725", "url": "https://cs.wikipedia.org/wiki?curid=486725", "title": "Ramsay MacDonald", "text": "Ramsay MacDonald\n\nJames Ramsay MacDonald (12. říjen 1866 – 9. listopad 1937) byl britský státník, člen Labouristické strany a premiér. Pocházel z chudých poměrů a byl první labouristický předseda vlády.\n\nJeho první funkční období trvalo méně než jeden rok. K moci se vrátil roku 1929 ale brzy musel vzdorovat důsledkům velké hospodářské krizi, která způsobila rozkol v labouristické vládě. Roku 1931 sestavil \"národní vládu\", která byla podporovaná konzervativními poslanci. Výsledkem bylo jeho vyloučení z Labouristické strany, která ho obvinila ze zrady. Premiérem vlády byl v období let 1931 až 35. V této době se jeho zdravotní stav zhoršil a jeho schopnosti vést kabinet se postupně zmenšovaly. Z funkce premiéra odstoupil roku 1935, ale zůstal členem vlády až do roku 1937 kdy odešel na odpočinek.\n\nNarodil se v Loissemouthu na severovýchodě Skotska jako nelegitimní syn Johna Macdonalda, zemědělského dělníka, a Anny Ramsayové. Základní vzdělání získal na škole v Loissemouthu a později na farní škole v Drainie, kde se později stal učitelem. Na počátku roku 1886 odešel do Londýna.\n\nV Londýně si našel práci jako fakturant. Později začal navštěvovat večerní kursy na Birkbeckém institutu, ale týden před závěrečnými zkouškami vlivem vyčerpání onemocněl a nemohl tak počítat s vědeckou kariérou. Roku 1888 přijal místo tajemníka u Thomase Lougha, obchodníka a politika s radikálními názory. Lough byl roku 1892 zvolen jako člen Liberální strany poslancem Dolní sněmovny za obvod západní Islington. MacDonald tak získal mnoho užitečných kontaktů a zkušeností s politikou.\n\nRoku 1893 založil Keir Hardie Nezávislou labouristickou stranu, jejímž členem se MacDonald stal v květnu následujícího roku. Byl se jejím kandidátem ve volbách, ale byl dvakrát poražen. Roku 1900 se stal členem výboru dělnických zástupců, který byl předchůdcem Labouristické strany. Zůstal zároveň i členem Nezávislé labouristické strany a jako její tajemník se dohodl s Herbertem Gladstonem na tom, že liberálové v některých obvodech nepostaví svého kandidáta a zajistí tak labouristům lepší možnost dostat své kandidáty do parlamentu.\nRoku 1906 se výbor dělnických zástupců přejmenoval na Labouristickou stranu a pohltil Nezávislou labouristickou stranu. Tentýž rok se MacDonald stal poslancem za obvod Leicester a stal se vůdcem skupiny labouristických poslanců. MacDonald prosazoval politiku, která směřovala k tomu, aby labouristé nahradili liberály jako hlavní stranu na levém politickém křídle.\n\nRoku 1911 se stal vůdcem celé strany. Na základě zkušeností z Afriky po druhé búrské válce prosazoval protiválečnou politiku. Nicméně po vyhlášení války v srpnu 1914 zvítězil patriotismus a labouristé podpořili vládu při schválení půjčky, která by pokryla válečné náklady, a protože s tím MacDonald nesouhlasil, odstoupil z vedení labouristů.\n\nRoku 1922 se rozpadla koaliční vláda a na konci roku byly vyhlášeny nové volby. MacDonald byl zvolen poslancem za Aberavon a poté co sjednotil Labouristickou stranu, byl zvolen jejím vůdcem. Rozštěpení liberálové ztráceli význam a labouristé se po volbách stali hlavní opoziční stranou. MacDonald opustil radikální levicové názory a stal se nepřítelem komunismu. Ve volbách roku 1923 ztratila Konzervativní strana parlamentní většinu a Jiří V. pověřil sestavením vlády MacDonalda. Ten se tak stal prvním premiérem pocházejícím z prostředí dělnické strany a jedním z mála bez vysokoškolského vzdělání.\n\nVe vládě zastával i funkci ministra zahraničí a za svou prioritu vytyčil zvrácení škod způsobených Versailleskou smlouvou. Funkční období tohoto kabinetu trvalo jen devět měsíců, protože labouristé neměli většinu ani v dolní ani v horní komoře parlamentu. Jeho úspěchem bylo zvýšení podpory v nezaměstnanosti a rozšíření výstavby bytů pro dělníky s nízkými příjmy.\n\nV březnu, přes odpor admirality, zastavil práce na vojenské základně v Singapuru. Na červen svolal do Londýna jednání spojenců a dosáhl dohody o novém plánu válečných reparací a francouzské okupace Porúří. Následovalo podepsání anglo-německé obchodní dohody. Na konferenci v létě 1924 přinutil Francii přijmout Dawesův plán, který upravoval plán placení reparací Německem. Na jednání Společnosti národů v září 1924 přednesl projev, jehož hlavní myšlenkou bylo odzbrojení, a tento proslov byl přijat s velkým porozuměním.\n\nNa konci roku 1924 byla vláda poražena v hlasování o zákonu týkajícího se omezení vydávání komunistických deníků. V následujících volbách zvítězili konzervativci.\n\nVolby roku 1929 přinesly labouristům větší počet křesel než konzervativcům a jazýčkem na politických vahách se tak stal Lloyd George a jeho liberálové. MacDonald vytvořil menšinovou vládu s jejich podporou. V tomto období měla vláda pevnější pozici a tak roku 1930 prosadila zvýšení dávek v nezaměstnanosti, zvýšení platů a zlepšení podmínek v hornictví a záměr vyčištění slumů.\n\nJeho vláda, ale nebyla schopna efektivně řešit problémy velké hospodářské krize. Na konci roku 1930 se počet nezaměstnaných zvýšil dvojnásobně. Vláda balancovala mezi dvěma úkoly – stabilizací měny připojením libry ke zlatému standardu a podpoře chudých a nezaměstnaných. V průběhu roku 1931 se ekonomická situace zhoršila a tlak ortodoxních ekonomů na snížení vládních výdajů narostl. Závěry komise na revizi státního rozpočtu v květnu téhož roku vedly k návrhu snížení vládních výdajů (především snížení podpory v nezaměstnanosti) tak aby byla dodržena rovnováha státního rozpočtu.\n\nI když měl návrh na snížení vládních výdajů ve vládě většinovou podporu, někteří starší ministři, kteří se škrty nesouhlasili, pohrozili svou rezignací. 24. srpna 1931 MacDonald rezignoval a na nátlak krále souhlasil se sestavením národní vlády vytvořené spolu s konzervativci i liberály. On Snowden a Thomas, zastánci omezení výdajů, byli brzy nato vyloučeni z Labouristické strany.\n\nMacDonald nechtěl vyhlásit okamžitě volby, ale na nátlak konzervativců nakonec stanovil jejich termín na říjen 1931. Poslanci podporující národní vládu v nich získali pohodlnou většinu v parlamentu. Neúspěch labouristů ještě podnítil nenávist jeho bývalých spolustraníků vůči němu. MacDonald byl neúspěchem labouristů také zklamán, protože národní vládu považoval za přechodné opatření a chtěl se k labouristům vrátit.\n\nI když si podržel funkci premiéra, byl zastíněn konzervativními politiky Stanleyem Baldwinem a Nevillem Chamberlainem, kteří využívali jeho velkou závislost na hlasech konzervativních poslanců. Postupně ho jeho bývalí spojenci opouštěli a stával se stále více izolovaným politikem.\n\nV letech 1933 až 34 se jeho zdravotní stav zhoršoval a nebyl schopen plnit úlohu vůdce ve zhoršující se mezinárodní situaci. Jeho pacifismus, pro který byl obdivován ve 20. letech, ve stávající situaci vedl k jeho obvinění z neschopnosti vzdorovat Adolfu Hitlerovi. Roku 1935 souhlasil s předáním funkce premiéra Baldwinovi.\n\nJeho zdravotní stav se zhoršil po volbách roku 1936. Lékaři mu navrhli pro podporu jeho zdravotního stavu plavbu po moři, kde také v listopadu na palubě lodi zemřel.\n"}
{"id": "486726", "url": "https://cs.wikipedia.org/wiki?curid=486726", "title": "Jaroslava Panýrková", "text": "Jaroslava Panýrková\n\nJaroslava Panýrková (* 3. června 1939 Praha) je česká herečka, konferenciérka, televizní hlasatelka a moderátorka, druhá manželka herce Darka Vostřela.\n\nS herectvím začínala v roce 1957 ještě jako studentka střední školy ve filmu \"Štěňata\", po maturitě se stala členkou hereckého souboru Filmového studia Barrandov. Později hrála i v divadle,\nvystupovala jako host v pražském Rokoku, kde se seznámila s Darkem Vostřelem, který byl ředitelem tohoto divadla. Stala se jeho druhou manželkou a z manželství se narodila dcera Kateřina. Jejím posledním filmem se stal snímek \"Na kolejích čeká vrah\" z roku 1970.\n\nS konferováním začala ve známém pražském souboru Laterny magiky, kde působila v 60. letech 20. století. Odtud pak přešla v roce 1969 do Československé televize, kde do roku 1974 pracovala jako televizní hlasatelka. Odtud byla v důsledku normalizace vyhozena a až do roku 1991 se své umělecké a moderátorské činnosti nemohla věnovat a pracovala v různých dělnických a administrativních profesích.\n\nNa české televizní obrazovky se vrátila v roce 1991, kdy osm let v České televizi moderovala televizní pořad \"Nedělní ráno\". Působila i v rozhlase, kde na Frekvenci 1 uváděla pořad \"Dámský klub\", pracovala i na stanici Collegium.\n\n\n"}
{"id": "486734", "url": "https://cs.wikipedia.org/wiki?curid=486734", "title": "Dobytí Bastily", "text": "Dobytí Bastily\n\nDobytí Bastily proběhlo v úterý 14. července 1789 v Paříži. Tato událost je ve francouzských dějinách považována za konec tzv. starého režimu a začátek Velké francouzské revoluce. Bastila byla pevnost sloužící jako věznice a ačkoliv v ní bylo v době dobytí pouhých sedm vězňů, byla symbolem despocie Francouzské monarchie. Její dobytí způsobily společenské otřesy nejen ve Francii, ale i ve zbytku Evropy. Od roku 1880 je 14. červenec ve Francouzské republice státním svátkem.\n\nBěhem července 1789 propukaly v Paříži různé nepokoje. Na jedné straně buržoazie vkládala velké naděje do jednání generálních stavů, na druhé straně byly chudší vrstvy ohrožovány hladem kvůli vysokým cenám chleba. Dne 11. července odvolal francouzský král Ludvík XVI. oblíbeného ministra financí Jacquese Neckera a mimo to povolal do Versailles vojenské oddíly, které představovaly ohrožení ustanoveného Národního shromáždění. Pařížané sice stanovili milice o počtu asi 48 000 mužů, ovšem nebyly ozbrojené.\n\nV neděli 12. července ráno dorazila do Paříže zpráva o odvolání ministra Neckera. Agitátoři v Palais Royal dále rozněcovali lidi, kteří se zde procházeli. K nejvýraznějším řečníkům patřil Camille Desmoulins, který v kavárně Foy vyzýval k ozbrojenému povstání proti vládě a vyzval vlastence, aby si jako poznávací znamení zasunuli za klobouk kaštanový list.\n\nV Jardin du Palais-Royal se shromáždili demonstranti, kteří v čele průvodu nesli busty Jacquese Neckera a Filipa Orleánského. Jízdní pluk je zastavil u Tuileries. Byli zastřeleni tři demonstranti a několik zraněno. Večer byl na Champ-de-Mars umístěn dělostřelecký pluk.\n\nV noci bylo vypáleno 40 z 50 celnic v okolí Paříže v domnění, že by zboží ve městě zlevnilo, kdyby se nezvyšovala spotřební daň.\n\nDne 13. července ráno byl vyrabován klášter Saint-Lazare, kde bylo uskladněno obilí, povstalci rovněž hledali zbraně. Na pařížské radnici se shromáždili poslanci zvolení za Paříž do generálních stavů, v jejich čele byl prévôt des marchands Jacques de Flesselles. Vzhledem k napjaté situaci rozhodli o sestavení stálého výboru a rozhodli o vytvoření měšťanské milice o síle 48 000 mužů pro udržení pořádku. Každý člen měl nosit kokardu v barvách Paříže, červenou a modrou. Jacques de Flesselles nařídil ukovat 50 000 pík. V 17 hodin se delegace pařížských poslanců vydala do Invalidovny, aby zde vyzvedla uložené zbraně, což její guvernér odmítl.\n\nKolem 10. hodiny ráno 14. července zaútočili Pařížané na Invalidovnu, aby získali zbraně. Na její obranu zde bylo několik kanónů, ale obránci se zdráhali je použít proti Pařížanům. Jen několik set metrů odtud na Martových polích bylo dislokováno několik pluků jezdectva, pěchoty a dělostřelectva, kterým velel Pierre-Victor de Besenval. Protože však nedal pokyn k rozprášení davu před Invalidovnou, demonstranti překonali příkop a mříže a ve skladech ukořistili asi 30 000 až 40 000 mušket, 20 kanónů a jeden minomet. Chyběl jim však střelný prach a munice, které chtěli získat přímo v Bastile, kde jej bylo cca 13,5 tuny.\n\nV půl jedenácté vzhledem k povstalcům, vyslali představitelé města Paříže ke guvernérovi Bastily delegaci, aby požádala o vydání zbraní a munice pro vznikající milici. Velitel Bernard-René Jordan de Launay nechal předchozí noci kvůli větší bezpečnosti přenést ze sousedící zbrojnice zbraně na vnitřní nádvoří Bastily. Velitel Launay delegaci přijal, ale zbraně nevydal. Souhlasil pouze, že přesune kanóny. Když ale jeho muži začali přenášet zbraně, dav kolem pevnosti se domníval, že je nabíjejí a rozhodl se zaútočit. Guvernér nařídil střelbu proti útočníkům. Vzbouřenci přesto překonali hradby přes střechu strážnice a sekyrou spustili padací most vedoucí přes vodní příkop před Bastilou.\nO hodinu později se k útočníkům připojil i dav, který přišel od Invalidovny. Bastilu bránilo 82 válečných invalidů a 32 členů švýcarské gardy. O půl čtvrté se před Bastilou objevilo pět děl získaných v Invalidovně a zahájila palbu proti pevnosti. V pět hodin obránci kapitulovali. Povstalci pronikli do pevnosti, zmocnili se střelného prachu a střeliva a osvobodili vězně. Jednalo se pouze o sedm osob.\n\nVojenská posádka byla zajata a poslána na radnici. Cestou byl velitel Launay popraven a jeho hlava nabodnutá na kopí byla nesena ulicemi Paříže. Stejně dopadl i Jacques de Flesselles obviněný ze zrady a popravený na radnici. Z obléhatelů bylo 98 zabito a 73 zraněno.\n\nKromě vězňů byl v Bastile uchováván i policejní archiv, který byl vyrabován (dnes uložen v Bibliothèque de l'Arsenal).\n\nV šest hodin večer Ludvík XVI., který o útoku neměl zprávy, nařídil stažení vojenských oddílů z Paříže. Tato zpráva byla doručena na radnici ve dvě hodiny ráno.\n\nPád Bastily měl význam více symbolický. Jako vězení se kvůli vysokým nákladům již téměř nepoužívala a nebyli zde osvobozeni žádní významní političtí vězni. Rovněž vojenský význam dobytí pevnosti bráněné vojenskými veterány a invalidy byl sporný. Přesto byla pevnost uprostřed města pro Pařížany symbolem královské tyranie a despotismu a z toho důvodu se vítězství oslavovalo jako boj proti královskému útlaku.\n\nIhned po pádu se ustavila Národní garda pod vedením markýze de La Fayette. Rovněž byla zrušena funkce prévôta, kterého nahradil starosta a Pařížská komuna, která sehrála v počáteční fázi revoluce významnou roli.\n\nO rok později, 14. července 1790, se na Martových polích konal Svátek federace, při kterém král a zástupci všech stavů a departementů přísahali věrnost národu. Od dob Třetí republiky, konkrétně od roku 1880, je 14. červenec státním svátkem.\n\nZ Bastily měl být osvobozen markýz de Sade. Ten zde byl skutečně vězněn, ale protože markýz 2. července 1789 z okna své cely vyzýval k útoku na pevnost, byl převezen do blázince v Charenton-le-Pont a v době dobytí Bastily se zde už nenalézal. V době útoku zde zůstávalo jen sedm vězňů – čtyři padělatelé Béchade, Laroche, La Corrège a Pujade (kteří podvedli dva pařížské bankéře), dva šílenci Auguste Tavernier a de White (kteří byli následně převezeni do ústavu v Charentonu) a šlechtic Hubert hrabě de Solages uvězněný zde kvůli incestu na žádost své rodiny.\n\nÚtočníci nalezli v pevnosti staré brnění a tiskařský lis vydávané za mučící nástroje a údajně též kostru tajemného muže se železnou maskou.\n\nLudvík XVI. se 14. července účastnil honu. Do svého osobního deníku si k tomuto datu zapsal jen „Nic“, neboť se mu nepodařilo nic ulovit. O samotném útoku se dověděl až druhý den ráno v osm hodin, kdy mu zprávu sdělil François XII. de La Rochefoucauld. Jejich dialog měl údajně znít:\n\n— \"To je vzpoura?\" zeptal se Ludvík XVI.\n\n— \"Ne sire, to není vzpoura, to je revoluce.\" Odpověděl mu vévoda Rochefoucauld.\n\n"}
{"id": "486736", "url": "https://cs.wikipedia.org/wiki?curid=486736", "title": "Triuridaceae", "text": "Triuridaceae\n\nTriuridaceae je čeleď jednoděložných rostlin z řádu pandánotvaré (\"Pandanales\"). Některé starší taxonomické systémy ji řadily do samostatného řádu \"Triuridales\". Jsou to nezelené, většinou drobné, saprofytní byliny s redukovanými listy a drobnými květy, vyživující se pomocí mykorhizy. Čeleď zahrnuje asi 50 druhů v 9 rodech a je roztroušeně zastoupena v tropech všech kontinentů. Nejvíce druhů se vyskytuje v tropické Americe a jihovýchodní Asii.\n\nZástupci čeledi \"Triuridaceae\" jsou drobné nezelené saprofytní byliny. Nejčastěji jsou rezavě, purpurově nebo žlutě zbarvené. Stonek je jednoduchý nebo větvený. Cévní svazky jsou málo diferenciované. Oddenky jsou podzemní, plazivé nebo řidčeji vzpřímené, pokryté šupinovitými listy. Rostliny většinou dorůstají výšky 2 až 30 cm, druh \"Sciaphila purpurea\" může být vysoký až 1,4 metru. Listy jsou silně redukované, šupinovité, přisedlé, jen 1 až 2 mm dlouhé, na stonku obvykle roztroušené a spirálně uspořádané. Na listech nejsou průduchy. Rostliny jsou jednodomé nebo dvoudomé. Květy jsou pravidelné, drobné, většinou jednopohlavné, uspořádané ve vrcholových hroznech nebo řidčeji ve vrcholících. Samčí květy bývají umístěné v horní části květenství. Okvětí se nejčastěji skládá ze 3 nebo 6 (resp. 4 až 10) nerozlišených okvětních lístků. Okvětní lístky jsou trojúhelníkovité, na bázi srostlé, na vnitřní straně někdy pokryté papilami. Na konci mohou být vousaté, zakončené knoflíkovitou žlázkou nebo opatřené dlouhým přívěskem. Tyčinky jsou 3, případně 2 nebo 6, přirostlé k okvětí nebo k bázi češule. Tyčinky buď mají nitky nebo mohou být prašníky přisedlé. U rodu \"Triuris\" je vyvinut androfor. Gyneceum je apokarpní, svrchní, tvořené 10 až mnoha volnými plodolisty, zanořené v receptákulu. V každém plodolistu je jediné vajíčko. Čnělka je vrcholová nebo postranní. Rod \"Lacandonia\" má oboupohlavné květy se stavbou, která je v rámci rostlinné říše unikátní - ve středu květu jsou 3 tyčinky, obklopené volnými pestíky apokarpního gynecea. Plodem je souplodí jednosemenných nažek nebo měchýřků.\n\nČeleď \"Triuridaceae\" zahrnuje asi 50 druhů v 9 rodech. Největší rody jsou \"Sciaphila\" (37 druhů), \"Triuris\" a \"Seychellaria\" (obojí 4 druhy). Ostatní rody mají jen 1 nebo 2 druhy.\n\"Triuridaceae\" jsou zastoupeny roztroušeně v tropech všech kontinentů. Největší areál výskytu má rod \"Sciaphila\", rozšířený zejména na ostrovech jihovýchodní Asie, ve Střední Americe a na severu Jižní Ameriky, lokálně také v oblasti Guinejského zálivu v Západní Africe, v kontinentální tropické Asii (Thajsko, Assam) a v australském Queenslandu. V Japonsku a na Boninských ostrovech přesahuje do subtropů. Dva druhy rodu \"Seychellaria\" jsou endemity Madagaskaru, druh \"S. thomassettii\" roste na Seychelských ostrovech, druh \"S. africana\" byl popsán v roce 1982 z Tanzanie. Všechny ostatní rody a druhy jsou svým výskytem omezeny na tropickou Ameriku, kde roste dohromady asi 16 druhů v 8 rodech. Areál rozšíření čeledi zde sahá od Mexika po Peru a Brazílii.\n\nPřevážná většina zástupců \"Triuridaceae\" roste ve stinném podrostu nížinných tropických deštných lesů. Některé druhy rodu \"Sciaphila\" vystupují v jihovýchodní Asii do nadmořských výšek přes 1200 metrů.<ref name=\"mam-10/1\"></ref>\n\n\"Triuridaceae\" jsou nezelené byliny s redukovanými kořeny, vyživující se saprofytně (přesněji mykoheterotrofně) pomocí endotrofní mykorhizy. Často také rostou pospolu s jinými saprofyty, v tropické Asii zejména z čeledí \"Burmanniaceae\", vstavačovité a vítodovité (rod \"Epirixanthes\"). O způsobech opylování a šíření semen je známo málo, předpokládá se, že květy jsou opylovány hmyzem.\n\nNěkteré druhy rodu \"Sciaphila\" (\"S. purpurea\" v tropické Americe a \"S. arfakiana\" v Australasii) rostou na termitištích.\n\nV klasických botanických systémech byla čeleď \"Triuridaceae\" řazena vesměs do samostatného řádu \"Triuridales\". Cronquist a Dahlgren řadili tento řád do příbuzenstva čeledí dnešního řádu \"Alismatales\". Cronquist i Tachtadžjan kladli \"Triuridaceae\" do blízké příbuznosti s čeledí \"Petrosaviaceae\". V první verzi systému APG z roku 1998 byla čeleď \"Triuridaceae\" ponechána nezařazená do řádu v rámci jednoděložných rostlin, v aktualizaci tohoto systému z roku 2003 (systém APG II) je již zařazena do řádu \"Pandanales\".\n\nNení známo žádné využití.\n\n\"Kihansia\",\n\"Kupea\",\n\"Lacandonia\",\n\"Peltophyllum\",\n\"Sciaphila\" (včetně \"Andruris\"),\n\"Seychellaria\",\n\"Soridium\",\n\"Triuridopsis\"\n\"Triuris\"\n"}
{"id": "486739", "url": "https://cs.wikipedia.org/wiki?curid=486739", "title": "Hamilton County (Florida)", "text": "Hamilton County (Florida)\n\nHamilton je okres (county) amerického státu Florida založený v roce 1827. Správním střediskem je město Jasper. Leží na severu Floridy u hranic se státem Georgia\n\nJe jedním z 10 okresů tohoto jména v USA.\n\n"}
{"id": "486741", "url": "https://cs.wikipedia.org/wiki?curid=486741", "title": "Opičí král", "text": "Opičí král\n\n\"Toto heslo pojednává o čínském televizním seriálu. Původnímu románu je věnováno heslo Putování na západ, hlavní postavě románu pak heslo Sun Wu-kchung\".\nOpičí král (v čínském originále \"西遊記\", zjednodušeně \"西游记\", pinyin \"Xī Yóu Jì\", českým přepisem \"Si-jou-ťi\") je čínský televizní seriál z let 1982 a 1999. Jeho námětem se stal stejnojmenný populární čínský román spisovatele Wu Čcheng-ena. První série sestávala z 25 dílů, do nichž autoři vybrali nejznámější epizody z románu. Pro velký úspěch byla později natočena druhá série se 16 díly, které formou retrospektivy zahrnuly další příhody románových poutníků.\n\nSeriál vypráví příhody opičáka Sun Wu-kchunga, který se nejdříve pro své mimořádné schopnosti stane králem opic. Při svých toulkách světem se naučí bojová umění a dosáhne nesmrtelnosti. Rozverný opičák se dostane až do Nefritového nebe, kde se vzbouří proti tamním hodnostářům a nadělá jim spoustu potíží. Vládcové nebes si s ním nevědí rady a požádají o pomoc Nejvyššího Buddhu. Ten jej za trest uvězní pod horu Pěti prvků, kde zůstane zaklíněn pět set let. Po této době určí bohové Sunovi jako pokání, že bude doprovázet mnicha Tripitaku na cestě pro posvátné svitky súter do Indie a chránit ho. Bohyně Milosti pomůže Tripitakovi Suna osvobodit ze zakletí. Později se k družině přidá ještě Čuník Ču Pa-ťie a Písečný mnich Ša-seng. Tripitaku na svém hřbetě nese dračí princ, proměněn v bílého koně. Čtveřice putuje krajem a cestu jim zkříží mnoho démonů a zlých bytostí. Opičí král ale vždy Tripitaku zachrání a nakonec jej dovede až do Západního ráje. \n\nSeriál se stal velmi populárním, a to nejen v Číně. Vystupuje v něm mnoho postav z čínské mytologie a náboženství, například Buddha. Obsahuje řadu trikových sekvencí bojových umění, k vidění jsou pestré kostýmy a masky. Československá televize zařadila první sérii do vysílání poprvé v roce 1991, repríza proběhla v létě roku 1993. Od té doby se seriál na českých obrazovkách neobjevil. Český dabing vznikl v brněnském televizním studiu podle překladu Zdenky Heřmanové.\n\n"}
{"id": "486744", "url": "https://cs.wikipedia.org/wiki?curid=486744", "title": "Páll Óskar Hjálmtýsson", "text": "Páll Óskar Hjálmtýsson\n\nPáll Óskar Hjálmtýsson, známý též pod uměleckým jménem Paul Oscar (* 16. března 1970, Reykjavík), je islandský popový zpěvák, diskžokej a skladatel otevřeně se hlásící ke své homosexuální orientaci.\n\nNarodil se jako jedno ze sedmi dětí v rodině hudebníků, takže již v raném věku vystupoval jako interpret. V sedmi letech vydal svou první desku a ve svých dvanácti hrál hlavní roli v muzikálu \"Gummi-Tarzan\" podle dětské knížky dánského spisovatele Ole Lunda Kirkegaarda. Poškození hlasu znamenalo několikatelou zpěváckou pauzu. Ke zpěvu se Páll Óskar opět vrátil poté, co začal studovat na univerzitě, kde se účastnil pěvecké a hudební produkce. Později působil jako studiový zpěvák, vedle toho vystupoval v Reykjavíku jako drag queen a byl známý svými provokativními vystoupeními. Po uzavření klubu odešel do rádia, kde se proslavil jako diskžokej.\n\nV roce 1993 se Páll Óskar v New Yorku seznámil s islandskými muzikanty Jóhannem Jóhannssonem a Sigurjonem Kjartanssonem a v říjnu téhož roku s nimi založil hudební skupinu Milljónamæringarnir (Milionáři). V létě 1994 vydali album \"Milljón á mann\".\n\nO rok později Páll Óskar prorazil jako sólový zpěvák. Vydal ve vlastním vydavatelství Paul Oscar Productions album \"Palli\", které se stalo nejprodávanějším hudebním albem na Islandu v roce 1995.\n\nV roce 1997 jako zástupce Islandu skončil na 20. místě v soutěži Eurovision Song Contest.\n\n\n\n"}
{"id": "486748", "url": "https://cs.wikipedia.org/wiki?curid=486748", "title": "Operace Gummit", "text": "Operace Gummit\n\nOperace Gummit byl krycí název pro výsadek vyslaný během druhé světové války z italského Bari na území okupovaného Rakouska. Výsadek byl organizován Československou vojenskou misí pro Jugoslávii a Balkán dočasně sídlící v Itálii.\n\nVýsadek tvořil št. kpt. Josef Pojar (hodnost mu byla dočasně propůjčena v zájmu hodnostní prestiže). Jeho úkolem byla zpravodajská činnost ve Vídni. Měl získávat a předávat vojenské informace o síle a rozmístění německých jednotek v Rakousku a o umístění objektů strategického významu. K dalším úkolům patřilo navázání spojení s Prahou a Slovenskem.\n\nDo Vídně se Pojar dostával přes okupovanou Jugoslávii. Na partyzánském polním letišti 60 km východně od Seniče vystoupil 23. července 1944 po půlnoci. Zde Pojar zjistil, že v letounu se nenachází jeho zásobník s jídlem a spojovým materiálem. Přesto krátce nato vyrazil v doprovodu čety Titových partyzánů a svého styčného důstojníka, mjr. Witfielda směrem na Rakousko. Pokus o přechod hranice nevyšel, četa byla při boji vytlačena německou pohraniční jednotkou. O dva dny se Pojar s partyzány pokusili o přechod znovu a na stejném místě, což se jim tentokrát povedlo. Po dohodě s další partyzánskou jednotkou byl přepraven do obce Paška Vas, odkud již v civilu 22. srpna (v kněžské sutaně, neboť původně byl knězem) vyjel vlakem přes Celje, Maribor a Štýrský Hradec do Vídně.\n\nVe Vídni nastaly komplikace, když musel na policejním ředitelství při přihlašování se zdůvodnit své dřívější odhlášení se. To se mu podařilo díky známé pracující na tomto úřadě. Poté okamžitě kontaktoval své dřívější spolupracovníky z řad českých krajanů, s jejichž pomocí začal budovat ilegální organizaci. Ta pracovala podle všech zásad konspirace, dělila se na buňky, jejíž příslušníci se navzájem neznali. Členové této organizace získávali zprávy o síle, rozmístění a pohybech německých jednotek, o budování obranných postavení kolem Vídně. Mimo jiné také předali jako informace plány podzemního muničního skladiště v Lambachu či situační zprávu o naftových polích v Neusiedl-Zistersdorf.\n\nZískané informace Pojar se svými spolupracovníky psal neviditelným inkousem na stránky časopisů či knih. Ty potom slovinský obchodník Viktor Dolinček převážel k jugoslávským partyzánům a přes styčného důstojníka mjr. Witfielda byly předávány čs. misi v Itálii. Tímto způsobem bylo předáno celkem 15 obsáhlých zpráv.\n\nDalší úkoly, t.j. navázání spojení s Prahou a Slovenskem se Pojarovi (ne vlastní vinou) nepodařilo splnit. Avizovaná vysílačka ze Slovinska nebyla dodána a s radistou na Slovensku se také nepodařilo navázat spojení. \n\nPojarova skupina pracovala 5 měsíců, než byl 18. prosince 1944 zatčen gestapem Dolinček, jehož časté cesty do partyzánských oblastí byly podezřelé. Pojar s dalšími 17 spolupracovníky byli zatčeni 21. prosince. Tři z těchto spolupracovníků na jaře 1945 zahynuli v koncentračním táboře Mauthausen. Pojara 7. dubna 1945 osvobodila z vídeňského vězení Rudá armáda. Ten však okamžitě přešel do ještě Němci obsazeného XX. okresu, kde prováděl drobné sabotáže až do kapitulace německých jednotek 13. dubna 1945.\n\n"}
{"id": "486751", "url": "https://cs.wikipedia.org/wiki?curid=486751", "title": "Judenau-Baumgarten", "text": "Judenau-Baumgarten\n\nJudenau-Baumgarten je městys s 2089 obyvateli v okrese Tulln v Dolním Rakousku.\n\nJudenau-Baumgarten leží jižně od Tullnu na jižním okraji Tullnerského pole. Oblast je součástí Mostviertelu \"(Moštová čtvrť)\". Plocha katastru činí 15,1 km² a z toho je 15,1% zalesněno. Podnebí je v celém Rullnerském poli tzv. panonské, které se vyznačuje mírnou zimou.\nObec sestává z katastrálních území Baumgarten, Tullnerfeld, Judenau a Zöfing.\n\nHistorie tohoto místa v Dolním Rakousku je proměnlivá jako dějiny celého Rakouska.\n\nMohutnou věží kostel svítící je do daleka viditelný v Tullnerském poli. Je zasvěcený svatému Ondřeji a je filiálním kostelem farnosti Freundorf. Původně gotický kostel byl opevněný a jeho základy pocházejí ze 14. století. Později byl barokizován.\n\nNa původních základech z 13. století byla dřívější stavba v roce 1525 Turky zničená. Dnešní zámek \"(vodní hrad)\" byl v původní koncepci postaven v roce 1589. Od roku 1961 zámek poskytuje přístřeší pro organizaci ochrany dětí s internátní školou\n\nPanství Judenau-Baumgartner získal v roce 1701 ve výměře 1523 ha Johann (Hans) Adam I. Andreas z Liechtensteina (1657-1712).\n\nNaproti zámku stojí již od roku 1765 kapitulní dům pro poustevníky. Za domem je Křížová cesta. Vlastníkem kapitulního domu od roku 1884 ve vlastnictví sirotčí fond|sirotčího fondu.\n\nVlevo vedle zámku stojí již přes 300 let starý a mezitím nově opravený dům kapucínů. Dům se severními renesančními oblouky a také s lidovými „arkádami“ se vyznačující\n\nUsuzuje se, že stavba byla postavena již kolem roku 1858. Důvody vzniku této stavby nejsou známy. Zajímavé však je, že kaple svatého Floriána stála již před založením spolek dobrovolných hasičů|spolku dobrovolných hasičů.\n\nFarní katolický kostel je postaven téměř uprostřed obce, poněkud nízko, ale ze západní strany je zdaleka viditelný.\n\nV roce 1910 byla stavba kaple zahájena a dne 22. října 1911 byla vysvěcena. Socha svatého Bartoloměje, ochránce rukavičkářů, rybářů a řezníků a především rozhodného dne povětrnostních vlivů na úrodu ovoce. Sochu vysokou 130 cm vytvořil Ferdinand Stufleser (1855/6-1926) ze St. Ulrichu u Grodenu.\n\nPodle výsledků sčítání obyvatelstva bylo v obci v roce 1971 1563 obyvatel, v roce 1981 1617, 1991 1713 a v roce 2001 žilo zde 2001 obyvatel.\n\nNezemědělských pracovních příležitostí bylo v roce 2001 pouze 75 a v lesním hospodářství v roce 1999 pracovalo 46 obyvatel. Počet výdělečně činných v bydlišti podle sčítání obyvatelstva v roce 2001 996 osob, což bylo 49,78 % obyvatelstva.\n\n"}
{"id": "486757", "url": "https://cs.wikipedia.org/wiki?curid=486757", "title": "Tropická bouře Gabrielle (2007)", "text": "Tropická bouře Gabrielle (2007)\n\nTropická bouře Gabrielle byla sedmá v pořadí atlantické hurikánové sezóny 2007, Gabrielle vznikla jako subtropický cyklon dne 8. září 2007 asi 625 km (385 mil) jihovýchodně od Cape Lookout, v Severní Karolíně. 9. září, kdy už projevovala známky tropické bouře se Gabrielle dostala na pobřeží Severní Karolíny, obrátila se na severovýchod, rychle oslabovala a definitivně rozplynula 11. září. Bouře shodila na zem velké množství srážek. Celkové škody na majetku byly minimální a nebyly hlášeny žádné oběti.\n"}
{"id": "486761", "url": "https://cs.wikipedia.org/wiki?curid=486761", "title": "Nena Daconte", "text": "Nena Daconte\n\nNena Daconte je španělská hudební popová skupina tvořená madridskou zpěvačkou Mai Meneses a barcelonským muzikantem Kimem Fanlo. Název skupiny je převzat z povídky „El rastro de tu sangre en la nieve“ od spisovatele Gabriela Garcíi Márqueze.\n\nNena Daconte má na kontě hned několik úspěšných singlů. Poprvé o sobě toto hudební duo dalo vědět roku 2005, když se do éteru dostala píseň \"Idiota\" z alba \"He perdido los zapatos\" (Ztratil/a jsem boty). Výrazného úspěchu se Nena Daconte dočkala roku 2006, když se na první příčky španělských hitparád dostal singl \"En qué estrella estará\".\n\nVelkou odezvu měl singl \"Tenía tanto que darte\" (Měla jsem ti toho tolik co dát\") z alba \"Retales de carnaval\", který rozvířil bulvární polemiky o tom, zda se píseň nevztahuje k Maiinim údajným neúspěšným pokusům o přivedení potomka na svět.\n\nNa počátku roku 2009 slavil úspěch klip \"Aleph\" (podle stejnojmenné povídky od Borgese), který se točil v zimě na severozápadě Barcelony.\n\nV létě 2009 byl, opět v Barceloně, natočen klip \"Ay Amor\" (Ach, láska), který se dá považovat, na rozdíl od většiny písní tohoto dua, za jednoznačně pozitivně laděný.\n\nV září se pak spolu s \"Ay Amor\" dostala do éteru skladba \"Perdóname\", která však byla nazpívána s argenitnským zpěvákem Coti.\n\nNena Daconte se letos neprobojovala na Eurovision Song a skončila už v domácích kolech. Popularita skupiny ale došla až do Latinské Ameriky, kde na podzim 2009 Nena Daconte účinkovala na svém prvním velkém zahraničním turné.\n\n"}
{"id": "486764", "url": "https://cs.wikipedia.org/wiki?curid=486764", "title": "Friedrichshain-Kreuzberg", "text": "Friedrichshain-Kreuzberg\n\nFriedrichshain-Kreuzberg je druhý berlínský obvod ustálený od roku 2001 sloučením bývalého východoberlínského obvodu Friedrichshain a bývalého západoberlínského obvodu Kreuzberg. Oba obvody spojuje most Oberbaumbrücke přes řeku Sprévu.\n"}
{"id": "486765", "url": "https://cs.wikipedia.org/wiki?curid=486765", "title": "Nicholas Rush", "text": "Nicholas Rush\n\nNicholas Rush je fiktivní postava sci-fi seriálu . Jeho roli představuje skotský herec Robert Carlyle.\n\nDr. Nicholas Rush je vedoucí projektu Ikarus. Po smrti manželky, je posedlý odhalením záhady devátého symbolu Hvězdné brány a za každou cenu ji chtěl vyřešit. S vytočením devítimístné adresy mu nakonec pomůže Eli Wallace, kterého Rush získal pro projekt Ikarus. Zásluhou Dr. Rushe se ocitá většina personálu základny Ikarus ve vzdálené galaxii na antické lodi \"Destiny\", na které musí bojovat o vlastní přežití. Dr. Rush je jednou z důležitých postav, na které závisí osud celé posádky \"Destiny\". Jeho výrazným rysem je, odhalovaní tajemství vesmíru za každou cenu.\nVe třetí části epizody Air na sebe prozradil, že jeho otec pracoval v loděnici v Glasgow. Na stipendium na Oxford se dostal díky dvěma zaměstnáním. Díky tomu věří, že má plné právo rozhodnout se bez toho, aby se musel komukoliv zodpovídat.\n"}
{"id": "486768", "url": "https://cs.wikipedia.org/wiki?curid=486768", "title": "Akov", "text": "Akov\n\nAkov (též Okov, rusky оков nebo кадь) je stará ruská jednotka objemu používaná v XVI. a XVII. století v Rusku jako základní míra pro sypké hmoty (obilí). Odpovídala 839,6 litrům.\n\nV Srbsku se tato jednotka používala pro odměřování vína, poté dalších tekutin.\nPřevodní vztahy:\n\nČeský ekvivalent slova v ruštině i srbštině je \"vědro\". V češtině je slovo \"akov\" používáno v křížovkách.\n\n"}
{"id": "486773", "url": "https://cs.wikipedia.org/wiki?curid=486773", "title": "Jekatěrina Volkovová", "text": "Jekatěrina Volkovová\n\nJekatěrina Gennaďjevna Volkovová (rusky: Екатерина Геннадьевна Волкова; * 16. února 1978, Kursk) je ruská atletka, běžkyně na střední tratě.\n\nJejí specializací je zejména běh na 3000 metrů překážek, tzv. steeplechase. V roce 2005 získala stříbrnou medaili na mistrovství světa v Helsinkách, když prohrála jen s ugandskou běžkyní Dorcus Inzikurovou. O dva roky později již triumfovala na světovém šampionátu v Ósace, kde vyhrála v osobním rekordu 9:06,57. Tento čas je dodnes čtvrtým nejlepším v celé historii. Rychlejší časy zaběhly jen její krajanky Gulnara Galkinová a Julija Zaripovová.\n\nReprezentovala na letních olympijských hrách v Pekingu, kde doběhla na třetím místě v čase 9:07,64. Na stříbrnou Keňanku Eunice Jepkorirovou ztratila 23 setin. Neúspěchem pro ni skončila účast na mistrovství světa 2009 v Berlíně, kde nepostoupila z rozběhu.\n\nV květnu 2016 vyšlo najevo, že Volkovová byla jednou ze čtrnácti ruských atletek (a devíti medailistů), kteří byli zapleteni do ruské dopingové aféry z olympijských her z roku 2008. Volkovová byla jmenována ruskou tiskovou agenturou TASS jako jedna z atletek, které neprošly testem na doping. Pokud by toto podezření bylo potvrzeno, podle pravidel IOC a IAAF ztrácí veškeré vítězství či medaile od data původního testu až do května 2016. V říjnu 2016 IOC sebrala Volkovové její bronzovou medaili z olympijských her 2008, jelikož znovuprovedený test jejích vzorků dal negativní výsledky. \n\n"}
{"id": "486780", "url": "https://cs.wikipedia.org/wiki?curid=486780", "title": "Oberbaumbrücke", "text": "Oberbaumbrücke\n\nOberbaumbrücke je dvoupatrový most přes berlínskou řeku Sprévu. Silueta mostu je typickým znakem města. Most spojuje dva městské obvody Friedrichshain a Kreuzberg, které byly rozděleny po roce 1961 berlínskou zdí. Obnova a znovuotevření mostu Oberbaumbrücke je jedním ze symbolů znovusjednocení Berlína.\nMost byl postaven na hranici Braniborského markrabství v roce 1732. Dřevěný padací most byl postaven společně s hraniční zdí a navazující městskou bránou Stralauer Tor. Své jméno Oberbaumbrücke dostal podle těžkých stromových kmenů, které byly posléze pokryty kovovými špici.\n\nV roce 1879 prošel most velkými úpravami. Se 154 metry byl nejdelším mostem v Berlíně, ale nebyl způsobilý pojmout narůstající dopravní nároky, a proto se začaly objevovat plány na novou kamennou konstrukci. Firma \"Siemens & Halske\" přišla s plánem postavit v Berlíně metro a naléhala na stavitele, aby most byl přizpůsoben nejen chodcům a v té době běžným dopravním prostředkům, ale i metru.\n\nNový most byl otevřen v roce 1896, dva roky po zahájení stavby, které se ujal architekt Otto Stahn. Most je postaven z betonu a cihel ve stylu městské brány s mnoha dekorativními prvky.\n\nV roce 1902 se po mostě projel první vlak berlínského metra. Během první jízdy sedělo v metru devatenáct pasažérů a jela ze stanice Stralauer Tor (po druhé světové válce zanikla) do stanice Postupimské náměstí (Potsdamer Platz).\n\nV roce 1920 začal most Oberbaumbrücke spojovat dva nově vzniklé správní obvody Friedrichshain a Kreuzberg. V dubnu 1945 vyhodil Wehrmacht prostřední část mostu do povětří, jako jeden z mnoha pokusů ubránit město před Rudou armádou. Po ukončení války se most stal hranicí amerického a sovětského sektoru. Do léta roku 1961 sloužil most pěším. Po postavení berlínské zdi v roce 1961 byl tento přechod uzavřen. Znovuotevřen (opět pouze pro pěší) byl až v roce 1972. Linka metra na západní straně byla ukončena ve stanici Schlesisches Tor.\n\nPo pádu berlínské zdi v roce 1989 byl most opraven, projekt na obnovu zničené střední části připravil španělský architekt Santiago Calatrava. Pro pěší, automobily a tramvaje byl most znovu otevřen během oslav pátého výročí pádu zdi v roce 1994. Trať metra do stanice Warschauer Straße byla znovu otevřena o rok později.\n"}
{"id": "486785", "url": "https://cs.wikipedia.org/wiki?curid=486785", "title": "CD4", "text": "CD4\n\nCD4 je označení pro diferenciační skupinu povrchových glykoproteinů přítomných především na vnější straně cytoplazmatické membrány pomocných T-lymfocytů, a proto se také tyto lymfocyty označují jako CD4+ T-lymfocyty. Mimo to se však vyskytují i u některých jiných bílých krvinek, jako jsou monocyty, makrofágy či T lymfocyty.\n\nCD4 je především koreceptor, jenž se váže na antigeny vystavované na komplexech MHC II. třídy. Tím posiluje účinek T-buněčného receptoru (TCR) a zvyšuje stabilitu vazby mezi T-lymfocytem a antigen prezentující buňkou. Společně hledají na MHC komplexech podezřelé molekuly pocházející například z fagocytovaných bakterií; tyto molekuly signalizují napadení těla bakteriemi. Když se naváže pomocný T-lymfocyt na takovou molekulu, aktivuje se a dozraje v Th1 nebo Th2 lymfocyt.\n\nU pacientů s HIV/AIDS kvůli vstupu virů do CD4+ lymfocytů silně klesá poměr CD4/CD8.\n"}
{"id": "486794", "url": "https://cs.wikipedia.org/wiki?curid=486794", "title": "HK Levski Sofia", "text": "HK Levski Sofia\n\nLevski Sofia je hokejový klub ze Sofie, který hraje Bulharskou hokejovou ligu. Klub byl založen roku 1953. Jejich domovským stadionem je Winter Sports Palace.\n\n"}
{"id": "486795", "url": "https://cs.wikipedia.org/wiki?curid=486795", "title": "Seznam unixových nástrojů", "text": "Seznam unixových nástrojů\n\nSeznam unixových nástrojů je v informatice souhrn unixových nástrojů (utilit) podle specifikace IEEE Std 1003.1-2004, která je součástí Single UNIX Specification (SUS). Zmíněné nástroje lze nalézt ve většině unixových systémů (např. v Linuxu).\n\n\n"}
{"id": "486798", "url": "https://cs.wikipedia.org/wiki?curid=486798", "title": "Masako Hozumiová", "text": "Masako Hozumiová\n\nMasako Hozumiová ( , \"Hozumi Masako\"; * 11. září 1986) je japonská rychlobruslařka specializující se na dlouhé tratě (3000/5000 m).\n\nNa mezinárodní scéně působí od roku 2005, kdy se zúčastnila juniorského mistrovství světa. Na tom následujícím v roce 2006 získala bronzovou medaili v rámci družstva japonských závodnic.\n\nOd roku 2006 závodí v seniorských kategoriích. Roku 2007 byla na asijském mistrovství světa v čínském Čchang-čchunu první na trati 5000 m a třetí na trati 3000 m, v letech 2009, 2010 a 2013 pak zvítězila v celém víceboji, v roce 2011 byla celkově druhá. Jejím nejlepším výsledkem na světové scéně je čtvrté místo na MS ve víceboji 2009, v rámci družstev bronzová medaile z MS na jednotlivých tratích 2009 a stříbrná medaile ze Zimních olympijských her 2010. Zúčastnila se Zimních olympijských her 2014, kde se v závodě na 3000 m umístila na 21. místě, na trati 5000 m skončila třináctá.\n\nVe Světovém poháru debutovala v roce 2006, žádný závod ale dosud nevyhrála.\n\n"}
{"id": "486804", "url": "https://cs.wikipedia.org/wiki?curid=486804", "title": "Chervena Zvezda Sofia", "text": "Chervena Zvezda Sofia\n\nChervena Zvezda Sofia byl hokejový klub ze Sofie, který hraje Bulharskou hokejovou ligu. Klub byl založen roku 2002. Jejich domovským stadionem je Winter Sports Palace.\n\n"}
{"id": "486809", "url": "https://cs.wikipedia.org/wiki?curid=486809", "title": "Dinamo Sofia", "text": "Dinamo Sofia\n\nDinamo Sofia byl hokejový klub ze Sofie, který hraje Bulharskou hokejovou ligu. Klub byl založen roku 2006. Jejich domovským stadionem je Zimní stadion Slavia.\n\n"}
{"id": "486810", "url": "https://cs.wikipedia.org/wiki?curid=486810", "title": "SS Zeeland (1901)", "text": "SS Zeeland (1901)\n\nSS \"Zeeland byl britský a belgický zaoceánský parník společnosti International Mercantile Marine Co. Protože měl německé jméno, během 1. světové války nesl méně německy znějící SS \"Northland. Po nějakou dobu sloužil i jako transportní loď pod jménem HMT \"Northland. Po válce se opět jmenoval \"Zeeland\", ale později byl přejmenován na SS \"Minnesota. Nejčastěji plul pro Red Star Line, ale sloužil také pro White Star Line, International Navigation Company, American Line a Atlantic Transport Line.\n\nV červenci 1899 vytvořila Red Star Line plány na čtyři velké zaoceánské parníky. První dva, \"Vaderland\" a \"Zeeland\", měly být postaveny v loděnicích John Brown & Company ve Skotsku a zbylé dva, \"Kroonland\" a \"Finland\", v loděnicích William Cramp and Sons ve Philadelphii. Po spuštění na vodu 24. listopadu 1900 absolvoval svoji první plavbu z Antverp do New Yorku 13. dubma 1901.\n\nNa této lince dále sloužil společně s Vaderlandem a po jejich dokončení i s Kroonlandem a Finlandem. V dubnu 1910 byl pronajmut White Star Line na linku Liverpool - Boston, na níž sloužil do září 1911. Následující rok sloužil opět na lince Antverpy - New York pro Red Star Line. V červenci 1912 byl převeden pod belgickou vlajku, ale sloužil pořád na stejné lince pro stejnou společnost.\n\nPo vypuknutí první světové války v dubnu 1914 byl Zeeland převeden pod britskou vlajku a sloužil na trase Liverpool - New York. Po pronajatí White Star-Dominion Line se nejprve plavil do Quebecu a Montrealu, později do Halifaxu a Portlandu. Na počátku roku 1915 byl přejmenován na neněmecké jméno SS \"Northland\". Pod International Navigation Company sloužil nadále na stejné trase, než se vrátil zpět na linky do Montrealu.\n\nPo období, během kterého sloužil jako transportní loď pod jménem HMT \"Portland\", se opět vrátil v srpnu 1916 White Star-Dominion Line. Od dubna 1917 pak sloužil na trase Liverpool - Halifax.\n\nV únoru 1919 začal sloužit na trase Liverpool - Philadelphia pro American Line. Po rekonstrukci byl vrácen pod původním jménem Zeeland zpět Red Star Line na trasu Antverpy - Southampton - New York, kde sloužil od srpna 1920. V dubnu 1923 byl upraven a měl kabiny jen první a třetí třídy. Na svou první plavbu pro Red Star Line se vydal 8. října 1926. V roce 1927 byl prodán společnosti Atlantic Transport Line a přejmenován na SS \"Minnesota\" a od dubna začal sloužit na trase Londýn - New York. Po své poslední plavbě v září 1929 byl prodán a sešrotován v Inverkeithingu v roce 1930.\n"}
{"id": "486811", "url": "https://cs.wikipedia.org/wiki?curid=486811", "title": "Ledenite Dyavoli Sofia", "text": "Ledenite Dyavoli Sofia\n\nLedenite Dyavoli Sofia byl hokejový klub ze Sofie, který hrával Bulharskou hokejovou ligu. Klub byl založen roku 2007. Jejich domovským stadionem je Winter palace of Sports.\n\n"}
{"id": "486812", "url": "https://cs.wikipedia.org/wiki?curid=486812", "title": "Spartak Sofia", "text": "Spartak Sofia\n\nSpartak Sofia byl hokejový klub ze Sofie, který hrával Bulharskou hokejovou ligu. Klub byl založen roku 1956. Jejich domovským stadionem je Winter palace of Sports.\n\n"}
{"id": "486813", "url": "https://cs.wikipedia.org/wiki?curid=486813", "title": "Torpedo Sofia", "text": "Torpedo Sofia\n\nTorpedo Sofia byl hokejový klub ze Sofie, který hrával Bulharskou hokejovou ligu. Klub byl založen roku 2006. Jejich domovským stadionem je Zimní stadion Slavia.\n\n"}
{"id": "486814", "url": "https://cs.wikipedia.org/wiki?curid=486814", "title": "Tallinna HK Stars", "text": "Tallinna HK Stars\n\nTallinna HK Stars byl hokejový klub z Tallinnu, který hrál Estonskou hokejovou ligu. Klub byl založen v roce 2002. Zanikl roku 2009 Jejich domovským stadionem byl Tallinna Linnahalli Jäähall s kapacitou 3000 diváků.\n\n\n"}
{"id": "486823", "url": "https://cs.wikipedia.org/wiki?curid=486823", "title": "SS Georgic (1895)", "text": "SS Georgic (1895)\n\nSS \"Georgic\" byl parník společnosti White Star Line vybudovaný roku 1895 v loděnicích Harland & Wolff v Belfastu. Byl to jeden z největších parníků převážejících dobytek vybudovaný jako náhrada za \"Naronic\". Měl tonáž 10 077 BRT.\n\nV roce 1916, když byl na cestě z Philadelphie do Brestu, se k němu přiblížila německá loď \"Moewe\". Georgic v tu chvíli převážel 1 200 koní, barely oleje a pšenici. Když dostal od Moewe příkaz k zastavení, ignoroval ho a plul dál. Moewe vypálil z jednoho ze svých kanonů a zasáhl Georgic na zádi. Jeden člen posádky byl zabit.\n\nPosádka Georgiku byla vyzvednuta na Moewe, kde byla držena jako zajatci. Dělala, co mohla, aby lidé z Moewe vzali Georgic do okupované Francie a zachránili tak koně, ale lidé z Moewe se rozhodli pálit a Georgic potopit. Spekulovalo se, že Moewe nechtěl plout s Georgikem ze strachu z britských lodí anebo chtěl pokračovat v hlídce.\n"}
{"id": "486825", "url": "https://cs.wikipedia.org/wiki?curid=486825", "title": "Ethel Thomsonová Larcombeová", "text": "Ethel Thomsonová Larcombeová\n\nEthel Larcombeová, rodným jménem \"Ethel Warneford Thomson\" (8. června 1879, Islington, Middlesex, Anglie – 11. srpna 1965, Budleigh Salterton, Devon) byla anglická tenistka a badmintonistka, vítězka dvouhry ve Wimbledonu 1912.\n\n\nJako badmintonářka je do současnosti třetím nejúspěšnějším hráčem v rámci jednoho z nejstarších turnajů světa All England Badminton Championships (Mistrovství Anglie v badmintonu), na kterém získala celkem 17 vítězství, z toho 10 v ženské dvouhře, 5 v ženské čtyřhře a 2 ve smíšené čtyřhře.\n"}
{"id": "486831", "url": "https://cs.wikipedia.org/wiki?curid=486831", "title": "Velociovité", "text": "Velociovité\n\nVelociovité (\"Velloziaceae\") je čeleď jednoděložných rostlin z řádu pandánotvaré (\"Pandanales\"). Jsou to byliny i dřeviny se střídavými jednoduchými listy a nápadnými květy. Čeleď zahrnuje asi 250 druhů v 6 rodech. Je rozšířena v Jižní Americe, Africe, Madagaskaru, Arábii a v Číně. Ekonomický význam není velký, různé druhy však mají poměrně pestré lokální využití.\n\nZástupci čeledi velociovité jsou vytrvalé byliny, keře nebo stromky připomínající často vzhledově dračinec. Mohou dorůstat výšky od několika centimetrů (\"Vellozia minima\", \"V. abietina\") až po více než 6 metrů (\"Vellozia gigantea\"). Stonek je jednoduchý nebo řídce větvený, pokrytý zaschlými pochvami listů. Z nadzemních uzlin kmene často vyrůstají četné adventivní kořeny. Listy jsou jednoduché, úzké a dlouhé, často ostře zakončené, střídavé, přisedlé, nahloučené na koncích kmenů a větví. Mohou být dlouhé od několika centimetrů po téměř 1 metr. Čepel je nedělená, na okraji často osténkatě zubatá, řidčeji celokrajná, se souběžnou žilnatinou.\n\nJsou to většinou jednodomé rostliny s oboupohlavnými květy, výjimečně dvoudomé (\"Barbaceniopsis\"). Květy jsou často velké a nápadné, nejčastěji purpurové, bílé nebo žluté, mohou však být i červené, oranžové či zelené. Jsou jednotlivé nebo uspořádané v chudokvětých, zdánlivě vrcholových květenstvích. Okvětí je nerozlišené na kalich a korunu, petaloidní, složené ze 6 lístků. Lístky okvětí jsou volné nebo na bázi srostlé v krátkou až dlouhou trubku. Často je přítomna pakorunka. Tyčinek je většinou 6, u rodu \"Vellozia\" až 76. Nitky jsou volné nebo chybějí a prašníky jsou pak přisedlé k okvětí nebo k hypanthiu. Semeník je spodní, synkarpní, srostlý ze 3 plodolistů. Obsahuje 3 komůrky s mnoha vajíčky. Plodem je tobolka pukající pouzdrosečně nebo vrcholovými, bazálními či podélnými štěrbinami. Plody obsahují mnoho semen.\n\nČeleď velociovité zahrnuje 6 rodů a asi 250 druhů. Největší rody jsou velocie (\"Vellozia\", přes 100 druhů), barbacenie (\"Barbacenia\", přes 100 druhů) a \"Xerophyta\" (34 druhů).\nCentrum druhové diverzity je v tropické Americe, kde roste celkem asi 220 druhů ve 4 rodech: velocie (\"Vellozia\"), barbacenie (\"Barbacenia\"), \"Barbaceniopsis\" a \"Nanuza\". Většina druhů se vyskytuje v horách střední Brazílie, několik druhů roste na východních svazích And a na Guyanské vysočině. Mimo tropickou Ameriku se vyskytují pouze 2 rody. Rod \"Xerophyta\" je rozšířen v subsaharské Africe, na Madagaskaru a přesahuje do jihozápadní části Arabského poloostrova. Rod \"Acanthochlamys\" je monotypický, má jediného zástupce (\"Acanthochlamys bracteata\") v Číně v oblasti západního S’-čchuanu a východního Tibetu.\n\nVětšina zástupců této čeledi roste na relativně suchých, skalnatých nebo písčitých stanovištích v nadmořských výškách od 700 do 2000 metrů.\n\nVětšina zástupců velociovitých je opylována včelami. Druh \"Vellozia leptopetala\" je opylován ptáky, zatímco bílé trubkovité květy některých jiných druhů můrami. Květy \"Barbacenia\" vytvářejí mnoho nektaru a jsou rovněž opylovány ptáky, u některých druhů i netopýry. O způsobech šíření drobných semen je známo málo. Některé druhy, např. \"Vellozia prolifera\", se snadno množí vegetativně.\nNěkteré brazilské druhy velociovitých vykvétají v období sucha po periodických požárech.\n\n\nVelociovité nemají velký ekonomický význam, jsou však využívány lokálně. Smolnaté kmeny mnohých druhů slouží jako pochodně. Kmeny \"Vellozia sincorana\" jsou dokonce v brazilském státě Bahia prodávány na trzích. Ze stonků \"Vellozia furcata\" a \"V. glabra\" se zhotovují štětky sloužící k bílení domů. Suché stonky \"Vellozia glabra\" a \"V. compacta\" jsou v brazilském státě Minas Gerais sklízeny, vyváženy a používány k dekoračním účelům. Druh \"Vellozia canelinha\" je ve státě Bahia používán při léčení ledvinových a jaterních neduhů. Některé africké a brazilské druhy velociovitých byly zkoumány z hlediska léčby rakoviny.\n\nNěkteré druhy, např. \"Vellozia bahiana\", jsou celkem zřídka pěstovány jako okrasné rostliny.\nV českých botanických zahradách se velociovité téměř nepěstují. Jediný druh, \"Xerophyta elegans\" (syn. \"Talbotia elegans\"), je uváděn z horského skleníku Pražské botanické zahrady v Tróji.\n\n\"Acanthochlamys\",\n\"Barbacenia\" (včetně \"Burlemarxia\", \"Pleurostima\"),\n\"Barbaceniopsis\",\n\"Nanuza\",\n\"Vellozia\",\n\"Xerophyta\" (vč. \"Talbotia\")\n"}
{"id": "486832", "url": "https://cs.wikipedia.org/wiki?curid=486832", "title": "Marco Casagrande", "text": "Marco Casagrande\n\nMarco Casagrande, (* 7. května 1971 v Turku, Finsko) je finský architekt, spisovatel a profesor architektury. Promoval na Helsinské technické univerzitě, na fakultě architektury (2001).\n\nNarodil se do dobře situované finsko-italské římskokatolické rodiny. Vyrostl v Ylitornio ve Finsku, poté se odstěhoval do Helsinek, aby zde studoval architekturu.\n\nPo službě ve finské armádě v roce 1993 se dobrovolně přidal k Bosensko-Chorvatským obranným silám (Chorvatská rada obrany). Pod pseudonymem Luca Moconesi napsal kontroverzní knihu \"Mostarin tien liftarit / Stopař na cestě do Mostaru\" (WSOY 1997) o jeho zkušenostech v bosenské občanské válce. Příběh je založen na popisu válečných zločinů spáchaných hlavním hrdinou. Kniha byla považována za autobiografickou a tak se autor stal podezřelým z válečných zločinů. Na svou obranu později dosvědčil, že ve skutečnosti byla kniha smyšlená.\n\nPoté, co byl finalistou soutěže Emerging UK časopisu Architectural Review (1999), byl se svým partnerem Sami Rintalou pozván na Benátské bienále 2000.\n\n\n"}
{"id": "486837", "url": "https://cs.wikipedia.org/wiki?curid=486837", "title": "Kathleen McKaneová Godfreeová", "text": "Kathleen McKaneová Godfreeová\n\nKathleen „Kitty“ McKaneová Godfreeová (7. května 1896, Bayswater, Londýn – 19. června 1992, Londýn) byla anglická tenistka a badmintonistka, dvojnásobná vítězka dvouhry ve Wimbledonu 1924 a 1926. Na LOH 1920 konaných v Antverpách se stala olympijskou vítězkou v ženské čtyřhře. Na olympijských hrách získala celkem pět medailí, čímž je v tomto hodnocení nejúspěšnějším tenistou historie.\n\nPodle Wallise Myerse z \"Daily Telegraphu\" a \"Daily Mailu\", byla klasifikována v první desítce ženského tenisu v období 1921 až 1927, nejlépe postavená pak na 2. místě v letech 1923, 1924 a 1926 (oficiální žebříčky tenistů neexistovaly).\n\nV tenise získala pět olympijských medailí z Letních olympijských her 1920 konaných v Antverpách a Letních olympijských her 1908 konaných v Paříži, čímž je co do počtu medailí nejúspěšnějším tenistou na Olympijských hrách vůbec. V roce 1920 se stala olympijskou vítězkou v ženské čtyřhře.\n\nNejslavnější turnaj světa Wimbledon vyhrála v ženské dvouhře dvakrát. Ve finále ročníku 1924 prohrála s Američankou Helen Willsovou Moodyovou první set a ve druhém již ztrácela 4–1 (40-15), přesto zápas otočila a v rozhodujícím setu zvítězila 6–4. Pro Willsovou Moodyovou to bylo jediné prohrané wimbledonské finále ve dvouhře, v dalších osmi triumfovala. V ročníku 1926 pak Godfreeová zdolala Španělku Lili de Alvarezovou.\n\nWimbledonské finále 1924 nebylo její jedinou výhrou nad Moodyovou. Porazila ji také stejného roku ve Wightman Cupu 6–2, 6–2. Moodyová naopak těsně zvítězila ve čtvrtfinále US Championships ročníku 1923 výsledkem 2–6, 6–2, 7–5, poté co Godfreeová v rozhodujícím setu dohnala ztrátu 5–2 a srovnala na 5–5, přesto nakonec triumfovala Moodyová. Ve finále US Championships 1925 pak opět dominovala Moodyová ve třech setech.\n\nV roce 1925 se stala první tenistkou nebo tenistou vůbec, který během své kariéry dosáhl na finále dvouhry ve třech grandslamech French Championships, Wimbledonu a US Championships.\n\nV roce 1922 vytvořila se svou sestrou Margaretou McKaneovou Stocksovou deblový pár, jenž jako jediný sesterský hrál finále Wimbledonu až do příchodu amerických sester Sereny a Venus Williamsových, které se do finále probojovaly v ročníku 2000. Sestry McKaneovy v roce 1922 podlehly Lenglenové a Ryanové 6–0, 6–4. Dvakrát vyhrála ženskou čtyřhru na US Championships (1923 s Phyllis Howkinsovou Covellovou, 1927 s Ermyntrudou Harveyovou), jednou pak smíšenou čtyřhru (1925 s Johnem Hawkesem). Na French Championships zvítězila v ženské čtyřhře roku 1923 spolu s Geraldinou Beamishovou.\n\nJejí statistika zápasů ve Wimbledonu udává poměr výher a proher 38-11 ve dvouhře, 33-12 v ženské a 40-12 ve smíšené čtyřhře.\n\nV roce 1977 byla na wimbledonském centrálním dvorci oceněna Stoletou medailí (Centenary medallion). V roce 1986, kdy ženská soutěž slavila 100. výročí na Wimbledonu, se jí dostalo cti předat mísu tehdejší vítězce Martiné Navrátilové.\n\nV roce 1978 byla uvedena do Mezinárodní tenisové síně slávy.\n\nV badmintonu devětkrát zvítězila na jednom z nejstarších turnajů světa All England Badminton Championships (Mistrovství Anglie v badmintonu), v letech 1920 až 1925 vyhrála v řadě všechny ročníky. Tento turnaj byl považován za neoficiální mistrovství světa, které se začalo hrát až v roce 1977.\n\nProvdala se za tenistu Leslie Godfreeho. Do současnosti jsou jediným manželským párem, který vyhrál smíšenou čtyřhru ve Wimbledonu, a to v roce 1926.\n"}
{"id": "486838", "url": "https://cs.wikipedia.org/wiki?curid=486838", "title": "Simulátor", "text": "Simulátor\n\nPojmem simulátor se obecně míní něco, co umožňuje evokovat co nejrealističtější napodobení nějaké činnosti. Lze se s nimi setkat většinou při výuce ovládání a řízení nějakého složitějšího stroje nebo většího technologického celku, např. dopravního prostředku, či jako se zábavnou formou (automatem, hrou).\n\nPravděpodobně nejvíce zastoupený výskyt simulátorů probíhá na počítačích, a to především formou počítačové hry. Takto si lze vyzkoušet řízení osobního auta, nákladního auta, autobusu, vlaku, metra, pilotování letadla a další. Simulátorů je totiž celá řada, mezi další tak patří vesmírné, sportovní, budovatelské, vojenské, záchranářské apod.\n\nNejvíce zastoupený typ simulátoru je právě ten, jenž hráče umístí za volant/řídítka silničního vozidla. Může se jednat o autobus, osobní či nákladní auto, ale i motorku, čtyřkolku a další. Tento typ her většinou umožňuje jak ovládání přes klasickou klávesnici, tak přes volant, který je oblíbeným herním doplňkem.\n\nAsi druhými v pořadí nejvíce zastoupenými simulátory jsou ty, kde se hráč s řízenými stroji prohání po kolejích. Spadají do toho jízdy vlakem, metrem a horskou dráhou, ale také budování železniční sítě.\n\nTřetími v pořadí jsou simulátory letecké. Ačkoliv není tento typ simulátoru tolik zastoupen, nabízí širokou paletu strojů a prostředí. Mimo klasické stroje jako vrtulníky a dopravní letadla se najdou také méně obvyklé jako vzducholodě, stíhačky a bojové letouny.\n"}
{"id": "486839", "url": "https://cs.wikipedia.org/wiki?curid=486839", "title": "Mercedes-Benz Grand Prix", "text": "Mercedes-Benz Grand Prix\n\nMercedes-Benz Grand Prix Limited jezdící pod jménem Mercedes-AMG Petronas Motorsport je automobilový závodní tým Formule 1. Tým byl opětovně zformován po patnáctiletém partnerství značky Mercedes s týmem McLaren. Daimler AG (vlastník značky Mercedes-Benz) ve spolupráci s firmou Aabar Investments koupil podíl ve výši 75,1% v týmu Brawn GP. Tento nákup podílu byl zveřejněn 16. listopadu 2009. Brawn GP vyhrál pohár konstruktérů i mistrovství světa jezdců v sezoně 2009. V roce 2012 se tým přejmenoval na Mercedes AMG Petronas. V letech 2010 - 2012 jezdili za tým jezdci Michael Schumacher a Nico Rosberg. V sezoně 2012 se tým umístil na 5. místě v poháru konstrukterů, přestože ze začátku sezony dokázal dokonce i vyhrát závod.\n\n8. října 2012 tým oznámil, že pro další sezonu angažuje Lewise Hamiltona a Nica Rosberga. O dva dny později, 10. října 2012, oznámil Michael Schumacher na tiskové konferenci v sídle týmu, že po sezoně definitivně ukončuje kariéru závodního jezdce. V roce 2016 Nico Rosberg po dramatickém finále získal svůj první titul mistra světa a po týdnu ukončil svoji závodní kariéru. Pro rok 2017 zůstal jezdcem Mercedesu Lewis Hamilton a jeho novým kolegou se stal Valtteri Bottas, toto jezdecké složení platí i v sezonách 2018 a 2019.\n\nTučně zvýrazněný pilot získal titul mistra světa.\n\nTučně – Pole position\n\"Kurzívou\" – Nejrychlejší kolo závodu\n\n"}
{"id": "486842", "url": "https://cs.wikipedia.org/wiki?curid=486842", "title": "Opistodom", "text": "Opistodom\n\nOpistodom (též \"opisthodomos\"/\"opthodomos\" z řečtiny ὀπισθόδομος) je zadní sál řeckých chrámů, které jsou postavené symetricky a proti opistodomu stojí síň pronaos. \n\nOpistodom lze nalézt v těchto antických chrámech:\n\n"}
{"id": "486843", "url": "https://cs.wikipedia.org/wiki?curid=486843", "title": "Pandánotvaré", "text": "Pandánotvaré\n\nPandánotvaré (\"Pandanales\") je řád jednoděložných rostlin.\n\nPojetí řádu se v jednotlivých taxonomických systémech měnilo, i když asi o něco méně než v jiných případech. Některé taxonomické systémy sem řadily i čeledi orobincovité (\"Typhaceae\") a zevarovité (\"Sparganiaceae\"), které systém APG II řadí pod lipnicotvaré (\"Poales\"). Nezelené \"Triuridaceae\" byly někdy řazeny do samostatného řádu \"Triuridales\" aj.\n\nJe to v drtivé většině řád s tropickým rozšířením, najdeme jen málo přesahů do teplejší části mírného pásu. Jsou to vytrvalé byliny, ale patří sem i hodně keřů i stromů \"palmovitého\" vzhledu. Většinou to jsou autotrofní zelené rostliny, jen čeleď \"Triuridaceae\" obsahuje nezelené heterotrofně se vyživující rostliny. Jsou zde jednodomé i dvoudomé rostliny. Listy jsou různého typu, jednoduché celokrajné, členěné i složené, žilnatina bývá dlanitá či souběžná. Okvětních lístků bývá 6, ale někdy i 4, 5 či jiné počty, u některých zástupců je okvětí zakrnělé nebo i chybí. Tyčinek je různý počet, někdy mnoho. Gyneceum je synkarpní, řidčeji apokarpní. V některých případech se vytváří husté plodenství či souplodí, nejčastějším typem plodu je bobule či tobolka, řidčeji měchýřek, nažka, peckovička.\n\n"}
{"id": "486847", "url": "https://cs.wikipedia.org/wiki?curid=486847", "title": "Jana z Auvergne", "text": "Jana z Auvergne\n\nJana z Auvergne ( \"Jeanne d'Auvergne\", 8. května 1326 – 29. září 1360, Argilly) byla hraběnka z Auvergne a Boulogne a poté francouzská královna, druhá manželka Jana II.\n\nJana byla jedinou dědičkou hraběte Viléma z Auvergne a Boulogne a jeho ženy Markéty z Évreux, dcery Ludvíka z Évreux a Markéty z Artois. Poprvé byla 26. září 1338 provdána za svého vrstevníka Filipa Burgundského. Filip se zúčastnil obrany proti anglické invazi. Během bitvy u Aiguillonu v srpnu 1346 při zdolávání příkopu nešťastně spadl z koně a zemřel.\n\nDruhá Janina svatba s čerstvě ovdovělým normandským vévodou Janem se konala 9. února 1350. Vévoda se tak stal poručníkem Janina tříletého syna, dědice burgundského vévodství a přidružených držav a již o půl roku později byl v katedrále v Remeši korunován. Roku 1356 byl král zajat anglickým princem Eduardem v bitvě u Poitiers a odvezen do Londýna. Jana stačila dát králi tři potomky, z nichž se žádný nedožil dospělosti. Zemřela v září roku 1360 a Jan byl v říjnu, po zaplacení první splátky výkupného a předání rukojmích, propuštěn z ostrovní internace.\n\n21. listopadu 1361 zemřel Janin bezdětný syn Filip, poslední burgundský vévoda z krve Kapetovců. Král Jan se ujal správy vévodství a nechal jej přičlenit k francouzské koruně.\n\n"}
{"id": "486848", "url": "https://cs.wikipedia.org/wiki?curid=486848", "title": "Makrogol", "text": "Makrogol\n\nMakrogol (též psáno jako macrogol) je mezinárodní nechráněný název (INN) pro polyethylenglykol. Makrogoly se používají například jako projímadla, tedy pro léčbu zácpy.\n\nPoužívají se také jako excipienty v léčivých přípravcích, kde se varianty s nižší molekulovou hmotností využívají jako rozpouštědla v orálně podávaných kapalinách a měkkých kapslích. Tuhé varianty se používají jako masťové základy, pojiva v tabletách, v potazích tablet a jako lubrikanty.\n\nMezi typy makrogolu patří:\n\nČíslo reprezentuje průměrnou molekulovou hmotnost polyethylenglykolu. Kombinací různých molekulových hmotností lze ovládat konzistenci výsledné látky.\n\nMakrogol (polyethylenglykol) se prodává jako přípravek dostupný bez předpisu v práškové formě pod obchodními názvy SoftLax, Miralax, Glycoprep, Movicol atd. nebo generickým označením makrogol či macrogol. Rozpouští se ve sklenici vody na čirý roztok bez chuti a zápachu, který se vypije.\n\n"}
{"id": "486849", "url": "https://cs.wikipedia.org/wiki?curid=486849", "title": "Tempomat", "text": "Tempomat\n\nTempomat je zařízení sloužící k udržování nastavené rychlosti vozidla. Zpravidla se na ovladači tempomatu (páčce, ovládacím panelu) nastaví požadovaná rychlost. Vozidlo poté tuto rychlost udržuje. V roce 1945 si tempomat nechal patentovat jeho vynálezce inženýr Ralph Rowe Teetor, který byl od svých pěti let slepý. Vadilo mu, že jeho právník, který ho vozil autem, při mluvení zpomaloval, a když mluvit přestal, začal zase zrychlovat.\n\nPoprvé se tempomat objevil ve výbavě vozu Chrysler Imperial v roce 1958.\n\n\nJe podobný klasickému tempomatu s tím rozdílem, že vozidlo je vybaveno radarem, který snímá rychlost vpředu jedoucího vozidla. V případě potřeby dokáže elektronika samočinně přibrzdit, popřípadě zcela zastavit nebo naopak zrychlit podle aktuální dopravní situace před vozem.\n\n"}
{"id": "486853", "url": "https://cs.wikipedia.org/wiki?curid=486853", "title": "R200", "text": "R200\n\nR200 může být:\n\n"}
{"id": "486854", "url": "https://cs.wikipedia.org/wiki?curid=486854", "title": "Guy Laliberté", "text": "Guy Laliberté\n\nGuy Laliberté (* 2. září 1959, Québec, provincie Québec, Kanada) je kanadský podnikatel, filantrop a hráč pokeru. Je zakladatelem a ředitelem cirkusové a zábavní společnosti . Roku 2009 se vydal na týden do vesmíru na Mezinárodní vesmírnou stanici (ISS) jako „kosmický turista“. \n\nGuy Laliberté pochází ze středostavovské frankokanadské rodiny. V osmnácti letech odešel z domova, naučil se chůzi na chůdách, polykání ohně, hru na akordeon a nějakou dobu se tím živil. Roku 1984 založil vlastní cirkus – . Postupně vybudoval ze své společnosti jeden z největších podniků v oboru, který působí v několika zemích, s cca čtyřmi tisíci zaměstnanci, oceňovaný na 2 miliardy dolarů.\n\nV říjnu 2007 založil nadaci „Jedna kapka“ , jejímž cílem je rozšířit ve veřejnosti povědomí o problémech souvisejících s vyčerpáváním vodních zdrojů a pomoc obyvatelstvu oblastí postižených nedostatkem vody. Na chod nadace přispěl částkou 100 miliónů dolarů.\n\nV červenci 2012 se stal duchovním otcem a zároveň účastníkem pokerového turnaje The Big One for One Drop se startovným 1 milion dolarů, který se koná v rámci World series of Poker. Kapacita tohoto prestižního turnaje byla stanovena na 48 hráčů, beze zbytku se naplnila a vítěz si odnese více než 18 milionů dolarů, což je dosud největší finanční odměna v oficiálně hraném pokerovém turnaji.\n\nOd roku 2004 jednal o eventuálním kosmickém letu se společností Space Adventures (ta hledá zákazníky pro komerční lety na Sojuzech). Začátkem dubna 2009 zrušila kazašská vláda pouhý měsíc předtím podepsanou smlouvu o letu Kazacha na Mezinárodní vesmírnou stanici (ISS) začátkem října 2009. Laliberté využil příležitosti a zaujal uvolněné místo. Oficiálně byl jeho let oznámen 4. června 2009. To už procházel výcvikem ve Středisku přípravy kosmonautů. \n\nDo vesmíru odstartoval 30. září 2009 na palubě Sojuzu TMA-16 společně se členy Expedice 21 Maximem Surajevem a Jeffrey Williamsem. Program (nazvaný „Poetická sociální mise“) svého kosmického letu orientoval na popularizaci problémů s vodou, v duchu činnosti své nadace. Na Zemi se vrátil 11. října 2009 v Sojuzu TMA-14 s Gennadijem Padalkou a Michaelem Barrattem. \n\n"}
{"id": "486855", "url": "https://cs.wikipedia.org/wiki?curid=486855", "title": "Radeon R200", "text": "Radeon R200\n\nRadeon R200 je technické označení pro GPU vyvíjené firmou ATI (dnes AMD) a je pájen na grafické karty řady Radeon 8000/9000. Podporuje DirectX 8.1, Shader model 1.4. Jádra byla vydána v roce 2001 až 2004. Nástupce byl Radeon R300.\n\n\n\n\n"}
{"id": "486856", "url": "https://cs.wikipedia.org/wiki?curid=486856", "title": "Cerophytidae", "text": "Cerophytidae\n\nCerophytidae jsou brouci z nadčeledi Elateroidea. Zatím je známo pouze 15 druhů.\n\n\n"}
{"id": "486857", "url": "https://cs.wikipedia.org/wiki?curid=486857", "title": "Andreas Baader", "text": "Andreas Baader\n\nAndreas Baader (6. května 1943 Mnichov – 18. října 1977 Stuttgart) byl spoluzakladatel a prvním vůdcem německé levicové organizace Frakce Rudé armády (německy Rote Armee Fraktion, zkratka RAF).\n\nNarodil se v německém Mnichově, jeho otec, historik Dr. Berndt Philipp Baader byl důsledný antifašista, který padl na frontě druhé světové války a Baadera vychovávaly babička, matka a teta. Studium na střední škole v Mnichově nedokončil. Začal drobnou kriminalitou, krádežemi aut, falšováním dokladů apod. V roce 1963 odešel do Západního Berlína, kde se přidal k levicovým studentským hnutím, která v té době nabírala na síle. V roce 1968 spáchal se svou přítelkyní, Gudrun Ensslinovou a dalšími dvěma aktivisty, žhářský útok na \"svatostánky konzumní společnosti\" obchodní domy Kaufhof a Schneider ve Frankfurtu nad Mohanem. \n\nVšichni čtyři byli zatčeni a později odsouzeni ke třem létům vězení, k výkonu trestu ale nenastoupili, jelikož všichni utekli do zahraničí. V roce 1970 se všichni vrátili do Západního Německa, kde byl Baader zatčen. Byl ale osvobozen za pomoci reportérky Ulrike Meinhofové. Osvobození proběhlo tak, že si Meinhofová, jako reportérka, s ním vyžádala rozhovor. Ten měl proběhnout ve studovně v Německém ústředním institutu pro sociální otázky v Berlíně-Dahlemu. Tam se strhla přestřelka a jeden zaměstnanec institutu byl vážně zraněn, když vytáhl zbraň. Tento den – 14. května 1970, byla formálně založena \"první generace RAF\", jinak známá jako \"skupina Baader-Meinhofová\". Tato skupina měla za cíl bojovat proti americkému imperialismu a proti policejnímu a fašistickému státu. Požadovala odstoupení vládních činitelů, kteří měli nacistickou minulost, dále požadovali zastavení podpory Američanů jako strůjců vietnamské genocidy a celkovou změnu systému. Zaměřovala se na objekty státní správy, na objekty pod americkou správou, na banky a spořitelny jako na nervy kapitalistického režimu. \n\nAndreas Baader prošel výcvikem v palestinském táboře hnutí Fatah, zprostředkovaný jejich právníkem Horstem Mahlerem. Poté se všichni vrátili a působili v Německu dva roky. Prvního června 1972 ve Frankfurtu nad Mohanem nedaleko budovy hesenského rozhlasu a televize byl Andreas Baader zatčen. Nedlouho poté byly zatčeny i Ulrika Meinhofová a Gudrun Ensslinová. Meinhofová zemřela za ne zcela jasných okolností při čtvrtém roce čekání na proces (oficiální verze byla, že se ve své cele oběsila na ručníku). Díky tomu vznikla \"druhá generace RAF\", která páchala únosy a bombové atentáty a vyžadovala propuštění vězňů RAF. Krátce poté, co západoněmecká protiteroristická jednotka GSG9 zmařila únos letu Lufthansa 181 čtyřmi členy Lidové fronty pro osvobození Palestiny, byli ve svých celách dne 18. října 1977 nalezeni Andreas Baader a Gudrun Ensslinová mrtví a Jan-Carl Raspe a Irmgard Möllerová zranění (Raspe později zraněním podlehl). I okolnosti těchto sebevražd jsou nejasné. V důsledku hladovky zemřeli ve věznicích také dva další příslušníci RAF.\n\n"}
{"id": "486866", "url": "https://cs.wikipedia.org/wiki?curid=486866", "title": "Zloději času (film, 1981)", "text": "Zloději času (film, 1981)\n\nZloději času (\"Time Bandits\") je fantasy film Terryho Gilliama z roku 1981. Film produkoval Terry Giliam a George Harisson. Kromě originálního děje, odehrávajícího se v několika časových obdobích, je zajímavá obsazením liliputánů do hlavních rolí.\n\nHlavním hrdinou je jedenáctiletý chlapec Kevin, který vyrůstá za okázalého nezájmu svých rodičů. Jedné noci se u něj v pokoji z ničeho nic objeví skupina trpaslíků, s nimiž se vydá na cestu tunelem, který se objeví v jeho pokoji. Společně pak projdou mnoha údobími historie (setkají se s Napoleonem, projedou se v Titanicu, navštíví dvůr krále Agamemnóna) i fantastickými krajinami, aby se na závěr setkali a bojovali se ztělesněnou Zlobou.\n"}
{"id": "486868", "url": "https://cs.wikipedia.org/wiki?curid=486868", "title": "Bitva u Athu", "text": "Bitva u Athu\n\nBitva u Athu, známá také jako bitva u hory Athos, nebo bitva u Lémnu, se odehrála 19. června 1807 u poloostrova Athos v Egejském moři, jako součást rusko-turecké války 1806–1812. Během bitvy ruská eskadra viceadmirála Seňavina (10 bitevních lodí, 754 děl) napadla a porazila tureckou flotilu Paši Sejit Aliho (9 bitevních lodí, 5 fregat, 3 korvety a 2 pomocné lodě, 1196 děl). Turecké ztráty činily 4 fregaty a 4 bitevní lodě.\n\nMěsíc po porážce tureckého loďstva v bitvě o Dardanely, ruské loďstvo pod velením viceadmirála Seňavina manévrovalo a snažilo se vylákat nepřítele z úžiny. To se povedlo 15. června, přičemž ruská eskadra uvízla nedaleko ostrova Imbru kvůli slabému větru. Osmanská flotila se přesunula mimo úžiny k ostrovu Tenedos, dočasné ruské základny v Egejském moři a přistála zde. Za dva dny turecké lodě zaútočily na nábřeží ostrova, ale 17. června se na obzoru objevily ruské lodě.\n\nVe snaze vyhnout se boji odklonil turecký velitel své lodě od Tenedu. Turecká flotila obeplula ostrov na jižní straně ostrova a plula na západ. Seňavinovy lodě, které připluly pevnosti na pomoc, začaly Turky pronásledovat. Dohnaly je 19. června v situaci pro ně nevýhodné, mezi ostrovem Lémnos a horou Athos.\n\nNa základě předchozích zkušeností Seňavin usoudil, že Turci budou bojovat statečně, pokud nebude jejich vlajková loď potopena či zajata. Proto nechal všechnu palbu soustředit proti turecké vlajkové lodi. Večer začala turecká flotila z boje ustupovat.\n\nRáno 20. června se ukázalo, že celé turecké loďstvo míří na ostrov Thasos na severu. V důsledku ruských útoků se do Dardanel vrátilo jen 12 lodí (z dvaceti).\n\n23. června se Seňavin rozhodl nepronásledovat dál nepřítele a vrátit se na pomoc obleženému Tenedu, ale dorazil tam 25. června. Turečtí vojáci se raději vzdali a složili své zbraně. Ty byly převezeny na Anatolské pobřeží.\n\nV důsledku bitvy Osmanská říše ztratila svou bojeschopnou flotilu na více než deset let, a 12. srpna podepsala příměří.\n"}
{"id": "486876", "url": "https://cs.wikipedia.org/wiki?curid=486876", "title": "Matylda Fríská", "text": "Matylda Fríská\n\nMatylda Fríská (1024 – 1044) byla francouzská královna, první manželka krále Jindřicha I.\n\nJindřich I. nastoupil na francouzský trůn roku 1031 po smrti svého otce a jeho mladší bratr Odo nárokoval o rok později uprázdněný burgundský trůn, s čímž nesouhlasil další zájemce císař Konrád II. Společný protivník sblížil Jindřicha s Konrádem, a proto se roku 1033 v Deville krom spojenectví zpečetila i sňatková dohoda – Jindřich si měl vzít Konrádovu dceru Matyldu; plánovaný sňatek ztroskotal příštího roku dívčinou smrtí.\n\nCísař již neměl další vhodnou dceru na vdávání, a proto se dětskounevěstou stala Matylda Fríská, vnučka císařovny Gisely. Matyldě bylo v době sňatku deset let, přesto není pochyb o tom, že manželství bylo krátce po oddavkách naplněno. Matylda nicméně otěhotněla až deset let po svatbě. Dcera musela být přivedena na svět císařským řezem; tento zákrok Matylda nepřežila a krátce nato zemřelo i dítě. Matylda byla pohřbena v Saint-Denis.\n\n"}
{"id": "486878", "url": "https://cs.wikipedia.org/wiki?curid=486878", "title": "Taťjana Petrovová", "text": "Taťjana Petrovová\n\nTaťjana Valerjevna Petrovová ( ; * 8. dubna 1983, Čuvašsko) je ruská atletka, běžkyně na střední a dlouhé tratě.\n\nPrvní úspěch zaznamenala v roce 2003 na mistrovství Evropy do 23 let v Bydhošti, kde se stala vicemistryní v běhu na 5000 metrů. O dva roky později na stejném šampionátu v německém Erfurtě znovu vybojovala stříbro na pětce a zlatou medaili získala na dvojnásobné trati, běhu na 10 000 metrů.\n\nPozději se začala specializovat na tzv. steeplechase, běh na 3000 metrů překážek. V roce 2006 získala na evropském šampionátu v Göteborgu stříbrnou medaili, když cílem proběhla v čase 9:28,05. O rok později vybojovala stříbro také na světovém šampionátu v japonské Ósace, v novém osobním rekordu 9:09,19. V závodě nestačila jen na reprezentační kolegyni Jekatěrinu Volkovovou. Na letních olympijských hrách 2008 v Pekingu doběhla ve finále těsně pod stupni vítězů, na 4. místě v čase 9:12,33.\n\nV roce 2009 se stala vítězkou maratonu v Los Angeles (2.25:59) a skončila čtvrtá na maratonu v Dubaji (2.25:53). V roce 2011 si vylepšila na berlínském maratonu osobní rekord na 2.25:01 a celkově doběhla mezi ženami na 5. místě. Na Letních olympijských hrách 2012 v Londýně vybojovala v novém osobním maximu 2.23:29 bronzovou medaili. Na vítězku Tiki Gelanaovou z Etiopie v cíli ztratila 22 sekund.\n\n\n"}
{"id": "486881", "url": "https://cs.wikipedia.org/wiki?curid=486881", "title": "Kámen (hrad)", "text": "Kámen (hrad)\n\nKámen je původně gotický hrad ze 13. století asi 15 km od Pelhřimova ve stejnojmenné obci, který stojí na rozsáhlém skalisku, podle kterého nese své jméno.\n\nPrvní písemné zmínky o hradu pocházejí z let 1316, kolem poloviny 14. století je hrad královským lénem. V roce 1356 jej kupuje z rukou rodu Tluksů Jindřich z Ciglheimu. který v letech 1356–1366 nechal přestavět palác a jehož přičiněním byly otevřeny zlaté doly v okolí. Nedlouho poté hrad opět přechází do držení rodu Tluksů, kteří za husitské revoluce stojí na straně husitů. V průběhu staletí vystřídal hrad řadu majitelů, z nichž Malovcové hrad v letech 1640–1677 přestavují na pozdně renesanční sídlo. V letech 1860–1870 prochází objekt úpravou v tehdy módním novogotickém stylu. Posledním soukromým majitelem hradu byl v letech 1916–1948 pražský podnikatel s provaznickým zbožím Antonín Fleissig. V roce 1948 je hrad znárodněn.\n\nV současné době je památka přístupná veřejnosti. Kromě prohlídky vlastního hradu je zde možno spatřit expozici historických motocyklů.\n\nNedaleko hradu se nachází kaple Panny Marie Bolestné, vlastníkem kaple do února roku 2018 byla římskokatolická farnost Věžná, poté byla kaple převedena do majetku Kraje Vysočina, který je i majitelem hradu. Kaple se tak stala součástí areálu hradu a od začátku roku 2019 začala její rekonstrukce. Částka potřebná k rekonstrukci dosahuje 19 milionů Kč. V roce 2018 byly uvedeny nové exponáty v rámci prohlídkových tras.\n\nJádro hradu, ležící na vrcholu skalního výchozu, je tvořeno komplexem budov uspořádaných do obdélníka o rozměrech cca 40 x 25 m, ze západu pak navazuje další budova (cca 15 x 5 m). Na jihu hradního jádra se nachází čtyřhranná věž, předhradí, jehož některé budovy se zachovaly dodnes (např. jižní vstupní brána), bylo situováno z jihu a východu jádra.\n\n"}
{"id": "486883", "url": "https://cs.wikipedia.org/wiki?curid=486883", "title": "Město na pokraji věčnosti", "text": "Město na pokraji věčnosti\n\n„Město na pokraji věčnosti“ (v originále „The City on the Edge of Forever“) je devětadvacátý díl první sezóny seriálu Star Trek, později známého jako \"\". Premiéra epizody proběhla 6. dubna 1967.\n\nEpizoda se v roce 1968 dočkala ocenění ceny Hugo za \"Nejlepší dramatické dílo\". Podobného úspěchu se dostalo z první série také epizodě Zvěřinec.\n\nPříběh napsal Harlan Ellison, ale děj byl následně ještě mnohokrát upraven. Kamenný kruh, který se zve Strážcem a je branou času, se také objevuje v epizodě Co se nestalo seriálu , kde skrze něj prochází pan Spock, aby zachránil sama sebe při zkoušce z dospělosti.\n\nKosmická loď USS Enterprise NCC-1701 vedená kapitánem Jamesem Tiberiem Kirkem proplouvá vesmírnou turbulencí, kterou se pan Spock snaží zmapovat za pomocí senzorů. Při jednom z otřesů je zraněn poručík Sulu. Kapitán Kirk nechává přivolat vrchního lékaře McCoye, který bezvládného kormidelníka přivede k vědomí dávkou kordrazinu. Při jednom z dalších otřesů si však omylem zabodne injekční stříkačku do břicha sám a dostane se mu tak do těla mnohonásobně vyšší dávka. Ihned poté McCoye popadne paranoia a uteče z můstku. Zatímco jej ostatní hledají, zneškodní šéfa přepravy a využije transportér pro přenesení se na povrch planety. Kapitán Kirk, pan Spock, poručík Uhura, šéfinženýr Scott a pár členů ochranky se vydávají na povrch planety.\n\nTam, ještě dříve než Dr. McCoye, objevují neznámý kamenný kruh, skrze který na ně promlouvá bytost, označující se za Strážce věčnosti. V kamenném kruhu se promítá celá historie lidstva a Strážce vypovídá, že jde o průchod do libovolné doby času. Pro kapitána je to představa lákavá, ale pan Spock upozorňuje, že staletí na tomto \"filmu\" utíkají velmi rychle a trefit konkrétní den je de facto nemožné. Mezitím se objevuje McCoy, kterého nejprve Spock uspí svým nervovým hmatem. Když ale s kapitánem nadále zkoumají správcovo okno do minulosti, probudí se a projde skrz něj do minulosti. Spock vypočítá do které doby patrně přešel a na základě odhadu se rozhodnou s kapitánem Kirkem projít za ním. McCoy totiž něco v minulosti změnil a celý výsadek se ocitl beze spojení s \"Enterprise\" a je dosti pravděpodobné, že ani lidská civilizace není taková, jakou jí znají.\n\nSpolečně se objevují v New Yorku ve 30. letech 20. století. Díky svému oblečení se samozřejmě ihned stávají středem pozornosti a to i místního strážníka. Daří se jim však uprchnout a ukrýt se v misii na 29. ulici. Tam se setkávají s Edith Keelerovou, vedoucí misie pro bezdomovce. Edith kapitána Kirka zaujme od prvního pohledu, ale také proslovem, kdy detailně popíše budoucnost cestování do vesmíru. McCoy se má v jejich době objevit zhruba do týdne. Spock by potřeboval palubní počítač, který by mu podařil najít moment, kdy byla změněna budoucnost k horšímu a tak se nechají oba zaměstnat v misii a postupně sestavují počítač z elektronek. Než Spock dá dohromady fungující stroj, Kirk velmi přilne k Edith. Po prvním spuštění počítače Spock najde její nekrolog v novinách z roku 1930. Ovšem při dalším spuštění se zobrazí noviny s článkem, kterak Edith Keelerová jednala s prezidentem. Je zřejmé, že Edith je tím mezníkem, kdy se změnila budoucnost a McCoy má právě změnit správný směr toku dějin. Není ale jasné, jestli \"Kostra\" mladou dívku zabije nebo naopak zachrání před smrtí. Spock zvažuje i variantu, že vlastně nemusí jít přímo o McCoye, ale mohou změnit budoucnost oni – tím, že se za ním vydali. Doporučuje kapitánovi, aby se nesnažil Edith pomoci v případě jejího ohrožení. Zatímco Spock opravuje jeho domácí počítač, ve městě se zhmotňuje Dr. McCoy, kterého stále zmítá šílenství a paranoia. Když omdlí, jeden z bezdomovců jej okrade o phaser, kterým se záhy vymaže ze světa. Značně vyčerpaný McCoy doráží do misie, ale pouze o moment se míjí s kapitánem a Spockem. Když Spock opravil počítač, daří se získat celistvé informace. Edith Keelerová v \"nové budoucnosti\" usiluje o světový mír a daří se jí protáhnout výzkum atomové bomby. Tento průtah přichází v nesprávnou dobu a nacistické Německo má tak atomové zbraně dříve a za pomoci raket V-2 s jadernou hlavicí si podmaní svět. Ze zprávy je zřejmé, že Edith musí zemřít, pakliže má jít čas ve správných kolejích. Kirk je postaven do složité situace. Edith, kterou velice miluje, musí zemřít, aby miliony lidí mohly žít. Spock mu vysvětluje, že její čas musí přijít, a proto je i jejich povinnost zabránit McCoyovi v tom, aby ji zachránil. Opět zdůrazňuje, že nemusí jít jenom o McCoye, protože kapitán při jednom rozhovoru zachytí Edith při pádu ze schodů. Jenom o pár místností vedle se McCoy úplně dostává z účinků kordrazinu. Edith, která o něj celou dobu pečovala, je mu velmi sympatická. Dokonce se mu i zmiňuje, že jde večer na film do kina. Když Edith vyráží s Jimem do kina, zmíní se o Dr. McCoyovi. Kirk si uvědomuje, že onen čas se blíží a běží přes ulici za Spockem k misii. V ten moment se objevuje ve dveřích McCoy. Edith nechápe a chce přejít ulici k nim, ale nevšimne si blížícího se automobilu. Kirk podvědomě vyrazí k ní, ale Spock jej zarazí. O moment později chce vyrazit na její záchranu doktor McCoy, ale kapitán Kirk jej zachytí a nepustí k ní.\n\nKostra se nechápavě kouká na kapitána a ptá se \"„Víš, co jsi právě udělal, Jime? Mohl jsem ji zachránit!“\". Kirk s bezmocným pohledem odejde opodál, aniž by vydal hlásku a pouze Spock oznamuje doktorovi \"„On to ví, doktore. On to ví.“\". Všichni tři se pak vrací oknem času na planetu v budoucnosti, kde jim strážce oznamuje, že vše je jako dřív. Také jim nabízí další podobné cesty, ale Kirk dává rozkaz k transportu na \"Enterprise\".\n\n\n"}
{"id": "486884", "url": "https://cs.wikipedia.org/wiki?curid=486884", "title": "Dawn Harperová", "text": "Dawn Harperová\n\nDawn Harperová (* 13. května 1984, East St. Louis, Illinois) je americká atletka, olympijská vítězka z roku 2008 v běhu na 100 metrů překážek.\n\nNa letních olympijských hrách v Pekingu využila zaváhání Američanky Lolo Jonesové, která nohou zavadila o předposlední překážku a z prvního místa se propadla na sedmé. Harperová si zaběhla ve finále osobní rekord 12,54 s. V únoru 2009 o olympijském zlatu prohlásila:\n\nO rok později na světovém šampionátu v Berlíně si vylepšila v semifinálovém běhu osobní rekord na 12,48 s. V samotném finále však proběhla cílem v čase 12,81 s a skončila na sedmém místě. Na světovém atletickém finále 2009 v Soluni doběhla na druhém místě.\n\nNa Mistrovství světa v atletice 2011 v jihokorejském Tegu skončila na třetím místě v novém osobním rekordu 12,47 s. Na třetí místo ji odsunula vítězka Australanka Sally Pearsonová (12,28 s) a Američanka Danielle Carruthersová (12,47 s).\n\nV letech 2003 – 2006 studovala v Los Angeles na kalifornské univerzitě psychologii.\n\n\n"}
{"id": "486885", "url": "https://cs.wikipedia.org/wiki?curid=486885", "title": "František Khynl", "text": "František Khynl\n\nFrantišek \"Frank\" Khynl (25. června 1907 v Turnově – 25. března 2003 v New Yorku) byl česko-americký zlatník a klenotník.\nNarodil se v rodině italského původu s uměleckým příbuzenstvem šperkařů a muzikantů, usazené po jedno století v Tatobitech. K jeho hlavním zálibám patřilo od dětství kreslení a hra na housle. V roce 1925 absolvoval v Turnově šperkařskou školu ve zlatnické třídě u Josefa Ježka.\n\nDále Khynl pracoval v Praze v Revoluční ulici v židovské firmě bratří Falkenauerů jako klenotník specializovaný na zasazování briliantů. Roku 1941 byla firma z rasových důvodů zrušena a po válce již nebyla obnovena.\n\nV poválečné bídě a levicové orientaci země Khynl ve svém oboru těžko nacházel uplatnění. Roku 1946 požádal o vystěhovalecký pas, na přelomu let 1948 a 1949 odplul na lodi do Austrálie, kde se usadil v Sydney. Začínal v proslulé klenotnické firmě Harryho Windstona, než se osamostatnil. Vyhledával zakázky velkých rozměrů. K jeho hlavním dílům australského období patří Portrét britské královny Alžběty II. v pavé z briliantů ve stříbře a zlatý bumerang.\n\nPro nedostatek zakázek Khynl počátkem 60. let 20. století s Windstonovým doporučením odcestoval do Spojených států, kde začínal v Los Angeles. Žil a pracoval především v New Yorku, kde jedině našel odbyt pro své velké klenoty. Pracoval nejprve pro šperkařské firmy australského Windstona, krátce pro Cartiera, ale především ve firmě Davida Webba. Díky vlastním návrhům se obešel bez designerů, měl nízké výrobní náklady a u při prodeji svých klenotů i v konkurenci s Cartierem aTiffanym. Po roce 1989 svou kariéru uzavřel a jako úspěšný klenotník i milionář se vrátil na rodné Turnovsko, kde stačil zařídit odkaz svého díla, než zemřel.\n\nZačínal klasickými klenotnickými díly s brilianty v pavé. Dále v duchu americké módní vlny 60. až 80. let 20. století rozvinul svoji tvorbu ve stylu fancy jewellry: ztvárňoval pitoreskní, romantické, fantazijní a zvířecí náměty s využitím pestrých barevných kombinací. Za vydělané peníze si podle vlastních kresebných návrhů vytvářel systematicky neprodejnou sbírku vlastních prací - klenotů z drahých kovů s brilianty, českými granáty a dalšími pestrobarevnými drahokamy. Tuto sbírku nakonec odkázal České republice, šestnáct nejvýznamnějších artefaktů je vystaveno podle jeho posledního přání od roku 2002 na zámku Sychrově, nedaleko jeho rodiště.\n\n\n"}
{"id": "486887", "url": "https://cs.wikipedia.org/wiki?curid=486887", "title": "Čtyři Dvory (obchodní a zábavní centrum)", "text": "Čtyři Dvory (obchodní a zábavní centrum)\n\nČtyři Dvory jsou obchodní a zábavní centrum na sídlišti Máj v Českých Budějovicích (místní část České Budějovice 2). Nachází se v ulici Milady Horákové (č. p. 1498). Jeho součástí je i jedno multikino z celkových dvou v Českých Budějovicích (druhé multikino se nachází v Obchodním centru Igy na Pražské třídě) a jedno z celkových tří kin ve městě (třetí je kino Kotva na Lidické třídě).\n\nVýstavba centra byla zahájena v roce 2000, investorem a developerem byla NPČB s. r. o. Stavbu realizovala firma Hochtief. Centrum bylo otevřeno na jaře 2002. Od 7. prosince 2007 je jeho vlastníkem ČS nemovitostní fond obhospodařovaný spol. REICO IS ČS.\n\nOtevření multikina s celkovou kapacitou 1400 diváků znamenalo obrovskou konkurenci pro ostatní českobudějovické biografy, kterým klesla návštěvnost. Ještě v roce 2002 bylo z tohoto důvodu uzavřeno kino Vesmír, v roce 2011 skončilo letní kino Háječek a ukončení provozu hrozí i kinu Kotva, v tom případě by multikino Cinestar ve Čtyřech Dvorech zůstalo jediným biografem v Českých Budějovicích.\n\nCentrum Čtyři Dvory se skládá ze dvou vzájemně propojených budov a zastavěná plocha činí 14 tisíc m².\nZábavní komplex tvoří Multikino Cinestar - 8 kinosálů v nadzemním podlaží, Campus bowling - v suterénu. Komplex je obchodní pasáží (s 15 obchody) propojený se supermarketem Albert. Dále se v centru nachází 6 restaurací a kaváren, kosmetický salón, dětský koutek a pobočka Raiffeisen bank.\n\n"}
{"id": "486889", "url": "https://cs.wikipedia.org/wiki?curid=486889", "title": "Pavel Veselý", "text": "Pavel Veselý\n\nPavel Veselý (* 27. dubna 1942, Ostrava, Protektorát Čechy a Morava) je český publicista a fotograf, ale dříve také herec, zpěvák a divadelní autor (dramatik).\n\nDo roku 2016 působil též jako kurátor ve sboru ČCE v Praze 8 - Kobylisích.\n\nBěhem studií na Pedagogické fakultě Ostravské univerzity založil roku 1961 spolu s dalšími dvěma tehdejšími studenty Luďkem Nekudou a Edvardem Schiffauerem Divadélko Pod okapem (později Divadélko Okap), které se brzy stalo nejvýraznější profilovou scénou alternativní kultury severomoravského regionu. V něm brzy vynikla autorská a herecká dvojice Luděk Nekuda a Pavel Veselý, jež pro uskupení připravila pět kabaretů a dvě divadelní hry. U většiny her tohoto souboru se autorsky podílel nejen na hře samotné, ale složil hudbu k většině písniček.\n\nS Divadélkem Pod okapem se účastnil řady domácích přehlídek a festivalů, například roku 1963 byl soubor hostem Jiráskova Hronova. V letech 1965 a 1966 se spolu se souborem zúčastnil mezinárodního divadelního festivalu v Záhřebu v tehdejší Jugoslávii.\n\nV sedmdesátých letech 20. století působil jako severomoravský zpravodaj Zemědělských novin, v osmdesátých letech byl nočním strážným na Matematicko-fyzikální fakultě Univerzity Karlovy v Praze, avšak i nadále psal a fotografoval pro společenské časopisy. Napsal scénáře k více než dvaceti publicistickým televizním filmům. Po sametové revoluci byl ve svobodném povolání jako fotograf-publicista, spolupracující především s filmovými a televizními časopisy a s časopisy o životním stylu. Dlouhodobě pracuje na fotografických cyklech pro Fotobanku České tiskové kanceláře.\n\nNapsal životopisnou knihu \"S Kristianem Kodetem o Kristianu Kodetovi\" (2011), dále svými fotografiemi doprovodil knihu \"Putování pohádkovou zemí\" od Vítězslavy Klimtové (2011), sepsal publikaci o mladé malířce Elišce Junkové (2015) a napsal text reprezentativní publikace \"Áčko jede do Motola\", pokřtěné 6. dubna 2015 při otevření prodloužení trasy A pražského metra. V roce 2019 autor vydal vzpomínkovou novelu \"Čárlí, kluk z fary\", která je doplněna jeho fotografiemi.\n\n\n"}
{"id": "486890", "url": "https://cs.wikipedia.org/wiki?curid=486890", "title": "Ferrovie Nord Milano", "text": "Ferrovie Nord Milano\n\nFerrovie Nord Milano (\"FNM\") je italský soukromý železniční dopravce působící v osobní i nákladní dopravě – druhý největší v zemi. Dopravce primárně obsluhuje oblast severní Itálie – Lombardie, Piemontu a švýcarského kantonu Ticino. Společnost v roce 1877 založil pod názvem \"Società Anonima Ferrovie Milano-Saronno e Milano-Erba\" belgický podnikatel Albert Vaucamps\n\nV polovině devadesátých let FNM koupila od devět elektrických lokomotiv řady 163 vyrobených ve Škodě Plzeň.\nV roce 2010 tyto lokomotivy prodala společnosti Student Agency. FNM také koupila repasované dieselové lokomotivy řady 753.7.\n\n\n"}
{"id": "486892", "url": "https://cs.wikipedia.org/wiki?curid=486892", "title": "Osobní vlak", "text": "Osobní vlak\n\nOsobní vlak (značka \"Os\") je na tratích SŽDC označení druhu vlaku, který zajišťuje přepravu většinou na krátké vzdálenosti na určité trati. Osobní vlaky zastavují až na výjimky ve všech stanicích a zastávkách. V minulosti se v provozu ČSD vyznačovaly také tím, že na nich platilo základní jízdné, zatímco ve vlacích vyšších kategorií bylo nutné platit příplatek. Obdobná kategorie vlaků se používá i na regionálních českých tratích provozovaných jinými subjekty (JHMD, Viamont – resp. PDV Railway, OKD Doprava) i v řadě dalších zemí a je užívána i pro přeshraniční regionální vlaky.\n\nVýraz \"osobní vlak\" se používá také v širším významu jako souhrnné označení všech vlaků určených pro přepravu cestujících (vlaků osobní přepravy) bez ohledu na jejich druh, tedy včetně rychlíků, expresů, spěšných vlaků a vlaků různých speciálních kategorií. V pražském metru je \"osobní vlak\" označení pro pravidelné i mimořádné vlaky určené pro přepravu cestujících. \n\n\n"}
{"id": "486893", "url": "https://cs.wikipedia.org/wiki?curid=486893", "title": "Operace: Vyhlazení", "text": "Operace: Vyhlazení\n\n„Operace: Vyhlazení“ (v originále „Operation: Annihilate!“) je třicátý díl první sezóny seriálu Star Trek, později známého jako \"\". Premiéra epizody proběhla 13. dubna 1967.\n\nHvězdného data 3287.2 kosmická loď USS Enterprise NCC-1701 vedená kapitánem Jamesem Tiberius Kirkem sleduje trasu neznámé formy inteligence, která likviduje postupně jednu civilizaci za druhou, planetu po planetě. Další planetou v řadě je Deneva. Když \"Enterprise\" doráží do její sluneční soustavy, setkává se s malou lodí, která míří přímo ke slunci. Přes prvotní snahu o kontakt loď neodpovídá a pouze těsně před shořením se ve vysílačce ozývá \"„Jsem volný! Konečně jsem...“\"\n\nJe zřejmé, že neznámá infekce se nachází již zde. Na povrchu planety je několik milionů kolonistů, ale také Kirkův bratr Sam Kirk se svou ženou a synem Peterem. Když se kapitán transportuje na povrch planety s panem Spockem, Dr. McCoyem, vrchním inženýrem Scottem a dalšími členy posádky, jsou napadeni hrstkou obyvatel. Ačkoliv uspat je phasery nebyl větší problém, zvláštní bylo, že celou dobu křičeli, aby Kirk a ostatní utekli. Jejich činy byly v rozporu s jejich vůlí. Krátce poté Kirk s výsadkem nachází Auroru, ženu Sama Kirka i jejich syna. Sam Kirk je nalezen již mrvý, jeho syn v bezvědomí a Aurora Kirková v pološíleném stavu hrůzy z čehosi za mřížkou ventilačního systému. Na ošetřovně Aurora vysvětluje kapitánu Kirkovi, že ony \"věci\" přiletěly zhruba před 8 měsíci na jejich planetu tak, že ovládli posádku a donutily jejich členy je převézt. Dále vysvětluje, že neznámá forma života si obyvatele podmaňuje zvýšenou bolestí v případě neposlušnosti a nutí je tak ke stavbě nových lodí. Sama je však infikována a její parazit se jí rozhodne zabít, než aby mohla prozradit další informace. Kapitán Kirk se vrací na povrch a s výsadkem pátrá po neznámé formě života. V jedné z budov se jim daří objevit prazvláštní tvory připomínající velké mozkové buňce se schopností nalétávat na svou oběť. Při odchodu se jeden z tvorů přilepí Spockovi na záda a výsadek se musí vrátit na \"Enterprise\".\n\nNa ošetřovně McCoy podrobuje Spocka vyšetření a zjišťuje, že stejně jako Peter Kirk má celé tělo prorostlé neznámou formou tkáně. Propletení tkáně je tak složité, že je nemožné jej odstranit. Mezitím se Spock probouzí na ošetřovně a vydává se na můstek ovládnout řízení lodi, aby jí dostal na planetu. Posádce se daří jej přemoct a končí opět na ošetřovně a v poutech. I když později kapitánovi tvrdí, že je schopen onoho parazita přemoci díky ovládání své mysli a tím i bolesti, Kirk ani McCoy mu nevěří a nechávají jej na lůžku. Spock očivině nelhal, pouze se musí přesvědčovat, že je vulkánec. Potíže mu dělá jeho lidská část, ale daří se mu jí přemoci, osvobozuje se z pout a vydává se k transportérům s úmyslem dostat se na povrch. Je zadržen panem Scottem. Přivolanému kapitánovi objasňuje, že z dané situace vede pouze jediná cesta a to výzkum neznámých tvorů. Pro případ odchycení vzorku není ideálnějšího jedince, než jeho, protože už je infikován. Kirk s tím souhlasí a nechává jej odejít na povrch. Odchyceného tvora na \"Enterprise\" podrobují různým testům, jak jej zničit a zaměřují se na fakt, že denevan, který letěl do slunce volal na poslední moment, že je volný. McCoy zkouší na tvora i žár o 9000 °C, ale bezúspěšně. Kirk informuje, že potřebují způsob, jak zabít tvora, ale ne hostitele. Spock upozorňuje, je čas se připravovat i na variantu vyhlazení planety Denevan pro ochranu dalších planet a kolonií. Kirk tuto variantu připouští, ale zamítá Spockovu žádost o transportování se na povrch i s kapitánovým synovcem.\n\nKirka napadá ještě jedna věc, kterou netestovali, ale slunce jí disponuje - světlo. Rozhodnout se tvora vystavit svítivosti 1 milion kandela na čtvereční palec. Tvor toto nevydrží, ale tato svítivost není pro člověka bez ochranných brýlí únosná. Spock se nabízí k dalšímu pokusu, aby zjistili, zdali účinek bude stejný na cizí tkáň v jeho těle. Pro eliminaci tvora byl pokus úspěšný, ale vysoká svítivost Spocka naprosto oslepila. Sestra Chapelová přináší výsledky z laboratoří a teprve teď McCoyovi dochází, že vůbec nemusel použít bílé, oslepující světlo, ale kteroukoliv jinou část spektra. \"Enterprise\" rozmisťuje kolem planety satelity, které budou osvětlovat povrch planety v potřebné intenzitě, aby zabili parazity, ale neublížili obyvatelstvu. McCoy se obviňuje, že zapříčinil svou nedbalostí Spockovu slepotu. Když je operace ukončena, přichází na můstek pan Spock. Vysvětluje, že slepota byla pouze dočasná díky vnitřním víčkům, které se u obyvatel Vulkán vyvinula pro ochranu zraku před tamním sluncem. Spock dodává, že se naučili jej ignorovat obdobně jako lidé ignorují apendix.\n\nKirk dává rozkaz k zadání kurzu na základnu 10. McCoy jej ještě prosí, aby Spockovi neříkal, že jej prohlásil za nejlepšího důstojníka flotily. Spock na to reaguje poděkováním a kapitán Kirk dodává \"„Měl jsi takový strach o vulkánský zrak, že jsi úplně zapomněl na jejich sluch.“\"\n\n\n"}
{"id": "486896", "url": "https://cs.wikipedia.org/wiki?curid=486896", "title": "Subway", "text": "Subway\n\nSubway je původem americká mezinárodní síť franšízových restaurací rychlého občerstvení. Byla založena roku 1965 v americkém městě Bridgeport. Vlastní ji společnost Doctor's Associates, Inc. V roce 2015 vlastnila síť více než 43 700 restaurací ve 109 zemích světa. V České republice se nachází 20 restaurací sítě.\n\nV roce 1965 si Fred DeLuca od svého přítele Dr. Petera Bucka půjčil 1000 dolarů, aby mohl založit restauraci prodávající sendviče. Ve městě Bridgeport v americkém státě Connecticut pak společně založili prodejnu sendvičů \"Pete's Super Submarines\" (Petovy skvělé ponorky) a hned první den prodali 312 sendvičů. V následujícím roce spolu Peter a Fred založili společnost \"Doctor's Associates Inc.\" (Lékařská společnost), která dodnes formálně zastřešuje celý řetězec rychlého občerstvení. V roce 1968, kdy společnost vlastnila 5 restaurací, byl poprvé použit současný název Subway. První franšíza Subway byla otevřena v roce 1974 ve městě Wallingford v Connecticutu. V tomto roce provozovali Fred a Peter již 16 restaurací, přičemž se rozhodli svůj úspěšný koncept rozšířit a nabídnout jej zájemcům, kteří by jej chtěli také provozovat. Od té chvíle jsou všechny restaurace provozovány na základě franšízové licence.\n\nPrvní restaurace na západním pobřeží USA byla otevřena roku 1978 ve městě Fresno, stát Kalifornie. První restaurací mimo americký kontinent se pak stala pobočka v Bahrajnu, a to v prosinci roku 1984. V roce 1989 se restaurace Subway rozšířily do všech 50 států USA. První televizní reklama na síť Subway se objevila v roce 1991, webové stránky byly zprovozněny v roce 1996. V roce 2004 začaly být otevírány restaurace uvnitř amerických nákupních center Walmart. Síť McDonald's měla v USA největší počet restaurací do roku 2002, kdy ji předstihla právě síť Subway. V roce 2007 byla otevřena první ekologická prodejna Subway Eco Store, jejímž cílem bylo navrhnout restauraci ohleduplnou k životnímu prostředí.\n\nV roce 1983 byla síť oceněna podnikatelským magazínem \"Enterpreneur\" jako nejlepší v kategorii sendvičů, a od té doby si tuto pozici pravidelně drží. Od roku 2007 se také pravidelně umisťuje na předních příčkách žebříčku tohoto magazínu\" \"\"Top 500 světových franšíz\". V roce 2012 se Subway v tomto žebříčku umístila na 2. místě a stejnou příčku obsadila i v žebříčcích \"Nejrychleji rostoucí franšízy\" a \"Globální franšízy\".\n\nHlavní sídlo společnosti se nachází ve městě Milford, Connecticut. Jednotlivá regionální zastoupení sídlí v Amsterdamu (Nizozemí), Brisbane (Austrálie), Bejrútu (Libanon), Singapuru a Miami (USA, stát Florida).\n\nPrvní mezinárodní pobočka byla otevřena v roce 1984 v Bahrajnu. Od té doby se nové pobočky otevíraly po celém světě, například jubilejní 500. pobočka byla otevřena v Portoricu v roce 1985, v Jižní Koreji byla restaurace otevřena poprvé v roce 1991, v 90. letech se dále objevují pobočky v Mexiku, Číně, Kostarice, Irsku, ve Španělsku, na Novém Zélendu, Tchaj-wanu, Jamajce, v Libanonu, Bolívii nebo například v Malajsii.\n\nPlánem sítě je mít po celém světě otevřeno 50 000 restaurací do roku 2018.\n\nOd roku 2017 zaznamenává síť restaurací SUBWAY postupný úbytek poboček a to převážně v USA.\n\nV roce 2018 bylo pod značkou SUBWAY provozováno 42 431 restaurací. \n\nPrvní restaurace byla založena v roce 2003 v Praze, nyní se v České republice nachází 17 poboček sítě. V Praze je 9 restaurací, v Brně čtyři, dvě v Ostravě a jedna restauraci je v Olomouci. V roce 2018 postihlo síť SUBWAY v České republice uzavření několika zavedených poboček. Byly uzavřeny dvě restaurace v Brně ( Štefánikova, Vídeňská), dále restaurace ve Velkém Meziříčí u D1 a pobočka v Opavě (OC Breda & Weinstein). Naopak byla otevřena pobočka ve Zlíně areál Svit a v Praze na hlavním nádraží ( v novém designu Fresh Forward). V roce 2019 byla otevřena pobočka v Říčanech. Začátkem prázdnin 2019 byla tato pobočka po necelém půl roce fungování trvale uzavřena. Dále byla uzavřena i restaurace ve Zlíně a v Jihlavě. Zavírání restaurací pokračovalo v roce 2019 přímo i v Praze, kde provoz ukončily restaurace na Letišti Václava Havla a na Spálené ulici.\n\nBěhem roku 2018 a 2019 bylo celkem v České republice trvale uzavřeno 9 restaurací. Tedy i v České republice je patrný postupný úbytek restaurací SUBWAY.\n\nSeznam restaurací v ČR:\n\nHlavním zaměřením sítě jsou sendviče. Každá pobočka nabízí sendviče ve variacích lokálních specialit, proto se nabídka může v každé restauraci mírně lišit.\n\nKaždá restaurace denně peče vlastní chléb, který je základem všech sendvičů, přičemž zákazník si může vybrat z několika druhů pečiva a zvolit si mezi 15cm a 30cm (anglicky \"footlong\") sendvičem. Sendviče lze také připravit ve variantě wrap či flatbread. K ostatním ingrediencím si lze podle vlastní chuti vybrat ještě zeleninu, dresing a koření.\n\nRozdělení nabízených sendvičů je následovné:\n\nSendviče jsou připravovány před zákazníky v souladu s tím, co si konkrétní zákazník přeje. Skládají se z čerstvě upečeného pečiva, masové či zeleninové náplně, zeleninové oblohy, sýra, dresingu a možných ingrediencí navíc (slanina, avokádo, cherry rajčátka, kukuřice, hummus, olivy...).\n\n\n\n\n"}
{"id": "486901", "url": "https://cs.wikipedia.org/wiki?curid=486901", "title": "Robb", "text": "Robb\n\nPříjmení Robb nosí více osobností:\n\n"}
{"id": "486903", "url": "https://cs.wikipedia.org/wiki?curid=486903", "title": "Havlíčkova kolonie", "text": "Havlíčkova kolonie\n\nHavlíčkova kolonie je základní sídelní jednotka v Českých Budějovicích. Je součástí části obce a katastrálního území České Budějovice 6. Nachází se mezi Malší, Mánesovou ulicí, ulicí U Elektrárny, Mlýnskou stokou a ulicí K. Buriana. Představuje nejhodnotnější soubor kubistické a funkcionalistické architektury (především vily a obytné domy od architekta Františka Petráše) v Českých Budějovicích. Počet obyvatel poklesl z 3150 v roce 1991 na 2611 obyvatel podle obvyklého pobytu v roce 2011.\n\nProstor dnešní Havlíčkovy kolonie byl ještě na začátku 20. století (tehdy nazývaný \"Pumperhölzel\") převážně nezastavěný - bylo tu několik rybníků a skladiště dříví firmy Löwy&Winterberg. V roce 1908 vznikl první návrh vilové zástavby od architekta Siegfrieda Sitte. Od roku 1909 tu zahájilo výstavbu stavební družstvo, do jehož názvu bylo připojeno v roce 1911 jméno \"Havlíček\", z čehož bylo odvozeno jméno celé kolonie. Ve výstavbě se pokračovalo především mezi světovými válkami, kdy kolonie získala dnešní vzhled. Během náletu 24. března 1945 byly poškozeny některé objekty i v Havlíčkově kolonii.\n\nDo Havlíčkovy kolonie zasahují tyto ulice:\n"}
{"id": "486904", "url": "https://cs.wikipedia.org/wiki?curid=486904", "title": "Velká kniha o koních", "text": "Velká kniha o koních\n\nVelká kniha o koních je název knihy encyklopedického charakteru, jejíž originál v angličtině se jmenuje \"The Untimate Horse Book\" a byl vydán v Londýně roku 1991. V českém překladu jej vydalo slovenské nakladatelství Gemini roku 1992. Kniha obsahuje základní údaje o osmdesáti plemenech koní ve světě, o soutěžích, popisuje vybavení jezdců. Je opatřena mnoha fotografiemi a popisnými kresbami. \n\nAutorem knihy je redaktor a spisovatel Elwyn Hartley Edwards (1927–2007). Publikaci vydalo roku 1991 nakladatelství Dorling Kindersley Limited, London pod názvem The Untimate Horse Book. Na Slovensku získalo o rok později vydavatelské právo nakladatelství Gemini, spol.s.r.o. Knihu přeložila a aktualizovala dodatkem pro české čtenáře Helena Kholová. Lektorem vydání byl MVDr Pavel Sedláček, graficky knihu upravil Ivan Kincl. Objemná (1950 gr.), velká (234 x 286 mm), vázaná kniha má 240 stran. Na její titulní straně je velký název a fotografie 8 koní. Kniha se dočkala vydání do slovenštiny i druhého vydání v češtině Knižním klubem roku 2008 s jiným vyobrazením přebalu.\n\nKniha je rozdělena do čtyř hlavních oddílů: To hlavní o koních, Plemena koní, Ty a tvůj kůň a Kůň a člověk. Vzadu jsou obsáhlé vysvětlivky pojmů, rejstřík, dodatek pro české čtenáře se soupisem plemen chovaných v ČSFR. Každý z oddílů je rozveden do samostatných kapitol, hesel doprovázených fotografiemi, případně popisnými náčrty. Je zde popsáno 80 různých plemen koní z celého světa, hlavní jezdecké soutěže včetně historie. \n\n"}
{"id": "486909", "url": "https://cs.wikipedia.org/wiki?curid=486909", "title": "Alabi", "text": "Alabi\n\nAlabi je stará jednotka délky používaná v Etiopii. Její hodnota činí přibližně 0,8 m.\n\n"}
{"id": "486910", "url": "https://cs.wikipedia.org/wiki?curid=486910", "title": "Mírové náměstí (Litoměřice)", "text": "Mírové náměstí (Litoměřice)\n\nMírové náměstí v Litoměřicích je velké veřejné prostranství, které tvoří již od středověku jádro města. Má přibližně lichoběžníkový tvar o rozměrech 75 až 90 metrů na šířku (severojižní směr) a 180 až 195 metrů na délku (východozápadní směr). Odedávna sloužilo jako tržiště (rynek) i shromaždiště (fórum). Od roku 1859 je celé vydlážděno černou dlažbou z místního čediče.\n\nNáměstí je v okolí kašen a morového sloupu osázeno deseti lípami malolistými. Zdobí je dvě kašny. Ta horní (západní) pochází z roku 1715, původní dřevěná kašna byla nahrazena kašnou kamennou, zdobí ji sochy čtyř delfínů, jež fungují jako chrliče vody. Dolní (východní) kašna je její kopií, neboť původní kašna byla zničena během třicetileté války. Obě kašny byly rekonstruovány v roce 1994. Středu náměstí dominuje morový sloup z roku 1685, který byl postaven podle návrhu Giulia Broggia.\nV současnosti prostranství slouží především jako parkoviště, o vinobraních a před Vánocemi stále jako tržiště i shromaždiště.\n\nPřevážná většina zdejších domů (až na výjimky – např. novostavba budovy Komerční banky v severovýchodním rohu) pochází ze středověku a má gotické jádro, nachází se zde nejstarší doposud stále obývané domy v celé České republice.\n\nJižní strana náměstí je ozdobena podloubím, které má i dům Kalich na jižní straně náměstí, současné sídlo zdejšího městského úřadu. Jižní stranu náměstí zdobí i renesanční dům U Černého orla zdobený sgrafity. Nachází se zde i vchod do litoměřického podzemí resp. do zdejších středověkých sklepů a katakomb, které v minulosti sloužily především jakožto skladiště potravin a útočiště, například při požáru a v době války.\n\nV jihovýchodním rohu náměstí se nachází bílý děkanský Kostel Všech svatých s velkou věží. Oproti kostelu přes Dlouhou ulici se nachází gotická Stará radnice, ve které sídlí Oblastní muzeum. Na severní straně náměstí také sídlí Knihovna Karla Hynka Máchy.\n\nV severozápadní části náměstí se nachází dům rodiny komika Felixe Holzmanna, kde prožil své dětství. Dnes je na tomto domě umístěna jeho busta s malou pamětní deskou.\n\nNedaleko od náměstí se na jeho jižní straně nalézá i Městské divadlo Karla Hynka Máchy a litoměřické parkány, v Michalské ulici pak sídlí Severočeská galerie výtvarného umění v Litoměřicích.\n\n"}
{"id": "486911", "url": "https://cs.wikipedia.org/wiki?curid=486911", "title": "Bonus vz. 85", "text": "Bonus vz. 85\n\n\"BOjový útočný NŮž Speciální\" neboli BONUS byl určen jako osobní zbraň a víceúčelový nástroj pro jednotky speciálního a hloubkového průzkumu československé armády. Nůž umožňuje bodat, sekat, řezat jak rovným tak pilovitým ostřím a vést údery paticí ručky.\n\nBONUS byl vyvíjen v letech 1983-85 podnikem Aquacentrum Praha jako nástupce zastaralého nože Piloun, který používali potápěči policie, armády a svazarmu. Svým zadáním neměl nahradit již zavedený UTON, ale zmodernizovat výzbroj u jednotek hloubkového a speciálního průzkumu. Čepel nože je z kvalitní houževnaté ocele AK5, je plochá oboustranně broušená a na jedné straně s pilovitým ostřím. Na konci nože je průvlek na pojistnou šňůrku. Rukojeť je vyrobena z gumoplastu a boční plochy rukojeti jsou zdrsněny příčnými zářezy. \n\nArmádní verze nože BONUS byla s ostrou špicí a čepel byla mořena, aby neodrážela světlo a neleskla se. Bonus se vyráběl i pro civilní trh a lišil se tím, že měl tupou špici, která se dala při potápění použít jako dláto, šroubovák, rýč atd. Pozor i \"civilní\" verze nože BONUS s tupou špicí se používala u armády pro potřeby ženijního průzkumu. Tento nůž byl uložen v gumové pochvě v ženijních soupravách pro těžké potápění. Existovala verze i pro záchranáře, která měla lesklou čepel s ostrou špicí a lišila se jen tím, že měla červenou gumovou rukojeť (tento typ je dnes velmi málo k vidění). Údajně existovala ještě verze se žlutou rukojetí.\n\nNáročné testy nože prokázaly, že lze bez problémů probodnout dřevěnou desku 15-20 mm silnou nebo ocelový plech 1 mm silný, přeseknout kabel o průměru až 20 mm a nebo proříznout ocelový plech až do 3 mm tloušťky.\n\nPochvy k noži BONUS byly vyráběny ve více variantách. Nejznámější a nejpoužívanější je černá gumová pochva s nápisem \"aquacentrum\". Nejméně známá a používaná je kožená pochva s přírodní kůže hnědé barvy, se kterou byly nože dodávány k armádním zkouškám. Další typ je maskovaná pochva vyrobená z plastu a nylonu, tuto pochvu s noži Bonus vz. 85 má armáda v NZ skladech.\n\n\n"}
{"id": "486912", "url": "https://cs.wikipedia.org/wiki?curid=486912", "title": "Ulf Timmermann", "text": "Ulf Timmermann\n\nUlf Timmermann (* 1. listopadu 1962, Východní Berlín) je bývalý východoněmecký atlet, olympijský vítěz, mistr Evropy, dvojnásobný halový mistr světa a dvojnásobný halový mistr Evropy ve vrhu koulí.\n\n22. května 1988 v řecké Chanii přehodil jako první koulař v historii 23 metrů a výkonem 23,06 m ustanovil nový světový rekord. O dva roky později vylepšil rekord Američan Randy Barnes, který v Los Angeles poslal kouli do vzdálenosti 23,12 m.\n\nV roce 1988 se stal v jihokorejském Soulu olympijským vítězem. O čtyři roky později reprezentoval také na letních olympijských hrách v Barceloně, kde skončil na pátém místě (20,49 m).\n\n\n\n"}
{"id": "486913", "url": "https://cs.wikipedia.org/wiki?curid=486913", "title": "Hlavňovský potok", "text": "Hlavňovský potok\n\nHlavňovský potok je malý vodní tok v broumovském výběžku.\n\nHlavňovský potok pramení v horním zakončení pískovcové Kovářovy rokle v Broumovských stěnách. Pramen není nijak upraven. V celé délce rokle (necelých 1,5 km) tvoří její osu. V počáteční fázi potok na jejím plochém dnu vytváří nevelký mokřad, který musí tudy vedoucí červeně značená Jiráskova cesta překonávat za pomoci povalů. Asi 100 metrů za spodním okrajem mokřadu protéká přirozenou jeskyní Kovárna, za kterou následuje více než půl kilometrový průtok jeskyní suťovou. Přibližně v místě opuštění Kovářovy rokle opouští i masív Broumovských stěn. Po dalších asi osmi stech metrech vtéká do Hlavňovského rybníka, který je vhodný ke koupání. Zde potok ostře mění směr toku z dosavadního přibližně jihozápadního na severozápadní a dále vtéká do vesnice Hlavňov, která dala potoku jméno. Na území vesnice se při postupném obtékání vrchu Kluček směr toku vrací jihozápadní směr, který drží až do následující obce Bukovice. V malé nádrži v jejím centru pouť Hlavňovského potoka končí. Soutokem s Pěkovským potokem zde vzniká potok Dunajka. Celý jeho tok se nachází na území chráněné krajinné oblasti Broumovsko.\n\nZa zmínku stojí soutok čtyř vodotečí na spodním konci Kovářovy rokle. Na jednom místě se zde do Hlavňovského potoka vlévají potoky přitékající z Pískové rokle, podél Pánovy cesty a z upravené studánky, která se zde nachází. Jediným dalším významnějším přítokem je potok přitékající z pravé strany od Broumovských stěn a vlévající se v centrální části Hlavňova.\n\n"}
{"id": "486916", "url": "https://cs.wikipedia.org/wiki?curid=486916", "title": "Boubínské jezírko", "text": "Boubínské jezírko\n\nBoubínské jezírko (též \"Jezírko U pralesa\") je splavovací nádrž. Nachází se na Kaplickém potoce, na jižním svahu Boubína v nadmořské výšce 925 m. Má rozlohu 0,37 ha a maximální hloubku (u výpusti) 4 m.\n\nNa hrázi jezírka je chata strážců národní přírodní rezervace Boubínský prales, lavice se stoly pro návštěvníky a začíná tu naučná stezka kolem jádra Boubínského pralesa.\n\nBylo vybudováno v roce 1833 (1836) jako splavovací nádrž (\"klauza\") k posílení toku a pro lepší plavbu dřeva z boubínských lesů na Idinu Pilu a do sklárny v Lenoře krátkodobým intenzivnějším vypouštěním nahromaděné vody po dobu plavení. Dřevo se zde plavilo ještě v roce 1957.\n\nPřestože Boubínské jezírko nemá na rozdíl od jiných šumavských klauz porušenou hráz, je poměrně silně průtočné a poměry zde připomínají spíše tekoucí než stojatou vodu. Proto v Boubínském jezírku nebyli nalezeni téměř žádní zástupci zooplanktonu.\n"}
{"id": "486918", "url": "https://cs.wikipedia.org/wiki?curid=486918", "title": "Helen Willsová Moodyová", "text": "Helen Willsová Moodyová\n\nHelen Newingtonová Willsová Roarková (6. října 1905 Centerville, Kalifornie – 1. ledna 1998 Carmel, Kalifornie) známá pod jménem Helen Willsová Moodyová, byla americká tenistka, která dokázala získat celkem 31 titulů z turnajů Grand Slamu, z toho osm ve dvouhře Wimbledonu. Na Letních olympijských hrách 1924 konaných v Paříži se stala dvojnásobnou zlatou medailistkou v ženské dvouhře i čtyřhře. Byla označena \"„za první rodilou Američanku, která jako sportovkyně dosáhla mezinárodního věhlasu.“\"\n\nRoku 1935 se stala nejlepší sportovkyní Spojených států. V roce 1959 byla uvedena do Mezinárodní tenisové síně slávy.\n\nNarodila se jako Helen Newingtonová Willsová v kalifornském Centerville, dnešní součásti města Fremont. Studovala Kalifornskou univerzitu v Berkeley, kterou nedokončila. Již poměrně známá se provdala v prosinci roku 1929 za Fredericka Moodyho. Přibližně polovinu titulů z velkých turnajů získala pod jménem Helen Willsová, druhou pak jako Helen Willsová Moodyová. S manželem se rozvedla v roce 1937 a podruhé se vdala za Aidana Roarka v říjnu 1939.\n\nZ 31 grandslamových titulů triumfovala sedmkrát ve dvouhře na US Championships, osmkrát ve dvouhře Wimbledonu a čtyřikrát ve dvouhře French Championships. Kromě startů na French Championships a Wimbledonu v roce 1926, se na všech ostatních grandslamech vždy probojovala do finále dvouhry.\n\nJe dvojnásobnou olympijskou vítězkou z Letních olympijských her 1924 konaných v Paříži, kde vyhrála soutěže ve dvouhře a čtyřhře žen. Poté byl tenis vyřazen z rodiny olympijských sportů až do roku 1988. V letech 1921 a 1922 se stala juniorskou přebornicí USA, mistryní USA mezi ženami se stala již roku 1923 v 17 letech, což z ní udělalo do té doby nejmladší vítězku národního mistrovství. V období 1919 až 1938 dosáhla řady nejméně 158 vítězství bez jediné porážky a ztráty setu. V letech 1923, 1924, 1925, 1927, 1928, 1929, 1930, 1931, 1932 a 1938 byla také členkou reprezentačního týmu USA ve Wightman Cupu.\n\nNa tenisovém dvorci se chovala uzavřeně, málokdy projevila své emoce. Kathleen McKaneová Godfreeová, která jí jako jediná porazila ve Wimbledonu, o ní pronesla: \"„Helen byla velmi uzavřená osoba, která si nikdy nevytvořila mnoho přátelství.“\" Díky jejímu neměnnému výrazu v obličeji ji americká sportovní novinářka Grantland Riceová nazvala \"„Little Miss Poker Face“\" (Slečinka s pokerovou tváří). Přestože dosáhla významných úspěchů, byla mezi fanoušky díky svému chování nepopulární. Proto ji začali ironicky přezdívat \"„Královna Helen“\" či \"„Císařská Helen“\". K tomu se později vyjádřila ve svém životopise, v němž napsala: \"„Mým jediným zájmem byla snaha odehrát míček přes síť. Byla jsem prostě svá, velmi koncentrovaná na hru bez jakýchkoli dalších myšlenek.“\"\n\nDne 16. února 1926 se jako dvacetiletá utkala jedinkrát v životě s tehdy již šestinásobnou wimbledonskou vítězkou Suzanne Lenglenovou. Jednalo se o finále turnaje v Carlton Clubu v Cannes. Utkání získalo značnou pozornost, přítomen byl i švédský král. Lenglenová dokonce po jedné výměně pro uklidnění pila brandy s vodou a zápas vyhrála výsledkem 6–3, 8–6. Moodyová již nikdy nedostala šanci Lenglenové porážku oplatit, protože ta se rozhodla po sezóně 1926 ukončit závodní kariéru.\n\nOd roku 1927 neztratila ve dvouhře ani jeden set žádného závodního utkání až do Wimbledonu 1933.\n\nV sanfranciském exhibičním zápase 28. ledna 1933 prohrála s osmou hráčkou amerického žebříčku Phil Neerovou, 6–3, 6–4. \n\nUS Championships vyhrála sedmkrát v řadě, v letech 1926 a 1930 se turnaje neúčastnila. Po sedmi titulech však vzdala pro bolesti zad další finále, ke kterému nastoupila proti Heleně Hullové Jacobsové v roce 1933. V okamžiku skreče prohrávala ve třetím setu. Poté na ni tenisoví fanoušci vyvinuli velký tlak, což vyústilo v rozhodnutí, že na US Championships již nikdy hrát nebude. V dalších dvou wimbledonských finálových zápasech (1935 a 1938) Hullovou Jacobsovou porazila.\n\nCharlie Chaplin byl jednou dotázán, co považuje za nejkrásnější pohled, který kdy viděl. Odpověděl: \"„Byl to pohyb Helen Willsové během hry.“\"\n\nPodle Wallise Myerse z \"Daily Telegraphu\" a Daily Mailu, byla klasifikována v první desítce ženského žebříčku v období od roku 1922 do roku 1925, a poté v letech 1927 až 1933 a 1935 až 1938. Světovou jedničkou pak byla devět let v letech 1927 až 1933 a znovu od roku 1935 do roku 1938.\n\nV letech 1926 a 1929 se objevila na obálce časopisu \"Time\".\n\nPo absolvování střední školy Head-Royce School nastoupila na Kalifornskou univerzitu v Berkeley, kterou ovšem nedokončila. Na univerzitě byla členkou spolku (Fí Beta Kappa).\n\nZávěť po její smrti v roce 1998 obsahovala sdělení, že univerzitě odkazuje 10 miliónů dolarů na rozvojový fond Institutu neurověd. V důsledku toho se pak pracoviště v roce 1999 přejmenovalo na \"Institut neurověd Heleny Willsové Kalifornské univerzity v Berkeley\", aby tím vyjádřilo úctu k filantropce.\n\nNarodila se v kalifornském Centerville. Poprvé se provdala v prosinci roku 1929 za Fredericka Moodyho. S manželem se rozvedla v roce 1937 a podruhé se vdala za Aidana Roarka v říjnu 1939. S rodinou žila v Point of Timber.\n\nJe autorkou knihy pro tenisové trenéry \"Tennis\" (1928), dále svého životopisu \"Fifteen-Thirty: The Story of a Tennis Player\" (Patnáct-třicet: Příběh tenistky, 1937) a také detektivky \"Death Serves an Ace\" (1939, spolu s Robertem Murphym). Psala články pro noviny \"Saturday Evening Post\" a další časopisy.\n\nZemřela v 92 letech přirozenou smrtí 1. ledna 1998 v kalifornském Carmelu. Neměla žádné děti.\n\n"}
{"id": "486925", "url": "https://cs.wikipedia.org/wiki?curid=486925", "title": "SS Delphic (1897)", "text": "SS Delphic (1897)\n\nSS \"Delphic\" byl parník společnosti White Star Line vybudovaný v loděnicích Harland & Wolff v Belfastu. Tento parník s jedním komínem a tonáží 8 273 BRT sloužil na linkách na Nový Zéland, ale svoji první plavbu měl na trase Liverpool - New York. Během Búrských válek sloužil jako transportní loď. 16. února 1917 se jen těsně vyhnul torpédu vypálenému ponorkou \"U-60\", když byl jihozápadně od Irska. 17. srpna 1917 byl torpédován ponorkou \"UC-72\" asi 216 km od Bishop's Rock během cesty z Cardiffu do Montevidea s nákladem uhlí. Loď se potopila, 5 lidí zemřelo.\n"}
{"id": "486928", "url": "https://cs.wikipedia.org/wiki?curid=486928", "title": "Tartu Välk 494", "text": "Tartu Välk 494\n\nTartu Välk 494 je hokejový klub z Tartu, který hraje Estonskou hokejovou ligu. Klub byl založen v roce 1995. Klub zanikl v roce 2010, ale v roce 2011 byl znovu obnoven. Jejich domovským stadionem byl Annelinn Ice Rink s kapacitou 600 diváků.\n\n\n"}
{"id": "486930", "url": "https://cs.wikipedia.org/wiki?curid=486930", "title": "HK Viru Sputnik Kohtla-Järve", "text": "HK Viru Sputnik Kohtla-Järve\n\nKohtla-Järve Viru Sputnik je hokejový klub z Kohtla-Järve, který hraje Estonskou hokejovou ligu. Jejich domovským stadionem je K-Järve Jäähall.\n\n"}
{"id": "486931", "url": "https://cs.wikipedia.org/wiki?curid=486931", "title": "Přesmyk", "text": "Přesmyk\n\nPřesmyk (metateze) může být:\n\nV chemii:\n\nV jazykovědě:\n\nV geologii:\n\nV technice:\n\nNa železnici:\n"}
{"id": "486934", "url": "https://cs.wikipedia.org/wiki?curid=486934", "title": "Tallinn Purikad", "text": "Tallinn Purikad\n\nTallinn Purikad je hokejový klub z Tallinnu, který hraje Estonskou hokejovou ligu. Klub byl založen v roce 2002. Klub zanikl v roce 2010, ale v roce 2011 byl znovu obnoven. Domovským stadionem byl Premia jäähall.\n\n"}
{"id": "486936", "url": "https://cs.wikipedia.org/wiki?curid=486936", "title": "Dunajka", "text": "Dunajka\n\nDunajka je malý vodní tok v broumovském výběžku.\n\nDunajka nemá vlastní pramen. Vzniká soutokem Hlavňovského a Pěkovského potoka v nevelké nádrži v centrální části obce Bukovice nedaleko Police nad Metují. Dunajka teče přibližně jihozápadním, posléze jižním směrem. Ještě v Bukovici protéká místní částí Benátka. Ta svůj název získala tak, že souvislá řada starých dělnických domků na břehu regulovaného potoka připomínala místním obyvatelům skutečné italské Benátky. Pod Bukovicí protéká Dunajka asi půl kilometru dlouhým údolím se zalesněnými svahy. V něm se nachází vodou z potoka napájené staré koupaliště, které je dnes využíváno rybáři. Na konci údolí potok vtéká do obce Žďár nad Metují. Za obcí následuje asi 1,5 km dlouhé malebné údolí, které Dunajka sdílí s železniční tratí Týniště nad Orlicí - Otovice zastávka. Potok zde meandruje a celkem čtyřikrát pod tratí podtéká. Na konci údolí se z levé strany vlévá do řeky Metuje. Nedaleko od soutoku se nacházejí pozůstatky hradu Vlčince. Celý tok Dunajky se nachází na území chráněné krajinné oblasti Broumovsko. Nemá žádné významné přítoky.\n\n"}
{"id": "486938", "url": "https://cs.wikipedia.org/wiki?curid=486938", "title": "Eesti Noortekoondis", "text": "Eesti Noortekoondis\n\nEesti Noortekoondi nebo také Estonská hokejová reprezentace do 18 let byl hokejový tým z Estonska, který hrával na nejvyšší ligu estonského svazu ledního hokeje. Eesti Noortekoondis v současné době (2008) hraje svůj první rok v lize.\n\n"}
{"id": "486939", "url": "https://cs.wikipedia.org/wiki?curid=486939", "title": "SS Cymric (1898)", "text": "SS Cymric (1898)\n\nSS \"Cymric\" byl parník společnosti White Star Line vybudovaný v loděnicích Harland & Wolff v Belfastu. Na vodu byl spuštěn 12. října 1897. Na svou první plavbu z Liverpoolu do New Yorku vyplul 11. února 1898.\n\nBěhem Búrských válek a 1. světové války sloužil jako transportní loď. 8. května 1916 byl torpédován Schweigerovou ponorkou \"U-20\", tou, která o rok dříve potopila \"Lusitanii\". Cymric byl zasažen 3 torpédy, přesto trvalo celých 28 hodin, než se další den potopil s 5 mrtvými asi 224 km severozápadně od Fastnet Rock poblíž Irska.\n"}
{"id": "486943", "url": "https://cs.wikipedia.org/wiki?curid=486943", "title": "Rapaces de Gap", "text": "Rapaces de Gap\n\nRapaces de Gap je hokejový klub z Gapu, který hraje Ligue Magnus. Klub byl založen roku 1937. Jejich domovským stadionem je Patinoire Brown-Ferrand s kapacitou 1800 diváků.\n\n\n"}
{"id": "486945", "url": "https://cs.wikipedia.org/wiki?curid=486945", "title": "Alada", "text": "Alada\n\nAlada je stará jednotka hmotnosti používaná v Uzbekistánu. Její hodnota činila přibližně 16 g.\n\n"}
{"id": "486947", "url": "https://cs.wikipedia.org/wiki?curid=486947", "title": "Junior Belfast Giants", "text": "Junior Belfast Giants\n\nJunior Belfast Giants je hokejový klub z Belfastu, který hrával v letech 2007 až 2009 Irskou hokejovou ligu. Klub byl založen roku 2007. Jejich domovským stadionem je Dundonald Ice Bowl s kapacitou 1500 diváků. V současné době klub provozuje jen mládežnickou sekci.\n\n"}
{"id": "486953", "url": "https://cs.wikipedia.org/wiki?curid=486953", "title": "Drilidae", "text": "Drilidae\n\nDrilidae jsou brouci z nadčeledi Elateroidea.\n"}
{"id": "486954", "url": "https://cs.wikipedia.org/wiki?curid=486954", "title": "Seznam technologií používaných v procesorech", "text": "Seznam technologií používaných v procesorech\n\nSeznam technologií používaných v procesorech slouží jako rychlý přehled technologií používaných u procesorů.\n\n\n\n\n\n\n\n"}
{"id": "486967", "url": "https://cs.wikipedia.org/wiki?curid=486967", "title": "Dřevomilovití", "text": "Dřevomilovití\n\nDřevomilovití (Melasidae) jsou čeleď brouků v nadčeledi Elateroidea. V této čeledi bylo popsáno zatím 1600 druhů.\n\nSynonyma:\n\n"}
{"id": "486974", "url": "https://cs.wikipedia.org/wiki?curid=486974", "title": "Barokní architektura", "text": "Barokní architektura\n\nBarokní architektura je stavební sloh, který vznikl počátkem 16. století. v Itálii a postupně ovládl celou Evropu až do poloviny 18. století. Jeho charakteristické rysy – bohaté plastické tvary, dramatický pohyb, mohutný dojem a iluzivní výzdoba - se projevovaly především na monumentálních stavbách, které mají působit na diváka a prezentovat bohatství i moc stavebníka. Typickým materiálem barokních staveb jsou omítané cihly, doplňované kamenem. K baroknímu tvarosloví patří sloupy, valené klenby a kopule. V barokní době vzniklo množství staveb jak církevních (kostely, kláštery), tak také světských (zámky, paláce, městská sídla pro šlechtu („hotely“), letohrádky, školy a radnice).\n\nVe srovnání s předcházejícími slohy – s přísnější a převážně kamennou gotikou a s hravou italskou renesancí – působí barokní architektura mohutným dojmem i propojením s plastickou a malířskou výzdobou. Světské stavby dávají najevo bohatství, luxus i snahu o zajištění pohodlí. Chrámové stavby mívají komplikovaný půdorys, často s kruhovými a eliptickými prvky, působivost kleneb a kopulí posilují iluzivní malby. Paláce a zámky jsou přísně symetrické a protože hlavní důraz se kladl na vnější dojem, mohl někde vzniknout i falešný štít, brána, okno nebo dveře. \n\nAvšak nejdůležitější složkou barokní architektury je pohyb. Menší stavby, fontány, ale i sochy bylo potřeba vnímat jako živé organismy, cílem bylo jejich zachycení v nějakém pohybu - s každým úhlem pohledu poskytovaly jiné zobrazení, jiný výraz, jinou podobu. V tomto umění se stíraly hranice mezi architekturou, plastikou a malbou, takže vznikala celistvá umělecká díla, v nichž se mohly kombinovat různé materiály a techniky práce. Podstatný byl výsledek a hlavně celkový dojem, jakým dílo působilo na diváky a návštěvníky. Proto barokní prostory někdy působí jako divadelní kulisy a co je zdálky velmi působivé, může se zblízka ukázat jako odbyté a předstírané. \n\nVelmi rafinovaně se pracovalo se světlem a prostorem (především u chrámů). Tyto stavby byly světlejší než v dřívějších dobách, přičemž světlo bylo jedním ze způsobů, jak zvýšit dramatičnost. Stěny, kupole a stropy pokrývaly malby znázorňující nebe s postavami světců nebo mytologických postav, které se vznášejí v prostoru a mezi oblaky, jako kdyby byly netělesné a bez tíže. \n\nNa výzdobu se používalo velmi často zlato, štuk, barevný umělý mramor a pestré barvy, které jen umocňovaly pocit pompéznosti, vznešenosti, nadřazenosti a nesmírného bohatství, a to jak u chrámových, tak i u světských staveb. Kromě toho vzbuzovaly pocit malosti a nicotnosti, což bylo považováno za správnou cestu k pokoře. Jako dekorativní prvek se uplatnilo např. putto (amoret).\n\nZ materiálů se na stavbu budov používaly především cihly a malta. Stěny byly omítnuté silnou vrstvou malty bez rozdílu stavebního materiálu, ze kterého byly postavené (cihly, kámen nebo obojí), díky čemuž vznikala bohatá štuková výzdoba. V módě byly i klenby různého druhu (kupole, klášterní klenba, valená klenba atd.), které se často v rámci stavby kombinovaly a protínaly s jinými klenbami, což kladlo vysoké nároky na zručnost a přesnost práce.\n\nOd konce středověku se města stavěla podle pečlivě připravených plánů, které braly ohled na potřeby obchodu, dopravy a bezpečnosti, důraz se kladl i na estetickou stránku. Ideální město bylo předmětem studií; mělo symetrický centrální půdorys a ulice a domy se rozbíhaly do tvaru hvězdy nebo šachovnice. V takovém stylu byla postavena nejen evropská města (Neuf-Brisach 1689; Kalmar 1648 nebo Mannheim, postavený hned po ukončení třicetileté války), ale i některá koloniální. Mezi nejznámější architekty této doby patřili Gian Lorenzo Bernini, Jacques Perret, Salomon de Brosse, Sébastien Le Prestre de Vauban nebo Nicodemus Tessin.\n\nV Itálii se architekti museli spokojit s přestavbou už existujících míst, to často zasahovalo do konečného vzhledu města, ale i do jejich plánů, které se často odkláněly od ideálního řešení. V tomto období zde vznikla např. \"Kolonáda\" před chrámem sv. Petra ve Vatikánu (Gian Lorenzo Bernini, 1665) nebo náměstí \"Santa Maria della Pace\" (Pietro da Cortona, 1656/1657), které se změnilo jen přetvořením existujících starých průčelí domů.\n\nVe Francii v roce 1635 navrhl Jacques Lemercier město a zámek Richelieu a po roce 1665 dal francouzský král Ludvík XIV. rozšířit lovecký pavilón na zámku Versailles. Stavbou pověřil architekta Louise Le Vau a okolní zahrady projektoval André Le Nôtre. Jejich úlohou bylo vytvořit reprezentační královské sídlo. Zámek byl postaven mezi parkem a městem Versailles, které s ním tvořilo harmonický celek, a zámek samotný se skládal z množství budov, uspořádaných okolo náměstí. Nová architektura se projevila i v Paříži, kde působil architekt Jules Hardouin-Mansart. Ten projektoval např. dvě hlavní pařížská náměstí – \"Victoires\" a \"Vendôme\".\nV Holandsku začalo v roce 1607 rozšiřování Amsterdamu, který byl v tomto období nejbohatším obchodnickým městem v Evropě. V roce 1634 byl Stockholm povýšen na hlavní město Švédského království. Ležel na několika ostrovech, přičemž na třech hlavních ostrovech se nacházelo středověké území města. To sa později rozšířilo na pevninu v podobě šachovnicových ulic a diagonálních os. Přestavby se ujal Nicodemus Tessin mladší, ale ani jemu se nepodařilo splnit ideál barokního města.\n\nVelmi důležitým odvětvím architektury se od 16. století stala architektura pevností, která musela držet krok s rychlým vývojem vojenské techniky, zejména dělostřelecké. Klasikem francouzské barokní pevnostní architektury se stal Sébastien Le Prestre de Vauban (1633–1707).\n\n"}
{"id": "486977", "url": "https://cs.wikipedia.org/wiki?curid=486977", "title": "SS Afric (1899)", "text": "SS Afric (1899)\n\nSS \"Afric\" byl parník společnosti White Star Line vybudovaný v loděnicích Harland & Wolff v Belfastu. Byl kombinací nákladní a osobní lodě a sloužil na linkách do Austrálie. Byl jeden z pěti nových parníků White Star Line navržených tak, aby mohly převážet náklad i cestující. Tato nová generace lodí nabízela ubytování pro 350 pasažérů stejně jako prostory pro zmražené maso na přídi.\n\nBěhem Búrských válek a 1. světové války sloužil jako transportní loď. V noci 12. února 1917 plul pomalu do Plymouthu, když se nacházel u Eddystone (jihozápad Anglie). Kapitán odesílal morseovkou žádosti o leteckou podporu, ale odpovědi se nedočkal. Afric tak nadále pomalu pokračoval na cestě mezi Eddystone a Lizard Point, místem které bylo, jak známo, pravidelně střeženo německými ponorkami.\n\nPo východu slunce plul Afric rychlostí 10 uzlů východoseverovýchodním směrem, když náhle vedoucí pracovník na můstku spatřil torpédo směřující pod úhlem 45 stupňů přímo k pravoboku zádě Afriku. S ohlušující explozí vrazilo torpédo do lodi a rozhoupalo ji. Okamžitě byl vydán rozkaz k opuštění lodi a posádka začala spouštět záchranné čluny. Posádka ponorky dovolila lidem z Afriku odjet pryč a odpálila druhé torpédo, které zasáhlo Afric do dna.\n\nTři měsíce stará ponorka \"UC-66\", která pokládala miny při pobřeží, vedená kapitánem Herbertem Pustkuchenem, se vynořila a vzala lidi z Afriku na palubu včetně kapitána, který musel jít na výslech. O čtyři měsíce později pronásledovala britskou loď \"Sea King\", ale najela na vlastní minu, která ponorku zničila a zabila 23 lidí na palubě.\n\nVrak lodi byl objeven a identifikován v roce 1987 asi 40 m pod hladinou 29 km jihovýchodně od Dodman Point. Dnes je to oblíbené potápěčské místo. Vrak je téměř nepoškozený a jeho kotva na pravoboku je pořád na místě. V nákladovém prostoru jsou stále kosti ze zmraženého masa z roku 1917.\n\nRád bych na tomto místě opravil informaci o hloubce vraku. Na vrak ss Afric jsme se potápěli v roce 2000. Průměrná hloubka ponoru byla kolem 70 metrů. Vrak je téměř celý pokrytý rybářskými sítěmi, které se na vraku zachytily v různé době při rybolovu. Dnes připomíná vrak spíše kokon a penetrace do vraku je téměř nemožná. Pokud se zde píše o \"oblíbeném potápěčském místě\", pak je na místě poznamenat, že ponor na ss Afric je opravdu jen pro velmi zkušené potápěče.\n\nInformace o hloubce 40m je v každém případě silně zkreslená.\n"}
{"id": "486982", "url": "https://cs.wikipedia.org/wiki?curid=486982", "title": "Taťjana Kazankinová", "text": "Taťjana Kazankinová\n\nTaťjana Vasiljevna Kazankinová (; * 17. prosince 1951, Petrovsk, Saratovská oblast) je bývalá sovětská atletka.\n\nMěsíc před LOH 1976 v Montrealu se Taťána stala první ženou, která zaběhla 1 500 m pod 4 minuty. Vyhrála 1 500 m a 800 m na olympijských hrách v Montrealu. 13. srpna 1980 zaběhla patnáctistovku za 3:52,47 a tím se stala první ženou, která běžela rychleji tuto vzdálenost než Paavo Nurmi. Tento výkon se stal světovým rekordem na třináct let a zůstává evropským rekordem dodnes. V září 1984 byla její kariéra pozastavena na dobu 18 měsíců pro odmítnutí testu na drogy po závodě na 5 000 m v Paříži.\n\nKromě jiných sportovních úspěchů Taťána je známá pro své vědecké práce. Vystudovala ekonomickou fakultu na státní univerzitě v Leningradě v roce 1975. Později obhájila disertační práci na kandidátku pedagogických věd v Lesgaft - ústav tělesné výchovy a zde pracovala jako odborný asistent až do roku 1997. Je autorkou více než 20 vědeckých prací.\nOd roku 2004 žije v Sankt Petěrburgu a pracuje pro státní výbor tělesné kultury a cestovního ruchu.\n\n"}
{"id": "486985", "url": "https://cs.wikipedia.org/wiki?curid=486985", "title": "Luisa Lotrinská", "text": "Luisa Lotrinská\n\nLuisa Lotrinská (30. dubna 1553, Nomeny – 29. ledna 1601, Moulins) byla provdaná francouzská královna v letech 1575 – 1589. Náležela k rodu Vaudémont, mladší větvi lotrinského vévodského domu. Narodila se jako hraběcí dcera a náležela k vládnoucí větvi lotrinských vévodů. Již jako batole se stala polovičním sirotkem. Díky podobnosti s Marií Klévskou se provdala za francouzského a polského krále Jindřicha III., kterému však neporodila žádného potomka. Po jeho smrti se uchýlila do ústraní.\n\nLuisa přišla na svět jako nejmladší dcera vaudémontského hraběte Mikuláše (1524 – 1577) a Markéty z Egmontu (1517 – 1554). Otec byl druhým synem lotrinského vévody Antonína II. a jako takový se vydal na duchovní dráhu. Od roku 1543 působil jako métský biskup a o rok později také jako biskup verdunský. V roce 1548 se vzdal kněžského života a přijal titul vaudémontského hraběte. Po zásahu francouzského krále Jindřicha II. se v roce 1552 stal regentem Lotrinského vévodství za svého neplnoletého synovce Karla. V letech 1563 až 1569 spravoval Mercoeur a v roce 1569 usedl na mercoeurský vévodský stolec. Matka byla dcerou egmontského hraběte Jana IV. a za otce se provdala 1. května 1549 v Bruselu.\n\nPo matčině smrti v roce 1554 se otec oženil ještě dvakrát. Jeho druhou chotí se 24. února 1555 stala Jana Savojsko-Nemourská (1532 – 1568) a třetí manželství s Kateřinou Lotrinskou (1550 – 1606) uzavřel 5. května 1569.\n\nLuisa měla tři starší sourozence: Markétu, Kateřinu a Jindřicha; všichni zemřeli v dětském věku.\nZ otcových dalších manželství měla sourozenců jedenáct, čtyři zemřeli v dětském věku.\n\nLuisino dětství a mládí nebylo příliš šťastné, již jako roční batole ztratila matku a již od dvou let vyrůstala pod dohledem matky nevlastní. Pro otce byla pouze dívkou, a tedy sňatkovým zbožím, jak bylo v tehdejších dobách obvyklé.\n\nJana Savojská se postarala, aby se její nevlastní dceři dostalo klasického vzdělání a v deseti letech jí poslala ke dvoru do Nancy. Druhá nevlastní matka, o pouhé tři roky starší Kateřina Lotrinská, však pastorkyni Luisu nesnášela a držela ji od rodiny co nejdále. Z těchto důvodů z Luisy vyrostla tichá a velice zbožná mladá žena, arci velice půvabná, plavých vlasů a světlé pleti, se světle hnědýma očima a štíhlou postavou.\n\nV roce 1574 se poprvé setkala s vévodou z Anjou, v té době nově zvoleným polským králem Jindřichem z Valois. Jindřich byl na cestě do své nové rezidence v Krakově a cestou v Nancy navštívil svou sestru Klaudii, provdanou za Luisina bratrance Karla III. Luisa na něj velmi zapůsobila, protože byla nejen plavá, krásná a elegantní, ale především velmi podobná jeho velké lásce Marii Klévské (1553 – 1574), která však byla již provdána za prince Jindřicha I. z Condé.\n\nPo smrti svého bratra Karla XI. se Jindřich vrátil zpět do vlasti, aby se ujal vlády nad Francouzským královstvím. Jeho manželkou se po rozvodu měla stát Marie Klévská, ta však krátce na to zemřela. Nový francouzský král Jindřich III. se tedy rozhodl za ženu pojmout Luisu, a to nejen z důvodu podobnosti jeho velké lásce, ale i pro její laskavost a křehkost, neboť měl strach z dominantních žen, jakou byla jeho matka Kateřina Medicejská.\nJindřich III. vyslal k Luisině rodině i přes matčin nesouhlas Filipa Huraulta, hraběte z Cheverny, a Michela du Guasta, aby s nevěstinou rodinou uzavřeli svatební smlouvu. Když vyslanci dorazili k jejímu otci, nebyla Luisa přítomna, protože konala pouť do Saint-Nicolas-de-Port. Otec na její návrat nečekal a svůj souhlas udělil.\n\nKrál navrhl šaty pro sebe i pro svou budoucí manželku a osobně jí upravil vlasy, čímž se svatba, původně plánovaná na ráno, přesunula na odpoledne.\nPár 15. února 1575 v Katedrále Notre Dame v Remeši oddal kardinál Karel Bourbonský. Sňatek se tak uskutečnil pouhé dva dny po Jindřichově korunovaci francouzským králem.\n\nManželství nebylo zpočátku snadné, protože její tchyní byla Kateřina Medicejská, ale královna matka časem ocenila snašinu vlídnost a pokoru. Navíc Luisa manžela zbožňovala, ačkoliv jeho to rozčilovalo. Nemohli spolu mít děti, takže následníkem a dědicem francouzského trůnu se stal králův švagr Jindřich III. Navarrský; pod tímto tlakem se manželství stalo nešťastným. Luisa hubla a trpěla depresemi, spolu s manželem přinášela zbožné oběti a konala prosebné pouti za narození synů, zejména do Chartres. Luisa věřila, že na jaře 1576 prodělala potrat a pokud tomu tak bylo, je možné, že jeho následky zabránily dalšímu těhotenství.\n\nJindřich III. byl své manželce často nevěrný, svou ženu však přesto upřímně miloval a Luisa se života svého manžela účastnila více než kterákoliv jiná královna. Objevovala se po jeho boku v bezpočtu obřadů, ceremoniálů a oslav, dokonce byla přítomna u státnických zasedání (např. při zasedání Královské rady 2. prosince 1576). 31. května 1578 se spolu s Kateřinou Medicejskou zúčastnila položení základního kamene mostu Pont Neuf.\n\nPo smrti tchyně v roce 1589 Luisa zdědila zámek Chenonceau, kde 2. srpna obdržela smutnou zprávu o zavraždění svého manžela dominikánem Jacquesem Clémentem. Vévodkyně z Berry, jak zněl její nový titul, tvář zahalila bílým závojem a oblékla bílé šaty; tento smuteční oděv již neodložila, a proto byla od té doby zvána \"\"bílou královnou (La Reine blanche)\"\". Své úsilí soustředila na rehabilitaci památky manžela, jenž byl exkomunikován papežem poté, co uzavřel příměří se svým exkomunikovaným následníkem Jindřichem Navarrským, vůdcem hugenotů. Nejprve se obrátila na nového krále Jindřicha IV. a poté se 1. října 1589 odebrala do Říma k papeži.\n\nAž do smrti pobývala na svém zámku, kde nechala zdi svého pokoje natřít černě se stříbrnými pohřebními motivy.\n\nZemřela v Moulins, Allier 29. ledna roku 1601 a byla pohřbena v kapucínském klášteře. Roku 1817 byly její ostatky přeneseny do Baziliky Saint-Denis, kde do francouzské revoluce spočívaly ostatky francouzských králů, tedy i jejího manžela.\n\nUprostřed tchán Jindřich II. s chotí Kateřinou Medicejskou, v levém horním rohu švagr František II. s chotí Marií Stuartovnou, v pravém horním rohu rodiče tchána Klaudie Francouzská s manželem Františkem I., vpravo švagr Karel IX. s chotí Alžbětou Habsburskou.\n\nDole zleva doprava teta Kristina Dánská, její manžel bratranec Karel III. Lotrinský s chotí švagrovou Klaudií z Valois, švagr František z Anjou a švagrová Alžběta z Valois.\n\nLuisa s manželem Jindřichem III. jsou vlevo od Jindřicha II.\n\n\n\n\n"}
{"id": "486988", "url": "https://cs.wikipedia.org/wiki?curid=486988", "title": "Václav Vlček (senátor)", "text": "Václav Vlček (senátor)\n\nVáclav Vlček (* březen 1947 Nemilany u Olomouce) je český lékař a politik, v letech 2006 až 2012 senátor za obvod č. 68 – Opava a člen ODS.\n\nV roce 1971 vystudoval Lékařskou fakultu Univerzitě Palackého v Olomouci. Po promoci nastoupil do Slezské nemocnice v Opavě, absolvoval I. a II. atestaci v chirurgii. V letech 1992 až 2006 byl primářem chirurgického oddělení Opavské nemocnice.\n\nS manželkou Evou má syna Václava.\n\nV roce 1989 se začal angažovat v Občanském fóru. Od roku 1993 je členem ODS. V roce 1994 byl zvolen do zastupitelstva města Opavy, kde působí dodnes. V letech 1998 až 2006 byl členem Rady města Opavy.\n\nV roce 2000 neúspěšně kandidoval do Senátu a přestože v prvním kole zvítězil v poměru 34,57 % ku 28,47 % hlasů, ale ve druhém kole jej porazil nestraník kandidující za ODA Josef Jařab se ziskem 57,09 % všech platných hlasů. V senátních volbách 2006 opět kandidoval do horní komory, v prvním kole zvítězil nad nestraníkem za ČSSD Zdeňkem Jiráskem v poměru 31,14 % ku 24,19 % hlasů a ve druhém kole získal mandát senátora díky 54,67 % všech platných hlasů. Je členem Výboru pro územní rozvoj, veřejnou správu a životní prostředí.\n\n"}
{"id": "486990", "url": "https://cs.wikipedia.org/wiki?curid=486990", "title": "Schottwien", "text": "Schottwien\n\nSchottwien je město v okrese Neunkirchen v Dolním Rakousku. Žije zde obyvatel.\n\nSchottwien leží v Industrialviertel \"(Průmyslová čtvrť)\" v Dolním Rakousku. Výměra katastru činí 12,4833 km². Kolem 72 procent plochy katastru je zalesněno. Obec se skládá z katastrálních území Göstritz, Greis und Schottwieb.\n\nV antice patřila oblast pod provincii Noricum. Leží v Dolním Rakousku, ve kterém sdílí obdobné dějiny jako jsou dějiny Rakouska.\n\nJiž od roku 1287 leží obec v soutěsce obklopené horami Grasberg, Otter, Sonnwendstein a Eselstein. Obec je historicky velmi zajímavá. Na 16 tabulích jsou označeny výrazně zajímavé domy a stavby. V horní části obce je poutní místo \"Marie chráněná\".\n\nFarní kostel zasvěcený svatému Vítu a jeho čtrnácti pomocníků. Nynější stavba pochází ze 14. až 15. století. Zasvěcení farního kostela svatému Vítu bylo v roce 1784.\n\nKníže Johann Josef I. z Liechtensteina (1760–1836) v roce 1824 koupil panství o výměře 3460 ha.\n\nV Schottwien je také poutní kostel \"Marie ochránkyně\", který je od roku 1925 přičleněný pod klášter passionistů.\n\nPodle sčítání obyvatelstva v roce 2001 bylo zde 714 obyvatel. V roce 1991 měl městys 685 obyvatel, 1981 744 a v roce 1971 895 obyvatel.\n\nNezemědělských pracovišť bylo v roce 2001 39, zemědělských a lesních provozů bylo v roce 1999 25. Počet výdělečně činných v místě bydliště podle sčítání obyvatel v roce 2001 bylo 307, což činilo 44,1 %.\n"}
{"id": "486993", "url": "https://cs.wikipedia.org/wiki?curid=486993", "title": "Karel Jan Čapek", "text": "Karel Jan Čapek\n\nKarel Jan Čapek (22. ledna 1962 Ostrava-Vítkovice – říjen 1997 Praha) byl český básník. Narodil se v Ostravě-Vítkovicích, ale řadu let strávil též v Opavě a v Liberci. Počátkem 90. let se přestěhoval do Prahy, kde tragicky ukončil svůj život.\n\nMnohokrát se pokoušel o vysokoškolské studium, a to jak na Lékařské fakultě Univerzity Palackého v Olomouci tak na Pedagogické fakultě Ostravské univerzity či Pedagogické fakultě Univerzity Jana Evangelisty Purkyně v Ústí nad Labem. Nakonec studoval na FF UK v Praze, obor čeština se zaměřením na literaturu. Mezitím prošel celou řadou dělnických zaměstnání.\n\nDo literatury vstupoval zároveň se svým mladším bratrem Michalem Čapkem, s nímž založil kulturní revue ORD (vyšlo jediné číslo). Spolupracoval s časopisy Host, Kavárna AFFA a Obratník.\nJako jeden z nejvýraznějších představitelů českého básnictví 90. let. byl Karel Jan Čapek zařazen do reprezentativní antologie české poezie, kterou v roce 2002 vydalo francouzské nakladatelství Gallimard.\n\nČapkovy básnické sbírky \"Menuet s krejčovskou pannou\" (1993) a \"Karel je nemocný a předčítá\" (1997) vyšly v brněnském nakladatelství Host. Jejich vydání vyvolalo velké kritické rozepře.\n"}
{"id": "486995", "url": "https://cs.wikipedia.org/wiki?curid=486995", "title": "Odpovědnost intelektuálů", "text": "Odpovědnost intelektuálů\n\nOdpovědnost intelektuálů (: \"The Responsibility of Intellectuals\") je esej napsaná americkým akademikem Noamem Chomskym. Esej byla publikována v časopisu \"The New York Review of Books\" 23. února 1967. \n\nEsej je útokem na americkou intelektuální kulturu, o které Chomsky tvrdí, že je široce podřízena moci díky masivní indoktrinaci. Je kritický zejména k sociálním vědcům a technokratům, kteří, jak tvrdí, poskytují pseudovědecké ospravedlnění pro zločiny státu. Esej mu přinesla veřejnou pozornost jako přednímu americkému intelektuálovi v hnutí proti válce ve Vietnamu. Snad v nejdůležitějším eseji knihy \"Spisovatelé a zodpovědnost intelektuálů\" se Chomsky vrací ke svému oblíbenému tématu slovy: „Mravní vina těch, kteří ignorují zločiny, jež jsou podle mravních měřítek závažné, je tím větší, čím je společnost svobodnější a otevřenější, takže mohou mluvit svobodněji a jednat účinněji, aby s těmito zločiny skoncovali.\n\nTéma eseje je inspirováno články Dwighta Macdonalda publikované po 2. světové válce, který se „ptá na otázku: do jaké míry jsou Japonci či Němci odpovědní za zvěrstva páchané svými vládami? A docela správně obrací otázku zpátky na nás: do jaké míry jsou Britové a Američané odpovědní za zvrácené teroristické bombové útoky na civilisty, zdokonalení v technice válčení západními demokraciemi vyvrcholující v Hirošimě a Nagasaki, zcela jistě patřící k nejvíce nevýslovným zločinům v historii.“\n\n"}
{"id": "486996", "url": "https://cs.wikipedia.org/wiki?curid=486996", "title": "Státní kapitalismus", "text": "Státní kapitalismus\n\nStátní kapitalismus je pojem používaný zejména některými marxisty a heterodoxními ekonomy k popsání společnosti, kde produkční síly (výrobní prostředky a lidské schopnosti) jsou vlastněny a řízeny státem kapitalistickým způsobem, i když se takové státy samy nazývají socialistickými. V rámci marxistické literatury je státní kapitalismus definován jako společenský systém kombinující kapitalismus — námezdní práci a přivlastňování si nadhodnoty — s vlastnictvím a řízením státním aparátem. Podle této definice je státně kapitalistická země právě ta, kde vláda kontroluje ekonomiku a v podstatě jedná jako jedna obrovská korporace. Existuje několik teorií a kritik státního kapitalismu, které se poprvé objevují okolo Říjnové revoluce. Společným tématem mezi nimi je tvrzení, že dělníci samosprávně nekontrolují výrobní prostředky a že produkční vztahy a výroba pro zisk se stále objevují v rámci státního kapitalismu.\n\nPro sociální anarchisty je státní socialismus ekvivalentní státnímu kapitalismu, tudíž je represivní – jedná se de facto pouze o jakýsi posun od soukromého kapitalisty ke státu, který je jediným zaměstnavatelem a kapitalistou.\n\nPro anarchokapitalisty a libertariány není státní kapitalismus kapitalismem, neboť v něm neexistuje volný trh. Ti takový systém obvykle nazývají socialismem nebo korporativismem.\n"}
{"id": "486999", "url": "https://cs.wikipedia.org/wiki?curid=486999", "title": "Fosfolipáza", "text": "Fosfolipáza\n\nFosfolipáza (PL) je hydrolytický enzym štěpící molekuly fosfolipidů. Dělí se podle toho, jakou vazbu v molekule štěpí:\n\nFosfolipázy se obecně účastní katabolismu fosfolipidů (např. fosfolipázy A1 a A2), v signalizačních buněčných kaskádách (např. některé fosfolipázy A1, A2, C, D) nebo namátkou při transportu váčků v buňce (fosfolipázy D).\n"}
{"id": "487006", "url": "https://cs.wikipedia.org/wiki?curid=487006", "title": "Hořenec (Libčeves)", "text": "Hořenec (Libčeves)\n\nHořenec ( ) je malá vesnička, ležící pod čedičovým vrchem Číčov v Ústeckém kraji, který je vysoký 476 m n. m. V puklinách horniny se nacházejí krystaly žlutě zbarveného aragonitu tzv. hořeneckého typu.\n\nPrvní písemná zmínka pochází z roku 1251.\n\n\n"}
{"id": "487008", "url": "https://cs.wikipedia.org/wiki?curid=487008", "title": "Bukovohorská hornatina", "text": "Bukovohorská hornatina\n\nBukovohorská hornatina je geomorfologický podcelek Orlických hor. Nachází se na jejich jihovýchodním okraji a ve východní části Pardubického kraje v okrese Ústí nad Orlicí. Nejvyšší horou Bukovohorské hornatiny je Suchý vrch (995 m).\n\nBukovohorská hornatina se skládá ze dvou částí. Orličský hřbet, dělící se dále na severní Suchovršský a jižní Bukovohorský hřbet, tvoří hlavní hřeben hornatiny. Výprachtická vrchovina jej lemuje na západě a jihu. Na severu a severozápadě sousedí hornatina s jiným podřazeným celkem Orlických hor Mladkovskou vrchovinou. Odděluje je údolí Tiché Orlice na severozápadě a mělké údolí Mladkovského potoka na severu. Na východě hornatina hraničí s Kladskou kotlinou, na jihozápadě s Podorlickou pahorkatinou a na jihu se Zábřežskou vrchovinou.\n\nHlavní Orličský hřeben Bukovohorské hornatiny je dlouhý asi 16 km. Začíná se zvedat u obce Mladkov a vede přibližně jihovýchodním směrem. Záhy dosahuje nadmořské výšky přes 800 metrů, kterou si drží až pod dominantu hor, dvojvrchol Bradlo – Suchý vrch, kde nadmořská výška vystoupá až téměř k hranici 1000 metrů. Zde se hřeben stáčí přibližně k jihu a klesá do Červenovodského sedla ve výšce 800 metrů. Sedlo od sebe odděluje obě části Orličského hřebenu: Suchovršský hřeben a Bukovohorský hřeben. Od něj hřeben opět stoupá k druhému dominantnímu bodu pohoří, Bukové hoře s nadmořskou výškou 958 metrů. Odtud již hřeben klesá ke svému zakončení severně od Horních Heřmanic a k navazující Výprachtické vrchovině.\n\nVýprachtická vrchovina přiléhající k Orličskému hřebenu je na západě mezi Mladkovem a Jablonným nad Orlicí až na jednu výjimku ohraničena tokem Tiché Orlice. Od Jablonného vede její hranice k jihu k obci Horní Čermná, odtud se lomí k východu a vede podél Sázavského potoka ke Štítům, kde se lomí k severu a navazuje na hranici Orličského hřebenu a Kladské kotliny. Z větší části je tvořena rozsochami vybíhajícími z Orličského hřebenu.\n\nV Bukovohorské hornatině nejsou mezi jednotlivými vrcholy obvykle velké výškové rozdíly a sedla mezi nimi nejsou příliš hluboká. Nacházejí se zde čtyři vrcholy vyšší než 900 metrů, přičemž dva nejvyšší tvoří dvojvrchol:\nDalších pět vrcholů překonává nadmořskou výšku 800 metrů. Čtveřice z nich se nachází přímo na hlavním hřebenu, pátý nedaleko něj na jedné z rozsoch.\nVrcholy mezi 700 a 800 metry a nižší se nacházejí již jen ve Výprachtické vrchovině.\n\nHlavním hřebenem mezi Suchým vrchem a Bukovou horou prochází hlavní evropské rozvodí mezi Severním a Černým mořem. Jižní svahy odvodňuje Moravská Sázava, jihozápadní pak její významný levý přítok Březná. Voda ze zbylé části hor odtéká levými přítoky Tiché Orlice. Potoky stékající z prudkého východního svahu sbírá s ním víceméně rovnoběžně tekoucí Boříkovický potok. Západní strana hor je rozbrázděna rozsochami a často hlubokými údolími (Uhelný důl, Kobylí důl), kterými odtékají četné potoky západním směrem (Těchonínský potok, Černovický potok, Jamnenský potok, Orličský potok a Bystřec).\n\nSouvislé vodní plochy se v pohoří nevyskytují (snad až jen na miniaturní jezírko neznámého původu v blízkosti sedla mezi Boudou a Vysokým kamenem). \nNedaleko Mladkova se nacházejí dva upravené prameny. Jedná se o radioaktivní Pramen Knížete Rostislava na severozápadním úbočí Vysokého kamene a Mariánský pramen v průlomu Tiché Orlice východně od obce.\n\nZa zmínku stojí ještě zmíněný průlom Tiché Orlice. Řeka, která jinde tvoří hranici mezi Bukovohorskou hornatinou a jinými geomorfologickými celky, oddělila od Mlýnského vrchu část masívu, díky čemuž vzniklo na severním břehu táhlé návrší prudce spadající směrem k řece. Jedná se o jediné místo na toku Tiché Orlice, kde má řeka poněkud divočejší charakter.\n\nVrcholové partie Bukovohorské hornatiny jsou porostlé téměř výhradně a souvisle hospodářskými smrčinami. V nižších polohách se objevují i listnaté porosty s převahou buku lesního. Pasek se na svazích horstva nevyskytuje mnoho. V údolích s lidským osídlením se na úbočích rozprostírají louky. Na dvojvrcholu Suchý vrch – Bradlo lze nalézt i nevelké louky horské.\n\nTéměř celý prostor Bukovohorské hornatiny zaujímá přírodní park Suchý vrch – Buková hora. V bezprostředním okolí Tiché Orlice se nachází přírodní park Orlice. Do hornatiny zasahuje Ptačí oblast Králický Sněžník. Přírodní památka Čenkovička se nachází v údolí Bystřce a Hynkovice v Kobylím dolu. Podzemní systém dělostřelecké tvrze Bouda je chráněným zimovištěm netopýrů a je chráněn jako evropsky významná lokalita Bouda u Těchonína.\n\nJedinou komunikací kromě lesních cest, která prochází napříč hlavním hřebenem, je silnice I/11 Praha – Hradec Králové – Šumperk – Ostrava. Hory přechází přes Červenovodské sedlo, na kterém z ní odbočuje veřejná komunikace vedoucí k rozhledně na Suchém vrchu. Ostatní silniční komunikace vedou po obvodu horstva, končí v údolních vsích nebo přecházejí přes některou z rozsoch. Zvláštním případem je pevnostní silnice spojující obec Těchonín s dělostřeleckou tvrzí Bouda.\n\nTrať 024 kopíruje tok Tiché Orlice a kromě krátkého úseku v jejím průlomu u Mladkova obchází Bukovohorskou hornatinu po obvodu. Ve vrcholových partiích Boudy lze narazit na pozůstatky více než kilometr dlouhé úzkorozchodné železniční trati z období výstavby dělostřelecké tvrze Bouda.\n\nV mělkém sedle dvojvrcholu Suchý vrch – Bradlo se nachází vyhořelé torzo turistické Kramářovy chaty, na níž je napojena naštěstí požárem nepoškozená provozovaná rozhledna.\n\nV severní části hřebenu bylo v druhé polovině třicátých let proti tehdejšímu Německu budováno pohraniční opevnění. V lesním masívu či na jeho okraji se zde nachází patnáct objektů těžkého a několik desítek objektů lehkého opevnění. Linie opevnění sleduje hlavní hřeben od Mladkova přes Vysoký kámen na Boudu a odtud klesá po východním úbočí k obci Dolní Boříkovice. Největším objektem je muzejně zpřístupněná dělostřelecká tvrz Bouda. Jako druhé je zde Muzeum pod Vysokým kamenem nacházející se v okolí sedla jihovýchodně od vrcholu a jako třetí Vojenské muzeum Lichkov nad Tichou Orlicí mezi Mladkovem a Lichkovem.\n\nNa vrcholcích Suchého vrchu, Bukové hory a Hejnova se nacházejí radiokomunikační převáděče. Převáděč stojící v bezprostřední blízkosti rozhledny na Suchém vrchu patří Armádě České republiky. Patří k němu vojenský objekt a nevelký veřejnosti nepřístupný prostor.\nZ jiných staveb stojí za zmínku již jen turistické informační centrum na Červenovodském sedle.\n\nProstor Bukovohorské hornatiny je protkán dostatečným systémem značených turistických tras. Hlavní hřeben sleduje od severu červeně značená Jiráskova cesta, která se na sedle Hvězda stáčí na západ k Jablonnému nad Orlicí. Štafetu zde přebírá zeleně značená turistická trasa 4234, po které se dá hřebenový přechod hor dokončit. Severní částí prochází naučná stezka Betonová hranice věnující se problematice předválečného československého opevnění. Cyklistické trasy jsou na území hor dvě. Červeně značená sleduje přibližně trasu hlavního hřebenu vrcholovými partiemi, bíle značená vede průlomem Tiché Orlice a východním úbočím hor.\n\nHlavním lyžařským centrem je v Bukovohorské hornatině Skiresort Buková hora. Jeho hlavní atrakcí je čtyřsedačková lanová dráha na východním úbočí Bukové hory. Systém běžeckých tras jím provozovaný pokrývá celý hlavní hřeben.\n\nSjezdovky v Mladkově-Petrovičkách a v Jablonném nad Orlicí nejsou sice daleko, ale přece jen již za hranicemi hornatiny.\n\n"}
{"id": "487011", "url": "https://cs.wikipedia.org/wiki?curid=487011", "title": "Omalisidae", "text": "Omalisidae\n\n\n"}
{"id": "487013", "url": "https://cs.wikipedia.org/wiki?curid=487013", "title": "Call of Duty (počítačová hra)", "text": "Call of Duty (počítačová hra)\n\nCall of Duty (zkratka CoD) je 3D akční počítačová hra z prostředí 2. světové války od tvůrců hry Medal of Honor. Hráč v ní bojuje za stranu Sovětů, Britů a Američanů proti Němcům. Hra byla oceněna jako Nejlepší hra roku 2003. Výrobce hry je Infinity Ward, vydavatel společnost Activision.\n\nSingleplayer, neboli hra pro jednoho hráče, hráče provádí bitvami 2. světové války, kde bojuje za 3 národy – Američany (Pvt. Martin), Rusy (Sgt. Voronin) a Brity (sgt. Evans).\n\nKaždoročně se hrají různé mezihernové turnaje, kde hráči můžou předvést své dovednosti a vyhrát některé hmotné odměny. Pořadatelé turnajů v ČR jsou například herní portál Gamepark nebo Grunex.\n\n\n"}
{"id": "487015", "url": "https://cs.wikipedia.org/wiki?curid=487015", "title": "Vodní dýmka", "text": "Vodní dýmka\n\nVodní dýmka, slangově vodárna, farec, vodnice, šíša (v zemích západní Afriky taktéž nargila, v arabských zemích se používá název hookah), je zařízení používané ke kouření. Funguje na principu filtrace a ochlazování kouře přes vodní filtr. Místo původu není známé, předpokládá se ale, že ji vynalezli Peršané. Později se rozšířila do Arábie, na Střední východ, do Asie a do severní Afriky. Oblíbená je rovněž v Evropě a Severní Americe.\n\nJako kuřivo se ve vodní dýmce používá tabák smíšený s melasou a glycerinem, který je vlhký a mazlavý a při hoření silně dýmá. Tabák se dodává v mnoha příchutích. K zahřívání tabáku se používá kokosové uhlí, případně dřevěné, v nejzazším možném případě rychlozápalné (tzv. RZU) dřevěné uhlí. Stejné uhlíky (bez rychlozápalných směsí) se používají do kadidelnic a vonných lamp. Doba kouření je přímo úměrná výdrži uhlíků a hlavně intenzitě kouření. Jinak výdrž kokosového uhlí je přibližně 90-120 minut a rychlozápalných uhlíků okolo 30-60 minut.\nVodní dýmky mají několik modifikací. Mezi nejznámější patří asi bong, který se využívá ke kouření marihuany.\n\nVelikost vodní dýmky se může pohybovat od 15 cm (což jsou obvykle nefunkční exempláře zejména pro turisty) až po 2 metry (varianta pro více kuřáků). Běžná velikost je zhruba do 70 cm.\nExistují i varianty, kdy z jedné dýmky vede až 6 šlauchů, což umožňuje kouřit více lidem najednou.\n\nVodní dýmky bývají často velmi zdobné a díky tomu i cenově značně rozdílné. I nejlevnější exempláře mívají alespoň zdobný šlauch. Ty nejdražší mají jemné tepání těla, tácku a kleštiček a složitě malovanou a tvarovanou karafu. \n\nVětšinou skleněná nádoba, která se naplňuje vodou. Nicméně mohou být i ze dřeva či keramiky. Plní se tak, aby trubice (downstem) byla ponořena přibližně 1-2 cm pod hladinu vody. Může mít různé tvary a barvy. Ke spojení těla a vázy dochází vsunutím přes těsnění, šroubováním či bajonetovým spojem (click systém).\n\nKarafy bývají vyrobeny nejen tak, aby dobře ochlazovaly kouř, ale také pro potěchu oka. Proto je možné je koupit ve všech možných barvách a tvarech. Optimální je ale dýňovitý tvar z čirého nebo alespoň průhledného skla – je snadno vidět výška vody v nádobě a její zabarvení. U menších váz může docházet k rychlejšímu ohřevu vody a tím ke zhoršení celého požitku z kouření, je tedy vhodné vodu měnit po každém kouření. \n\nTěla vodních dýmek se vyrábí nejčastěji z mosazi, nerez oceli, hliníku, skla a podobně. Tělo je vyrobeno ze dvou částí. Ze srdce a smokestemu. Smokestem vede kouř z korunky do karafy, kde je spodní část ponořená do vody. Kouř, který projde přes vodu kde se ochlazuje, je poté veden skrz srdce dýmky, které je tvořeno rozšířenou částí těla v místě, kde se nasazuje na karafu, dál do šlauchu.\n\nTradičně bývá tělo zdobeno tepáním či korálky, někdy dokonce vykládáno dřevem či drahými kameny. Moderní dýmky pak naopak bývají pojaty v jednodušším a méně zdobeném stylu s důrazem na funkčnost.\n\nŠlauch má podobu hadice, kterou kuřák nasává kouř z dýmky, a napojuje se na její tělo. Skládá se ze samotné hadice a dvou koncovek, z nichž jedna se zasazuje do dýmky a druhou si kuřák vkládá do úst. Jako materiál na výrobu šlauchu bývá nejčastěji používán papír, obtočený kovovou pružinou a obalený textilií. Tyto šlauchy nejsou proplachovatelné a je vhodné ihned vyměnit za kvalitnější vymyvatelné, jelikož papírové šlauchy mají tendenci reznout kdy může docházet až k vdechování částeček rzi. Proplachovatelné šlauchy bývají vyrobeny z PVC, silikonu či velbloudí kůže. Koncovky (náustky) jsou vyráběny z široké palety materiálů od dřeva, skla, kovu, plastu až po kámen. Vnitřní materiál šlauchu má mimo jiné vliv na chuť tabáku, jelikož se v něm zachytávají částečky kouře a jen některé druhy šlauchů se dají uvnitř čistit.\n\nKorunky se dělí do několika typů. Phunnel, vortex, klasický egyptský a ještě pár dalších. Ta je nasazena na tělo přes gumové, či jiné těsnění.\nKlasický egyptský kotlík má miskovitý tvar na tabák a ve spod má díry.\nPhunnel má uprostřed komínek s jednou dírou. \nVortex má uprostřed komínek, který má pod svým koncem několik dírek, díky tomu je lepší proudění teplého vzduchu. Materiálem bývá nejčastěji keramická hlína, která může i nemusí být glazurovaná. Dále se používají materiály jako je šamot, silikon, sklo či kámen. \n\nKorunka se překrývá alobalem, který se pravidelně proděraví. Na tento povrch se pokládají žhavé uhlíky. Většinou se doporučuje dát mezi uhlíky a alobal alobalovou spirálku. Díky tomu nezhasínají uhlíky a hlavně se nepřepaluje tabák. Takto se vypařuje melasa a uvolňuje se hustý dým. Ten putuje tělem, přes vodu a šlauch až do plic.\nVyužívají se i náhrady alobalu (HMS - Heat Management System) jako je nejznámější Kaloud lotus, Badcha a podobně.\n\nČasto označován česky jako závětří. Tarbuš je plechová krytka, která brání teplu unikat do okolí a soustřeďuje jej u korunky, čímž se zlepšuje ohřev tabáku. Hodí se během počátečního roztahávání dýmky a když uhlíky ztrácejí svou výhřevnost. Během kouření se tarbuš používat nedoporučuje jelikož může dojít k nežádoucímu připálení tabáku.\n\nV minulosti bylo kouření vodní dýmky výsadou mužů. S rozšířením vodních dýmek do Evropy a Ameriky došlo k zrovnoprávnění. V Česku se vodní dýmky kouří často v čajovnách a shishabarech.\n\nVodní dýmka se v Česku kouří převážně v čajovnách a ve větším počtu lidí. Jednu dýmku tedy může kouřit i několik lidí, to z kouření dělá určitý rituál.Minimální věk k používání vodnice je 10 let,avšak pouze bez nikotinu. Kuřáci jsou především mladí lidé, častokrát mladší než 18 let. V oblastech, kde je šíša či nargilé doma, se pije čaj silný, silně slazený, případně ochucený mátou (touareg). Jestliže tedy má jeho piják chuťové pohárky otupené kouřem, výrazně to nepocítí. Pokud ovšem člověk chce vychutnat jemné chuťové odstíny kvalitních a s citem připravených čajů, je požívání vodní dýmky (jako jiného kuřiva) na závadu. Chce-li čajomilec vychutnat druhý, třetí nálev třeba Pai Mu Tanu, Dračích očí nebo Mao Fengu, vadí mu nejen, kouří-li sám, ale dokonce i zakouřené prostředí.\n\nSdílení vodní dýmky více lidmi je spojené s rizikem přenosu infekčních nemocí. Zdokumentován byl přenos plicní tuberkulózy ve skupině kuřáků stejné vodní dýmky. Ale existuje také riziko přenosu chřipky, oparů nebo žloutenky.\n\nČasto diskutovaná je škodlivost vodní dýmky v porovnání s cigaretami, v tomto ohledu se o objasnění situace postaral výzkumný tým z Americké University v Bejrútu (American University of Beirut/AUB) a University Svatého Josefa (St. Joseph University in Beirut/USJ). Výzkumy ukázaly, že kouř z vodní dýmky obsahuje velké množství chemických látek, které můžeme nalézt ve škodlivém cigaretovém kouři. Výsledky popírají, že by vodní dýmka byla zdravotně nezávadná. Průzkum AUB, který byl zveřejněn v roce 2003 v lednovém vydání \"Food and Chemical Toxicology\": dehet, nikotin a těžké kovy obsažené v kouři vodní dýmky, vycházejícím z výzkumného kouřícího zařízení (k výzkumu byl použit obvyklý melasový tabák). Měření byla provedena za účelem popsání průměrné škodlivosti kouření vodní dýmky v závislosti na: množství a délce tahů a na časových intervalech mezi jednotlivými tahy.\n\nSkupiny:\n1 – látka je pro lidský organismus karcinogenní\n2a – látka je pravděpodobně pro lidský organismus karcinogenní\n2b – látka by mohla být pro lidský organismus karcinogenní\n3 – látka není řazena mezi karcinogeny\n\nVýsledky ukázaly, že nahromaděný kouř ze 100 tahů obsahuje nikotin, dehet a karcinogenní těžké kovy v alarmujících hodnotách, v mnoha případech několikrát přesahujících hodnoty obsažené v cigaretách. Spolu s oxidem uhelnatým, který nebyl v průzkumu měřen, jsou dehet a nikotin považovány za hlavní příčiny kuřáckých onemocnění (rakovina jazyka, plic, močového měchýře, onemocnění srdce…). Přesto, že se dehet v kouři vodní dýmky vyskytuje v alarmujících hodnotách ve srovnání s cigaretovým kouřem, autor studie Dr. Alan Shihadeh, asistující profesor na AUB-ústředí mechanického inženýrství, výsledky výzkumu upřesňuje: V kouři získaném ze 100 tahů z vodní dýmky se sice vyskytuje více dehtu než ve 20 cigaretách, ale cigaretový dehet má jiné složení. To je způsobeno rozdílnou teplotou spalování tabáku. Při kouření vodní dýmky dosahuje teplota tabáku přibližně 150 - 200 °C, zatímco u cigaret byla naměřena teplota tabaku až 900 °C. Dá se tedy předpokládat, že větší část kouřových kondenzátů (v případě dýmek) vzniká prostou destilací, nikoliv pyrolýzou (tepelným rozkladem) a spalováním. Výzkumy tabákových kondenzátů vzniklých tepelným rozkladem ukazují, že tvorba nádorů a četnost vzniku mutagenů stoupá zároveň s teplotou pyrolýzy. Ve studii USJ, Dr. Chawky Harfouch a Dr. Negib Greahchan měřili hodnotu nikotinu a polycyklických uhlovodíků obsažených v kouři vodní dýmky při užití melasového tabáku. Stejně jako ve studii AUB, z průzkumu vyplynulo, že voda část nikotinu zachytí, ale nezachytí rakovinotvorné benzo(a)pyreny, klíčové složky dehtu a silné karcinogeny. Dr. Harfouch vycházel z jiných výzkumů a studií, které poukazují na stejnou hladinu nikotinu v krvi kuřáka vodní dýmky a cigaret. Dr. Harfouch zjistil, že kuřák vodní dýmky však musí vykouřit více tabáku než kuřák cigaret, aby dosáhl stejných hodnot nikotinu v krvi. Tím je vystaven vyššímu množství škodlivých látek. Přesto, že studie USJ a AUB používaly rozdílné způsoby kouření, dosáhly stejného výsledku: Voda částečně zachytí nikotin v kouři, ale na karcinogenní složky dehtu má jen velmi malý vliv. Dr. Samer Jabbour kardiolog, praktický lékař a ředitel „Protikuřáckého programu“ (\"Quit smoking program\") na AUB poznamenává: „\"Důsledky malého množství nikotinu ve vodní dýmce jsou sice neznámé, ale není vyloučeno, že opakované užívání může vést k závislosti.\"“ V každém případě opakované užívání vodní dýmky může zvýšit riziko rakoviny.\n\nTyto výzkumy je ovšem nutno brát pouze jako čistě orientační - byly dělány pro přesné podmínky, neznáme typ použitého tabáku, dýmky ani uhlíků. Kouření vodní dýmky je bezpochyby zdraví škodlivé, nicméně nelze použít čísla a data pouze z této studie. \n\nK určení přesných patologických jevů na organismus člověka by bylo nutno tyto výzkumy provádět pro různé scénáře, za použití různých kvalitních uhlíků a tabáku.\n\n\n"}
{"id": "487024", "url": "https://cs.wikipedia.org/wiki?curid=487024", "title": "Oktan", "text": "Oktan\n\nOktan je osmiuhlíkatý alkan (tedy uhlovodík pouze s jednoduchými vazbami) s chemickým vzorcem CH(CH)CH.\n\nOktan má 18 strukturních izomerů (25 včetně stereoizomerů):\n\n\nNázev tohoto uhlovodíku se objevuje v názvu technické veličiny oktanové číslo, neboť izomer 2,2,4-trimethylpentan se využívá při stanovení stupně odolnosti paliva pro zážehové spalovací motory proti klepání.\n\n"}
{"id": "487026", "url": "https://cs.wikipedia.org/wiki?curid=487026", "title": "Mostový jeřáb", "text": "Mostový jeřáb\n\nMostový jeřáb je zdvihací zařízení určené ke zvedání a přemisťování břemen ve výrobních halách, překladištích apod.\n\nHlavní části mostového jeřábu je jeřábový most s pojezdovými příčníky a kočka se zdvihadlem, lanem a kladnicí s hákem.\n\nManipulační plocha jeřábu je obvykle obdélníková. Délka manipulační plochy je dána délkou pojezdové dráhy mostu jeřábu. Šířka manipulační plochy je dána délkou pojezdové dráhy kočky jeřábu (délkou mostu jeřábu). Pojezdovou dráhu mostu tvoří obvykle dvě nebo několik kolejnic umístěných ve výšce na pevných podpěrách. Pojezdová dráha mostu jeřábu může mít i tvar oblouků.\n\nKonce mostu (příčníky) s pojezdovými koly mostu jsou vybaveny pohony pojezdu mostu. Most bývá sestaven z jednoho nebo dvou nosníků. Nosníky mostu jsou z válcovaného profilu HEB nebo svařované z válcovaných profilů. Starší konstrukce jsou nýtované.\n\nPo mostu pojíždí pojezdové ústrojí kočky s pohonem pojezdu kočky. Kočka může být i zavěšena pod mostem. Kočka je obvykle vybavena jedním zdvihadlem (nebo dvěma zdvihady různé nosnosti). Ve speciálních případech, jako jsou stohovací jeřáby, je na kočce otoč se sloupem, zdvihadlem a vidlemi, které se pohybují ve svislém směru.\n\nKolejnice pojezdu mostu a kočky bývají například ze železniční kolejnice, obdélníkového válcovaného profilu a dalších.\n\nSilové napájení a ovládání mostu, kočky a zdvihadla bývá kabelovým shrnovacím vedením, tří a vícevodičovým trolejovým vedením.\n\nOvládání mostového jeřábu bývá přímé spínači z kabiny na jeřábu, stykačové z kabiny jeřábu, stykačové z podvěsného ovladače nebo stykačové přes dálkové ovládání.\n\nMostový jeřáb se liší od portálového jeřábu. Most portálového jeřábu je podepřen stojinami (nohami) s pohonem pojezdu jeřábu. Pojezdové kolejnice jeřábu jsou umístěny na zemi.\n"}
{"id": "487029", "url": "https://cs.wikipedia.org/wiki?curid=487029", "title": "Věžový jeřáb", "text": "Věžový jeřáb\n\nVěžový jeřáb je zdvihací zařízení určené k manipulaci s břemeny, zpravidla na stavbách, často je lze vidět také ve skladech a loděnicích. Jeřáb se také dá použít jako vynořovadlo pro lodě nebo pro ponorky.\n\nProvedení jeřábu může být bez pojezdu, kdy je obsluhována kruhová manipulační plocha nebo s pojezdem, kdy je obsluhována plocha tvaru oválu. Oboje řešení má své výhody i nevýhody, obecně ale platí, že volná výška jeřábu s pojezdem je omezena, přičemž většina výrobců uvádí jako hranici výšku 50 až 70 metrů, ale mohou existovat výjimky. V současné době se od používání věžových jeřábů s pojezdem ustupuje, na protože náklady na zřízení a údržbu dočasné jeřábové dráhy jsou vysoké. Jeřáb má věž s výložníkem. Kabina se otáčí na podvozku, který pojíždí po kolejnicích jízdní dráhy. Příklad parametrů: nosnost 3000 kg, vyložení 20 m, zdvih 40 m.\n\nV běžném provozu lze nejčastěji zahlédnout dva základní typy jeřábů. První jsou \"samostavitelné\", též označované jako \"rychlemontovatelné\", s příhradovou, nebo plnostěnou věží. Jeřáby tohoto typu mají takzvanou spodní otoč, kdy je věž jeřábu usazena na otočném ložisku na podvozku a současně s otáčením věže je v pohybu i výložník a centrální závaží. Jsou to jeřáby, které jsou vyrobeny jako celek a ze stavby na stavbu se dopravují ve smontovaném stavu. Tento jeřáb se po příjezdu na místo určení usadí na patky nebo koleje, připojí se k elektrickému proudu a vztyčí se věž jeřábu. Poté se na podvozek umístí centrální závaží jeřábu a dojde ke konečnému vysunutí teleskopické věže za současného rozbalení výložníku. Následuje napnutí lan a kontrola bezpečnostních prvků a zařízení jako jsou koncové a přetěžovací zařízení, revize bezpečnostním technikem a předání zdvihacího zařízení oprávněné osobě. Tyto jeřáby jsou vyráběny zejména pro lehké a krátkodobé práce, s obvyklou výškou 20 až 30 metrů (v případě nutnosti je možné vložit přídavné mezikusy, čímž dojde ke zvýšení věže jeřábu), vyložením 25 až 50 metrů a užitným zatížením 2000 až 8000 kg. Ovládání je nejčastěji dálkové, na přání zákazníka lze dodat kabinu pro jeřábníka. Tyto jeřáby můžou mít vodorovný výložník s vlečenou kočkou (Potain GTMR, IGO, Liebherr K, H a TT, Peiner SMK a jeřáby MB 1030.1, MB 0330), nebo jsou vyráběny s oklopným výložníkem, kdy se vyložení jeřábu mění zdviháním a spouštěním výložníku. V současné době se však od používání těchto jeřábů ustupuje: Peiner TN a T, MB 100/160, MB 88 a 80.\n\nDruhou a rozšířenější skupinu tvoří \"univerzální věžové jeřáby\", označované jako \"šplhací\". Tyto jeřáby se na stavbě skládají z jednotlivých sekcí a dílů. Vyráběny jsou s pevnou věží a vrchní otočí. Mohou být uloženy na kolejovém, nebo stacionárním podvozku, na kříži, patkách, nebo také v betonovém základu budovy. Montáž začíná uložením centrálního dílu, na který se umístí stabilizační závaží a poté dochází ke smontování vlastní věže jeřábu. V případě, že je jeřáb ukotven v betonové desce budovaného objektu, stabilizační závaží se nemontuje. Následuje montáž vrchního dílu s otočí, na který se nasadí špice jeřábu, protivýložník se strojovnou a hlavní výložník. Následně se uloží na protivýložník závaží a případně dojde k prodloužení hlavního výložníku. Poté opět dochází k napnutí lan a kontrole bezpečnostních prvků. V případě, že je budovaný objekt vysoký, je na věž jeřábu namontován tzv. stoupací rám, který umožňuje růst jeřábu, současně se stavbou. To funguje tak, že se díl s otočí a výložníkem odmontuje od věže a připevní se ke stoupacímu rámu. Tento rám se poté pomocí hydraulických motorů zvedne po věži jeřábu, čímž mezi posledním dílem věže a výložníkem vytvoří prostor pro nový kus věže. Ta se zvedne a umístí samotným jeřábem a poté se přišroubuje k věži. Při zvedání jeřábu je jeřáb rozpojený, je tedy nutné dodržovat postup stanovený výrobcem a jeřáb musí být při této operaci dokonale vyvážen. Jeřáb vyšší než 70 metrů musí být zhruba každých 30 až 50 metrů kotven k budovanému objektu. Závisí na doporučení výrobce, typu jeřábu a místních podmínkách a zákonech.\n\nV zahraničí se lze často setkat s jeřáby, které jsou umístěny uvnitř objektu nebo stavby a které mají malou výšku věže. Tyto jeřáby pracují na systému \"inter climbing\" (horolezec), kdy je jeřáb o výšce 15 až 30 metrů postaven uvnitř objektu, s ukotvením v betonové desce základů a po dokončení 6 až 8 poschodí je jeřáb odmontován od základů. Poté se jeřáb zvedá uvnitř objektu, kde je možné pro zvedání využít výtahové nebo instalační šachty, případně se zřizuje dočasný postup. Pro zvedání se používají hydraulické motory. V těchto šachtách je jeřáb také dočasně kotven do jednotlivých poschodí objektu. Výhodou tohoto řešení je lepší využití dosahu a nosnosti jeřábu a také odpadá zábor plochy, který by byl nutný pro postavení jeřábu vně objektu. Za zmínku stojí také úspora dílců věže jeřábu a zcela odpadá použití kotvicích dílců a stoupacího rámu. Ovládání těchto jeřábů je nejčastěji z kabiny jeřábníka, může však být také dálkové. Standardní výška je 50 až 400 metrů, může být i více, vyložení je 15 až 85 metrů i více a nosnost činí 2500 až 70 000 kg. Větší nosnosti jeřábů většina výrobců dodává jen na zakázku.\n\nTyto jeřáby se pak dělí na jeřáby s horizontálním (vodorovným) a oklopným vyložením. \"Jeřáby s horizontálním (vodorovným) vyložením\" a vlečenou kočkou jsou nejčastěji využívanými a vyráběnými jeřáby. Jsou snadnější pro obsluhu a užitné parametry. Mohou mít zavěšený výložník se špicí, nebo mají samonosný trámový výložník bez špice, označovaný jako Flat-top, nebo Topless. Výrobce Potain dodává tyto jeřáby v provedení:\n\n\n\"Jeřáby s oklopným vyložením\" jsou takové, kde se vyložení mění spouštěním a zvedáním výložníku. Výhodou je možnost práce ve stísněných a úzkých prostorech a na stavbách s vysokým počtem jeřábů, nevýhodou je, že se břemeno nepohybuje vodorovně a k jeho usazení je třeba větší zručnost jeřábníka a také jsou zapotřebí silnější motory nutné pro ovládání výložníku. Používá se na stavbách a montážích ocelových konstrukcí.\n\nVěžové jeřáby bývají i s \"vodorovným výložníkem\", po kterém pojíždí kočka. Protizávaží je na výložníku, u provedení s pojezdovou kočkou může být i protizávaží vybaveno pojezdem k dosažení rovnováhy.\n\n"}
{"id": "487031", "url": "https://cs.wikipedia.org/wiki?curid=487031", "title": "Steven Tyler", "text": "Steven Tyler\n\nSteven Tyler, vlastním jménem Steven Victor Tallarico (* 26. března 1948, Yonkers) je americký zpěvák a hudební skladatel, známý především jako leader americké rockové skupiny Aerosmith. Pro bývalého bubeníka stejnojmenné skupiny je typický surový, ostrý vokál a hudební všestrannost, která se projevuje díky schopnosti hrát na více nástrojů. Ovládá hru na kytaru, klávesy, foukací harmoniku a perkuse.\n\nCharakteristickým prvkem jeho vystupování jsou vysoce energická představení, hrubý vyjadřovací jazyk, erotická lyrika skladeb, ale i barevné oblečení, včetně jeho obchodní značky: šátek uvázaný na stojanu mikrofónu.\n\nV seznamu časopisu Rolling Stone obsadil 99. místo ve \"stovce nejlepších zpěváků všech dob\", přičemž Hit Parader mu udělil 3. místo ve stovce metalových vokalistů všech dob\".\n\nJeho dcerami jsou herečka Liv Tylerová (nar. 1977), Mia Tyler (nar. 1978), Chelsea Tyler (nar.1989). Jeho syn je Taj Tyler (nar. 1991).\n\nÚčinkoval i v seriálu Dva a půl chlapa v epizodě 4x02 \"Čí je to vina\", kde si pronajal dům vedle Charliho a trénoval na koncert, což se Charliemu moc nelíbilo a se Stevenem se moc nepohodl. Nakonec se usmířili.\n"}
{"id": "487035", "url": "https://cs.wikipedia.org/wiki?curid=487035", "title": "Geber", "text": "Geber\n\nAbú Músa Džábir ibn Hajján (arab. أبو عبد الله جابر بن حيان بن عبد الله الأزدي \"Abú Abd Alláh Džábir ibn Hajján ibn Abd Alláh al-Azdí\"; asi 721, Tus, Chorásán, Írán – asi 815, Kúfa, Irák ), známý též pod latinským jménem Geber, byl muslimský alchymista, farmaceut, filozof, astronom a fyzik. Bývá označován jako „otec arabské chemie“. Jeho původ není přesně znám, je považován za Araba nebo Peršana.\n\nGeber je známý hlavně díky svým příspěvkům v chemii, zdůrazňoval systematické experimentování a zasloužil se o přeměnu alchymie z pověry na vědu. Objevil mnoho typů dnes běžných chemických pomůcek, procesů a látek, kupříkladu destilaci, krystalizaci, a kyselinu dusičnou a jako první připravil lučavku královskou (za použití salmiaku, příprava samotné kyseliny nebyla ještě známa).\n\n"}
{"id": "487037", "url": "https://cs.wikipedia.org/wiki?curid=487037", "title": "László Kövér", "text": "László Kövér\n\nLászló Kövér (* 29. prosinec 1959 Pápa) je maďarský politik, zakládající člen pravicové strany Fidesz a současný předseda Národního shromáždění Maďarské republiky. Z výkonu této funkce byl oprávněn po rezignaci prezidenta Pála Schmitta dne 2. dubna 2012 užívat kompetence hlavy státu (stal se prozatímním prezidentem Maďarska) do 10. května 2012, kdy se úřadu oficiálně ujal nově zvolený prezident János Áder.\n\nNejprve studoval na Türr István Gimnázium és Kollégium v Pápa, a poté nastoupil na Právnickou fakultu na Eötvös Loránd Tudományegyetem v Budapešti, kterou absolvoval v roce 1986.\n\nKövér je ženatý a má dva syny a jednu dceru.\n\nV roce 1988 se stal zakládajícím členem Fiatal Demokraták Szövetsége a byl zapojen do diskuze u Národního kulatého stolu, kde diskutovala vládní MSZMP s opozicí (MDF, Fidesz).\n\nOd voleb 1990 je poslancem Národního shromáždění. V roce 1994 byl krátkou dobu předsedou parlamentní frakce Fidesz. V letech 1997 až 1999 byl místopředsedou strany, od roku 2000 jejím předsedou. Odstoupil roku 2001 a nahradil jej Zoltán Pokorni.\nV první vládě Viktora Orbána zastával od 8. července 1998 do 3. května 2000 post ministra bez portfeje pro civílní tajné služby.\n\nPo nástupu Pála Schmitta do funkce prezidenta republiky se László Kövér dne 6. srpna 2010 stal předsedou Národního shromáždění Maďarské republiky\n\nV červnu 2011 navštívil se svou delegací Prahu a setkal se s primátorem Bohuslavem Svobodou.\n\nDne 2. dubna 2012 rezignoval tehdejší prezident Pál Schmitt. Podle platného zákona pravomoci prezidenta v době neobsazení úřadu připadají na předsedu parlamentu. László Kövér se tedy stal prozatímním prezidentem Maďarska do 10. května 2012, kdy se úřadu oficiálně ujal nově zvolený prezident János Áder.\n\nV prosinci roku 2015 řekl deníku \"Právo\", že se Česká republika a Slovensko neměly nikdy stát součástí EU, jestliže mají zákony vycházející z kolektivní viny (myšleny Benešovy dekrety).\n\n\n"}
{"id": "487044", "url": "https://cs.wikipedia.org/wiki?curid=487044", "title": "Druhotné tloustnutí", "text": "Druhotné tloustnutí\n\nDruhotné tloustnutí je typické pro dřeviny. Rostliny žijící po mnoho let, například stromy, si během růstu vytvářejí druhotná pletiva. Ta jsou vytvořena vrstvami pletiva, jež doplňuje původní primární pletiva. Směrem do středu stonku vzniká nové vodivé pletivo, které rozvádí tekutiny a mechanicky zpevňuje stonek, zatímco směrem ven se zakládají ochranná krycí pletiva. \n\nKambiální válec se vyvíjí při druhotném tloustnutí stonku. Mezi cévními svazky se objevuje nové, tzv. mezisvazkové kambium, takže vzniká souvislý válec. Kambium vytváří nové dřevo a lýko.\n\nLetokruhy jsou soustředěné kruhy, které můžete vidět na řezu starší rostlinou, např. na pařezu. Každý kruh je roční přírůstek xylému a má dvě oblasti - jarní dřevo a letní dřevo. Měkké jarní dřevo roste rychle na počátku vegetačního období a má velké mezibuněčné prostory. Tvrdší letní dřevo vzniká později a jeho buňky jsou hustěji uspořádané.\n"}
{"id": "487047", "url": "https://cs.wikipedia.org/wiki?curid=487047", "title": "Omethidae", "text": "Omethidae\n\nOmethidae jsou čeleď brouků v nadčeledi Elateroidea.\n\n"}
{"id": "487068", "url": "https://cs.wikipedia.org/wiki?curid=487068", "title": "Indoktrinace", "text": "Indoktrinace\n\nIndoktrinace (z lat. \"doctrina\", nauka) znamená úsilí zaměřené k slepému a odevzdanému přijetí určité doktríny, názorů či postojů, které nepřipouští diskusi ani kritiku. Někdy je provázeno nátlakem nebo hrozbami.\n\nVzhledem k sociální povaze člověka jako tvora, je určitá míra indoktrinace přirozená ve vztahu rodiče a dítěte, kdy skrz ni dochází k učení a předávání hodnot a tvořící základní předpoklad vytvoření stabilní společnosti. Hranice mezi učením a indoktrinací je většinou určená tím, že po indoktrinaci se u dané osoby očekává, že nebude pochybovat, či kriticky přemýšlet nad danou doktrínou. Na rozdíl od nezbytně autoritativního předávání například mateřského jazyka nebo pravidel chování dětem v průběhu jejich socializace je indoktrinace pejorativní označení pro podobně autoritativní či manipulativní ovlivňování dospělých, často v zájmu nějaké mocné skupiny. \n\nZjevná indoktrinace pod nátlakem je typická pro totalitní ideologie a režimy. Přímou ukázkou indoktrinační praktiky může být státní využívání škol, jako média pro propagandu, k čemuž inklinují převážně právě autoritářské režimy. Indoktrinace však může mít i méně nápadné podoby společenského nebo mediálního tlaku, propagandy či reklamy.\n\nMůže využívat jednostranných informací nebo i podvědomých psychologických mechanismů, aby tak obešla vědomou kritiku ze strany indoktrinovaných. Mocným prostředkem indoktrinace je také působení davu, například při masových manifestacích a podobně. Indoktrinaci jako fenomén můžeme pozorovat v mnohých oblastech společnosti. Dvě důležité oblasti jsou politika – příkladem můžou být autoritářské režimy dvacátého století v Německu, Sovětském svazu, či Číně – nebo náboženství, obzvláště v ortodoxnějších náboženských frakcích, či v sektách. \n\nIndoktrinace, jako metoda pro kontrolu společnosti, je součástí modelu propagandy vytvořeném Edwardem S. Hermanem a Noamem Chomskym, ten se z pohledu politické ekonomie snaží o vysvětlení způsobů manipulace s lidmi přes propagandistické metody v médiích.\n\n\n"}
{"id": "487075", "url": "https://cs.wikipedia.org/wiki?curid=487075", "title": "František Vodsloň", "text": "František Vodsloň\n\nFrantišek Vodsloň (16. března 1906 Praha – 5. května 2002 Praha) byl český a československý poúnorový politik Komunistické strany Československa, poslanec Národního shromáždění ČSR, Národního shromáždění ČSSR a Sněmovny lidu Federálního shromáždění, který po invazi vojsk Varšavské smlouvy do Československa patřil mezi jediné čtyři poslance parlamentu, kteří odmítli hlasovat pro přijetí smlouvy o dočasném pobytu sovětských vojsk na území ČSSR. Za normalizace činný v disentu a signatář Charty 77.\n\nDo KSČ vstoupil v roce 1928. Za druhé světové války se zapojil do domácího odboje. V roce 1940 byl zatčen, odsouzen k trestu smrti za velezradu Říše, později vězněn v káznici v Bayreuthu.\n\nPo válce zastával četné stranické a státní funkce. Roku 1948 se uvádí jako zemědělský tajemník KSČ, bytem Praha. VIII. sjezd KSČ ho zvolil náhradníkem Ústředního výboru Komunistické strany Československa. IX. sjezd KSČ ho ve funkci náhradníka potvrdil. Členem ÚV KSČ se stal na celostátní konferenci KSČ v prosinci 1952. Ve funkci člena ÚV KSČ ho pak potvrdil X. sjezd KSČ, XI. sjezd KSČ, XII. sjezd KSČ a XIII. sjezd KSČ a také Vysočanský sjezd KSČ po srpnové okupaci v roce 1968. V letech 1953 – 1957 byl předsedou Krajského národního výboru v Praze. V letech 1957 – 1967 předsedou ÚV ČSTV a současně Československého olympijského výboru.\n\nVe volbách do Národního shromáždění roku 1948 byl zvolen do Národního shromáždění za KSČ ve volebním kraji Praha-venkov. V parlamentu zasedal do konce funkčního období, tedy do voleb do Národního shromáždění roku 1954. Znovu se v nejvyšším zákonodárném sboru objevil po volbách v roce 1960 (nyní již jako poslanec Národního shromáždění ČSSR za Jihomoravský kraj, podílel se na projednání ústavy ČSSR v roce 1960). Mandát získal i ve volbách v roce 1964. V Národním shromáždění zasedal až do konce jeho funkčního období v roce 1968.\n\nV říjnu 1968 patřil po invazi vojsk Varšavské smlouvy do Československa mezi čtyři poslance parlamentu, kteří odmítli hlasovat pro přijetí smlouvy o dočasném pobytu sovětských vojsk na území ČSSR.\n\nPo federalizaci Československa ještě usedl roku 1969 do Sněmovny lidu Federálního shromáždění. 16. října 1969 byl ale zbaven poslaneckého mandátu. Musel opustit všechny veřejné funkce a již 30. května 1969 byl vyloučen z KSČ. Za normalizace byl aktivní v disentu a patřil mezi signatáře Charty 77.\n\n"}
{"id": "487076", "url": "https://cs.wikipedia.org/wiki?curid=487076", "title": "Puerto Plata", "text": "Puerto Plata\n\nPuerto Plata (oficiálním názvem San Felipe de Puerto Plata) je přímořské město v Dominikánské republice, hlavní město provincie Puerto Plata a největší město severního pobřeží Dominikánské republiky. Bylo založeno již v roce 1496 (tedy pouhé 4 roky po objevení tohoto ostrova Kryštofem Kolumbem). Leží na úpatí hory Pico Isabel de Torres. V roce 2009 mělo město 153 791 obyvatel. Jeho ekonomika je postavena především na turistice. Od 90. let je navštěvována zejména díky svým pěkným plážím.\n\nPuerto Plata nabízí řadu dochovaných památek včetně španělské pevnosti Fuerte de San Felipe.\n\nVe městě Puerto Plata tragicky zemřel v roce 1998 rakouský zpěvák Falco.\n\n"}
{"id": "487082", "url": "https://cs.wikipedia.org/wiki?curid=487082", "title": "Tegetthoff", "text": "Tegetthoff\n\nJméno Tegetthoff má několik významů:\n\n\n\n"}
{"id": "487085", "url": "https://cs.wikipedia.org/wiki?curid=487085", "title": "Egon Lerch", "text": "Egon Lerch\n\nEgon Alfred Rudolf Lerch (19. června 1886, Terst – 8. srpna 1915, Benátky) byl rakousko-uherským námořním důstojníkem a ponorkovým velitelem.\n\nNarodil se 19. června 1886 v Terstu. Jeho otec Richard Lerch byl kontradmirálem rakousko-uherského válečného námořnictva. Syn se vydal v otcových stopách a v září roku 1900 nastoupil na námořní akademii v Rijece. Po absolvování nastoupil službu v hodnosti \"Seekadett\" (námořní kadet). V roce 1907 absolvoval důstojnické zkoušky a byl umístěn na pancéřový křižník SMS Sankt Georg, se kterým absolvoval svou první zahraniční plavbu. Cílem byly USA, kde se Sankt Georg účastnil 300. výročí založení Jamestownu. V srpnu 1912 se stal členem štábu pancéřového křižníku SMS Kaiserin und Königin Maria Theresia. V době turecko-řecké války křižník operoval v Levantě, kde například pomáhal při transportu cizinců z Alexandrie do Soluně. 6. prosince téhož roku byl pak jmenován velitelem torpédovky Tb.16. K 1. lednu 1913 byl povýšen do hodnosti \"Linienschiffsleutnant\" (poručík řadové lodě). Od května 1914 se zacvičoval jako velitel ponorky. Po výcviku mu bylo svěřeno velení nad U-12, se kterou 21. prosince téhož roku těžce poškodil nový francouzský dreadnought Jean Bart. 7. srpna 1915 se vydal se svou ponorkou k benátské rejdě. 8. srpna pravděpodobně ponorka narazila na minu v minové přehradě chránící Benátky a následnou explozi nikdo nepřežil.\n"}
{"id": "487092", "url": "https://cs.wikipedia.org/wiki?curid=487092", "title": "Krvenkovité", "text": "Krvenkovité\n\nKrvenkovité (\"Haemodoraceae\") je čeleď jednoděložných rostlin z řádu křížatkotvaré (\"Commelinales\").\n\nJsou to vytrvalé byliny s bazálními růžicemi listů a oddenky, hlízami či cibulemi. V oddencích a kořenech je častý červený pigment. Listy jsou jednoduché, střídavé, dvouřadě uspořádané. Listy jsou jednoduché, střídavé, dvouřadě uspořádané, přisedlé, s listovými pochvami. Čepel isobilaterální (jezdivá), čárkovitá až mečovitá, kožovitá, se souběžnou žilnatinou. Jsou to jednodomé rostliny s oboupohlavnými květy. Květy jsou uspořádány v květenstvích, řidčeji jednotlivé, většinou v latách, kytkách, hroznech nebo větvených šroubelech. Květenství i květy jsou často vlnatě chlupaté. Květy jsou pravidelné nebo velmi nepravidelné, zygomorfické. Okvětí se skládá ze 6 okvětních lístků , které jsou volné nebo srostlé, různých barev. Tyčinky jsou 3 nebo 6, srostlé s okvětím, vzájemně volné. Gynecum je srostlé ze 3 plodolistů, je synkarpní, semeník je spodní, řidčeji svrchní. Plodem je tobolka, řidčeji oříšek.\n\nJe známo asi 14 rodů a asi 116 druhů, které jsou rozšířeny od tropů po teplejší mírný pás Severní, Střední a Jižní Ameriky, v jižní Africe, v Austrálii s okrajovým přesahem do jihovýchodní Asie.\n\n\n\"Anigozanthos\",\n\"Barberetta\",\n\"Blancoa\",\n\"Conostylis\",\n\"Dilatris\",\n\"Haemodorum\",\n\"Lachnanthes\",\n\"Macropidia\",\n\"Phlebocarya\",\n\"Pyrrorhiza\",\n\"Schiekia\",\n\"Tribonanthes\",\n\"Wachendorfia\",\n\"Xiphidium\"\n\n"}
{"id": "487113", "url": "https://cs.wikipedia.org/wiki?curid=487113", "title": "Inverzní distribuční funkce", "text": "Inverzní distribuční funkce\n\nInverzní distribuční funkce (také kvantilová funkce) se v teorii pravděpodobnosti týká vždy určitého rozdělení pravděpodobnosti a jedná se o inverzní funkci k distribuční funkci.\n\nZatímco distribuční funkce formula_1 náhodné veličiny formula_2 nabývá hodnot formula_3 a udává, s jakou pravděpodobností bude hodnota náhodného pokusu menší nebo rovna formula_4, inverzní distribuční funkce formula_5 udává, pro jaké formula_4 bude výsledek náhodného pokusu s požadovanou pravděpodobností formula_7 menší nebo roven formula_4.\n\nInverzní distribuční funkce je zvláštním případem kvantilů, kdy na rozdíl od obecnějších kvantilů inverzní distribuční funkce vyžaduje, aby původní distribuční funkce byla rostoucí, jinak by k ní inverzní funkce nemohla existovat.\n\nInverzní distribuční funkce se používá například pro stanovení intervalů spolehlivosti.\n\n"}
{"id": "487117", "url": "https://cs.wikipedia.org/wiki?curid=487117", "title": "Seznam českých televizních hlasatelek a hlasatelů", "text": "Seznam českých televizních hlasatelek a hlasatelů\n\nToto je seznam českých televizních hlasatelů a hlasatelek, kteří pracovali buďto v někdejší Československé televizi nebo v České televizi.\n\n\n"}
{"id": "487120", "url": "https://cs.wikipedia.org/wiki?curid=487120", "title": "Louis-Claude Daquin", "text": "Louis-Claude Daquin\n\nLouis-Claude Daquin (4. července 1694 – 15. června 1772) byl ve Francii žijící barokní hudební skladatel, varhaník a cembalista. Narodil se v Paříži v rodině D'Acqiunů, původem italských Židů. Jeho otcem byl malíř Claude Daquin a matkou Anne Tiersant. Svoje hudební nadání projevoval již od dětství – od šesti let hrál pro krále Ludvíka XIV., ve dvanácti se stal varhaníkem v pařížském kostele Sainte-Chapelle. V roce 1755 se stal vrchním varhaníkem v Notre Dame. Jeho patrně nejznámější dílo je skladba \"Le Coucou\" – Kukačka z třetí knihy čembalové suity \"Pièces de clavecin\" (Skladby pro čembalo).\n\nDochovaly se 4 suity pro čembalo, kantáta, air, rukopis dvou mší, Te Deum, Miserere, \"Leçons de Ténèbres\" (Poučení z temnoty) a \"Nouveau livre de noëls\" z roku 1757 (Nová kniha vánočních skladeb pro varhany a čembalo), která obsahuje koledy a improvizace.\n\n\n"}
{"id": "487127", "url": "https://cs.wikipedia.org/wiki?curid=487127", "title": "Nadace Educa", "text": "Nadace Educa\n\nNadace Educa byla nadace založená Renátou Kellnerovou a Petrem Kellnerem v roce 2002 za účelem podpory studia nadaných dětí a mladých lidí ze sociálně znevýhodněného prostředí.\n\nV roce 2011 se Nadace Educa sloučila s rodinnou nadací Renáty a Petra Kellnerových The Kellner Family Foundation, která převzala všechny dosavadní projekty Nadace Educa.\n\nHlavním projektem od počátku nadace byla podpora studentů na gymnáziu Open Gate v Babicích. Na této škole přispívala nadace studentům až do výše 100% školného, které činí 470 tisíc Kč.\nNadace od roku 2008 začala mimo jiné podporovat studenty vysokých škol jak v České republice, tak v zahraničí. Od roku 2009 podporovala také absolventy gymnázia Open Gate, kteří byli přijati na vysoké školy ve Velké Británii, Spojených státech, či Itálii.\nProjekt Univerzity byl druhým největším projektem Nadace Educa.\n\n"}
{"id": "487129", "url": "https://cs.wikipedia.org/wiki?curid=487129", "title": "Jaroslav Hlava", "text": "Jaroslav Hlava\n\nJaroslav Hlava (7. května 1855, Dolní Kralovice – 31. října 1924, Praha) byl český patologický anatom.\n\nNarodil se v Dolních Kralovicích (původní zástavba byla v letech 1968–1975 zbourána z důvodu výstavby vodní nádrže Švihov). V roce 1879 promoval na lékařské fakultě Univerzity Karlovy v Praze. V roce 1883 byl jmenován suplujícím, o rok později mimořádným, a v roce 1887 řádným profesorem patologické anatomie. Byl prorektorem všeobecné nemocnice a ředitelem \"Českého patologicko-anatomického ústavu\". Byl průkopníkem české bakteriologie a patologické anatomie. Zabýval se etiologií infekčních onemocnění a onkologií.\n\nZaložil a nechal postavit při univerzitě patologicko-anatomický ústav. Stavba tohoto ústavu začala v roce 1908, dokončena byla v roce 1921 a otevřena pod názvem \"Hlavův ústav\" (dnešní \"Ústav patologie 1. LF UK a VFN\"). V roce 1921 byl patologický ústav české univerzity přemístěn do prostor v nové budově na Albertově. Byl nazván po svém zakladateli, prof. Hlavovi jako ,Ústav Hlavův\".\n\nČtyřikrát zastával funkci děkana lékařské fakulty a v akademickém roce 1906–1907 byl rektorem Univerzity Karlovy.\n\nJe autorem díla z roku 1887 \"O úplavici – předběžné sdělení\", o kterém se původně z důvodu špatného překladu soudilo, že jeho autorem je lékař jménem O. Uplavici.\n\nV patologickém ústavu na Albertově byl umístěn již v roce 1898 portrét profesora Hlavy, který vytvořil malíř mánesovské generace Josef Schusser. Na portrétu je profesor zobrazen se zkumavkou v ruce na pozadí své knihovny.\n\nByl označován za nestora českých lékařů. Až do své smrti byl předsedou státní zdravotní rady.\n\nV roce 1898 byl profesor Hlava v souvislosti s organizací výstavy architektury a inženýrství v Praze, kde byla připravována i nová divadelní scéna (později nazvaná Uranie) zvolen předsedou výboru pro vytvoření \"druhého českého divadla\".\n\nByl spoluzakladatelem Společnosti Národního divadla, místopředsedou jejího správního výboru a v letech 1910–1920 zastával funkci předsedy Společnosti ND.\n\n\n\n\n"}
{"id": "487133", "url": "https://cs.wikipedia.org/wiki?curid=487133", "title": "Sabine Braunová", "text": "Sabine Braunová\n\nSabine Braunová (* 19. června 1965, Essen) je bývalá německá atletka, dvojnásobná mistryně světa a dvojnásobná mistryně Evropy v sedmiboji a halová mistryně světa v pětiboji.\n\nPětkrát se zúčastnila letních olympijských her. Dvakrát coby reprezentantka Západního Německa (Los Angeles 1984, Soul 1988). Největší úspěch zaznamenala v roce 1992 na olympiádě v Barceloně, kde vybojovala výkonem 6 649 bodů bronzovou medaili. O čtyři roky později v Atlantě obsadila 7. místo a na olympiádě v Sydney v roce 2000 skončila na 5. místě.\n\n\n"}
{"id": "487138", "url": "https://cs.wikipedia.org/wiki?curid=487138", "title": "Krvavý trůn", "text": "Krvavý trůn\n\nKrvavý trůn ( \"Kumonosudžó\") je filmová adaptace Shakespearova dramatu Macbeth, přenesená do středověkého Japonska. Film natočil v roce 1957 japonský režisér Akira Kurosawa.\n\nSamurajové generál Wašizu a Miki zabloudí v Pavučinovém lese. Potkají přízrak, který jim předpoví jejich budoucnost. Když se dostanou ven z lesa, začne se věštba naplňovat.\n"}
{"id": "487143", "url": "https://cs.wikipedia.org/wiki?curid=487143", "title": "Georgij Ivanovič Gurdžijev", "text": "Georgij Ivanovič Gurdžijev\n\nGeorgij (Georges, George) Ivanovič Gurdžijev, často též Gurdjieff ( ; 1866–1877 (?) Alexandorpol, Arménie, Ruské impérium – 29. října 1949 Neuilly-sur-Seine, Francie) byl mystik a duchovní učitel, spisovatel, skladatel a choreograf, pocházející z řecko-arménské rodiny a působící posléze v Rusku a západní Evropě.\n\nPo letech strávených hledáním staré moudrosti na cestách po Asii Gurdžijev vyvinul systém esoterického učení nazvaný \"Čtvrtá cesta\"; jde o způsob duchovního probuzení na základě sebepozorování, nazývaný též \"Práce\". Součástí gurdžijevovské praxe jsou speciální tance, ke kterým skládal hudbu a choreografii. Své poznatky shrnul ve třídílném opusu \"Vše a všechno\" (\"All and Everything\"). Mezi osobnosti, které ovlivnil, patří Pjotr Děmjanovič Uspenskij, René Daumal, Maurice Nicoll a další.\n\n\n"}
{"id": "487149", "url": "https://cs.wikipedia.org/wiki?curid=487149", "title": "Seznam osobností Petrohradu", "text": "Seznam osobností Petrohradu\n\n\n\n\n\n\n\n\n\n"}
{"id": "487155", "url": "https://cs.wikipedia.org/wiki?curid=487155", "title": "FS", "text": "FS\n\nSpojení písmen F a S může mít různé významy:\n\n"}
{"id": "487158", "url": "https://cs.wikipedia.org/wiki?curid=487158", "title": "Šíp času", "text": "Šíp času\n\nŠipka nebo šíp času (angl. \"arrow of time\" nebo time´s arrow – časová šipka) je obrazné vyjádření pro „směr“ plynutí času, pro jeho nesymetrickou povahu. Pojem vytvořil britský fyzik Arthur Eddington roku 1927.\n\nAčkoli v běžném životě a zkušenosti je „směr“ času zcela samozřejmý a nepochybný, vzorce klasické mechaniky ani atomové fyziky nic takového neobsahují. Pohyby těles i částic by mohly stejně dobře probíhat opačně podle stejných zákonů. Asymetrie či šipka času se poprvé objevila v termodynamice, například ve druhé větě termodynamiky: entropie systému s časem roste nebo zůstává stejná. \n\nV knize \"The nature of the physical world\" z roku 1928 Eddington vyzvedl tři důležité okolnosti o šípu času:\n\nSoučasné vědy studují několik projevů šipky času:\n\nTaké kauzalita – přesvědčení, že příčina předchází účinek – je zřetelně asymetrická. Lze ovšem namítnout, že kauzalitu nelze nikdy přímo pozorovat, ale že je naopak naším klíčem k pochopení událostí a jevů.\n\n"}
{"id": "487160", "url": "https://cs.wikipedia.org/wiki?curid=487160", "title": "2002 v loďstvech", "text": "2002 v loďstvech\n\nTento článek obsahuje významné události v oblasti loďstev v roce 2002.\n\n\n\n\n\n\n\n\n\n\n\n\n\n\n"}
{"id": "487165", "url": "https://cs.wikipedia.org/wiki?curid=487165", "title": "2001 v loďstvech", "text": "2001 v loďstvech\n\nTento článek obsahuje významné události v oblasti loďstev v roce 2001.\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "487166", "url": "https://cs.wikipedia.org/wiki?curid=487166", "title": "2000 v loďstvech", "text": "2000 v loďstvech\n\nTento článek obsahuje významné události v oblasti loďstev v roce 2000.\n\n\n\n\n\n\n\n\n\n\n\n\n\n\n"}
{"id": "487168", "url": "https://cs.wikipedia.org/wiki?curid=487168", "title": "Ald", "text": "Ald\n\nAld je stará jednotka délky používaná v Mongolsku. Její hodnota činila přibližně 1,6 m. Odpovídala také čínské jednotce pu.\n\n\n"}
{"id": "487169", "url": "https://cs.wikipedia.org/wiki?curid=487169", "title": "Boje o Palagružu", "text": "Boje o Palagružu\n\nBoje o Palagružské ostrovy byla série střetnutí mezi Rakouskem-Uherskem a Itálií během 1. světové války o ostrovy Malá a Velká Palagruža.\n\nRakousko-uherské válečné námořnictvo zde udržovalo malou posádku k obsluze zdejšího majáku. Po vstupu Itálie do války na straně Dohody v roce 1915 se italské námořnictvo rozhodlo ostrovy obsadit a zbudovat zde signální stanici. Dne 10. července 1915 vyjel z přístavu Brindisi útočný svaz (křižník \"Quatro\", 4 torpédovky a výsadkové lodě). Druhý den ráno přirazil ke břehu Velké Palagruži pomocný křižník \"Cittá di Palermo\", který vylodil italské jednotky. Mezitím diverzní skupina z torpédoborců \"Magora\" a \"Bisson\" přerušila na ostrově Lastovo kabel vedoucí na Palagružu. Italové na ostrově vysadili 94 mužů, dvě 70mm děla, několik těžkých kulometů a další výstroj. Ostrov byl opevněn a z místní kaple se stala radiostanice. Všech 6 rakouských vojáků padlo do zajetí. Pro větší zabezpečení začala kolem ostrova hlídkovat vždy nějaká dohodová ponorka.\n\nRakušané se o dobytí ostrova dozvěděli 13. července, kdy hydroplán L 51 provedl letecký průzkum. Poté co potvrdil italskou přítomnost, zahájil torpédoborec SMS \"Tátra\" palbu, která ale nezpůsobila větší škody. Tátra se po chvíli stáhla zpět, neboť byl objeven periskop nepřátelské ponorky.\n\nPokus o znovudobytí započal 27. července, kdy z Šibeniku vyrazil rakouský svaz (lehké křižníky SMS \"Helgoland\" a SMS \"Saida\", torpédoborce SMS \"Csepel\", SMS \"Tátra\", SMS \"Triglav\", SMS \"Lika\", SMS \"Balaton\" a SMS \"Orjen\" a 11 torpédovek). Svaz prvně zamířil k italskému přístavu Vieste, kde \"Helgoland\" zničil radiostanici (čímž na chvíli přerušil spojení s Palagružou). Až poté nabral kurz k Palagruže. Rakouský výsadek čítal 108 mužů pod velením \"Linienschiffleutnanta\" (poručíka řadové lodě) Heinricha Bayera von Bayersburg. V průběhu výsadku došlo k torpédovému útoku francouzské ponorky \"Ampére\" na torpédoborec \"Balaton\". Torpédo svůj cíl nenašlo a Ampére byla zahnána rakouskými torpédovkami. Když se výsadek přiblížil ke břehu, začali dobře ukrytí Italové pálit. Rakušané postupovali pod těžkou palbou vpřed, avšak záhy byli zastaveni dobře organizovanou obranou nepřítele. Nakonec byl výsadek nucen se stáhnout a celý svaz se vrátil do Šibeniku. Cestou zpět byl křižník \"Helgoland\" napaden ponorkou, ale nebyl zasažen a tak se svaz v celku vrátil na základnu.\n\nDne 16. srpna vyplul druhý rakouský svaz (křižníky SMS \"Helgoland\" a SMS \"Saida\", torpédoborce SMS \"Orjen\", SMS \"Velebit\", SMS \"Dinara\" a další a 9 torpédovek) pět ze Šibeniku. K ostrovu připlul druhý den ráno. Úvodní výkop obstaral palbou svých 100mm děl \"Helgoland\". Poté se k němu přidala i \"Saida\" a torpédoborce. Skoro veškeré vybavení na ostrově bylo zničeno, avšak Italové se ukryli v jeskyních (zemřeli jen 4 a 1 byl těžce raněn), Po skončení bombardování ostrova neměli Rakušané po předchozí zkušenosti odvahu k vylodění a tak svaz spokojeně odplul domů.\n\nKvůli zkáze veškerého zařízení na ostrově se Italové 18. srpna stáhli. O tom ale Rakušané neměli potuchy, a proto 8. září vyplula již třetí rakouská výprava na Palagružu. Dne 9. září zahájil (opět) \"Helgoland\" palbu. Po vzdušném průzkumu (L 58) bylo zjištěno, že ostrov je opuštěn. Proto byl zformován na torpédoborci \"Dinara\" průzkumný oddíl, který s konečnou platností potvrdil liduprázdnost ostrova. Poté se lodě vrátily na základnu. Cestou zpět byla těžce poškozena francouzskou ponorkou \"Papin\" torpédovka Tb.51. Palagružské ostrovy zůstaly až do konce války neobsazeny.\n"}
{"id": "487185", "url": "https://cs.wikipedia.org/wiki?curid=487185", "title": "Pozornost", "text": "Pozornost\n\nPozornost je zaměřenost a soustředěnost duševní činnosti na určitý objekt nebo děj. Pozornost představuje předpoklad pro smyslový vjem, který vstupuje do vědomí – stav pozornosti souvisí například se stavem slyšení a poslouchání. Pozornost závisí na prostředí i na vnímajícím subjektu - pozornost upoutává například nápadnost (salience), neočekávanost, originalita vnímaného objektu, oslabuje ji únava subjektu. Jevy, které upoutají pozornost, se ukládají do paměti, ostatní jsou zapomenuty.\n\nRozlišujeme pozornost záměrnou - subjekt cíleně vnímá podnět a bezděčnou - subjekt vnímá podnět bez úmyslu. Někdy se může objevit též pozornost protivolní - subjekt nedokáže potlačit vnímá podnětu, může vést k obsedantnímu jednání.\n\nPokud je pozornost zaměřena na konkrétní podnět, zatímco vnímání ostatních podnětů je potlačeno, označuje se jako selektivní pozornost, koncentrace. Jejím protikladem je difúzní, rozptýlená pozornost.\n\nSchopnost udržet pozornost na určitý podnět, nenechat se rozptýlit, se označuje jako tenacita - která je důležitá například při učení. Schopnost pohotově měnit zacílení pozornosti se nazývá vigilita - ta je důležitá například při řízení dopravního prostředku.\n\n\n\n\n\n"}
{"id": "487186", "url": "https://cs.wikipedia.org/wiki?curid=487186", "title": "1873 v loďstvech", "text": "1873 v loďstvech\n\nTento článek obsahuje významné události v oblasti loďstev v roce 1873.\n\n"}
{"id": "487189", "url": "https://cs.wikipedia.org/wiki?curid=487189", "title": "1794 v loďstvech", "text": "1794 v loďstvech\n\nTento článek obsahuje významné události v oblasti loďstev v roce 1794.\n\n1. června – Slavný první červen, neboli třetí bitva u Ushantu – první a největší námořní střetnutí Francouzské revoluční války mezi královstvím Velké Británie a První Francouzskou republikou. Obě strany si nárokovaly vítězství: Britové proto, že ukořistili sedm francouzských lodí bez vlastní ztráty, Francouzi proto, že se jim podařilo uchránit bezpečné proplutí zásobovacího konvoje.\n\nprobíhají tzv. \"Francouzské revoluční války\" \n"}
{"id": "487190", "url": "https://cs.wikipedia.org/wiki?curid=487190", "title": "1843 v loďstvech", "text": "1843 v loďstvech\n\nTento článek obsahuje významné události v oblasti loďstev v roce 1843.\n\n"}
{"id": "487192", "url": "https://cs.wikipedia.org/wiki?curid=487192", "title": "1844 v loďstvech", "text": "1844 v loďstvech\n\nTento článek obsahuje významné události v oblasti loďstev v roce 1844.\n\n"}
{"id": "487198", "url": "https://cs.wikipedia.org/wiki?curid=487198", "title": "1889 v loďstvech", "text": "1889 v loďstvech\n\nTento článek obsahuje významné události v oblasti loďstev v roce 1889.\n\n"}
{"id": "487199", "url": "https://cs.wikipedia.org/wiki?curid=487199", "title": "1891 v loďstvech", "text": "1891 v loďstvech\n\nTento článek obsahuje významné události v oblasti loďstev v roce 1891.\n\n"}
{"id": "487200", "url": "https://cs.wikipedia.org/wiki?curid=487200", "title": "Hugo Charlemont", "text": "Hugo Charlemont\n\nHugo Charlemont (18. března 1850 v Jemnici – 18. dubna 1939 ve Vídni) byl rakouský malíř.\n\nHugo Charlemont se narodil v rodině slavných umělců. Je synem malíře miniatur (miniaturisty) Matiase Adolfa Charlemonta. Bratr Eduard Charelmont (1848–1906) byl rovněž malířem a jeho nejmladší bratr Theodor Charlemont (1859–1938) je znám jako sochař. Je otcem malířky Lilly Charlemont.\n\nV roce 1873 absolvoval Akademii výtvarných umění ve Vídni, kde byl žákem profesora Eduarda von Lichtenfels. Technologii tisku a umění leptání zvládl u Arthura Wiliama Ungera. Za svého života vícekrát navštívil Holandsko a několik roků žil v Benátkách.\n\nSvými současníky byl Hugo Charlemont považován za všestranný talent. Předmětem jeho obrazů jsou krajiny, zátiší, portréty i interiéry. Kromě olejomalby vytvořil četné akvarely a kvaše. Z rozsáhlé krajinářské tvorby největší zájem vzbuzují obrazy malované v impresionistickém stylu. Obdobně jako i jiní umělci té doby se podílel na výzdobě veřejných a soukromých staveb. Například svými malbami vyzdobil jídelnu v novém Městském divadle (Burgtheatru) ve Vídni a palác prince ze Salmu.\n\nJe pochován na hřbitově ve vídeňské čtvrti Döblingu (Döblinger Friedhof) v severozápadní části Vídně; pro Rakušany má tento hřbitov stejný význam jako pro Čechy hřbitov na Vyšehradě.\n\n\n\n"}
{"id": "487206", "url": "https://cs.wikipedia.org/wiki?curid=487206", "title": "1933 v loďstvech", "text": "1933 v loďstvech\n\nTento článek obsahuje významné události v oblasti loďstev v roce 1933.\n\n\n\n\n\n\n\n\n\n\n"}
{"id": "487212", "url": "https://cs.wikipedia.org/wiki?curid=487212", "title": "Fiat lux", "text": "Fiat lux\n\nFiat lux znamená latinsky „budiž světlo“. Je to citát z latinské bible, knihy Genesis, kde se popisuje stvoření světa, jež začíná právě světlem: \n\nVěta se často vyskytuje jako heslo nebo motto zejména amerických škol a univerzit, jako název literárních děl, filmů a hudebních skupin – světlo zde symbolizuje vzdělání. V Brazílii existuje stejnojmenná značka zápalek.\n"}
{"id": "487217", "url": "https://cs.wikipedia.org/wiki?curid=487217", "title": "Gilo", "text": "Gilo\n\nGilo (: גילֹה) je izraelské sídlo ve východním Jeruzalémě, považované Organizací spojených národů za osadu, zatímco Izraelem považované za jeruzalémskou čtvrť. Podobně ho často označují americká média.\n\nBěhem války za nezávislost umístila egyptská armáda v Gilu své dělostřelectvo a těžce ostřelovala západní Jeruzalém. Pokus o postup na Jeruzalém z Gila byl však v intenzivní bitvě překažen. Kibuc Ramat Rachel severně od Gila celkem třikrát změnil stát, pod který spadal, zatímco Gilo zůstalo po roce 1967 na druhé straně zelené linie.\n\nČást zdejších pozemků byla vlastněna židovskými institucemi před válkou za nezávislost, zatímco palestinsko-arabské zdroje tvrdí, že více než 2700 dunamů bylo zkonfiskováno od vesnic Bajt Džalá, Bejt Safafa a Šarafat.\n\nGilo se nachází na kopci v jihozápadním Jeruzalémě a od Bajt Džaly je oddělen hlubokou roklí. Na východ pod Gilo probíhají dálniční tunely do Guš Ecionu a na sousedním vrcholu se nachází osada Har Gilo. Bejt Safafa a Šarafat se nachází severně od Gilo, zatímco Betlém se nachází směrem na jih.\n\nBiblické město Gilo je zmíněno v knize Jozue () a 2. knize Samuelově () Někteří badatelé se domnívají, že biblické Gilo se nacházelo v centrální části hebronské pahorkatiny, zatímco název moderního sídla bylo zvoleno díky blízkosti k Bajt Džale, možná díky zkomolenině názvu Gilo. Město Gilo v jihozápadní části kopcovité země Judy (Joz 15:51) bylo rodištěm Achitofela (Joz 15:51, 2 Sam 15:12) a zároveň i místem kde spáchal sebevraždu (17:23). Biblické Gilo bylo identifikováno s Kurbet Džala, zhruba 11,2 kilometru severně od Hebronu.\n\nGilo se nachází za zelenou linií z roku 1967. Podle organizace HonestReporting není Gilo „osadou“ v nejširším významu tohoto termínu a uvádí, že pod termínem osada se představuje „obraz izolované enklávy na Západním břehu.“ Gilo leží uvnitř jeruzalémské městské hranice a je geograficky navazující na sousední židovské čtvrti, které existovaly již před šestidenní válkou. Některá média, jako například The New York Times, The Washington Post, CNN, Associated Press, Boston Globe a CBS News označují Gilo jako „čtvrť.“ V memorandu, kterým vedení CNN instruovalo své reportéry, se uvádí: „zmiňujeme Gilo jako židovskou čtvrť na předměstí Jeruzaléma (…) nezmiňujeme jej jako osadu.“ Někteří reportéři CNN s takovým pokynem vyjádřili nesouhlas, zpravodaj listu \"The Independent\" k tomu řekl, že za rozhodnutím CNN byl tlak židovské lobby. V roce 2011 CNN označuje Gilo nejčastěji za „spornou čtvrť Jeruzaléma“. Vláda Spojených států původně označovala Gilo jako čtvrť, později se ústy ministryně zahraničí Condoleezzy Riceové odpovědi na konkrétní klasifikování Gila a dalších částí východního Jeruzaléma vyhnula. To však nepovažují za přesné palestinští Arabové a propalestinské organizace. Jiná média, jako například BBC, AFP, Reuters a The Economist popisují Gilo jako „osadu“ ve východním Jeruzalémě.\n\nV letech 2000 až 2002, během prvních dvou let druhé intifády, bylo zaznamenáno přes 400 případů, kdy bylo Gilo ostřelováno z Bajt Džaly. Přestože je Bajt Džalá převážně křesťanská, byla infiltrována střelci z militantní frakce Fatahu, známé jako Tanzim, kteří se údajně rozmístili při křesťanských domech a kostelech s cílem, že izraelská opětovná palba by mohla poškodit křesťanské stavby.\n\nStřelba byla prováděna jak z ručních zbraní tak z minometů. Došlo ke zranění mnoha civilistů a domy směrem k Bajt Džalá utrpěly rozsáhlé poškození, kvůli kterému je museli jejich majitelé opustit. Izraelská vláda nakonec nechala před těmito domy postavit betonovou bariéru. Střelba úplně přestala až po izraelské operaci Obranný štít.\n\nV březnu 2008 bylo v Gilo otevřeno centrum pro autistické děti Bejt ha-Or. Nachází se zde také domov Ilan pro handicapované lidi. V Gilo se nachází celkem 35 synagog. V roce 2009 zavedlo zdejší komunitní centrum, které patří mezi největší v Izraeli, nový hybridní vodní ohřívací systém, který šetří energii a výrazně snižuje znečištění.\n\nBěhem výstavby Gilo objevili archeologové pod nákupním centrem Rechov Haganenet pevnost a zemědělské nástroje z dob Šalamounova chrámu. Mezi Kanadským kopcem a parkem pak odkryli pozůstatky statku a náhrobků z dob druhého Chrámu. Na různých místech pak byly nalezeny pozůstatky z římského a byzantského období.\n\nŽije zde celkem 40 000 obyvatel, což činí z Gilo jednu z největších jeruzalémských čtvrtí. Podle jiného zdroje je populace nižší, ale s více než 25 000 obyvateli rovněž jde o jedno z nejvýznamnějších sídlišť na okraji města. Plocha této městské části dosahuje 2859 dunamů (2,859 kilometru čtverečního).\n\n"}
{"id": "487226", "url": "https://cs.wikipedia.org/wiki?curid=487226", "title": "Skládací kolo", "text": "Skládací kolo\n\nSkládací kolo je takové jízdní kolo, které je možné snadno složit do výrazně menší podoby, nejčastěji pro potřeby jeho převozu jiným dopravním prostředkem, nebo za účelem uskladnění.\n\nSkládací systém je nejčastěji založen na použití pantu (nebo i více pantů) na rámu kola. Hlavním cílem při návrhu skládacího kola bývá právě co největší skladnost. Té se dociluje obvykle mimo jiné zejména použitím menších kol, což dělá jízdu po horším terénu méně komfortní. Další nevýhodou bývá o něco větší hmotnost, daná tím, že jednotlivé části (zejména rám a sedlovka) nemohou mít ideální tvar z hlediska pevnosti, což musí být kompenzováno použitím více materiálu.\n\nVýznamní světoví výrobci skládacích kol jsou firmy Dahon a Brompton Bicycle. V Československu měla dlouhou tradici skládací kola značky Eska.\n\nSkládací kolo lze dobře využívat v rámci osobní dopravy pro kombinování více dopravních prostředků. Typickým způsobem použití může být například dojíždění do práce ze vsi do města, kdy je nejprve použito skládací kolo pro dopravu k nádraží, pak se pracovník vlakem převeze do města, kde okolo opět rozloží, dopraví se na něm do práce, kde ho složené snadno uskladní tak, aby mu nemohlo být ukradeno. Prostředky hromadné dopravy, které nepovolují dopravu obyčejných jízdních kol, obvykle umožňují přepravovat složená skládací kola a to buď explicitně (tak je to povoleno například v hromadné dopravě v Londýně), nebo je lze zabalit a přepravovat je jako běžnou velkou tašku či kufr.\n\nV rámci rekreačního cestování je běžné používání skládacích kol tam, kde se majitel přepravuje primárně větším dopravním prostředkem, například cestuje lodí nebo s karavanem.\n\nSkládací kola byla též používána ve válečných konfliktech. Britská armáda používala Pedersenovo kolo v druhé búrské válce. Skládací kola použili také britští armádní parašutisté v druhé světové válce, například při vylodění v Normandii a bitvě o Arnhem.\n\n"}
{"id": "487227", "url": "https://cs.wikipedia.org/wiki?curid=487227", "title": "Eškolot", "text": "Eškolot\n\nEškolot ( אֶשְׁכּוֹלוֹת, doslova „\"Hrozny\"“ podle vinné révy rostoucí v tomto regionu, v oficiálním přepisu do angličtiny Eshkolot) je izraelská osada a vesnice typu společná osada (\"jišuv kehilati\") na Západním břehu Jordánu v distriktu Judea a Samaří a v Oblastní radě Har Chevron.\n\nNachází se v nadmořské výšce 600 metrů v jihozápadní části Judska a Judských hor respektive v jižní části Judských hor, která je nazývána Hebronské hory (Har Chevron). Eškolot leží cca 23 kilometrů jihozápadně od centra Hebronu, cca 53 kilometrů jihozápadně od historického jádra Jeruzalému a cca 75 kilometrů jihojihovýchodně od centra Tel Avivu. Eškolot je na dopravní síť Západního břehu Jordánu napojen pomocí lokální silnice číslo 3255.\n\nLeží cca 2 kilometry za Zelenou linií oddělující Západní břeh Jordánu od Izraele v jeho mezinárodně uznávaných hranicích. Západním směrem vesnice územně navazuje na izraelské osídlení ve vlastním Izraeli, na severní, východní a jižní straně se nachází rozptýlené palestinské osídlení včetně beduínské vesnice al-Ramadien.\n\nEškolot leží na Západním břehu Jordánu, jehož osidlování bylo zahájeno Izraelem po jeho dobytí izraelskou armádou, tedy po roce 1967. Vesnice byla založena roku 1982. 14. února 1982 izraelská vláda schválila zřízení nové osady typu nachal tedy kombinace vojenského a civilního osídlení v této lokalitě. Pracovně byla nazývána Micpe Lahav (Mitzpe Lahav). Tato osada zde byla mezitím skutečně založena už 31. ledna 1982. 16. ledna 1983 pak vláda rozhodla o výhledovém zřízení trvalé osady v této oblasti. Na ryze civilní sídlo byla proměněna až v roce 1991.\n\nMezitím v roce 1988 se v Beerševě zformovala skupina budoucích osadníků. V roce 1991 se zde usadilo prvních šest rodin. Ještě během roku 1991 je posílila skupina osadníků ze skupiny Bejt Jatir. V zimě 1991/92 zažívali obyvatelé Eškolot těžkosti způsobené tuhou zimou, špatným dopravním spojením a chybějící infrastrukturou. Teprve v roce 1996 byly dokončeny první zděné domy. Územní plán obce umožňuje výhledovou výstavbu 347 bytů, z nichž 70 již bylo postaveno. V Eškolot funguje zdravotní středisko a zařízení pro předškolní péči o děti.\n\nPočátkem 21. století byla obec kvůli své poloze na okraji Západního břehu Jordánu na rozdíl od většiny sídel v Oblastní radě Har Chevron zahrnuta do projektu Izraelské bezpečnostní bariéry. Dle stavu z roku 2008 ale ještě nebyl přilehlý úsek bariéry zbudován. Probíhá jižně od Šim'a, víceméně podél Zelené linie.\n\nIzrael si hodlá osadu ponechat i po případné mírové dohodě mezi Izraelem a Palestinci. Během Druhé intifády se obci vyhnuly vážnější teroristické útoky.\n\nObyvatelstvo obce Eškolot je v databázi rady Ješa popisováno jako sekulární. Podle údajů z roku 2014 tvořili naprostou většinu obyvatel Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě rostoucí populací. K 31. prosinci 2014 zde žilo 494 lidí. Během roku 2013 populace stoupla o 0,6 %. Do počtu obyvatel byli do roku 2011 zahrnováni i obyvatelé nedaleké vesnice Sansana, která neměla administrativní status samostatné obce, ale od roku 2012 již jej získala.\n\n\n"}
{"id": "487254", "url": "https://cs.wikipedia.org/wiki?curid=487254", "title": "Policejní akademie", "text": "Policejní akademie\n\nPolicejní akademie může znamenat\n\n"}
{"id": "487256", "url": "https://cs.wikipedia.org/wiki?curid=487256", "title": "Přírodní zahrada", "text": "Přírodní zahrada\n\nPřírodní zahrada je lidmi užívaná a upravená plocha sloužící především jako dekorace. Svým vzhledem se pokouší přiblížit přírodnímu a přirozenému vzhledu přírodního stanoviště před zásahem člověka. Tvoří ji jeden, nebo více zahradních úprav, jejichž výsadby a terénní úpravy odpovídají biotopům, které jsou v přírodě přirozené. V místních podmínkách může napodobovat původní biotop, nebo uměle vytváří nové nepůvodní, ale jinde se přirozeně vyskytující společenstvo. Významným rozdílem skutečných přírodních zahrad oproti jiným zahradním úpravám je nízká pracnost údržby. V ekologicky zaměřených komunitách přírodní zahrady slouží dalším účelům, jako je například recyklace odpadu.\n\nCílem úmyslné tvorby takové zahrady, nebo parku s podobnými úpravami je zpravidla vytvořit prostředí které odpovídá filosofii majitele. Vedlejším účinkem je možné zlepšení stavu přírody v místě. Někdy může přírodní zahrada sloužit i k výukovým účelům. Napodobováním přirozeného přírodního prostředí (biotopu) může poskytovat možnost zachování společenstev původních rostlinných druhů, vývinu a rozmnožování volně žijících živočichů. Některé přírodní zahrady plní účel nejen dekorační, ale i rekreační.\n\nÚpravy zahradní architektury v zahradě, mohou být prováděny podle zásad sadovnické tvorby.\n\nPřírodní zahrady mohou být také podle přímého překladu z angličtiny nazývány divoké zahrady (\"\"), toto označení se ovšem používá spíše jako poetický ozvláštňující přídech pro přírodní zahradu .\n\nPod pojmem přírodní zahrady jsou mnohými lidmi vnímány zahrady založené na tzv. organickém zemědělství. Zpravidla pojem přírodní zahrada asociuje představu udržované zahrady ve stylu venkovské zahrady, v kterém jsou důsledně recyklovány odpady a nejsou používány průmyslově vyráběné agrochemikálie. Přírodní zahrady pravděpodobně filosofií navazují na takové formy tzv. venkovské zahrady, které odmítají průmyslová hnojiva a pesticidy – organické zemědělství, ale architektonicky prokazatelně vycházejí spíše ze stylu anglického přírodního parku. S ohledem na zvýšený zájem o ekologii je záměna pojmu organické zemědělství a přírodní zahrada častá. Také ekologické organizace propagující organické zemědělství a další k přírodě vstřícnější formy hospodaření uvádí pod pojmem přírodní zahrada zahrádkářské postupy blízké organickému zemědělství.\nJe možné se setkat s názorem, že zájem o přírodní zahrady a organické zemědělství mají spíše vysokoškoláci (s teoretickými znalostmi). K pojmu přírodní zahrady a organickému zemědělství naopak konzervativněji přistupují zahrádkáři (majitelé půdy s určitými zkušenostmi, informace bez rozlišení vzdělání)..\n\nNepoužívání agrochemikálií je v přírodní zahradě vhodné, je však asi jedinou styčnou plochou organického zemědělství a přírodních zahrad. Zemědělství má na přírodu a biodiverzitu zpravidla negativní vliv (podle intenzity) a nijak nerozvíjí šance na přežití ohrožených, nebo místně ohrožených druhů. Naopak biodiverzitu (až na výjimky) logicky omezuje.\n\nPřírodní zahrady jsou často založeny na vědomém respektu k přírodě, snaze o snížení poškozování životního prostředí a zdravém životním stylu.\n\nKrása je vnímána lidmi jako žádoucí podoba, s kterou se ztotožňují podle nějakého vzoru, který je šablonou. Šablona dává předmětu nebo seskupení a vlastnostem předmětů poměrně přesné hranice, vymezené často přísnou logikou.\nPřírodní zahrada je zahradní úprava, který si za svůj vzor bere skutečná přírodní stanoviště.\n\nPočátek vývoje přírodních zahrad lze najít v devatenáctém století. První podobné zahrady byly dílem irského zahradníka Williama Robinsona (1838-1935). Sadovnické úpravy s divokými rostlinami byly podpořeny širším zájmem o divoké, přirozeně se vyskytující formy rostlin (skalničky). Ty byly v zahradách ve stylu venkovské zahrady, nebo v úpravách přírodně krajinářského parku pěstovány na vymezeném prostoru. Zahrada tím získala více přírodní, romantičtější charakter.\nPřírodní zahrada je starý pojem, který se v minulosti používal pro krajinářské celky, jako třeba Lednicko-valtický areál.\n\nZájem o ochranu přírody v této době nebyl moderním trendem. Druhy vyskytující se v tomto typu zahrady byly často spíše exotické než domácí. Dnes bychom tuto zahradu místo do přírodních zahrad zařadili mezi venkovské zahrady, kde je mnohdy také viditelná snaha o přírodní vzhled. Význam přirozené zahrady, která vznikla na koncepci W. Robinsona vychází z pozorování, že prostor pro volně žijící živočichy se podstatně snižuje. Pod tlakem lidské činnosti, narušováním přírodních stanovišť rostl u obyvatelstva i zájem o zachování aspoň připomínky vzhledu zmizelých přirozených stanovišť. Přírodní oblasti mimo urbanizovaná území se stávala stále atraktivnější. Nicméně v regionech světa s vysokou hustotou obyvatelstva, dlouhodobým působením silných antropomorfních vlivů, je často obtížné tato místa nalézt. Venkovské oblasti a okraje měst byly schopny, nebo byly upraveny tak, aby byly schopny uspokojit lidskou potřebu vnímání „přírody“. Člověkem upravená příroda nebo téměř příroda venkova – kulturní ale v představě návštěvníka původní krajina, možná vyhoví estetickým požadavkům části obyvatelstva měst, ale pro obyvatelstvo obeznámené s biologií a vnímavé osoby zpravidla postrádá věrohodnost a působí chudokrevně, neživotně. Příliš často je les hodnocen pouze z ekonomického hlediska (zásahy vážně ohrožená Šumava, devastované Krkonoše) a skládá se z omezeného počtu druhů, v nejhorším případě nepůvodních v lokalitě.\n\nIntenzivní zemědělství proměnilo krajinu na obří monokulturu ošetřovanou pesticidy a hnojivy. Mokřady, pustiny, duny, vřesoviště, řeky a jiné nepravidelné nezkrocené skvrny v krajině jsou zničeny, rozdrobeny nebo upraveny na podporu hospodářské činnosti (cestovní ruch, zemědělství, vnitrozemská lodní doprava, odběr vody pro města a oblasti, atd…). Nutnost vytváření přísně chráněných oblastí (přírodních rezervací) následovalo postupně během času ve většině kulturních zemí. Nicméně oblasti těchto rezerv jsou příliš malé na vyrovnání ztráty prostor pro volně žijící živočichy. Navíc jsou tyto oblasti od sebe vzdálené, což snižuje možnosti rozptýlení rostlinných a živočišných populací, a tím možnost zachování genofondu. Po zjištění důležitosti zachování původních druhů pro kulturní rostliny a zejména hospodářská zvířata (šlechtění) se všeobecně zvýšila podpora pro záměr zachování člověku „neužitečných“ přírodních druhů do budoucnosti. Myšlenka ponechat prostor pro přírodní zeleň se tedy původně týká výlučně lidského použití.\nPřírodní zahrada jako styl podobně jako přírodní parky tedy vznikla z duševní lidské potřeby - estetické potřeby a potřeby vyrovnat se ztrátou původní krajiny a devastací původní přírody a druhů zde přírodních. podobně jako byl vznik slohu Anglický přírodně krajinářský park reakcí na geometrické zahrady. Vytváření přírodní zahrady dokonce může zčásti (bez hlubšího dopadu na biodiverzitu krajiny) potlačovat pocit viny za přeměnu krajiny a ohrožení mnohých rostlinných a živočišných druhů.\nJako v mnoha dalších pravidlech lze v jednotlivých přírodních zahradách a názorech na jejich kvality najít zastánce ortodoxnějších, nebo liberálnějších pravidel. Ortodoxnější zásady jsou zpravidla výhodnější pro přirozenější vzhled - věrohodnost, liberálnější nabízí barevnější a kulturnější prostředí.\n\nCílem přírodní zahrady je mimo jiné poskytnout vhodné prostředí, útočiště pro různé volně žijící živočichy. Přírodní zahrady mohou mít různé typy prostředí. Každé z nich má zvláštní flóru, biotop má vlastnosti komunity.\n\nBiologická rozmanitost je definována jako množství volně žijících druhů živých organismů v určitém prostředí. Při pohledu na zvýšení biologické rozmanitosti v naší zahradě to není jen vhodná výsadba, která poskytuje úkryt a potravu. Je nutné zvážit širší prostředí a zjistit, které druhy volně žijících živočichů a rostlin na kterém stanovišti převládají a zhodnotit nejen půdní podmínky, ale také mikroklima, které může být individuální pro místní prostředí - jižní svah, nebo údolí potoka.\n\nJe vhodné zkusit napodobit výsadbu, která je podobná přirozenému porostu v okolí a které se tedy bude dařit v podobných podmínkách, jaké jsou na jejím přirozeném stanovišti. Jak pomoci tvorům v zahradě bude zřejmé z pozorování přírody v okolí. Když budou napodobeny podmínky, blízké podmínkám některého blízkého lesa, močálu, nebo pásu křovin, zkrátka lokality, která je vytvářena, bude pro živočichy snazší se v zahradě zabydlet.\n\nSpolečenství se stromy můžou tvořit různá patra vegetace jako například tráva, keře, popínavé dřeviny. Všechna patra mohou být osídlena živočichy. V závislosti na velikosti zahrady je vhodné se více nebo méně zaměřit na různé druhy dřevin, více či méně vysoké.\n\nV oblastech s dostatkem prostoru je možné travinné porosty udržovat jako stepi s mnoha divokými květinami.\nMožností u stepních porostů je mnoho. Vegetaci lze kosit v různých obdobích roku, více či méně často, na podporu různých rostlin. Například může být vegetace poměrně krátce kosena na podporu nízkých druhů (např. koniklece, hlaváčky) a poskytovat příležitost lovu pro některé ptáky. Porost ale může být ponechán zcela ladem, což nabízí trvalé přístřeší pro hmyz. Nakonec může být součástí zahrady partie, která každoročně podporuje přirozené a původní letničky.\nČasto se vyskytují v zahradách jako zajištění, ochrana, tedy plot na jeho hranicí pozemku, ale jejich seskupení také odpovídá okraji lesa a vytváří specifické životní prostředí. Volně rostoucí keře mohou kvést a plodí ovoce, které je činí atraktivní pro hmyz, ptáky a savce. Trnité druhy poskytují dobrý úkryt před predátory (zejména kočkami a psy) pro malá zvířata.\n\nMočál, bažina, mokřina, nebo rašeliniště v zahradě může být ideální alternativou k zahradnímu jezírku, zejména pokud se kvůli malým dětem obáváte navštívit rybník. Močály, rašeliniště a mokřiny přilákají všechny druhy volně žijících živočichů a také jsou správným druhem životního prostředí pro některé rostliny. Pro nadšené zahradníky není tak těžké postavit močál, který je mělčí než rybník. Na vytváření močálu, nebo rašeliniště v zahradě je třeba vyvinout mnohem méně úsilí a času, než na zahradní jezírko.\nTvorba močálů\nPři výběru místa je třeba mít na paměti, že většina rostlin, které rostou v močálech vyžaduje přímé slunce nejméně šesti hodin denně (výsluní). Ideální je zvolit přirozeně vlhké a slunné místo pozemku. Mnoho takových zahrad v oblasti, kde jsou časté mokřady působí velmi přirozeně. Vodní nádrže by měly být nejlépe třicet centimetrů hluboké. Mokrá zahrada by měla sestávat z části tvořené vlhkou půdou a z části tvořené rašeliništěm. Rašeliniště v zahradě je vhodné napájet pomocí dešťové vody, pokud je to možné. Voda z vodovodu se nechá stát na pár dní předtím, než bude použita na zavlažení rostlin v rašeliništi, aby chlor z domácího vody mohl vyprchat. Na okraji nádrže lze umístit kameny, staré kusy naplaveného dříví nebo několik zahradních ozdob, aby zahradní rašeliniště působilo hezky.\nMokřady a vodní prvky mohou sestávat z více či méně rozsáhlých ploch vody, pramenů, rašelinišť, vlhkých travních porostů. Je třeba zajistit, aby močál nebyl příčinou tonutí zvířat, nebo lidí, nejlépe svažujícími se okraji. Tato oblast může být nejen oázou přírody, ale také umožní přístup suchozemských druhů k vodě. Slouží jako ptačí koupel, ale i zdroj bláta pro stavbu hnízda u některých druhů.\n\nMůže být součástí rašeliniště, jeho výhodou jsou nižší nároky na vodu. Vřesy a vřesovce snesou i kratší období sucha.\n\nBiotop vhodný pro suchomilné druhy může mít formu štěrkové cesty, skalky, písčité plochy, suché zídky, nebo střešní zahrady. Také může být jednoduše zhotoven ze zdi z cihel nebo kamenů, které nejsou nějakou dobu přemisťovány.\nStep, polopoušť, písečné přesypy s porostem psamofytů stejně jako louka může také obohatit zahradu. Celek by však vždy měl působit logicky, vyváženě a přirozeně.\n\nJe vhodné při výběru rostlin přihlédnout k tomu, že divoká zahrada obnovuje přirozené prostředí okolního regionu, tak aby vyhovoval většině původních druhů rostlin. Je vždy vítána vyšší rozmanitost živočišných druhů, což je vnímáno jako \"exotické\". Ve skutečnosti jsou přírodní zahrady úzce spojené s hmyzem a jinými zvířaty v regionu, se kterými se vyvíjela po tisíciletí. Původní rostliny jsou základem potravní pyramidy nebo potravního řetězce. Nejsilnější závislost na původních druzích rostlin je na úrovni hmyzu, zejména u jejich larev. Většina hmyzu bude přitahovat do zahrady ptáky, a tak dále. Souhrnně řečeno, velká rozmanitost původních rostlin podporuje širokou rozmanitost živočišných druhů. Rovnováha mezi škůdci a predátory je také požadována zastánci organického zemědělství a „ekologického zahradnictví“.\n\nPodle některých zdrojů může být součástí divoké zahrady určitý počet nepůvodních druhů. Některé z nich produkují velké množství nektaru, semen nebo ovoce, případně velmi brzy nebo velmi pozdě kvetou a tím zajistí delší dobu krmení zvířat. Podle zastánců takových úprav by však neměly představovat většinu rostlin volně žijících v zahradě, ale lze je spíše považovat za bonus.\n\nPříklad\nSlunečnice je původní v Severní Americe, ale je zajímavá pro divokou zahradu kvůli velké produkci osiva, a protože je medonosná rostlina, je podle zastánců takových úprav vhodně jej použít.\n\nOmezení: Je třeba rovněž poznamenat, že problémem může být výběrkultivaru (to znamená, pěstovaných odrůd). Kultivar je výsledkem „zlepšování“ druhu které podle téhož zdroje zpravidla ovlivní vlastnosti rostliny pro hmyz a jiné živočichy nežádoucím způsobem.\n\nNepůvodní rostliny mohou podle známých informací potlačovat původní druhy (například porost slunečnice potlačuje nižší rostliny, z nichž některé mohou být i pastvou larev hmyzu) a vytvářet zbytečně nerovnovážné stavy v ekosystému preferencemi některých živočišných druhů, ale i agresivně alelopaticky působit na okolí. V některých případech mohou být nepůvodní rostliny toxické pro původní druhy živočichů, nebo dokonce invazivní. Přírodní zahrada s nepůvodními druhy, pěstovanými pro delší kvetení a větší semena by pak byla jen krmelec pro králíky, včely a ptáky a bylo by zbytečné rozvíjet ji směrem ke skutečné přírodě. Naopak je vhodnější ji osídlit už domestikovanými druhy a vytvořit nějakou hezkou formu venkovské zahrady, nebo malé zoo.\n\nPřírodní zahrada by svou koncepcí měla působit malebně a přírodně, stavební prvky by optimálně měly být kryty porostem nebo popínavými rostlinami.\nOplocení přírodní zahrady lze nahradit, jestliže nám to okolnosti dovolí, skupinami stromů a keřů nebo příkopy. Můžeme také zahradu oplotit a oplocení maskovat valem stejně jako v anglickém přírodně krajinářském parku. Je vhodné využít kvetoucí rostliny, které jsou součástí biotopu, jenž se pokoušíme napodobit. V tomto typu zahrady není vhodné pěstovat šlechtěné rostliny s příliš pestrými či velkými květy ani vysazovat rostliny do záhonů. Přírodní zahrady nemívají cesty ani cestičky, a pokud ano, jen několik málo nezbytných účelových komunikací. Do zahrady je vhodné umístit drobné stavby k odpočinku a relaxaci. Stavby lze zhotovit z přírodních nebo nahrubo opracovaných materiálů, aby odpovídaly celkovému duchu zahrady. V přírodní zahradě vyniknou výtvory ve stylu land art (earth art).\n\nLidé mají sklon myslet na velikost své zahrady s ohledem na její délku a šířku a často zapomínají myslet 'vertikálně'. Přitom by jim unikla příležitost ke zvýšení biodiverzity. Například popínavé rostliny. Holé zdi na vnější části domu můžou být porostlé popínavými dřevinami, jako je břečťan, psí víno, nebo zimolez. Výsadbou těchto druhů rostlin, ale i těch druhů, které používají opory, jako je například treláž, budou vnější stěny domu vypadat esteticky příjemné, ale budou také přitahovat hmyz a ptáky. Lze také popnout stromy, které umožní větší využití volného místa na větvích stromů. Není ovšem vhodné využít takto stromů, které jsou živé a které chceme zachovat. Mnohé popínavé dřeviny živé stromy brzy udusí.\n\nPokud jde o výsadbu rostlin, existují na počátku dva filozofické směry ohledně zakládání přírodní zahrady. Filosofie přirozeného vývoje zdůrazňuje ponechání zahrady přirozenému vývoji a vyčkání na planě rostoucí rostliny, které případně upravuje (nebo ne). Tato metoda nezasahuje do vývoje zahrady výsevy semen v zahradě. Výhodou je, že rostliny které zde rostou, jsou dokonale přizpůsobeny podmínkám v této oblasti.\n\nDalší filosofický směr je agresivně intervenční. Rostliny přímo vysévá, nebo vysazuje při zachování přirozené flóry. Výhodou je, že umožňuje výsadbu planě rostoucích rostlin, které jsou již přítomny v bezprostředním okolí a u kterých je pravděpodobnost, že by se přirozeně nevyskytly v zahradě jen velmi malá nebo nulová.\n\nChcete-li získat sazenice a semena divokých rostlin, existuje několik řešení. Můžeme najít jako zdroj semennou rostlinu místního původu nebo použít semena z jiné přírodní zahrady, kde často mají semena nebo rostliny v přebytku. Upozornění: u některých chráněných druhů je odebrání jakékoli části rostliny zakázáno. Konečně, jestliže zahrada má být kompletně vysázena, můžeme sbírat všechny rostliny z vybrané plochy, která je jinak například určená k stavebním účelům.\n\nNěkteré původní druhy rostlin jsou pěstovány jako okrasné rostliny a lze je takto získat. Před koupí ale i před výsadbou rostlin je vhodné zjistit její vlastnosti. Stejně tak je vhodné zabránit invazi plevelů , které jsou nepůvodní v lokalitě a nebo biotopu, který vytváříme a které by zahradu mohly poničit.\n\nPro zvířata je heslo jednoduché - vyčkat na osídlení zahrady. Některá zvířata mohou značně změnit ekologickou rovnováhu a ovlivňují biologickou rozmanitost, a je tedy zcela nedoporučeno je vysazovat (např.ryby a kachny. Pokud je zahrada vhodná pro některé druhy, usadí se zde samy, pokud je kočky a psi nechají na pokoji. Přilákání volně žijících živočichů úpravami je možné: záhony květin bohatými na nektar, plody slunečnic a jiných rostlin s velkými semeny oblíbenými u ptáků, krmítky a krmením v zimě, hnízdícími budkami pro různé druhy ptáků, a stavebními materiály pro hnízda (bláto, zbytky vlněných látek), přístřešky ježek. Zahradník může také zvýšit množství prostředí, která přispívají k rozmanitosti přírody: staré zbytky dřeva, listy, kameny, svazky dutých stonků, suché svahy, mokřady. Když je zahrada obklopená zdmi, mohou být pokryty popínavými rostlinami. Mnoho kompostů je domovem drobných zvířat a slouží jako úkryt pro hmyz.\n\nPojem přírodní zahrada se může jevit jako rozpor, (zahradní areál je navržen, obhospodařován), na rozdíl od přírody, kde člověk nezasahuje. Nicméně, jestliže je nutné zachovat rozmanitost prostředí, pak je nezbytné, stejně jako to, co se děje v některých přírodních rezervacích, provádět úpravy. V opačném případě by zahrada již neobsahovala takovou druhovou rozmanitost, po určité době by zde mohl převládnout omezený počet dominantních druhů. Údržba rovněž udržuje obytný prostor pro uživatele.\n\nTvůrci přírodních zahrad preferují jako základní pravidlo nepoužívání pesticidů. Přesto lze například doporučit, zejména v případě přemnožení nebezpečných plevelů a dřevin několik druhů selektivních herbicidů a arboricidů, které v nezbytném případě, při správném a zejména omezeném použití nenaruší funkci zahrady a naopak pomohou udržet její podstatné rysy (biodiverzitu).\n\nTvůrci koncepce přírodních zahrad považují za vhodnější zvážit zda masivní útok patogenů není příznakem nerovnováhy, která se takto opravuje. Rostlina která má příliš málo světla, nebo má nedostatečnou výživu hyne. Rostlina, která v přírodní zahradě hyne, na toto stanoviště zřejmě nepatří. Nahradí ji rostlina, která na stanovišti lépe přežije. Tato zásada je logická a odůvodněná. Invazivní rostliny jsou ovšem hrozbou přírodním druhům i na jejich původních a přirozených stanovištích. Zásah v případě vážného nebezpečí je tedy spíše záležitostí filosofie majitele zahrady. I v klasickém zemědělství se pesticidy používají při překročení mezní hranice výskytu patogena a zvážení hrozící škody. Pokud je v přírodní zahradě kosen trávník a vyřezávány nálety, nejde o přirozený vývoj prostředí.\n\nV případě nezbytného potlačení nebezpečných invazivních dřevin, jako je například pajasan žláznatý (Ailanthus altissima) nebo javor jasanolistý (Acer negundo), je vynikajícím a ekologicky málo nebezpečným přípravkem Garlon.\n\nKoncepce přírodních zahrad považuje obecně za vhodnější použít mechanické nástroje, tiché a měkčí než elektrické nástroje a ekologičtější než stroje poháněné ropnými produkty. Posekání trávy kosou, nebo srpem ponechává šanci na přežití hmyzu, který by byl podrcen v sekačce.\n\nÚčelem údržby není důkladně vyčistit zahradu. Je vhodné ponechat dostatek přístřeší pro malá zvířata. Je lepší odstranit suchou nať až na jaře, takže může sloužit jako úkryt pro hmyz během období zimy.\n\nJe vhodné udržet mrtvé a duté stromy, za předpokladu, že tyto nepředstavují riziko. Mohou sloužit jako přístřešek pro zvířata (někteří ptáci, veverky, netopýři).\n\nV malé zahradě osázené nevhodnými dřevinami je nutný řez keřů (proto je vhodné předem zvolit vhodné keře). Řez je nezbytně nutné provádět mimo období hnízdění ptáků.\n\nÚdržba pravidelně koseného trávníku (který není přirozenou součástí žádného známého přirozeného prostředí a neměl by být součástí zahrady) vyžaduje pravidelnou údržbu a nastavení ostří dostatečně vysoko (asi 8 cm).\n\nPro podpoření jarních rostlin (cibulovin) v travnatých porostech zahrady je vhodné kosit trávu pravidelně až od konce června. Mají-li být podpořeny stepní rostliny kvetoucí v létě, bude vhodné sekat travnaté porosty až do konce září, ale může být tráva kosena až do června, kdy potřebujeme travnatou plochu na sportoviště a k slunění.\n\n\nVelkým nedostatkem popularizátorů přírodní zahrady je nízká úroveň znalostí. Neznalosti základních metod, vlastností rostlin a nedostatek praktických zkušeností je pak zřejmě největší překážkou založení skutečně fungující přírodní zahrady. Neznalosti, jak to tak bývá, jsou vyváženy velkým nadšením pro věc. Chyby zanícených propagandistů, nebo úmyslné neobjektivní výpovědi mají vliv na úspěšnost pěstitelů a následně důvěru v schopnost přírodní zahrady jako přirozeně životaschopného celku.\n\nKromě ochrany přírody a biologické rozmanitosti má divoká zahrada další pozitivní aspekty. Divoká zahrada je i ekologická a ekonomická zahrada. Nepoužívání pesticidů, chemických hnojiv a zavlažování je zahradě přátelské a neznečišťuje vodní zdroje. Šetrné použití sekačky a nůžek na živé ploty je přínosem pro snížení hluku ve čtvrti a úspor energie. Cena původních druhů je relativně nízká, a to zejména v případě pěstování semen, řízků a jejich výměnou s jinými zahrádkáři. Divoká zahrada je podle některých informací také ideálním místem pro zelinářskou zahradu nebo sad. Faktem je, že málokterý původní druh rostlin lze použít jako ovocnou dřevinu nebo zeleninu.\n\nSkutečná ekologická rovnováha v zahradě (žádné onemocnění, různí predátoři) je výhodná pro plodiny. Je zbytečné používání pesticidů. Přítomnost mnoha hmyzích opylovačů je podle propagátorů přírodní zahrady také základem zajištění bohaté sklizně ovoce a zeleniny bez agrochemikálií. Pokud by však toto tvrzení bylo tak široce pravdivé, velkovýrobci by dávno vyráběli ovoce bez hnojiv a pesticidů.\n\nTento koncept zahrady je ideální pro lidi, kteří nechtějí trávit příliš mnoho času prací na zahradě, ale raději pozorují organismy, které se zde vyvíjejí. A konečně, divoká zahrada pomáhá seznámit se s vzácnými rostlinami v zahradách a přírodě, pokud se přirozeně vyskytují v regionu, a umožní pozorovat volně žijící zvěř. Tato zahrada láká ptáky a hmyz, což oslovuje mnoho majitelů zahrady.\n\n\n\n\n\nWilliam Robinson (5.7.1838 – 17.5.1935)\nJeho nejčtenější kniha byla Divoká zahrada, která mu získala pověst a dovolila mu založit časopis Zahrada a Anglická květinová zahrada 1883, který byl revidován jeho celoživotní přítelkyní Gertrude Jekyll. S G. Jekyll William Robinson udržoval úzké přátelství a profesní spolupráci více než 50 let.\n\n\n\n"}
{"id": "487260", "url": "https://cs.wikipedia.org/wiki?curid=487260", "title": "Vienne (řeka)", "text": "Vienne (řeka)\n\nVienne je řeka na západě Francie (Centre-Val de Loire, Limousin, Poitou-Charentes). Její délka je 372 km.\n\nPramení na planině Millevaches ve Francouzském středohoří. Na dolním toku teče přes nížinu řeky Loiry, do které ústí zleva.\n\nNejvyšších vodních stavů dosahuje v zimě a na jaře a tento vzestup hladiny je způsoben jak dešti, tak i tajícím sněhem.\n\nVodní doprava je možná do vzdálenosti 75 km od ústí. Na řece leží město Limoges.\n"}
{"id": "487272", "url": "https://cs.wikipedia.org/wiki?curid=487272", "title": "Nopka (textil)", "text": "Nopka (textil)\n\nNopka (angl.: \"nap\", něm.: \"Nisse\") je shluk textilních vláken nebo nití. Výraz nopka resp. (častěji) \"nopek\" se používá pro několik vzájemně odlišných útvarů.\n\njsou nežádoucí smotky vláken, které vznikají při přípravě textilních materiálů k předení. \n\nNapř. surová bavlna před vyzrňováním neobsahuje téměř žádné nopky, ale v průběhu zpracování je zaznamenán průměrný výskyt na 1 gram: po vyzrňování – 200, po \"čechrání\" – 300, po mykání – 50, po česání – 25. V hotové mykané přízi se počítalo (asi do roku 2000) s 500 nopky na 1000 m, později se (vlivem zlepšených metod zpracování) snížil výskyt na 350 a u česané příze se dosáhlo ve stejné době zlepšení ze 100/1000 m na polovinu .\n(U vlněných česanců se počítá s 5–8 nopky na 20 g) .\nJsou úmyslně tvořená silná místa v přízi, která vznikají přimícháváním vlákenných smotků. Speciálně zhotovené slepence z krátkých, zplstěných vláken obarvených na určitý odstín se přisypávají na mykacím stroji pomocí dávkovacího ústrojí do zpracovávaného materiálu. \n\nJednoduché nebo skané příze se zapředenými nopky se používají na ruční pletení , jako jednotlivé efektní nitě nebo na tkaniny (např. tvídové) zhotovené kompletně z nopkových přízí. \n\nNěkteří odborníci považují za nopky (angl.: \"slubs\", něm.: \"Noppen\") také shluky vláken, které se tvoří jako zesílená místa v přízi ve zvlášť upraveném průtahovém ústrojí dopřádacího stroje. Těmto se však všeobecně říká \"plameny\". \n\nje varianta chytové vazby zátažných pletenin, u které se hromadí chytové kličky a vytváří tak nopkovou strukturu. Známá jsou početná vzorování: \njsou konce nití tvořících vlas a smyčky u sametů a plyšů. Obzvlášť u podlahových krytin se pro tyto útvary používá označení \"nopky\". \nJemnost koberců se vyjadřuje obvykle počtem nopků na cm. Dosud (2015) nejjemnější (hedvábný) nástěnný koberec na světě pocházející z tureckého \"Hereke\" má dostavu 32 x 32 tj. 1024 nopků na cm .\n\nje oprava chyb na hotových dražších (hlavně vlněných) tkaninách\n\nje tkanina s uzlíkovitou strukturou z různých surovin používaná na šatovky \n\n\n"}
{"id": "487274", "url": "https://cs.wikipedia.org/wiki?curid=487274", "title": "Markézy", "text": "Markézy\n\nMarkézy ( \"Îles Marquises\" či \"Archipel des Marquises\" nebo \"Marquises\") jsou skupina vulkanických ostrovů ve Francouzské Polynésii, která je francouzským zámořským územím v Tichém oceánu. Nejvyšším místem souostroví je vrchol Mont Oave na ostrově Ua Pu s nadmořskou výškou 1230 m.\nMarkézy jsou jednou z pěti administrativních oblastí Francouzské Polynésie. Hlavní město souostroví je osada Tai o Hae nacházející se na ostrově Nuku Hiva. Počet obyvatel ostrovů činil při sčítání lidu v srpnu 2007 8632 osob.\n\nMarkézké ostrovy jsou známé exotickou přírodou a možnosti potápění v jejich okolí. Z turistického hlediska jsou Markézy atraktivní tím, že zde panuje po celý rok stabilní počasí.\n\nPrvní doložení obyvatelé Markéz byli Polynésané, kteří, podle archeologických nálezů, ostrovy osídlili před rokem 100 našeho letopočtu. Etnologické a lingvistické zkoumání nasvědčuje tomu, že do zdejší oblasti připluli z ostrovů Tonga a Samoa.\n\nMarkézy objevil 21. července 1595 španělský mořeplavec Álvaro de Mendaña de Neira a souostroví nazval po svém patronovi, jímž byl García Hurtado de Mendoza, markýz z Cañete a vicekrál Peru. Mendaña nejprve navštívil Fatu Hiva a poté ostrov Tahuata, poté pokračoval k Šalomounovým ostrovům.\n\nAmerický mořeplavec kapitán Joseph Ingraham poprvé navštívil severní Markézy roku 1791, během své plavby na brigantině \"Hope\". Pojmenoval je Washingtonovy ostrovy. V roce 1813 zabral ostrov Nuku Hiva komodor David Porter pro Spojené státy americké, ale americký Kongres nikdy tento zábor neratifikoval. Roku 1842 vyhlásila Francie svrchovanost nad celým souostrovím a založila na Nuku Hiva francouzskou osadu (opuštěnou v roce 1859). Francouzská svrchovanost pak byla obnovena roku 1870 a souostroví bylo později začleněno do Francouzské Polynésie.\n\nVelký přínos pro rozvoj Markéz mělo zavedení přímého leteckého spojení s letištěm v Papeete na Tahiti s ostrovy Nuku Hiva a Hiva Oa, které vzniklo až v roce 1980. Tím byl na Markézách odstartován růst turistického ruchu i celkový vývoj infrastruktury, neboť se výrazně zlepšila dostupnost Markéz, a to jak pro místní tak i pro zahraniční turisty. Rozvoj pokračuje do dnešních dnů. Většina ostrovů souostroví je neobydlených.\n\nMarkézy jsou geograficky rozděleny do dvou částí, které se skládají z následujících ostrovů:\n\nSeverní Markézy\n\nJižní Markézy\nObydlené jsou však pouze některé ostrovy.\n"}
{"id": "487275", "url": "https://cs.wikipedia.org/wiki?curid=487275", "title": "Marie Josefína Savojská", "text": "Marie Josefína Savojská\n\nMarie Josefína Savojská (2. září 1753, Turín – 13. listopadu 1810, Hartwell) byla rozená princezna sardinská a titulární francouzská královna.\n\nPřišla na svět jako třetí dítě a druhá dcera z manželství sardinského krále Viktora Amadea III. s Marií Antonií Bourbonskou. Měla jedenáct sourozenců. Bratři Karel Emanuel IV., Viktor Emanuel I., Karel Felix usedli na sardinský královský trůn. Sestra Marie Tereza se provdala za budoucího francouzského krále Karla X. a Marie Karolína se stala chotí budoucího saského krále Antonína.\n\nDne 14. května 1771 se ve Versailles provdala za vévodu Ludvíka z Anjou, pozdějšího krále Ludvíka XVIII.\n\n"}
{"id": "487284", "url": "https://cs.wikipedia.org/wiki?curid=487284", "title": "Klíšťatovci", "text": "Klíšťatovci\n\nKlíšťatovci či někdy prostě „klíšťata“ (Ixodida, Metastigmata) je řád (nebo podřád, záleží na systému) roztočů s parazitickým způsobem života. Patří do něj zejména klíšťatovití („klíšťata“, Ixodidae) nebo klíšťákovití („klíšťáci“, Argasidae). Nejběžnějším zástupcem v ČR je asi klíště obecné (\"Ixodes ricinus\"), ale zdravotně významných druhů ve skutečnosti existuje mnohem více.\n\nVědecký název skupiny Metastigmata upomíná na skutečnost, že dýchací otvory – stigmata – jsou vyústěna až za posledním (tedy čtvrtým) párem končetin. Většina zástupců je obligátně parazitická, tzn. umí se vyživovat pouze cizopasně a až na výjimky všechna vývojová stádia sají krev. Podobně jako ostatní roztoči jsou i klíšťatovci gonochoristé (mají odlišená pohlaví); larva je šestinohá, z ní se postupně vyvíjí osminohá nymfa a později dospělec.\n"}
{"id": "487289", "url": "https://cs.wikipedia.org/wiki?curid=487289", "title": "Negohot", "text": "Negohot\n\nNegohot ( נגוהות, doslova „\"Zářivá světla\"“, v oficiálním přepisu do angličtiny Negohot) je izraelská osada typu společná osada (\"jišuv kehilati\") na Západním břehu Jordánu v distriktu Judea a Samaří a v Oblastní radě Har Chevron.\n\nLeží cca 12 kilometrů jihozápadně od centra Hebronu, cca 40 kilometrů jihozápadně od historického jádra Jeruzalému a cca 67 kilometrů jihovýchodně od centra Tel Avivu, v nadmořské výšce cca 700 metrů v jihozápadní části Judska a Judských hor respektive jižní části Judských hor, která je nazývána Hebronské hory (Har Chevron). Poblíž obce probíhá vádí Nachal Adorajim.\n\nOsada je na dopravní síť Západního břehu Jordánu napojena pomocí lokální silnice číslo 3265. Je situována cca 4 kilometry za Zelenou linií oddělující Západní břeh Jordánu od Izraele v jeho mezinárodně uznávaných hranicích. Jde o izolovanou židovskou osadu, která je na všech stranách obklopena palestinskými sídly, přičemž na východní straně se rozptýlené palestinské osídlení téměř dotýká hranic zastavěného území Negohot.\n\nNegohot leží na Západním břehu Jordánu, jehož osidlování bylo zahájeno Izraelem až po jeho dobytí izraelskou armádou, tedy po roce 1967. Vesnice byla založena roku 1999. Už 14. ledna 1982 byla zde založena osada typu Nachal tedy kombinace vojenského a civilního osídlení. Teprve v roce 1998 se začala tato malá polovojenská základna měnit na civilní obec. V té době se uvažovalo o zrušení osady a proto se skupina nábožensky založených aktivistů rozhodla ji přeměnit na trvalé civilní sídlo. Šlo o studenty náboženské a vojenské přípravky (hesder ješiva) z osady Otni'el a z ješivy ve městě Jerucham. Dopravní spojení do osady vedlo původně na východ, teprve po roce 2000 byla zřízena západní silnice, vedoucí mimo palestinské oblasti. V březnu 2009 byl pak otevřen nový úsek silnice číslo 358, který spojuje Negohot jihozápadním směrem, podél okraje Západního břehu Jordánu do aglomerace Beerševy.\n\nV roce 2002 začala ve vesnici výstavba zděných domů. Centrem obce je ženský náboženský seminář (\"Midrešet Negohot\"), založený v roce 2005. V obci také fungují zařízení předškolní péče o děti. V Negohot je k dispozici obchod se smíšeným zbožím, synagoga a mikve.\n\nV lednu 2002 vznikla cca 1 kilometr západním směrem od Negohot izolovaná skupina domů nazvaná Micpe Lachiš (Mitzpe Lachish). Organizace Peace Now v Micpe Lachiš k roku 2007 udává 50 stálých obyvatel. Zástavbu tvoří sedm mobilních karavanů a dvě zděné budovy.\n\nPočátkem 21. století nebyla obec kvůli své poloze hlouběji ve vnitrozemí Západního břehu Jordánu stejně jako většina sídel v Oblastní radě Har Chevron zahrnuta do Izraelské bezpečnostní bariéry. Bariéra byla postavena na západě a její trasa víceméně sleduje Zelenou linii. Budoucí existence vesnice závisí na parametrech případné mírové dohody mezi Izraelem a Palestinci. 26. září 2003 během Druhé intifády do osady Negohot pronikl palestinský terorista a zastřelil jednoho muže a jednoho kojence. K útoku se přihlásila organizace Palestinský islámský džihád.\n\nObyvatelstvo Negohot je v databázi rady Ješa popisováno jako nábožensky založené. Podle údajů z roku 2014 tvořili naprostou většinu obyvatel Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě rostoucí populací. K 31. prosinci 2014 zde žilo 271 lidí. Během roku 2014 populace klesla o 2,2 %. Populace vesnice je mimořádně mladá. K roku 2013 obec patřila mezi 10 venkovských sídel v Izraeli s nejvyšším podílem obyvatelstva ve věku do 17 let (68,4 % z celkové populace obce).\n\n\n"}
{"id": "487307", "url": "https://cs.wikipedia.org/wiki?curid=487307", "title": "Jaroslav Peregrin", "text": "Jaroslav Peregrin\n\nprof. RNDr. Jaroslav Peregrin, CSc. (* 1957) je český logik a analytický filosof, jedním z průkopníků propagace analytické filosofie a filosofie jazyka v českém prostředí. Působí v Akademii věd, na FF UK a na Univerzitě v Hradci Králové. Zabývá se mj. Wittgensteinem či W. V. Quinem, kterého též překládal; rozvíjí pozice inferencialismu Roberta Brandoma. Zasluhuje se o popularizaci filozofie v České republice, např. v rámci spolupráce s nakladatelstvím Nová beseda, do jehož edice \"Co je nového\" přispěl svým titulem \"Co je nového v logice\".\n\n\n\n\n"}
{"id": "487311", "url": "https://cs.wikipedia.org/wiki?curid=487311", "title": "Hysterektomie", "text": "Hysterektomie\n\nHysterektomie (z řeckého ὑστέρα, \"hystera\", tj. „děloha“ a εκτομία, \"ektomia\", tj. „vyříznutí“) je chirurgické odstranění dělohy, obvykle prováděné gynekologem. Hysterektomie může být celková (odstranění děložního těla, dna a hrdla; označovaná též jako totální) nebo částečná (odstranění děložního těla, při zachování zbytku dělohy; označovaná též jako supracervikální). Jedná se o nejčastější gynekologický chirurgický zákrok.\n\nOdstranění dělohy způsobuje, že pacientka nemůže mít děti. Někdy může dojít i k ovlivnění hormonálních hladin. Z toho důvodu se u žen ve fertilním věku (tj. kdy žena ještě může otěhotnět) zákrok doporučuje pouze pro několik specifických okolností:\n\n"}
{"id": "487319", "url": "https://cs.wikipedia.org/wiki?curid=487319", "title": "Marie Medicejská", "text": "Marie Medicejská\n\nMarie Medicejská (26. dubna 1575, Florencie – 3. července 1642, Kolín nad Rýnem) byla toskánská velkovévodská dcera a po sňatku s Jindřichem IV. provdaná francouzská a navarrská královna v letech 1600 až 1610. Po smrti Jindřicha IV. vykonávala do roku 1617 funkci regentky svého syna, mladého Ludvíka XIII.\n\nPo otci, druhém toskánském vévodovi Františkovi I. Toskánském, náležela k rodu Medicejských a po matce k dynastii Habsburské. František I. byl nejstarším synem velkého Cosima I. a Eleonory Toledské. V roce 1565 se oženil s císařskou dcerou Johanou Habsburskou (nejmladší dcera císaře Ferdinanda I. a Anny Jagellonské) a po otcově smrti usedl v roce 1574 na toskánský velkovévodský stolec.\n\n5. října 1600 se ve Florencii provdala za francouzského krále Jindřicha IV. (jakožto jeho druhá manželka, po Margot, jež byla po matce také z rodu Medicejských); ženicha zastupoval nevěstin strýc Ferdinand I. Medicejský. S manželem se poprvé viděla 9. prosince téhož roku v Lyonu. Manželství nebylo příliš šťastné, protože Jindřich měl mnoho milenek a ona sama to těžce nesla.\n\n"}
{"id": "487325", "url": "https://cs.wikipedia.org/wiki?curid=487325", "title": "Šik", "text": "Šik\n\nŠik může být:\n\n\n"}
{"id": "487331", "url": "https://cs.wikipedia.org/wiki?curid=487331", "title": "Tudor", "text": "Tudor\n\nTudor může být:\n\n\n"}
{"id": "487335", "url": "https://cs.wikipedia.org/wiki?curid=487335", "title": "Tudor (automobil)", "text": "Tudor (automobil)\n\nTudor v užším smyslu je typ automobilové karoserie s dvojími dveřmi (jedněmi na straně řidiče, druhými na straně spolujezdce) a s uzavřeným čtyř- a vícemístným uspořádáním s pevnou střechou. V širším smyslu se jedná o typ osobního automobilu vybaveného karoserií tohoto typu. Starší automobily typu tudor mívaly opačné otevírání dveří než je tomu u současných automobilů, oboje dveře se otevíraly proti směru jízdy, což výrazně usnadňovalo nástup a výstup z vozidla především ze zadních sedadel.\n"}
{"id": "487339", "url": "https://cs.wikipedia.org/wiki?curid=487339", "title": "SS Persic (1899)", "text": "SS Persic (1899)\n\nSS \"Persic\" byl parník společnosti White Star Line vybudovaný v loděnicích Harland & Wolff v Belfastu. Sloužil především jako nákladní loď na trase Liverpool - Sydney. 26. října 1899 zachránil cestující ze škuneru \"Madura\", který shořel. Po vypuknutí 1. světové války sloužil jako transportní loď. V roce 1918 byl torpédován německou ponorkou (pravděpodobně \"U-87\") poblíž Sicílie, ale dokázal „dokulhat“ svými vlastními silami až do přístavu. V roce 1920 byl upraven na osobní loď. Sloužil ještě dalších 7 let, než byl v roce 1927 sešrotován.\n"}
{"id": "487341", "url": "https://cs.wikipedia.org/wiki?curid=487341", "title": "Natalja Anťuchová", "text": "Natalja Anťuchová\n\nNatalja Nikolajevna Anťuchová (; * 26. června 1981, Leningrad) je ruská atletka, jejíž specializací je hladká čtvrtka a štafety.\n\nSvých největších úspěchů dosáhla především ve štafetě na 4 x 400 metrů. Je mistryní světa z roku 2005, trojnásobnou halovou mistryní světa (2003, 2004, 2006) a halovou mistryní Evropy (2009).\n\nJejím největším individuálním úspěchem je zlatá medaile, kterou získala na halovém mistrovství Evropy 2002 ve Vídni v čase 51,65 s. Na halovém ME 2009 v Turíně doběhla ve finále na čtvrtém místě (52,37 s). Má také bronzovou medaili, kterou získala na letních olympijských hrách v Athénách 2004, kde cílem proběhla v čase 49,89 s.\n\nV roce 2009 se specializovala rovněž na čtvrtku s překážkami. Na Mistrovství světa v atletice 2009 v Berlíně se umístila ve finále na 6. místě (54,11 s). O rok později se stala v Barceloně na této trati mistryní Evropy v novém osobním rekordu 52,92 s. V roce 2011 poté vybojovala na světovém šampionátu v jihokorejském Tegu bronzovou medaili (53,85 s).\n\n\n"}
{"id": "487346", "url": "https://cs.wikipedia.org/wiki?curid=487346", "title": "Volf", "text": "Volf\n\nPříjmení Volf (z něm \"Wolf\", vlk) nosí více různých osobností:\n\n\n"}
{"id": "487348", "url": "https://cs.wikipedia.org/wiki?curid=487348", "title": "Giambattista Marino", "text": "Giambattista Marino\n\nGiambattista Marino (také Marini, 18. října 1569 – 25. března 1625) byl italský básník, zakladatel tzv. marinismu. \n\nJeho život byl poznamenán mnoha problémy – jeho vlastní otec jej vyhnal pro bouřlivý milostný život, sloužil jako tajemník v mnoha různých šlechtických domech. I tam ale zažíval většinou spory. V roce 1609 se na savojském královském dvoře dostal do tak ostrého konfliktu s básníkem Murtolou, že se ho tento pokusil zabít. V roce 1612 se dostal v nemilost savojského krále, uprchl proto na francouzský královský dvůr, kde si získal vynikající pověst. V roce 1623 se vrátil do Itálie, kde krátce nato zemřel. \n\nJeho básně jsou velmi citlivé, obrazné, ale neprocítěné, většinou spíše vykonstruované než spontánní, formálně ovšem mistrné. Tematikou je převážně smyslná láska ve všech svých podobách. Mariniho dílo je nesmírně rozsáhlé, typická je pro ně velká jazyková komplikovanost, ovlivněná stylem Španěla Luise Góngory. Ve své době byly velmi módní a Marini kolem sebe shromáždil množství epigonů. K jeho nejvýznamnějším dílům patří rozsáhlá sbírka kratších lyrických básní \"La Lira\" (tři svazky, 1602–1614), groteskní epická báseň \"Le Fischiate\", několik dalších lyrických sbírek a především nesmírně rozsáhlý mytologický epos \"Adone\" (1623), mající kolem čtyřiceti pěti tisíc veršů v osmiveršovych stancích (abababcc).\n\n"}
{"id": "487349", "url": "https://cs.wikipedia.org/wiki?curid=487349", "title": "SS Runic (1900)", "text": "SS Runic (1900)\n\nSS Runic byl parník společnosti White Star Line vybudovaný v loděnicích Harland & Wolff v Belfastu. Na vodu byl spuštěn 25. října 1900. Měl jeden komín, čtyři stěžně a tři paluby. Sloužil na trase Liverpool - Sydney. V roce 1930 byl prodán Sevilla Whaling Company a přejmenován na \"New Sevilla\". Během 2. světové války sloužil jako tanker. V roce 1940 byl napaden ponorkou \"U-138\". Runic se potopil, 2 lidé zemřeli.\n"}
{"id": "487351", "url": "https://cs.wikipedia.org/wiki?curid=487351", "title": "Virgil Ierunca", "text": "Virgil Ierunca\n\nVirgil Ierunca, vlastním jménem Virgil Untaru (16. srpna 1920 – 28. září 2006) byl rumunský exilový publicista a literární vědec.\n\nPo studiu na filosofické fakultě působil jako redaktor mnoha významných literárních časopisů. Po nástupu komunistické moci v Rumunsku v roce 1946 odjel do Francie, kde se podílel na zorganisování rumunského zahraničního rozhlasového vysílání. Spolupracoval mimo jiné s rozhlasovou stanicí Svobodná Evropa a s mnoha rumunskými exilovými literárními časopisy, v západoevropských zemích v rumunštině i v překladech několik antologií rumunské poesie (\"Modern Romanian Poetry\", Ottawa 1977), v nichž také publikoval několik vlastních básní. Těžiště Ieruncovy literární tvorby tkví v esejistice, věnující se omezování kulturního dění a kruté totalitě v Rumunsku. Vydal také úryvky ze svého exilového deníku pod názvem \"Uběhly roky\" (\"Trecut-au anii\", 2000).\n"}
{"id": "487352", "url": "https://cs.wikipedia.org/wiki?curid=487352", "title": "Mircea Cărtărescu", "text": "Mircea Cărtărescu\n\nMircea Cărtărescu (* 1. června 1956) je rumunský spisovatel, jeden z předních představitelů postmodernismu v rumunské literatuře. V totalitním období působil ve Svazu rumunských spisovatelů a učil na základní škole, po pádu komunismu přednášel na katedře dějin rumunské literatury university v Bukurešti. Byl hlavním představitelem básnické generace osmdesátých let.\n\nDebutoval spolu se svými přáteli v almanachu \"Aer cu diamante\" (\"Vzduch a démanty\", 1982). K jeho významným sbírkám patří například \"Faruri, vitrine, fotografii\" (1980), \"Poeme de amor\" (1983), \"Totul\" (1985), \"Levantul\" (1990), \"Dragostea\" (1994), \"Dublu CD\" (1998). Mezi hlavní díla patří \"Nostalgia\" (1993, předtím vydáno v okleštěné versi pod názvem \"Visul\"), \"Travesti\" (1994), \"Orbitor, aripa stingă\" (1996). Vydal také literárně teoretickou práci \"Postmodernismul romănesc\" (1999).\n\nPíše v avantgardním duchu, jeho básně jsou ironické, odmítá tradiční uhlazený a citlivý jazyk rumunské lyriky. Snaží se nalézt kořeny rumunského literárního jazyka a využít dosud nevyužité možnosti poesie. Stěžejním tématem jeho próz je dětství, dospívání, sen a fantasie.\n\n\n"}
{"id": "487355", "url": "https://cs.wikipedia.org/wiki?curid=487355", "title": "Gian Giorgio Trissino", "text": "Gian Giorgio Trissino\n\nGian Giorgio Trissino (1478 – 1550) byl italský spisovatel.\n\nNarodil se ve Vicenze poblíž Benátek, z politických důvodů musel avšak v roce 1509 odejít do exilu. V roce 1518 se ale díky papežově intervenci mohl vrátit. Od roku 1514 byl v papežských službách, sloužil ve veřejných a diplomatických funkcích.\n\nTrissino chtěl obohatit italskou poesii o antické formy a žánry, např. o pindarovskou ódu a epos dle požadavků Aristotelovy poetiky, kvůli Trissinově pedantickému tónu a nedostatku imaginace a vzletu jsou ale jeho pokusy málo poetické.\n\nK jeho nejvýznamnějším pokusům patří rozsáhlý, zdlouhavý a jednotvárný epos \"Itálie od Gótů osvobozená\" (\"L'Italia liberata dai Goti\", 1547), po vzoru Homéra a Vergiliova popisující život vojevůdce Belisara. Protože v italštině je téměř nemožné vytvořit antický hexametr, zkoušel ho Trissino nahradit nerýmovaným jedenáctislabičným veršem, později byla tato veršová forma využívána za romantismu. Ve snaze vytvořit první drama dle antických ideálů nejen v italské, ale i v celoevropské literatuře napsal tragédii \"Sofonisiba\" (1524) a plautovskou komedii \"Podobní\" (\"I simillimi\", 1548). Jeho literární díla mají minimální význam, měly ale poměrně velký formální vliv.\n\nZ dnešního hlediska nejdůležitější částí Trissiniho díla je jeho lingvistická činnost, Trissino je totiž jedním z tvůrců moderního italského pravopisu.\n\n"}
{"id": "487357", "url": "https://cs.wikipedia.org/wiki?curid=487357", "title": "Adam Chlumecký", "text": "Adam Chlumecký\n\nAdam Chlumecký, vlastním jménem František Kužela (7. ledna 1854 Rokytnice u Přerova – 23. června 1938 Olomouc), byl český básník a prozaik, člen katolické moderny, povoláním katolický kněz.\n\nStudoval teologii v Olomouci, v roce 1880 byl vysvěcen na kněze, později sloužil jako farář v Dlouhomilově poblíž Zábřehu.\n\nChlumecký využíval biblický, prorocký styl, někdy psal volnou versetovou formu, jindy trochejský rytmus, napodobující lidovou píseň. Jeho básně jsou většinou alegorie, patří mezi ně epická \"Apokalypse otroků\" (1881), líčící budoucí zkázu a vykoupení Slovanů. Pozoruhodným dílem je rozsáhlá báseň \"Epos o Hloupém Janu\" (1882), který se snaží z českých pohádek vytvořit epos. Jeho hlavním dílem je \"Evangelium svobody\", báseň, v níž s téměř věšteckou obrazností na základě mýtu o Ahasverovi básnicky popsal církevní dějiny. V jiných básních, baladách a především prózách se projevil jako jeden z typických představitelů realismu a naturalismu.\n\nK hlavním prozaickým dílům patří román \"Adam a Eva\" (1897) a \"Ze života venkovské inteligence\".\n\nMezi členy katolické moderny byl Adam Chlumecký pokládán za jednoho z jejich nejtalentovanějších členů, v životopise v almanachu \"Pod jedním praporem\" je dokonce označován za geniálního. Díky návaznosti na lidové tradice, ale také absenci formálního vzdělání a z toho plynoucí bizarnosti a naivnosti některých děl šlo o jednoho z nejosobitějších autorů své doby, dnes je ale téměř zapomenut.\n\n"}
{"id": "487358", "url": "https://cs.wikipedia.org/wiki?curid=487358", "title": "Saské zrcadlo", "text": "Saské zrcadlo\n\nSaské zrcadlo (německy \"Sachsenspiegel\") je středověká právní kniha dochovaná v několika bohatě iluminovaných opisech. Autorem byl Eike von Repgow, který jej vytvořil v letech 1220–1233, pravděpodobně na zakázku pána z Falkenštejna. Nejprve bylo nejspíše napsáno v latině a až poté přeloženo do dolnoněmčiny.Je to soupis zemského a lenního práva saské oblasti (severní Německo). Prameny pro soupis byly saské právní obyčeje, některé říšské zákony a rozsudky císařského soudu, zrcadlo naopak nenese známky vlivu římského ani kanonického práva. Brzy si získal autoritu a oblibu, byl přeložen do několika jazyků a vlivy jsou patrné v dalších soupisech, Saské zrcadlo je základ pro \"Deutschenspiegel\" a odtud potom i na \"Švábské zrcadlo\". Zpracováním zásad v tomto soupisu ovlivnilo také městské právo saské oblasti, tzv. magdeburské právo.\n\n\n\n"}
{"id": "487365", "url": "https://cs.wikipedia.org/wiki?curid=487365", "title": "Otni'el", "text": "Otni'el\n\nOtni'el ( עָתְנִיאֵל, podle biblické postavy Otníela, v oficiálním přepisu do angličtiny Otni'el) je izraelská osada typu společná osada (\"jišuv kehilati\") na Západním břehu Jordánu v distriktu Judea a Samaří a v Oblastní radě Har Chevron.\n\nNachází se v nadmořské výšce 710 metrů v jižní části Judska a Judských hor respektive jižní části Judských hor, která je nazývána Hebronské hory (Har Chevron). Otni'el leží cca 12 kilometrů jihozápadně od centra Hebronu, cca 42 kilometrů jihozápadně od historického jádra Jeruzalému a cca 75 kilometrů jihovýchodně od centra Tel Avivu. Na dopravní síť Západního břehu Jordánu je napojena pomocí dálnice číslo 60 - hlavní severojižní tepny Judeje a Samaří.\n\nOtni'el leží cca 10 kilometrů za Zelenou linií oddělující Západní břeh Jordánu od Izraele v jeho mezinárodně uznávaných hranicích. Jde o izolovanou osadu obklopenou na všech stranách palestinskými sídly. Nejblíže je to vesnice Karma.\n\nOtni'el leží na Západním břehu Jordánu, jehož osidlování bylo zahájeno Izraelem po jeho dobytí izraelskou armádou, tedy po roce 1967. Vesnice byla zřízena roku 1983. 30. ledna 1983 rozhodla izraelská vláda, že v této oblasti založí novou osadu plánovanou výhledově až pro 250 rodin, v první fázi pro 50 rodin. Ještě předtím zde ale měla vzniknout osada typu nachal tedy kombinace vojenského a civilního osídlení. K tomu došlo 27. července 1983 pod pracovním názvem Nachal Dorit (Nahal Dorit). Vývoj pak šel rychle. Už 20. března 1983 vláda ohlásila, že přikročí k převodu této osadu na civilní sídlo, což se stalo krátce poté.\n\nCivilní osada Otni'el byla založena 11. října 1983. První osadníky tvořilo osm rodin (do roku 1987 jejich počet vzrostl na patnáct). V roce 1985 ve vesnici vyrostly první zděné prefabrikované domy. Od roku 1987 sídlí v Otni'el úřady Oblastní rady Har Chevron (do té doby měly sídlo v Kirjat Arba).\n\nV roce 1987 zde také vznikla náboženská vzdělávací instituce, která se později vyvinula v ješivu (\"Ješivat Otni'el - Ješivat Bejt Va'ad le-Tora\"). V obci sídlí základní škola, která slouží i pro obyvatele okolních izraelských vesnic. V roce 2006 byla dokončena nová budova školy. Dále je zde k dispozici veřejná knihovna, plavecký bazén, obchod se smíšeným zbožím, zdravotní středisko a dvě synagogy - aškenázská a sefardská. Do vesnice zajíždí autobusové linky společnosti Egged číslo 440 a 61.\n\nÚzemní plán obce počítá s výhledovou kapacitou 116 domů, z nichž téměř všechny již byly postaveny. U osady je situována menší základna izraelské armády. V roce 1996 začala na pahorku východně od stávající obce výstavba nové čtvrti nazvané Nachlat Ami. Zpočátku šlo o provizorní zástavbu mobilních karavanů, později v Nachlat Ami vyrostly zděné domy.\n\nPočátkem 21. století nebyl Otni'el kvůli své poloze hlouběji ve vnitrozemí Západního břehu Jordánu stejně jako většina sídel v Oblastní radě Har Chevron zahrnut do Izraelské bezpečnostní bariéry. Bariéra pak byla skutečně postavena v trase, která víceméně sleduje Zelenou linii. Budoucí existence vesnice závisí na parametrech případné mírové dohody mezi Izraelem a Palestinci. 27. prosince 2002 během Druhé intifády pronikli do vesnice dva palestinští teroristé a zavraždili čtyři místní obyvatele v kuchyni zdejší ješivy. K útoku se přihlásila organizace Palestinský islámský džihád.\n\nObyvatelstvo Otni'el je v databázi rady Ješa popisováno jako nábožensky založené. Podle údajů z roku 2014 tvořili naprostou většinu obyvatel Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu (ale s jistými střediskovými funkcemi - regionální školství, regionální úřady) s dlouhodobě rostoucí populací. K 31. prosinci 2014 zde žilo 862 lidí. Během roku 2014 populace klesla o 9,5 %.\n\n\n"}
{"id": "487368", "url": "https://cs.wikipedia.org/wiki?curid=487368", "title": "Penc", "text": "Penc\n\nPříjmení Penc nosí více různých osobností:\n\n"}
{"id": "487382", "url": "https://cs.wikipedia.org/wiki?curid=487382", "title": "Klíšťatovití", "text": "Klíšťatovití\n\nKlíšťatovití (Ixodidae) je čeleď roztočů řazená obvykle do řádu klíšťatovci (Ixodida). Zahrnuje asi 650 druhů cizopasníků (ektoparazitů) známých běžně jako klíšťata. V ČR je nejznámějším klíštětem klíště obecné (\"Ixodes ricinus\").\n\nCelý cyklus trvá 1–4 roky – typicky 2 roky.\n\nVajíčko – jedna samice vyprodukuje 2500–4000 vajíček (bez infekce); vajíčka snáší samice na zem.\n\nLarva – po vylíhnutí z vajíčka ihned hledá hostitele, 1 až 2 dny saje a odpadá na zem nebo mezi chlupy srsti – začíná přeměna v nymfu. Larva je již podobná klíštěti, ale měří jen 0,8 mm a má pouze tři páry nohou. Není nositelem infekce, ale již může nasát infikovanou krev.\n\nNymfa – 4 páry nohou, velikost 1,2 mm, hledá hostiltele, nasaje krev a odpadá (zem, srst). Již je přenašeč infekcí.\n\nDospělec – 4 páry nohou, dělí se na samice (vetší, 4 × 3 mm a s hnědo-červeným zadečkem) a samce (menší 2,5 × 1,5 celý černý). Samice se snaží spářit a nasát krev – až desetinásobek své váhy (to je umožněno vrásčitou kůží). Sání trvá až 14 dní, poté odpadá na zem, kde bude snášet vejce. Samec ve stadiu dospělce nesaje krev. Snaží se spářit se samičkou – poté brzy umírá.\n\nDýchací otvory (stigmata) jsou vyústěny až za posledním, tedy čtvrtým párem končetin. Podobně jako ostatní roztoči jsou i klíšťatovci gonochoristé (mají odlišená pohlaví); larva je šestinohá, z ní se postupně vyvíjí osminohá nymfa a později dospělec. Pro klíšťata je typický i tzv. hřbetní štítek pokrývající horní část těla (u samců celé, u samic a nedospělých jedinců jen část). Hlava je dobře viditelná, hypostom je naopak někdy (u samců) spíše redukovaný. Na konci každé nohy jsou přísavky a smyslový Hallerův orgán.\n\nVětšina zástupců je obligátně parazitická, tzn. umí se vyživovat pouze cizopasně a až na výjimky všechna vývojová stadia sají krev na savcích, ptácích nebo ještěrkách. Sání trvá obvykle několik dní, výjimkou je však klíšť lesostepní (\"Haemaphysalis inermis\"), jehož larvy sají jen několik hodin. Klíšťata žijí na vegetaci nebo v úkrytech hostitelů (v norách, hnízdech apod.).\n\nMnoho klíšťat patří mezi významné lidské parazity; vzácně může u některých druhů působit újmu samotné sání (např. u australského klíštěte \"Ixodes holocyclus\" a amerického druhu \"Dermacentor andersoni\"), přičemž u člověka je to raritou a častěji se to stává u domácích zvířat. Proto klíšťata především představují hrozbu v tom, že jsou přenašeči některých infekčních onemocnění, a to jak lidských, tak nemocí dobytka a divoce žijících zvířat.\n\nV ČR se lidé setkávají téměř výhradně s klíštětem obecným (\"Ixodes ricinus\") – člověk může hostit jakékoliv stadium tohoto klíštěte, tedy larvy, nymfy i dospělce. Na jižní Moravě se navíc vyskytuje jednak klíšť lužní (\"Haemophysalis concinna\"), ale na člověka se přisaje výjimečně, jednak vzácně piják lužní (\"Dermacentor reticulatus\"), jehož výskyt je monitorován (viz https://najdipijaka.cz/). V ČR klíšťata přenášejí hlavně dva typy infekčního onemocnění: virovou klíšťovou encefalitidu a bakteriální Lymskou borreliózu.\n\nV Severní Americe jsou významné druhy \"Dermacentor variabilis\", \"Dermacentor andersoni\", \"Amblyomma americanum\" (česky klíště americké), \"Rhipicephalus sanguineus\" (ten se však objevil např. na Slovensku) a \"Ixodes dammini\". Druhy rodu \"Dermacentor\" přenáší horečku Skalistých hor (Rocky Mountain spotted fever), tularémii a Q horečku. Druhy rodu \"Ixodes\" přenáší Lymskou boreliózu, zatímco \"Amblyomma americanum\" a \"Dermacentor variabilis\" přenáší ehrlichiózu.\n\nVe světovém měřítku přenášejí klíšťata na hospodářská zvířata cowdrióza, theilerióza a další choroby.\n\nKlíšťatovití se s jistotou objevují již v průběhu druhohor, přinejmenším před 100 miliony let (počátek svrchní křídy). Velmi dobře zachovalé druhy známe například z barmského jantaru, odkud byly popsány druhy \"Cornupalpatum burmanicum\" a \"Deinocroton draculi\". Tyto parazitické druhy se pravděpodobně živily krví tehdejších opeřených dinosaurů a dalších teplokrevných obratlovců, podobně jako jejich recentní příbuzní.\n\n"}
{"id": "487387", "url": "https://cs.wikipedia.org/wiki?curid=487387", "title": "St. Mary Mead", "text": "St. Mary Mead\n\nSt. Mary Mead je fiktivní vesnice vytvořená známou britskou spisovatelkou Agathou Christie.\n\nRoztodivná, ospalá vesnice byla domovem proslulé slečny Marplové. První zmínka o St. Mary Mead se nachází v knize z roku 1930 Vražda na faře (v originále \"The Murder at the Vicarage\"), kde se také poprvé objevila Jane Marplová. Avšak první popis vesnice představila Agatha Christie v Poirotovském příběhu Záhada modrého vlaku (v originále \"The Mystery of the Blue Train\"), kde byla vesnice domovem Katherine Greyové. Ovšem St. Mary Mead Katherine Greyové a St. Mary Mead slečny Marplové jsou dvě odlišné vesnice.\n\nToto je popis vesnice, kde bydlela slečna Marplová:\n\nMěstečkem vede jenom jedna silnice, totiž Hlavní třída, třebaže od ní odbočuje několik ulic a uliček mezi živými ploty. Železniční stanice leží u té silnice, asi jednu míli za městečkem směrem severozápadním. Stanice je dosud v provozu, i když tu neprojíždí mnoho vlaků, a ty všechny tady zastavují. Když sem přijíždíte z Londýna, je zpravidla příhodnější vystoupit v Much Benhamu, dvě míle odsud, a dojet zbytek taxíkem z Inchovy taxislužby, známé všeobecně pod jménem Inch, tedy v češtině Coul. Místní noviny se jmenují Much Benham Herald and Argus, které každý týden přinášejí sloupec zpráv ze St. Mary Mead. Na druhé straně od městečka je první větší tržní místo Market Basing s blízkými filmovými ateliéry Hellingforth. Nejbližší přímořské lázně Danemouth nejsou odsud dál než osmnáct mil.\n\nKdyž přijdete do městečka silnicí od Much Benhamu, projdete napřed kolem několika domků, včetně toho, kde nějaký čas bydlel Lawrence Redding, a potom jsou po obou stranách cesty obchody. Napravo minete shluk domů z časů královny Anny a geogiánských domů z období králů Jiřích v 18. a 19. století, nejpěknějších domů v městečku. Je tam i dům doktora Haydocka, kam se vchází z boční uličky, a vedle něho, ještě dál, stojí fara se svou půvabnou zahradou. A ještě o kus dál je domov paní Price Rydleyové, té mohutné a diktátorské vdovy, jak ji kdosi nazval. Průčelní vchod domu slečny Marplové, zvaného Danemead, vede do ulice, ale boční strana její zahrady leží podél doktorova domu a fary. Vedle slečny Marplové bydlí klevetivá slečna Hartnellová a vedle té ona věčná stará panna slečna Wetherbyová. Jejich zahrady jsou obráceny k jiné uličce mezi živými ploty, ze které míří mezi stromy pěšina k Old Hallu, ke starému sídlu, kde bydlel plukovník Protheroe. Když se pak znovu vrátíte na Hlavní třídu, dojdete po levici ke kostelu a za ním k Modrému kanci. Potom vlevo i vpravo najdete radnici, další krámy jako koloniální obchod Barnesův, řeznictví Footitovo, krám podivně pojmenovaného místního lékárníka a drogisty Cherubima, místní obchodníky s pozemky Biddleho a Russella, košíkářství, vedené panem Tomsem a rybárnu. Pak přijde další ulička vlevo za Modrým kancem, která vede k panskému domu Gossington Hall, víc než míli vzdálenému, kde bydlel plukovník Bantry s paní. A potom se městečko rozprskne v pár dalších chalup a silnice pokračuje do Market Basingru.\n\nSt. Mary Mead je ve skutečnosti vesnice Nether Wallop, nacházející se na jihu Anglie v hrabství Hampshire. Zde se také natáčely příběhy slečny Marplové, když byla v St. Mary Mead. Market Basing je město Basingstoke a Danemouth je Bournemouth\n\nSYMONS, Julian. \"The Great Detectives (Seven Original Investigations)\". London: Orbis Publishing, 1981, přeložil František Vrba. Kapitola O slečně Marplové a o městečku St. Mary Mead, s. 41 - 57.\n"}
{"id": "487388", "url": "https://cs.wikipedia.org/wiki?curid=487388", "title": "Nanajci", "text": "Nanajci\n\nNanajci (také Hedžové, Goldové nebo Samagirové, vlastním jménem \"Nani\" – „původní“; , , ) jsou etnikum žijící v povodí Amuru na jihovýchodě Ruska (Chabarovský kraj) a na severovýchodě Číny (provincie Chej-lung-ťiang). Malá část jich žije na Ukrajině.\n\nNanajci jsou s největší pravděpodobností potomci tunguzských kmenů (Džürčeni) z dolního toku Amuru, částečně smísených s mongolskými a turkickými kmeny, které se do těchto míst dostaly během svých nájezdů.\n\nPoprvé se Rusové setkali s Nanajci v 17. století během expedice J. P. Chabarova a V. Pojarkova na dálný ruský východ. Na konci 17. století se s Nanajci setkali misionáři – francouzští jezuité kteří nazývali Nanajce \"Tartati di Yupi\" – Tataři v rybích kůžích (označení pro tradiční odívání z rybích kůží). Přímý kontakt Nanajců s Rusy byl však obnoven až v polovině 19. století.\n\nNanajština patří do jižní větve tunguzsko-mandžuské skupiny altajské jazykové rodiny. Většina Nanajců však mluví ruštinou a mandarínskou čínštinou. Nanajština má dva dialekty: hornoamurský a dolnoamurský.\n\nNanajci tradičně vyznávají šamanismus s prvky animismu. K náboženským tradicím patří stavění různých ochranných totemů v podobě zvířat či lidí. Poblíž každé vesnice staví Nanajci „ptačí“ totemy – totemy, na jejichž vrcholu je pták vyřezaný ze dřeva. Tyto totemy mají ochrannou funkci a také symbolizují určitou „hranici“ mezi normálním a duchovním světem. V nanajské mytologii jsou kromě ptáků důležitými zvířaty medvěd (\"Doonta\") a tygr (\"Amba\"). Od medvěda odvozují tunguzské národy svůj původ. Tygr symbolizuje v nanajské mytologii pána hor a věrného přítele boha oblohy \"Boa Enduri\".\n\nŠaman má úlohu léčitele, věštce a pomáhá zemřelým duším se dostat do \"budi\" (svět zemřelých). U Nanajců je ochranný duch nazýván \"ayámi\", ten vstupuje do jeho těla, přiděluje mu zvířecí společníky a také je jeho nebeskou manželkou. Nebeská manželka šamana je typickým prvkem i u mnohých jiných sibiřských národů. V těchto vztazích se odráží klasický motiv smrtelníka a víly či polobohyně, žárlící na smrtelnou manželku.\n\nNanajci věří, že dříve zde byla pouze voda. Ptáci vytáhli ze dna velký kus země a poté se oddělilo nebe od země. Nakonec díky slunci vznikly hory a nížiny.\n\nNanajci se tradičně živí rybolovem (specializují se na lov lososů), lovem, sběračstvím a chovem psů. Nanajci mají mnoho druhů tradičních obydlí. Mezi stálá obydlí patří dřevěné chaty a zemnice kryté rákosem a dřevem. K sezonním typům obydlí patří jednoduché přístřešky ze dřeva a rákosu nebo kuželovité stany potažené kůží – čumy.\n\nNanajský folklór je podobný folklóru jiných Tunguzských národů z povodí Amuru (Negidalci, Udegejci, Ulčové) a folkloru Nivchů.\n\nNanajský stopař Děrsu Uzala je hlavním hrdinou knihy Vladimira Arseňjeva a podle něj natočeného filmu režiséra Akiro Kurosawy.\n\nK tradičním hudebním nástrojům patří brumle vyráběná z kovu – \"muane\", a šamanský buben – \"untu\" (používaný k šamanským obřadům). Hlavní ústní žánry:\n\nZákladem tradiční nanajské kuchyně je rybí maso (hlavně z lososa). Nanajci tradičně připravují jukolu – uzenou nebo sušenou rybu nakrájenou na plátky. Pokud jdou Nanajci na lov, jí plody klanoprašky. Podle nich dodává hrst suchých plodů sílu lovit po celý den bez příjmu potravy.\n\nPůvodně vyráběli Nanajci oděvy z kůží ryb a zvířat žijících v tajze, a z konopných vláken. Díky obchodu s Rusy a Číňany získávali Nanajci hedvábné tkaniny z nichž doposud vyrábějí své tradiční oděvy.\n\nTradiční nanajské oděvy jsou tvořeny pláštěm, jehož lemy jsou zdobené ornamentální výšivkou a často také kožešinou. Tyto pláště se nejčastěji zapínají na pravém rameně. Ženské oděvy, \"pokto\", jsou delší, barevnější a více zdobenější. Tradiční součástí ženského oděvu je čepice z březové kůry. Tradiční mužský oděv se nazývá \"agaton-angogdi\" a je tvořen kratším pláštěm a kalhotami. Mužské oděvy jsou méně barevnější a méně zdobenější. Oděvy lovců sobolů jsou stejného střihu jako oděvy mužské ale jsou barevnější. Součástí loveckého oděvu je čepice s veveřím ocáskem.\n\nK tradičním řemeslům patří zpracování kovů, vyřezávání dřevěných náboženských artefaktů i předmětů denní potřeby, vyšívání (Nanajci jsou známí bohatou ornamentální výšivkou) a vydělávání kůží.\n\n\n"}
{"id": "487391", "url": "https://cs.wikipedia.org/wiki?curid=487391", "title": "Cilly Aussemová", "text": "Cilly Aussemová\n\nCilly Aussemová (4. ledna 1909 Kolín nad Rýnem, Německé císařství – 22. března 1963 Portofino, Itálie) byla německá tenistka.\n\nStala se prvním Němkou, která v roce 1931 vyhrála ženskou dvouhru ve Wimbledonu. Ve stejném roce také triumfovala na druhém grandslamu French Championships a Mistrovství Německa v tenise. Jejím trenérem a také spoluhráčem ve smíšené čtyřhře byl Bill Tilden. Roku 1930 spolu vyhráli French Championships.\n\nPodle Wallise Myerse z \"Daily Telegraphu\" a \"Daily Mailu\", byla hodnocená v první desítce ženského tenisu v letech 1928, 1930, 1931 a 1934, nejvyššího postavení dosáhla v letech 1930 a 1931, a to 2. místa, když na prvním místě figurovala Američanka Helen Willsová Moodyová.\n\nNarodila se roku 1909 v Kolíně nad Rýnem do rodiny bohatého obchodníka. Několik let strávila na studiích v Ženevě a ve čtrnácti letech se vrátila domů. V té době začala hrát tenis závodně. Její matka Helen byla první, kdo rozpoznal její talent. Novým trenérem se stal kolínský Willy Hanneman, který zlepšil úderovou techniku hráčky, zejména slajzovaný bekhend, přesně umístěná podání a účinný kraťas.\n\nV roce 1926, ve věku sedmnácti let, vyhrála poprvé Mistrovství Německa ve dvouhře. Během letních rodinných prázdnin na Francouzské riviéře její ambiciózní matka oslovila nejlepšího světové tenistu Billa Tildena, který se ujal role tenisového trenéra hráčky a přivedl ji do světového tenisu. Nejsilnějším úderem se stal její tvrdý forhend hraný bez rotace. Vynikala také dobrou fyzickou kondicí a bojovností.\n\nV roce 1930 spolu nastoupili do smíšené čtyřhry na French Championships, kde porazili druhý nasazený pár Elizabeth Ryanová – Jean Borotra a ve finále pak favorizovanou dvojici Eileen Bennettová Whittingstallová – Henri Cochet 6–4, 6–4. Stali se vítězi druhého grandslamu, tenistka navíc postoupila do semifinále dvouhry, kde prohrála s Helen Jacobsovou.\n\nNa Wimbledonu se v semifinále dvouhry utkala s Ryanovou. Zápas skončil neočekávaně poté, co Aussemová spadla a ztratila vědomí. Po zbytek její kariéry ji doprovázely zdravotní potíže. Přesto až poté dosáhla svých nejlepších tenisových výsledků.\n\nRok 1931 byl pro ni nejlepším v kariéře. Ve finále French Championships porazila Britku Betty Nuthallovou Shoemakerovou a získala první grandslamový titul ve dvouhře. Na dalším velkém turnaji – Wimbledonu, opět triumfovala, když ve finále přehrála krajanku Hildu Krahwinkelovou Sperlingovou 6–2, 7–5 a stala se první Němkou, která vyhrála na nejslavnějším turnaji světa v ženské dvouhře. Mezi ženami byla v letech 1930 a 1931 hodnocena na 2. místě žebříčku.\n\nZdálo se, že její dobře započatá tenisová kariéra bude pokračovat. V rámci odpočinku po úspěšném roku 1931 se rozhodla s přítelem a spoluhráčem Irmgardem Rostem odjet do Brazílie a Argentiny. Vyhrála tam několik menších turnajů, ovšem také onemocněla těžkou hepatitidou. Po návratu domů podstoupila operační výkon, po kterém se pomalu zotavovala. Její tenisová kariéra se zastavila a výkonnost značně poklesla. Ke zlepšení došlo v roce 1934, když se probojovala do semifinále French Championships a čtvrtfinále ve Wimbledonu. Poté co v tomto zápase prohrála s Helenou Jacobsovou rozhodla se k okamžitému ukončení závodní dráhy, a to ve věku 25 let.\n\nBěhem zimních prázdnin roku 1936 v Garmisch-Partenkirchenu potkala svého budoucího muže hraběte Ferma Murariho dalla Corte Bra. Svatba se konala v Mnichově v březnu 1936. Poslední dvě dekády života pak strávila převážně v rodinném sídle svého manžela, na hradu v italském Portofinu.\n\nRoku 1963 podstoupila další operaci jater, jako následek hepatitidy. Krátce na to, 22. března téhož roku zemřela v 54 letech.\n"}
{"id": "487398", "url": "https://cs.wikipedia.org/wiki?curid=487398", "title": "Cayugové", "text": "Cayugové\n\nCayugové (\"Gayogohó:no’\") nebo též „Lidé velké bažiny“ jsou jedni z původních obyvatel Severní Ameriky. Je to kmen, který se kolem 16. století přidal do tzv. Irokézské ligy - uskupení pěti, později šesti, kmenů s podobnou kulturou, jazykem atd. Jejich původním domovem byla oblast Finger Lakes poblíž jezera Cayuga Lake v dnešním státě New York. Roku 1660´ bylo 1 500 Cayugů, v roce 1778´ jejich počet klesl na 1 000. Když začala Americká válka za nezávislost, velká část kmene byla deportována do Kanady, odkud se už nikdy nevrátila. Zbytek kmene, který zůstal v USA, se připojil k ostatním kmenům Ligy. Někteří z nich odcházejí v Ohio, kde jsou známi spíš jako „\"Seneca of the Sandusky\"“, a svou pouť ukončují v Indian Teritory, ve státě Oklahoma. Část z nich se připojila k Oneidům ve Wisconsinu, část zůstala s ostatními Irokézy v New Yorku. Většina z nich se ale nachází v rezervaci Grand River v Ontariu, Kanada.\n\n"}
{"id": "487400", "url": "https://cs.wikipedia.org/wiki?curid=487400", "title": "Saská světová kronika", "text": "Saská světová kronika\n\nSaská světová kronika (německy: \"Sächsische Weltchronik\") je první kronika psaná v německém jazyce. Vznikla pravděpodobně ve 13. století na území pod správou magdeburského arcibiskupství. Existuje v mnoha opisech.\n\nKronika vypráví o historii, od vzniku světa přes římské dějiny, dějiny Francké říše až po vládu císaře Fridricha II.\n\n"}
{"id": "487403", "url": "https://cs.wikipedia.org/wiki?curid=487403", "title": "Onondagové", "text": "Onondagové\n\nOnondagové (\"Onöñda'gega\") nebo též „Lidé kopců“ jsou jedni z původních obyvatel Severní Ameriky. Je to kmen, který se kolem 16. století přidal do tzv. Irokézské ligy - uskupení pěti, později šesti, kmenů s podobnou kulturou, jazykem atd. Jejich původním domovem je oblast kolem Onondaga Country, stát New York. Ostatním Irokézským kmenům jsou známi jako \"\"Gana'dagwëni:io'geh\"\" a to proto, aby se rozlišilo, zda se jedná o Onondagy z Ligy nebo ty, kteří žijí poblíž Syracuse, New York. Jelikož území Onondagů leží uprostřed imaginárního Irokézského domu (longhouse), jsou Onondagové Hlídači ohně (stejně tak jako jsou Senecové nebo Mohawkové Hlídači východní nebo západní brány). Z tohoto důvodu náčelníci na Velkém shromáždění vždy zasedali a zasedají v hlavní vesnici Onondagů.\n\n"}
{"id": "487407", "url": "https://cs.wikipedia.org/wiki?curid=487407", "title": "Adenomyóza", "text": "Adenomyóza\n\nAdenomyóza je nenádorové onemocnění, které vzniká následkem přesunu normální žlázové výstelky děložní dutiny (endometria) do vrstvy děložní svaloviny (myometria). Žlázová tkáň postupně vrůstá stále hlouběji do svalové vrstvy, u které, na rozdíl od endometria, nedochází k typickým cyklickým změnám v rámci menstruačního cyklu. Příčina takovéhoto chování endometria není známa, uvažuje se o vlivu estrogenu a mechanické příčině (opakované porody) ve smyslu poškození bazální membrány jako fyziologické bariéry mezi sliznicí a svalovinou dělohy.\n\nAdenomyóza postihuje hlavně ženy v plodném věku starší 30 let, které vícekrát rodily. Často se vyskytuje v kombinaci s endometriózou a leimyomem dělohy.\n\nPříznaky tohoto onemocnění jsou velmi málo specifické, proto se na něj v diferenciální diagnostice nemyslí. Až donedávna se diagnóza stanovovala až po hysterektomii histologickým vyšetřením, dnes ji s poměrně značnou jistotou dokáže určit vyšetření magnetickou rezonancí (MRI).\n\nK nejčastějším příznakům patří nepravidelné a silné menstruační krvácení a bolesti v oblasti pánve. Při gynekologickém vyšetření se zjistí často difúzně zvětšená děloha. Část žen nemusí mít žádné příznaky – stupeň klinických potíží závisí na hloubce invaze žlázové tkáně do svalu.\n\nAdenomyóza může být ložisková nebo difúzní, makroskopicky způsobuje ztluštění myometria a změnu konfigurace jeho svalových buněk. Dalším typickým znakem bývají cystická a hemoragická ložiska v děložní svalovině. Mikroskopickým důkazem je přítomnost žlázové tkáně endometria v myometriu. Častěji postihuje zadní stěnu, naopak prakticky nikdy děložní hrdlo.\n\nVýznam má zejména ultrasonografie transvaginálním přístupem. Kromě zvětšené dělohy zobrazí ultrazvuk asymetrické ztluštění myometria, špatně rozeznatelnou hranici mezi endometriem a myometriem, cystická ložisky v myometriu a echogenní drobná ložiska nebo pruhy v myometriu (žlázová tkáň vrůstající do svaloviny). Typické je rovněž zvýraznění vaskularizace.\n\nMagnetická rezonance (MRI) je v diagnostice adenomyózy metodou první volby. Zásadní vyšetřovací sekvencí je T2 vážení v sagitální rovině. Zobrazuje se v podobě neostro ohraničeného ložiskového nebo difúzního ztluštění hypointenzní junkční zóny, což je obrazovým projevem hyperplazie hladké svaloviny, jako reakce na vrůstající žlázovou tkáň. Diagnóza adenomyózy je vysoce pravděpodobná v případech, kdy je tloušťka junkční zóny větší nebo rovná 12 mm; naopak je možno adenomyózu vyloučit, když je tloušťka 8 a méně milimetrů. U zhruba 50 % pacientů je možné při T2 vážení identifikovat hyperintenzní ložiska, proužky a/nebo drobné cysty; vzácněji jsou drobné T1 hyperintenzní ložiska (drobné krvácení, pro adenomyózu typické).\n\nMagnetická rezonance dokáže odlišit difúzní adenomyózu od ložiskové adenomyózy, i ložiskovou adenomyózu od leiomyomu dělohy (na rozdíl od myómu ložisko adenomyózy jen minimálně deformuje děložní dutinu nebo konturu jejího povrchu, má neostré kontury, pseudokapsulu jen výjimečně). Podání kontrastní látky diagnostickou přesnost nezvyšuje.\n\nPočítačová tomografie (CT) nedokáže identifikovat adenomyózu, zobrazí pouze zvětšenou dělohu.\n\nHysterektomie je dnes považovaná za definitivní léčbu adenomyózy, ale zejména u mladších žen, které si chtějí zachovat plodnost se upřednostňuje alespoň dočasně konzervativní (farmakologická) léčba.\n\nLéky odstraňují příznaky, nejčastější je tlumení bolestí nesteroidními antirevmatiky. Při poruchách menstruačního cyklu se nasazuje hormonální léčba. Účinné je zavedení nitroděložního tělíska, ze kterého se postupně uvolňuje levonorgestrel. Radikálnějším zákrokem je ablace endometria, využití embolizace \"arteria uterina\" je zatím ve stádium výzkumu.\n\n"}
{"id": "487413", "url": "https://cs.wikipedia.org/wiki?curid=487413", "title": "Oneidové", "text": "Oneidové\n\nOneidové (\"Onyota'a:ka\") nebo též „Lidé stojícího kamene“ jsou jedni z pěti (později šesti) kmenů zastoupených v tzv. Irokézské lize. Je to nejmenší irokézský kmen. Bydlel v jediné vesnici, sestávající z 60-100 „dlouhých domů“, která se nacházela poblíž jezera Oneida Lake v americkém státě New York. Mohawkové, kteří hovořili podobným dialektem, je nazývali „syny“. Na Konfederaci byli zastoupeni devíti náčelníky. V roce 1696 francouzsko-kanadská policie vypálila jejich vesnici a zásoby kukuřice a tak se kmen rozdělil na dvě skupiny: Oneidové (\"Hořejší tvrz\") a Canowaroghere (\"Lebky na kůlech\"). Roku 1722 se k Canowarogherům připojil kmen Tuscarorů, který utekl ze Severní Karolíny, a spolu založili šestý kmen Konfederace (bez práva mít své zástupce na Velkém shromáždění). Oneidové nezůstali věrni Konfederaci a byli prakticky jediným kmenem Irokézů, který ve válce za nezávislost válčil na straně Američanů (Unie). S takovýmto postojem byli opakovaně napadáni ze strany rozhněvaných irokézských kmenů. Začátkem 19. století Oneidové prodali kmenová území a rozpadli se na několik skupin. Část z nich byla v rezervaci poblíž Thames River, Ontario, část byla přestěhována do Wisconsinu, poblíž zálivu Green Bay a část zůstala v New Yorku. Kmen Oneidů čítal 5.887 příslušníků v roce 1996.\n\n"}
{"id": "487415", "url": "https://cs.wikipedia.org/wiki?curid=487415", "title": "Bergbahn Lauterbrunnen–Mürren", "text": "Bergbahn Lauterbrunnen–Mürren\n\nBergbahn Lauterbrunnen Mürren (BLM) je horská trať v kantonu Bern, ve Švýcarsku. Tato trať je složena ze dvou dopravních úseků. Dolní úsek je realizován kabinovou lanovkou z Lauterbrunnenu do přestupní stanice Grütschalp. Horní úsek je realizován úzkorozchodnou železnicí z Grütschalpu do Mürrenu. Původně obě části spravovala společnost BLM a následně společnost Mürrenbahn. Od roku 1994 je dráha i lanovka ve správě Jungfraubahnen.\n\nZatímco úzkorozchodná železnice je od doby výstavby téměř beze změny, dolní lanovkový úsek prošel technickou změnou z pozemní lanovky na visutou jednokabinovou lanovku.\n\nLanovka a železnice byly stavěny za účelem zpřístupnění oblasti v okolí Mürrenu a rozšíření turistického ruchu. Tato oblast do této doby neměla odpovídající spojení s níže položenými středisky a není zde možná silniční doprava.\n\nLanovka i železnice byly otevřeny v roku 1891 pro letní provoz. Původní termín nebyl dodržen, protože došlo k vykolejení (neuvádí se jestli na dráze lanovky nebo železnice). Železniční úsek vyhovoval provozním potřebám, ale v úseku lanovky bylo potřeba postupně provést několik technických změn.\n\nLanovka původně pracovala na principu změny hmotnosti protizávaží, čehož se dosahovalo vodní zátěží (v horní stanici napuštění, v dolní vypuštění). Tento systém provozu je sice levný a ekologický, ale časově náročný s ohledem na dobu potřebnou pro napouštění a vypouštění vody a navíc byl závislý na počasí. V roce 1902 byl pohon lanovky změněn na elektrický.\n\nS rozvojem turistiky dochází ale k zvýšení nároků na přepravu materiálu a zásobování. Z tohoto důvodu byl v roce 1994 rekonstruován systém překládky ve stanici Grütschalp z lanovky na železnici. Tento systém překládky se udržel až roku 2006, kdy byla rekonstruována celá lanová dráha.\n\nDalším, a závažným důvodem, pro změnu v úseku lanovky byly sesuvy podloží (svahu) po kterém vedla pozemní lanovka. Tato situace byla tak závažná, že byla hlavním důvodem pro stavbu visuté lanovky.\n\nJak již bylo uvedeno, od počátku provozu se jednalo o kombinovanou dopravu dvou systémů pozemní lanovka - železnice.\n\nOba dopravní systémy měly stejný rozchod, tj. 1 000 mm. Toto bylo využíváno v přestupní stanici na Grütschalpu, kde bylo možno pomocí jeřábu provést přeložení z jednoho systému na druhý. Se změnou lanovky na visutou, byla tato výhoda ztracena.\n\nV současnosti je náklad přepravován pod kabinou lanovky v kontejnerových klecích a pomocí jeřábu překládán na železnici.\n\nV přestupní stanici je taktéž zřízeno malé dep z důvodu, že trať nemá spojení na níže položené servisní zázemí.\n\nLanovka i železnice jsou hlavním dopravním spojením do obce Mürren, již cestou je možno obdivovat údolí Lauterbrunnenu, zvláště cesta lanovkou postupně odkrývá panoramatický pohled na okolní hory a údolí. Jízdou po železnici je možno obdivovat údolí pod Wengenem (Valley Wengen) a horský řetěz Eiger, Monch a Jungfrau. Hlavní turistické vyžití však čeká v samotném Mürrenu.\n\n\n"}
{"id": "487417", "url": "https://cs.wikipedia.org/wiki?curid=487417", "title": "Bejt Chagaj", "text": "Bejt Chagaj\n\nBejt Chagaj ( בֵּית חַגַּי, podle biblické postavy proroka „\"Agea\"“ – Kniha Ageus a také akronym jmen tří mužů zavražděných v roce 1980 Palestinci, v oficiálním přepisu do angličtiny Haggay, přepisováno též Bet Haggay nebo Beit Hagay) je izraelská osada osada a vesnice typu společná osada (\"jišuv kehilati\") na Západním břehu Jordánu v distriktu Judea a Samaří a v Oblastní radě Har Chevron.\n\nNachází se v nadmořské výšce 880 metrů v jižní části Judska a Judských hor respektive v jižní části Judských hor, která je nazývána Hebronské hory (Har Chevron). Leží cca 4 kilometry jihozápadně od centra Hebronu, cca 35 kilometrů jihozápadně od historického jádra Jeruzalému a cca 70 kilometrů jihovýchodně od centra Tel Avivu. Bejt Chagaj je na dopravní síť Západního břehu Jordánu napojen pomocí silnice číslo 60 – hlavní severojižní tepny Judeje a Samaří.\n\nOsada je situována cca 12 kilometrů za Zelenou linií oddělující Západní břeh Jordánu od Izraele v jeho mezinárodně uznávaných hranicích. Jde o izolované židovské sídlo obklopené na všech stranách arabským (palestinským) osídlením, zejména aglomerací Hebronu na severní a východní straně.\n\nBejt Chagaj leží na Západním břehu Jordánu, jehož osidlování bylo zahájeno Izraelem po jeho dobytí izraelskou armádou, tedy po roce 1967. Vesnice byla založena roku 1984. 14. května 1984 rozhodla izraelská vláda, že v této oblasti založí novou osadu nazývanou pracovně Hakhlili nebo Sindes Ziv, plánovanou výhledově až pro 250 rodin, v první fázi pro 40 rodin. 19. července 1984 se zde usadily první tři rodiny.\n\nVládní výbor pro pojmenovávání (Name Committee) původně navrhoval nové osadě název Hakhlili Sindes ale ten později změněn na Chagaj. Nynější název je výsledkem kompromisu. Osadníci totiž název navrhli a zdůvodňovali jej jako zkratku jmen tří mužů (Chanan Krauthammer, Geršon Klein a Jaakov Zimmerman), které v květnu 1980 zabili v Kirjat Arba palestinští útočníci. Jenže vládní výbor s takovýmto vysvětlením nesouhlasil a navrhl jméno Bejt Chagaj ponechat, ale oficiálně je odvozovat od stejnojmenného biblického proroka. O vznik nové vesnice usilovala skupina aktivistů z Kirjat Arba, kteří se znali se zavražděnými muži.\n\nV roce 1989 tu byla dokončena výstavba zděných domů. V roce 1990 byla v obci založena mládežnická vesnice (כפר הנוער), která se zabývá výchovou dětí z problémových rodin. V obci fungují synagogy, předškolní péče o děti a zdravotní středisko. Vesnice je zabezpečena kamerovým systémem. V sousedství se nachází menší základna izraelské armády.\n\nÚzemní plán počítá s výhledovou kapacitou 89 domů, z nichž většina již byla postavena. Po roce 2005 se tu usadilo několik rodin vystěhovaných z Kfar Darom během jednostranného stažení izraelských sil z pásma Gazy, kteří sem přemístili i institut náboženských studií (kolel) אור יוסף (\"Or Josef\"). Počátkem 21. století vznikl jihozápadně od vlastní osady nový okrsek zástavby nazývaný Giv'at Rechavam.\n\nPočátkem 21. století nebyl Bejt Chagaj kvůli své poloze hlouběji ve vnitrozemí Západního břehu Jordánu stejně jako většina sídel v Oblastní radě Har Chevron zahrnut do Izraelské bezpečnostní bariéry. Bariéra pak byla skutečně postavena v trase, která víceméně sleduje Zelenou linii. Budoucí existence vesnice závisí na parametrech případné mírové dohody mezi Izraelem a Palestinci.\n\nBlízkost lidnaté a převážně palestinské aglomerace Hebronu vedla k častým teroristickým útokům v okolí obce. 17. května 1994 byli ve svém automobilu zastřeleni poblíž Bejt Chagaj dva lidé. K podobnému útoku zde došlo i 27. listopadu 1994, kdy byl takto zabit rabín Amiran Olami z osady Otni'el. Na sklonku druhé intifády 24. června 2005 zaútočil palestinský terorista jen cca 200 metrů od vjezdu do osady. Zastřelil dva lidi. K akci se přihlásil Palestinský islámský džihád a Brigády mučedníků Al-Aksá. 16. prosince 2005 byl zastřelen další místní obyvatel nedaleko od svého domu. K útoku se opět hlásil Palestinský islámský džihád i Brigády mučedníků Al-Aksá. Dne 31. srpna 2010, jen den před obnovením mírových rozhovorů mezi Izraelem a Palestinskou samosprávou, byli zastřeleni čtyři obyvatele osady Bejt Chagaj, kteří projížděli autem jižně od Hebronu. Oběťmi se stali dva muži a dvě ženy, z nichž jedna byla těhotná.\n\nObyvatelstvo Bejt Chagaj je v databázi rady Ješa popisováno jako nábožensky založené. Podle údajů z roku 2014 tvořili naprostou většinu obyvatel Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší obec vesnického typu s dlouhodobě rostoucí populací. K 31. prosinci 2014 zde žilo 547 lidí. Během roku 2014 populace klesla o 0,9 %.\n\n\n"}
{"id": "487419", "url": "https://cs.wikipedia.org/wiki?curid=487419", "title": "Tuscarorové", "text": "Tuscarorové\n\nTuscarorové (\"Ska-Ruh-Reh\") nebo též „Sběrači konopí“ jsou jedni z původních obyvatel Severní Ameriky. Jsou šestým a tedy i posledním kmenem, který se v 18. století přidal do tzv. Irokézské ligy - uskupení nyní už šesti kmenů s podobnou kulturou, jazykem, atd. Tuscarorové původně žili na území dnešních států Severní Karolína a New York.\n\n"}
{"id": "487421", "url": "https://cs.wikipedia.org/wiki?curid=487421", "title": "ELO Part II", "text": "ELO Part II\n\nElectric Light Orchestra Part II je hudební skupina založená v roce 1988 bubeníkem Bevem Bevanem po jeho odchodu od Electric Light Orchestra (E.L.O. nebo také ELO). \n\nV roce 1991 vydala skupina album s názvem \"Electric Light Orchestra Part Two\". Vydání alba doprovázelo celosvětové turné. V roce 1994 vydala skupina druhé album \"Moment of Truth\". Opět následovalo turné, tentokrát skupina navštívila i Českou republiku. Padesát procent zisku z prodeje obou alb šlo na účet Jeffa Lynna z důvodu použití původní obchodní značky ELO. Po soudní při koncem devadesátých let ale Jeff Lynne svůj podíl ztrací. Bev Bevan nicméně skupinu v roce 2000 opouští a prodává svůj podíl na obchodní značce ELO zpět Jeffu Lynneovi. \n\nSkupina Electric Light Orchestra Part II se tedy musela přejmenovat na The Orchestra. \n\nSkupina se dostala do povědomí posluchačů v devadesátých letech nejenom díky vlastní tvorbě, ale zejména díky interpretaci skladeb \"původních\" ELO. Nemalou měrou mělo na popularitě vliv i neunavné koncertování, vydávání živých záznamů z koncertů, ale hlavně účast hudebníků z \"původních\" ELO. \n\n\n\n"}
{"id": "487424", "url": "https://cs.wikipedia.org/wiki?curid=487424", "title": "Petr I. Bretaňský", "text": "Petr I. Bretaňský\n\nPetr I. Bretaňský, zvaný \"Mauclerc\" čili \"špatný klerik\" (1191 – 22. června 1250) byl bretaňský vévoda z dynastie Dreux, účastník několika kruciát, štědrý donátor katedrály v Chartres, mecenáš trubadúrů a autor dvorské poezie.\n\nPetr byl mladším synem Roberta z Dreux a z otcovy strany byl pravnukem francouzského krále Ludvíka VII. Jako druhorozený měl neuvěřitelné štěstí, když jej král Filip II. za horlivé podpory bretaňské šlechtyroku 1213 oženil s mladičkou osiřelou dědičkou Bretaně Alix. Z manželství se narodily tři děti a narození toho posledního zaplatila Alix životem. Z posledních let manželství pochází zpodobnění Petra, Alix a obou starších dětí na vitrážích jižní rozety v katedrále Notre-Dame v Chartres, kterou Petr částečně financoval. Po manželčině smrti se stal Mauclerc poručníkem \"(baillistre)\" nezletilého syna Jana.\n\nMauclerc jako nový vévoda uvalil na své vazaly omezení obvyklá v Île-de-France a požadoval od nich materiální a vojenskou pomoc a kontroloval stavbu hradů. Začal také ovlivňovat místní zvyklosti jako právo na zboží ze ztroskotaných lodí a proslavil se útoky na světský majetek církve, což nejvíce pocítil biskup z Nantes. Své šlechtice také rozezlil hrabivostí, které se dopouštěl v okamžiku, kdy se do jeho rukou dostal majetek zesnulého leníka a zvláště s nedospělými dědici. Roku 1223 Mauclerc sice úspěšně bojoval se sousedem Amaurym z Craonu, ale roku 1230 se přesto dočkal vzpoury svých vazalů. Ti nakonec přísahali, že podpoří právo Mauclercova prvorozeného na bretaňské vévodství.\n\nK francouzské koruně byl Mauclerc zpočátku velmi loajální. Ludvíka VIII. doprovázel roku 1216 při invazi do Anglie, když chtěl získat po smrti Jana Bezzemka anglický trůn a podílel se i na výpravě proti albigenským a obléhání Toulouse. Po návratu do Bretaně se mu podařilo potlačit vzpouru místní šlechty. Roku 1224 se zúčastnil francouzského obléhání Niortu a La Rochelle a o dva roky později při obléhání Avignonu opustil řady křižáků a vrátil se domů, což francouzská koruna chápala jako zradu.\n\nZměnil politický názor a v touze po vlastní mocenské základně se přiklonil k anglickému králi Jindřichovi, jenž mu nabízel richmondské hrabství a výhodný sňatek. Po smrti Ludvíka VIII. byl tak jedním z nespokojených buřičů, jež organizovali vzpoury proti regentské vládě královny vdovy. V roce 1227 se spojil s Filipem Hurepelem, strýcem krále a Enguerrandem z Coucy. 16. března 1227 podepsal společně s Hugem z Lusignanu ve Vendôme mírovou smlouvu s francouzskou korunou. Roku 1229 mu královna dobyla údajně nedobytný hrad Bellême a Mauclerc následně v Londýně složil hold anglickému král, nabídl mu ruku své dcery a podporoval jeho aktivity proti Francii.\n\nPokořen byl roku 1234, kdy se poddal francouzskému králi Ludvíkovi IX. Roku 1237 dosáhl syn Jan zletilosti a Mauclercovi zůstala jen vláda v La Garnache a Montaigu. Začal se nazývat \"rytířem z Braine\". O dva roky později se opět vydal na dráhu křižáka a v rámci pokání vytáhl z Aigues-Mortes společně s bývalými společníky Hugem z Lusignanu a Theobaldem ze Champagne na křížovou výpravu do Akkonu. Velel vítězné bitvě u Damašku. Po návratu domů několikrát zvítězil v námořních bitvách proti Anglii.\n\nZúčastnil se egyptského tažení krále Ludvíka IX. a dobytí Damietty v červnu 1249. 8. února 1250 patřil k předvoji králova bratra Roberta a zúčastnil se fatálního útoku na pevnost al-Mansura. Petr byl jedním z mála, kterým se podařilo uniknout zaživa z města, ale byl těžce zraněný.\nVévoda podlehl následkům vážného zranění z Mansurahu a pohřben byl v premonstrátském klášteře Braine, rodovém pohřebišti hrabat z Dreux. V katedrále v Chartres je zpodobněn nejen jako pokorný donátor, ale také na vitráži v příčné lodi jako rytíř na koni ve společnosti dalších významných pánů své doby, kteří patřili mezi aktivní křižáky.\n\n\n"}
{"id": "487427", "url": "https://cs.wikipedia.org/wiki?curid=487427", "title": "Abigail (Har Chevron)", "text": "Abigail (Har Chevron)\n\nAbigail též Avigail (: אֲבִיגַיִל, podle biblické postavy \"\"Abígajily\"\" - například 2. kniha Samuelova 3,3) je malá izraelská osada a vesnice typu společná osada (\"jišuv kehilati\") na Západním břehu Jordánu v distriktu Judea a Samaří a v Oblastní radě Har Chevron.\n\nNachází se v nadmořské výšce cca 830 metrů v jihovýchodní části Judska a Judských hor respektive na pomezí jižní části Judských hor, která je nazývána Hebronské hory (Har Chevron), Judské pouště a Negevské pouště. Abigail leží cca 14 kilometrů jihojihovýchodně od centra Hebronu, cca 42 kilometrů jihojihozápadně od historického jádra Jeruzalému a cca 82 kilometrů jihovýchodně od centra Tel Avivu. Na dopravní síť Západního břehu Jordánu je napojen pomocí lokální silnice číslo 317, která propojuje jednotlivé izraelské osady v nejjižnější části Západního břehu. Abigail leží cca 5 kilometrů za Zelenou linií oddělující Západní břeh Jordánu od Izraele v jeho mezinárodně uznávaných hranicích. Východním a jižním směrem se rozkládá prakticky neosídlená pouštní krajina (kromě rozptýlených osad polokočovných Beduínů) s několika menšími izraelskými sídly (Bejt Jatir, Ma'on nebo Karmel), na severu a západě palestinské vesnice jako al-Karmil nebo Ma'in.\n\nAbigail leží na Západním břehu Jordánu, jehož osidlování bylo zahájeno Izraelem po jeho dobytí izraelskou armádou, tedy po roce 1967. Abigail vznikla jako satelitní odnož stávající osady Ma'on, která leží cca 3 kilometry severovýchodním směrem. Vesnice byla založena během Druhé intifády, 26. září 2001. Skupina aktivistů z Ma'on se tehdy během svátku Jom kipur usadila na tomto místě. Šlo o mladé absolventy základní vojenské služby, kteří se rozhodli obsadit tento vyvýšený pahorek na půl cesty mezi vesnicemi Ma'on a Susja a posílit tak řetězec izraelských sídel v jihovýchodní části Judska. Jako první stavba byla na místo dovezena cisterna na vodu. Po dobu dvou let byla pak další výstavba osady pozastavena rozhodnutím izraelského Nejvyššího soudu. V tomto období zde žilo v provizorních podmínkách jen šest lidí. V roce 2005 byla dokončena výstavba synagogy. Vesnice byla napojena na zásobování vodou. Dodávka elektřiny je ale stále závislá na generátoru.\n\nVládní zpráva z doby okolo roku 2006 zde uvádí devět rodin a čtyři další jednotlivce, kteří žili v jedenácti mobilních karavanech (jeden z nich byl využíván vojáky). Obyvatelé ze zčásti zabývají zemědělstvím, zčásti dojíždějí za prací do okolních osad.\n\nAbigail je stále jen neoficiální osadou, neuznávanou izraelskou vládou. Fakticky ovšem jde o nezávislou komunitu, se samostatným zastoupením v Oblastní radě Har Chevron. Počátkem 21. století nebyl Abigail kvůli své poloze hlouběji ve vnitrozemí Západního břehu Jordánu stejně jako většina sídel v Oblastní radě Har Chevron zahrnut do Izraelské bezpečnostní bariéry. Dle stavu z roku 2008 již byl přilehlý úsek bariéry částečně zbudován. Probíhá víceméně podél Zelené linie. Budoucí existence vesnice závisí na parametrech případné mírové dohody mezi Izraelem a Palestinci.\n\nObyvatelstvo obce je popisováno jako nábožensky založené. Jedná se o malé sídlo. Přesné údaje o počtu obyvatel nejsou k dispozici, protože oficiálně Abigail jako samostatná obec neexistuje a zdejší lidé jsou považováni za obyvatele vesnice Ma'on. Organizace Peace Now tu k roku 2007 odhaduje počet obyvatel na 28.\n\n\n"}
{"id": "487429", "url": "https://cs.wikipedia.org/wiki?curid=487429", "title": "Operace Obranný štít", "text": "Operace Obranný štít\n\nOperace Obranný štít (: מבצע חומת מגן, \"Mivca Chomat Magen\", doslova „operace Obranná zeď“) byla rozsáhlá vojenská operace provedená Izraelskými obrannými silami v roce 2002 během druhé intifády. Jednalo se o největší vojenskou operaci na Západním břehu Jordánu od šestidenní války v roce 1967. Operace byla pokusem izraelské armády zastavit rostoucí počet mrtvých v důsledku teroristických útoků, zejména pak sebevražedných atentátů. Událostí, která bezprostředně vedla k zahájení této operace byl sebevražedný bombový útok na hotel v izraelském turistickém letovisku Netanja ze dne 27. března 2002. Palestinský sebevražedný atentátník se při něm odpálil mezi skupinou civilistů v Park Hotelu, při čemž zabil 30 převážně starších rekreantů. Útok vešel ve známost jako Pesachový masakr.\n\nOperace Obranný štít začala 29. března 2002 vpádem do Ramalláhu a obklíčením sídla Jásira Arafata. Následovalo obsazení všech klíčových měst na Západním břehu a jejich sousedních oblastí. Izraelské obranné síly podnikly 1. dubna invazi do Tulkarmu a Kalkílije, následující den do Betléma a den poté do Džanínu a Nábulusu. Období od 3. do 21. dubna bylo charakterizováno přísnými zákazy vycházení civilního obyvatelstva a omezením pohybu mezinárodního personálu. Během týdenní operace v uprchlickém táboře u Džanínu byla tato oblast prohlášena za uzavřenou vojenskou zónu a uzavřena pro žurnalisty. Humanitární pomoc však byla povolena.\nPodle deníku The Guardian zahynulo během třítýdenní operace Obranný štít nejméně 500 palestinských Arabů a dalších 1500 jich bylo zraněno. Izraelská nevládní organizace Be-celem uvádí, že během období vojenské operace bylo na Západním břehu izraelskými silami zabito 240 palestinských Arabů. Podle Společnosti palestinského červeného půlměsíce bylo přes 4258 lidí zadrženo izraelskou armádou. Izraelská armáda uvedla, že během 14 dnů ofenzívy v Judsku a Samaří zatkla 4185 Palestinců. Z těch, kdo byli vzati do vazby, bylo 121 na seznamu nejhledanějších teroristů.\nBěhem izraelské ofenzivy zahynulo 29 izraelských vojáků a 127 jich bylo zraněno. V utečeneckém táboře u města Džanín se ozbrojení Palestinci tvrdě bránili - dobytí si vyžádalo životy 23 vojáků. 9. dubna bylo v Džanínu zabito 13 vojáků IOS, kteří byli přepadeni ze zálohy. Vojáci se dostali do palby ze střech a Palestinci odpálili několik nastražených bomb. Při výbuchu spadl celý dům.\nKromě ztrát na životech byly pro tuto vojenskou operaci charakteristické velké ekonomické ztráty v důsledku zničení majetku a nemožnosti dostat se na místo svého pracoviště. Světová banka odhadla, že škoda způsobená na palestinská infrastruktuře a institucích přesáhla 360 milionů dolarů, z čehož 158 milionů dolarů připadlo na škody způsobené bombardováním a zničením domů v Nábulusu a Džanínu. V důsledku operace přišly některé skupiny palestinských obyvatel o své domovy. Ještě dlouho po operaci Obranný štít hovořili palestinští Arabové o intenzitě uzávěr během operace a Palestinská autonomie nebyla schopna některou poškozenou infrastrukturu obnovit ještě dva roky po operaci.\n\n"}
{"id": "487431", "url": "https://cs.wikipedia.org/wiki?curid=487431", "title": "Sternstein", "text": "Sternstein\n\nSternstein (1122 m n. m.) je hora v rakouské části Šumavy, severně od města Bad Leonfelden v Horním Rakousku, v blízkosti rakousko-české hranice. Přes vrchol prochází hlavní evropské rozvodí. Jedná se o nejvyšší horu Lučské hornatiny.\n\nNa vrcholu hory se nachází kamenná rozhledna \"Sternsteinwarte\". Byla postavena v roce 1898 a má podobu 20 m vysoké válcové věže. Otevírá se z ní výhled na Šumavu, Novohradské hory i Alpy.\nRozhledna náleží obci Vorderweißenbach.\n\nNa svazích Sternsteinu se nachází lyžařský areál pro sjezd i běh na lyžích. Před sezónou 2009/10 prošel areál rozsáhlou rekonstrukcí – dvousedačková lanovka byla nahrazena moderní lanovkou s větší kapacitou. Rozšířeny byly sjezdové dráhy a umělé zasněžování nyní pokrývá celou plochu všech sjezdovek.\n"}
{"id": "487435", "url": "https://cs.wikipedia.org/wiki?curid=487435", "title": "Telem (Har Chevron)", "text": "Telem (Har Chevron)\n\nTelem ( תֶּלֶם, doslova „\"Brázda\"“, v oficiálním přepisu do angličtiny Telem) je izraelská osada typu společná osada (\"jišuv kehilati\") na Západním břehu Jordánu v distriktu Judea a Samaří a v Oblastní radě Har Chevron.\n\nLeží cca 8 kilometrů severozápadně od centra Hebronu, cca 30 kilometrů jihozápadně od historického jádra Jeruzalému a cca 60 kilometrů jihovýchodně od centra Tel Avivu, v nadmořské výšce 720 metrů v západní části Judska a Judských hor. Severovýchodně od vesnice probíhá vádí Nachal Telem. Na dopravní síť Západního břehu Jordánu je napojena pomocí silnice číslo 35, která propojuje okolí Hebronu s městem Kirjat Gat.\n\nTelem je izolovanou židovskou vesnicí ležící sice jen cca 8 kilometrů za Zelenou linií oddělující Západní břeh Jordánu od Izraele v jeho mezinárodně uznávaných hranicích, ale v obklopení prstencem lidnatých palestinských sídel jako aglomerace převážně palestinského Hebronu na východě nebo město Tarkumija na severozápadě. Cca 7 kilometrů jižním směrem leží palestinské město Dura . V enklávě, ve které se nachází vesnice Telem, leží ještě jedna izraelská osada, a to Adora.\n\nTelem leží na Západním břehu Jordánu, jehož osidlování bylo zahájeno Izraelem až po jeho dobytí izraelskou armádou, tedy po roce 1967. Vesnice byla zřízena roku 1982. Už v srpnu 1980 izraelská vláda rozhodla o výstavbě série nových osad na okupovaných územích, včetně lokality nazývané tehdy Micpe Guvrin (Mitzpe Guvrin). Proti záměru se ale odvolal vicepremiér Jigael Jadin. Vláda jeho námitky zamítla v usnesení z 24. srpna 1980 a potvrdila svůj záměr. 10. ledna 1981 izraelská vláda opětovně rozhodla, že osadu Micpe Guvrin zřídí. 31. ledna 1982 zde skutečně vznikla nová osada typu nachal tedy kombinace vojenského a civilního osídlení.\n\nPodle původní dohody měla armáda po dva roky mít kontrolu nad životem v osadě. V té době již tu žili i první civilisté, ale pobývali a stravovali se společně s vojáky. Až v listopadu 1983 byla vesnice proměněna na ryze civilní sídlo. Jádro prvních osadníků tvořili stoupenci pravicového hnutí Cherut a Betar. Slavnostní převod vesnice do civilních rukou proběhl 13. listopadu 1983 za účasti tehdejšího ministra obrany Mošeho Arense. Zpočátku měla charakter družstevního mošavu, později ale bylo rozhodnuto o rozvolnění komunitního charakteru.\n\nDetailní územní plán zde počítal s výhledovou kapacitou 104 bytových jednotek, z nichž byla zatím realizována cca polovina. V roce 2002 se vedení obce rozhodlo vyzvat k příchodu nábožensky založené rodiny z nedalekého Kirjat Arba. Tito nově příchozí zde pak v roce 2003 založili ješivu \"Šavej Chevron\" (שבי חברון), později přejmenovanou na \"Ješivat Netivot Dror\" (podle Drora Weinberga - důstojníka izraelské armády zabitého během druhé intifády.\n\nPočátkem 21. století nebyl Telem pro svou izolovanou polohu ve vnitrozemí Západního břehu Jordánu stejně jako téměř celá oblast Oblastní rady Har Chevron zahrnut do Izraelské bezpečnostní bariéry.\n\nBěhem druhé intifády byla bezpečnostní situace v okolí vesnice kvůli její izolovanosti složitá. K obětem na životech ale mezi obyvateli Telem nedošlo (na rozdíl od masakru ve vedlejší obci Adora). 28. prosince 2007 ovšem došlo k teroristickému útoku, při kterém byli zabiti dva židovští turisté v nedalekém údolí při Nachal Telem. Dva palestinští pachatelé se pak sami vydali do rukou izraelských bezpečnostních složek.\n\nObyvatelstvo obce Telem je v databázi rady Ješa popisováno jako smíšené, tedy složené ze sekulárních i nábožensky založených Izraelců. Původně šlo o sekulární osadu, ale po roce 2002 sem přišly nábožensky založené rodiny z Kirjat Arba, které měly posílit stagnující populaci této izolované osady. Tento úkol se zdařil, protože třebaže stále jde o malé sídlo vesnického typu, růst obyvatelstva je vysoký a vylidňování z dob Druhé intifády se zastavilo.\n\nPodle údajů z roku 2014 tvořili naprostou většinu obyvatel Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství). K 31. prosinci 2014 zde žilo 278 lidí. Během roku 2014 populace stoupla o 6,5 %.\n\n\n"}
{"id": "487437", "url": "https://cs.wikipedia.org/wiki?curid=487437", "title": "Theobald Czernin", "text": "Theobald Czernin\n\nTheobald Czernin, celým jménem \"Theobald Josef Maria Rudolf Friedrich hrabě Czernin z Chudenic\", známý také jako \"Děpold\", (7. července 1936 Dymokury – 12. července 2015 Praha) byl příslušník vinořské větve rodu Czerninů a majitel zámku v Dymokurech.\nDěpold byl synem Rudolfa hraběte Czernina (25. srpen 1904 Dymokury – 16. květen 1984 Vídeň), který se v době druhé světové války postavil proti nacistům, a jeho manželky (sňatek 17. září 1935 Budapešť) Frideriky von Wenckheim (6. leden 1911 Budapešť – 5. červenec 1991 Vídeň). Měl jednu sestru a jednoho bratra. Jeho strýcem byl rakousko-uherský ministr zahraničí Otakar Czernin. Na rodový majetek byla za války uvalena nucená správa, po válce nebyl nikdy navrácen a v období po roce 1948 došlo pouze k administrativnímu potvrzení znárodnění.\n\nV době komunistického režimu jako jeden z mála příslušníků české šlechty neemigroval, ale žil v Rudné u Nejdku. Pracoval jako řadový pracovník ve zdravotnictví (řidič sanitky). Po revoluci v roce 1989 zrestituoval rodinný majetek a začal na něm podnikat. V rámci restituce, která trvala asi šest let, získal zpět rodinný majetek, lesy, zemědělskou půdu, rybníky a sodovkárnu, kterou se však nepodařilo udržet v provozu. Se synem Tomášem se pustil do rekonstrukce zámku. \n\nDěpold byl do konce svého života aktivním katolíkem. Zemřel 12. července 2015 ve věku 79 let. Poslední rozloučení se konalo v úterý 28. července 2015 v kostele Zvěstování Panny Marie v Dymokurech. Pohřbu se mimo jiné zúčastnil arcibiskup pražský, primas český a kardinál Dominik Duka (* 1943), Karel Schwarzenberg (* 1937) a Ivan Havel (* 1938). Jeho tělo bylo uloženo v rodinné hrobce v Dymokurech.\n\nTheobald Czernin se 22. dubna 1961 ve Vejprnicích oženil s Polyxenou Lobkowiczovou (* 28. dubna 1941 Praha) z křimické linie rodu Lobkowiczů, dcerou Jaroslava Lobkowicze (18. červen 1910 Zámeček u Plzně – 7. květen 1985 Křimice), 13. knížete z Lobkovic, vévody roudnického, a jeho manželky (sňatek července 1940 Praha) hraběnky Gabrielly Korff-Schmising-Kerssenbrock (* 29. listopad 1917 Klatovy); sestrou ostravsko-opavského biskupa Františka Lobkowicze (* 5. ledna 1948 Plzeň) a poslance Jaroslava Lobkowicze (* 16. srpna 1942 Plzeň). Polyxena se kvůli svému šlechtickému původu nemohla stát lékařkou, proto pracovala jako zdravotní sestra. Měli spolu pět dětí:\n\n\n"}
{"id": "487439", "url": "https://cs.wikipedia.org/wiki?curid=487439", "title": "Tulkarm", "text": "Tulkarm\n\nTulkarm či Tulkarem (: , \"Túlkarim\") je velké palestinské město v tulkarmském guvernorátu na severozápadním okraji Západního břehu Jordánu. Nachází se v nadmořské výšce okolo 100 metrů na dotyku se Zelenou linií, která odděluje Západní břeh Jordánu od Izraele v jeho mezinárodně uznávaných hranicích. Přibližně podél Zelené linie vyrostla v tomto úseku počátkem 21. století izraelská bezpečnostní bariéra, jež fyzicky oddělila palestinská populační centra.\n\nSeverní částí města protéká směrem z hornatiny Samařska do izraelské pobřežní nížiny vádí Nachal Šechem. Jižně od města protéká vádí Nachal Te'enim (arabsky \"Vádí al-Tanin\").\n\nPodle Palestinského centrálního statistického úřadu žilo v polovině roku 2006 ve městě a zdejším uprchlickém táboru přibližně  obyvatel. Samotné město se rozkládá na území o velikosti 28,8 km².\n"}
{"id": "487442", "url": "https://cs.wikipedia.org/wiki?curid=487442", "title": "Střetnutí na Farpointu", "text": "Střetnutí na Farpointu\n\n„Střetnutí na Farpointu“, v originále „Encounter at Farpoint“, je pilotní dvojepizoda seriálu \"\", v řadě 3. seriálu Star Trek linie. Jde o první výskyt kapitána Jean-Luc Picarda a jeho posádky na lodi USS Enterprise (NCC-1701-D).\n\nPůvodně šlo o 2 samostatné epizody, ale v zahraničí se jejich reprízy většinou vysílají spojené. Svou cameo roli zde získal také DeForest Kelley jako 137letý doktor Leonard McCoy z příběhů původního seriálu, nyní jako admirál. Šlo o první z celkem čtyř vstupů postav z původního seriálu Star Trek.\n\nHvězdného data 41153.7 se loď USS Enterprise D vydává na svou první vesmírnou misi. Je to nejnovější typ lodi třídy Galaxy, na palubě je 1000 lidí. Kapitánem se stal Jean-Luc Picard, zatím má k dispozici neúplnou posádku. Loď míří k systému Deneb IV, za nímž se rozkládá dosud nezmapovaná část galaxie. Obyvatelé planety vystavěli neobvykle rychle novou, moderní hvězdnou základnu jménem Farpoint. Přitom jsou zde lidé na velmi nízké technické úrovni. Posádka Enterprise má tuto záhadu prošetřit.\n\nLoď narazí na zvláštní silové pole, které jí zatarasí cestu. Na můstku se náhle objeví postava, která všechny žádá, aby se urychleně vrátili do svého hvězdného systému. Představí se jako Q a disponuje nadlidskými schopnostmi. Kapitán Picard mu odporuje a rozhodne se s lodí uniknout. Musí nechat rozdělit lodní trup od její zadní části. Silové pole ale loď dohání, a tak je kapitán nucen se vzdát. Q ho spolu s Tashou Yarovou, Datem a poradkyní Troi přenese před improvizovaný soudní tribunál. Zde je Q v roli žalobce a obžaluje lidskou rasu z barbarství. Podle jeho „obžaloby“ je lidstvo nedokonalá rasa, jenž se v minulosti dopustila mnoha zločinů. Picard argumentuje, že lidé se již ze své minulosti poučili. Navrhuje Q, aby tedy lidský rod otestoval – testem má být jejich první mise. Q souhlasí a přenese všechny zase na loď.\n\nEnterprise tedy dorazí k planetě, kde jsou přivítáni Gropplerem Zornem. Poradkyně Troi z něj ale cítí, že jim něco tají. Dole na planetě se k ostatním připojí mladý první důstojník William Riker. Seznámí se s doktorkou Crusherovou a jejím synem Wesleym, a dozvídá se, že Wesleyho otec Jack a kapitán Picard byli starými přáteli. Jednou se Picard vrátil z výsadku společně s Jackem Crusherem, jenž byl však již mrtev.\n\nRiker krátce hovoří i s Gropplerem Zornem, a udiví ho několik jablek, které se objevily na Zornově stole. Předtím tam nebyly, ale Riker na ně myslel. Zorn se snaží věc zamluvit, a po Rikerově odchodu mluví s někým neviditelným a žádá ho, aby to už vícekrát nedělal. Když je Riker spolu s Beverly na planetě na nákupech, náhle se záhadně objeví kus látky k šatům, na něž Beverly také myslela.\n\nPicard se na nového prvního důstojníka těšil, při prvním rozhovoru jej trochu zkouší. Předhodí mu starý případ roztržky, kdy Riker odmítl uposlechnout rozkazu kapitána. Riker argumentuje, že nechtěl, ať se jeho bývalý kapitán transportuje dolů na planetu, bylo to pro něj nebezpečné. Picard poznává, že Riker je schopným důstojníkem, který se jen neřídí slepě předpisy Flotily.\n\nPosádka znovu hovoří se Zornem, který ale není schopen podat jakékoli vysvětlení. Přitom je jasné, že se na planetě dějí zvláštní věci. Na lodní obrazovce se objevuje tvář Q, který všechny varuje, že na splnění úkolu mají jen 24 hodin.\n\nPosádka Enterprise je nyní kompletní: Druhým důstojníkem na palubě je Dat, android s bílým obličejem, kterému chybějí city. Jinak je to výkonný robot, který si pamatuje každou vyřčenou větu a svými encyklopedickými znalostmi bude na misích užitečný. Velitelem bezpečnosti je poručík Tasha Yarová. Poručík Worf je prvním klingonem, který kdy sloužil u Hvězdné flotily. Kormidelníkem je mladý poručík Geordi LaForge, jenž je od narození slepý. Vidět mu pomáhá zvláštní přístroj vizor, který má nasazen na očích. Lodní poradkyně Deanna Troi je napůl člověk a napůl Betazoid. Její betazoidské schopnosti zahrnují velkou míru empatie, dokáže se vcítit do pocitů humanoidů a takto číst jejich emoce.\n\nRiker je překvapen, když mezi posádkou spatří Deannu Troi, protože oba měli kdysi vážný vztah. První důstojník se, stejně jako ostatní, seznamuje s velkou lodí, a zaujme ho zařízení jménem simulátor. Ten slouží členům posádky k odpočinku, prostředí místnosti si mohou upravit a ocitnout se tak v různých koutech Galaxie. V simulátoru Riker potká Data, který trénuje jednu z lidských dovedností, pískání.\n\nSituace na základně Farpoint se vyostřuje, několik členů posádky se transportuje dolů na povrch. Chtějí stanici blíže prozkoumat, Deanna cítí kolem neznámý zdroj energie. Na orbitu planety se náhle dostává neznámá loď. Picard nechá vyslat přátelské pozdravy, ale z lodi nepřichází žádná odpověď. Worf hlásí, že loď neodpovídá žádnému plavidlu známé rasy. Cizí loď začne střílet na povrch planety. Odstřeluje ale jen okolí stanice, samotné stanici se střely vyhýbají.\n\nVýsadek dole se schová v podzemních prostorách. Geordi svým vizorem vidí, že stěny základny jsou z nějaké hmoty, kterou nelze identifikovat. Na palubě Enterprise se objeví Q, který Picardovi radí zaútočit na cizí loď. Podle něj má Federace základnu chránit a odrazit tak hrozbu útoku. Cizí loď dokonce unese Zorna na svou palubu.\n\nVýsadek ho osvobodí a Zorn je zpět na Enterprise. Neznámá loď se náhle přemění ve veliký objekt, podobný medúze. Picardovi již začíná vše docházet. Farpoint ve skutečnosti není žádná základna, ale další bytost stejného druhu. Zorn a jeho druhové bytost donutili proměnit se v základnu. Díky pomoci od Enterprise se druhá bytost změnila do své původní podoby a blíží se na orbitu ke svému druhovi. Všichni z můstku toto setkání fascinovaně sledují.\n\nBytosti jsou konečně spolu, a po chvíli také společně odlétají. Poradkyně Troi cítí z obou velikou radost ze shledání, pocity velkého štěstí. Q poznává, že prohrál a posádka Enterprise úspěšně splnila onu zkoušku. Picard vykáže Q z můstku, ten ale ještě předtím slíbí, že se brzy vrátí.\n\nEnterprise se připravuje k odletu z orbity. Všichni na můstku jsou na svých místech a Picard se zeptá Rikera, zda by chtěl ještě něco dodat. Riker prohlásí, že by byl rád, kdyby šly takto bez problémů vyřešit všechny jejich další mise. Picard odpoví, že další úkoly budou jistě mnohem zajímavější. Pak dává pokyn k plné rychlosti vpřed, směrem do neznámého vesmíru.\n"}
{"id": "487443", "url": "https://cs.wikipedia.org/wiki?curid=487443", "title": "Kalkílija", "text": "Kalkílija\n\nKalkílija (: قلقيلية, \"Qalqīlyaḧ\"; : קַלְקִילִיָה) je palestinské město na Západním břehu Jordánu. Kalkílija je administrativním centrem kalkílijského guvernorátu. Většina zdejších obyvatel jsou rolníci a díky dřívější spolupráci s izraelskými sedláky (před postavením bezpečnostní bariéry) hovoří mnoho zdejších obyvatel i hebrejsky. Kalkílija je z palestinských měst na Západním břehu vůbec nejblíže Středozemnímu moři, celkem pouhých 12 kilometrů od pobřeží. V roce 2006 zde žilo zhruba 38 tisíc obyvatel a město bylo kompletně odděleno bezpečnostní bariérou.\n\n"}
{"id": "487446", "url": "https://cs.wikipedia.org/wiki?curid=487446", "title": "Den pokání a modlitby", "text": "Den pokání a modlitby\n\nDen pokání a modlitby (německy \"Buß- und Bettag\") - rovněž označován jako Den kajících modliteb - je listopadový církevní svátek, který se slaví převážně v Německu a Švýcarsku. Zatímco však v Německu jej slaví především evangelická církev, ve Švýcarsku se jedná o celostátní nadkonfesijní svátek všech křesťanských církví a židovské obce.\n\nSvátek připadá na středu před Nedělí věčnosti (něm. \"Ewigkeitssonntag\"), což je neděle před adventem a zároveň poslední neděle evangelického církevního roku. Zjednodušeně řečeno Den pokání a modlitby připadá vždy na středu před 23. listopadem. Jedná se tedy o pohyblivý svátek, který může připadnout nejdříve na 16. listopad, nejpozději na 22. listopad. Ovšem tento termín byl stanoven až koncem 19. století, do té doby byl slaven v různých částech Německa v různé dny. Např. v roce 1878 se ve 28 německých zemích slavilo 48 těchto svátků ve 24 odlišných dnech. Tato rozmanitost byla v roce 1893 úředně sjednocena na současný termín.\n\nBěhem druhé světové války byl Den pokání přeložen na neděli z důvodu úspory času při potřebě pracovních sil pro válečné účely. Po skončení války byl svátek obnoven v původním termínu. V bývalé NDR byl svátek uznáván jako den pracovního klidu do roku 1966. Poté byl zaveden pětidenní pracovní týden a svátek byl zrušen. V Západním Německu (s výjimkou převážně katolického Bavorska) byl vyhlášen jako státní svátek. V Bavorsku byl uznán svátkem v roce 1952, ovšem pouze na území s převažujícím protestantským obyvatelstvem. Až v roce 1981 byl Den pokání rozšířen i na zbývající katolické území Bavorska a svátek se stal spolkovým svátkem. Po znovusjednocení Německa byl svátek přijat i v nových spolkových zemích.\n\nV roce 1994 byl Den pokání a modlitby zrušen jako den pracovního volna s účinností od roku 1995, aby se vyrovnala zátěž zaměstnavatelů kvůli nově zavedenému odvodu sociálního pojištění za zaměstnance. Pouze v protestantském Sasku zůstal tento den i nadále plnohodnotným dnem pracovního klidu. Ve zbývajících spolkových zemích sice již není běžným volným dnem, ovšem každý zaměstnanec má právo tento den požádat o neplacené volno v důsledku plnění svých náboženských povinností. V Bavorsku jsou tento den prázdniny na všech stupních škol a je uzavřena i většina mateřských školek, neboť rodiče s dětmi mají převážně volno.\n"}
{"id": "487448", "url": "https://cs.wikipedia.org/wiki?curid=487448", "title": "Ano, šéfe!", "text": "Ano, šéfe!\n\nAno, šéfe! byl televizní, zábavně-gastronomický reality show pořad, který vysílala TV Prima a jehož hlavním aktérem byl Zdeněk Pohlreich, jakožto uznávaný odborník v oboru gastronomie a vedení restaurace. Námětem byl britský pořad \"Ramsay’s kitchen nightmares\" oceněný cenou BAFTA a Grammy.\n\nKvalifikace a dovednosti Zdeňka Pohlreicha se ve vysílání křížily s jeho používaným slovníkem sprostých slov. Cílem každého dílu bylo pomoci různým restauračním zařízením zlepšit kuchyň, obsluhu hostů, celkový dojem podniku i přístup jeho zaměstnanců a vedení a docílit tak lepších zisků.\n\nV letech 2009 až 2018 bylo na TV Prima premiérově odvysíláno celkem 7 řad pořadu. V roce 2013 byl také odvysílán navazující pořad \"Už dost, šéfe!\", ve kterém se Zdeněk Pohlreich vrací do některých restuarací z předchozích řad pořadu. Díky popularitě v Česku se pořad \"Áno, šéfe!\" vysílá i na slovenské TV JOJ.\n\nPořad po 95 dílech v roce 2018 skončil, volně na něj poté navazuje pořad \"Ano, šéfová!\" s gastronomkou a restauratérkou Jitkou Pagana a jejím italským synem Santem. Ten však u diváků přiliš neuspěl a nakonec byla odvysílána pouze jedna řada o šesti dílech. Od února 2020 by se měl na obrazovky opět vrátit Zdeněk Pohlreich v pořadu podobného formátu s názvem Superšéf.\n\nZdeněk Pohlreich se vyučil kuchařem proti své vůli a vaření jej nejprve vůbec nebavilo. Změnu v tomto přinesla praxe, které se mu dostalo při působení jako šéfkuchař v restauraci La Guillotine v Adelaide. Po návratu z emigrace postupně pracoval na stejné pozici v Praze v několika luxusních hotelech. V současnosti provozuje vlastní síť restaurací, mezi které patří Café Imperial, Divinis a nejnověji také Next Door by Imperial.\n\nPořad je také známý nevybíravou mluvou hlavního protagonisty. Zpravidla první část pořadu podléhá kvůli tomu silné cenzuře formou pípání a část druhá, která je vysílána po 22. hodině je bez cenzury. Kromě nadávek lze zastihnout v pořadu také jadrné hlášky.\nZnačný objem výroků v každém z dílů dal vzniknout Pohlreicho-českému slovníku\n\n"}
{"id": "487452", "url": "https://cs.wikipedia.org/wiki?curid=487452", "title": "FourCC", "text": "FourCC\n\nJako FourCC (\"\", 4CC) kód se označuje čtyřbajtový identifikátor kodeku, jenž se používá například v kontejneru AVI. Jeden formát videa může být podle použitého kodeku označen více různými FourCC kódy. Není dokonce výjimkou, že jeden kodek používá pro jediný formát FourCC kódů více. Například různé verze kodeku DivX používají pro formát MPEG-4 ASP kódy codice_1 i codice_2. Výběr tohoto kódu tedy záleží na použitém kodeku a tudíž i frameworku.\n\n"}
{"id": "487453", "url": "https://cs.wikipedia.org/wiki?curid=487453", "title": "Dženín", "text": "Dženín\n\nDženín (: , : ג'נין), případně též \"Džanín\" nebo \"Džinín\", je palestinské město nacházející se na severu Západního břehu Jordánu.\n\nV červnu 1948 bylo krátce v rámci Operace Jicchak dobyto Izraelci, pak do roku 1967 bylo součástí Západního břehu Jordánu obsazeného Jordánskem. Město je administrativním centrem dženínského guvernorátu a je hlavním zemědělským centrem oblasti. V roce 2007 zde žilo 120 tisíc obyvatel. V části města vedené z finančních důvodů jako uprchlický tábor nesoucí stejné jméno žilo přes 20 300 obyvatel. Dženín je městem pod správou Palestinské autonomie.\n\n"}
{"id": "487459", "url": "https://cs.wikipedia.org/wiki?curid=487459", "title": "Multimediální framework", "text": "Multimediální framework\n\nMultimediální framework je soubor knihoven (s API) a nástrojů pro práci s multimédii – především audiem a videem. Některé jsou závislé na platformě, např. Video for Windows a DirectShow na Microsoft Windows. Jiné jsou portabilní, např. FFmpeg. Na framework je možno nahlížet jako na prostředek uživatelské aplikace (přehrávač, editor videa) i jako na prostředek pro tvorbu modulů (filtrů, kodeků). V některých případech vyžaduje přidání takového modulu překompilování celého frameworku, resp. jeho části (FFmpeg), v jiných případech pouze registraci nově přidávané části (Video for Windows, DirectShow). Frameworků existuje větší množství. Mimo tři již zmíněné jsou šířeji používány ještě frameworky GStreamer, xine, QuickTime a nově např. Phonon a Media Foundation (Windows Vista, 7).\n\n\n"}
{"id": "487460", "url": "https://cs.wikipedia.org/wiki?curid=487460", "title": "MJPEG", "text": "MJPEG\n\nMJPEG (Motion JPEG) je formát kódování videa, který je nejčastěji používán v digitálních a IP kamerách. Každý snímek je zde komprimován zvlášť podle standardu JPEG. MJPEG samotný nemá oficiální standard. Implementuje jej však několik kodeků – mezi nimi především knihovna libavcodec z frameworku FFmpeg. Z absence standardu vyplývají problémy možné vzájemné nekompatibility těchto kodeků. Všechny zkomprimované snímky jsou zde klíčové, což má výhodu rychlého posunu ve videu. Tato vlastnost jej činí vhodným pro použití při úpravách videa. Nevýhodou je větší velikost výsledného videa např. ve srovnání s formátem MPEG-4 ASP.\n\n"}
{"id": "487466", "url": "https://cs.wikipedia.org/wiki?curid=487466", "title": "Švarcava (přítok Labe)", "text": "Švarcava (přítok Labe)\n\nŠvarcava je malý vodní tok v Pardubickém kraji.\n\nŠvarcava je potok pramenící na severním svahu vrchu Křemen v malém lesíku u silnice Přelouč - Mokošín. Nijak neupravený pramen se nachází asi 300 metrů od severního okraje Mokošína. Po celé délce potok teče přibližně severním směrem. Záhy opouští lesík a asi 1,5 km teče polem k okraji města Přelouč. Dalších asi 500 metrů teče předměstím, načež vtéká do Račanského rybníku. Nevelký rybník je využíván rybáři k chování ryb. Od hráze rybníka je Švarcava asi v délce 350 metrů zatrubena. Na zemský povrch vytéká v přeloučském městském parku. Za ním ze západu obloukem obtéká městská sportoviště, podtéká železniční trať Kolín - Česká Třebová a nedaleko lávky na Slavíkovy ostrovy se vlévá do Labe.\n\nJedinými dvěma přítoky Švarcavy jsou dva bezejmenné potoky odvodňující pole jižně od města Přelouče. Vlévají se každý z jiné strany v prostoru předměstí. Nepočítáme-li zatrubenou část, tak se na toku nachází pět přemostění. Uliční most před vtokem do Račanského rybníku, lávka pro pěší v městském parku, most na příjezdové komunikaci ke sportovištím, železniční most a lávka pro pěší na soutoku s Labem. V dřívějších dobách byl tok Švarcavy součástí východního a severovýchodního městského opevnění.\n\n"}
{"id": "487468", "url": "https://cs.wikipedia.org/wiki?curid=487468", "title": "Taťjana Levinová", "text": "Taťjana Levinová\n\nTaťjana Levinová ( ; * 28. února 1977, Orel) je ruská atletka, která se věnuje běhu na 200 metrů a hladké čtvrtce.\n\nSvé největší úspěchy zaznamenala ve štafetovém běhu na 4×400 metrů. Je trojnásobnou halovou mistryní světa (2004, 2006, 2008) a halovou mistryní Evropy (2005). Na halovém MS 2004 v maďarské Budapešti byla členkou štafety, která zaběhla nový světový rekord, jehož hodnota byla 3:23,88. Na rekordu se dále podílely Olesja Krasnomovecová, Olga Kotljarovová a Natalja Nazarovová. Rekord byl překonán 28. ledna 2006 ruským kvartetem ve složení (Guščinová, Kotljarovová, Zajcevová, Forševová) v čase 3:23,37. Zlato získala také na halovém mistrovství světa v Moskvě (3:24,91) a ve Valencii (3:28,17).\n\nReprezentovala na letních olympijských hrách v Athénách 2004. Její čas 23,23 s na dvoustovce ve čtvrtfinálovém běhu na postup nestačil.\n\n"}
{"id": "487472", "url": "https://cs.wikipedia.org/wiki?curid=487472", "title": "Šinuj", "text": "Šinuj\n\nŠinuj (: שינוי‎, doslova „Změna“) je izraelská sionistická, sekulární a antiklerikální liberální strana a hnutí podporující volný trh. Strana se dvakrát stala třetí největší stranou Knesetu (izraelského parlamentu), v obou případech však tomuto úspěchu následovalo rozdělení a zhroucení; ve volbách v roce 1977 získala 15 mandátů jako součást aliance Demokratické hnutí za změnu, avšak o rok později došlo k rozdělení aliance a Šinuj v následujících volbách získal pouhé dva mandáty. Ve volbách v roce 2003 strana získala samotná 15 mandátů, ale o tři roky později o ně přišla, když většina jejich poslanců Šinuj opustili, aby založili novou stranu. Šinuj byla členem Liberální internacionály.\n\nAčkoliv byla strana tradičním nositelem liberální ekonomické politiky a sekulárních hodnot v Izraeli po třicet let, vytvoření Kadimy odebralo Šinuji jeho přirozené voliče a lednu 2006 se strana rozpadla do několika malých frakcí, z nichž žádné se podařilo překonat 2% volební práh.\n\n\n"}
{"id": "487475", "url": "https://cs.wikipedia.org/wiki?curid=487475", "title": "RenoEnergie", "text": "RenoEnergie\n\nRenoEnergie, a.s. je česká společnost zaměřená na výrobu a prodej energie z obnovitelných zdrojů. Společnost staví, vlastní a provozuje malé vodní a fotovoltaické elektrárny. Od svého vzniku investovala do těchto zdrojů více než 1 miliardu Kč, když do roku 2014 získala dotace ve výši přes 350 mil. Kč.\n\nMajoritním vlastníkem společnosti je Miroslav Dvořák (v současné době předseda představenstva státem vlastněné společnosti Český aeroholding, dříve předseda představenstva společností Letiště Praha a České aerolinie a člen správní rady ČD Cargo). Společnost byla založena 27. ledna 2004. Její sídlo se nachází v Praze-Podolí na pozemku koupeném od podnikatele Romana Janouška.\n\nSpolečnost vlastní a provozuje následující elektrárny:\n\nV roce 2008 činily tržby společnosti 19 milionů korun, což představuje meziroční nárůst o 75 %. Bilanční suma dosáhla výše 160 milionů korun, z toho vlastní kapitál 46 milionů korun. Na malé vodní elektrárny získala v letech 2006-2008 od příslušných ministerstev dotaci přesahující 60 milionů korun, 26. listopadu 2008 byla schválena dotace ve výši 100 milionů korun projekt MVE Lovosice - Píšťany V roce 2009 čerpala RenoEnergie dotace 66 milionů korun, v roce 2010 pak 90 milionů korun. Do roku 2014 získala dotace v celkové výši 365 mil. Kč.\n"}
{"id": "487477", "url": "https://cs.wikipedia.org/wiki?curid=487477", "title": "Charles Kuen Kao", "text": "Charles Kuen Kao\n\nCharles Kuen Kao 高锟 (4. listopadu 1933 Šanghaj – 23. září 2018) byl původem čínský fyzik, (měl čínské, americké a britské občanství), je považován za průkopníka využití optických vláken v telekomunikacích.\n\nV roce 2009 byl oceněn Nobelovou cenou za fyziku za průkopnické práce v oblasti využití světla k přenosu dat ve skleněných optických vláknech.\n\nCharles Kao se narodil 4. listopadu 1933 v Šanghaji. V roce 1957 absolvoval na Woolwich Polytechnic (University of Greenwich), a poté pracoval jako inženýr pro společnost Standard Telephones and Cables (STC) a jejich výzkumné centrum Standard Telecommunications Laboratoriem (STL) v anglickém Harlow. Doktorát (Ph.D.) v oblasti elektrotechnického inženýrství získal na Imperial College v Londýně v roce 1965 a začal svůj výzkum v oblasti optických vlastností skleněných vláken. Poté pracoval spolu s Georgem Hockmanem na tom, aby bylo možné využít optické vlákno v oblasti telekomunikací.\n\nPo odchodu z laboratoře STL pracoval jako ředitel výzkumu společnosti ITT (International Telephone & Telegraph). V letech 1987-1996 byl prorektorem (\"vice chancellor\") Čínské univerzity v Hong Kongu a výkonným ředitelem společnosti Transtech Services. V roce 1996 odešel do důchodu. V roce 2009 byl předsedou a výkonným ředitelem společnosti ITX Services.\n\nV roce 2009 získal Nobelovu cenu. Spolu s ním byli odměněni Willard Boyle a George E. Smith.\n\nSpolečně s George Hockhamem publikovali v roce 1966 přelomovou studii v níž prokázali, že je možné využít optické vlákno v oblasti telekomunikací. Ukázali, že problémy, se kterými se tehdy optická vlákna potýkala, nebyly způsobeny jejich vnitřními vlastnostmi (nikoliv technologií samotnou), ale že je způsobovaly nečistoty ve skle.\n\nJejich přínos byl v tom, že přišli na to, jakou úlohu mají nečistoty ve vláknu, konkrétně ionty kovů, které elektromagnetický signál silně rozptylují. Odhadli, že bez těchto příměsí by se v čistém vlákně měl útlum snížit na pouhý 1 dB/km. Z materiálů, které testovali, se jako nejslibnější jevil čistý křemík. V roce 1965 optická vlákna o maximální délce 20 metrů uměla na druhý konec převést jen jedno jediné procento světla, kterým byly nasvíceny. V roce 2009 bylo přitom možné do cíle dostat průměrně 95 procent světla na vzdálenosti v řádu kilometrů.\n\nKao svým výzkumem otevřel novou cestu pro spolehlivý přenos dat na velké vzdálenosti.\n\nNobelův výbor jeho volbu v roce 2009 zdůvodnil obrovským dopadem, který Kaova práce měla a má na dnešní informační svět. V oznámení o udělení ceny se uvádí: \"\"Dnes více než miliarda kilometrů optických vláken po celém světě vytváří páteř moderních globálních telekomunikací,\", \"Text, hudba, obrázky a videa mohou být šířeny po zeměkouli ve zlomku sekundy,\".\"\n\nJeho výzkum je jedním ze základů moderních komunikačních sítí, včetně vysokorychlostního internetu.\n\n\n"}
{"id": "487481", "url": "https://cs.wikipedia.org/wiki?curid=487481", "title": "Pavel Baňka", "text": "Pavel Baňka\n\nPavel Baňka (* 20. března 1941) je současný český učitel a fotograf, žije a pracuje v Praze. Pravidelně vystavuje v České republice i v zahraničí, jeho díla se stala součástí mnoha světových fotografických sbírek. Přednáší na několika amerických a britských univerzitách a od roku 1995 je vedoucím Ateliéru fotografie na Fakultě umění a designu UJEP v Ústí nad Labem.\n\nOd roku 1968 se začal věnovat fotografii, je šéfredaktorem časopisu \"Fotograf\", který spoluzakládal v roce 2002.\n\nV osmdesátých letech se věnoval aranžované klasické černobílé fotografii, inspirované meziválečnou avantgardou. Surrealismus přetrvával deset let, po kterých se změnil na abstrakci. Černobílý materiál vystřídal za barevný.\n\nVelmi osobní vztah má ke krajinářské fotografii, kde \"krajina pro něj není jen příroda a její záznam, ale vstupují do ní i další elementy, člověka nevyjímaje.\"\n\nJeho díla jsou součástí sbírek:\n\n\n\n"}
{"id": "487489", "url": "https://cs.wikipedia.org/wiki?curid=487489", "title": "Siniša Glavašević", "text": "Siniša Glavašević\n\nSiniša Glavašević (4. listopadu 1960, Vukovar – 20. listopad 1991) byl chorvatský novinář a redaktor Chorvatského rádia Vukovar.\n\nGlavašević se narodil ve východoslavonském městě Vukovar, kde absolvoval základní i střední školu. V Sarajevu poté studoval srovnávací literaturu a knihovnictví. Působil jako válečný zpravodaj Chorvatského radia Vukovar v době, kdy se město pokoušely dobýt jednotky Jugoslávské lidové armády a srbských dobrovolníků.\n\nPo dobytí Vukovaru jednotkami JLA (18. listopad 1991) patřil Glavašević mezi „\"zmizelé\"“. Srbské paravojenské oddíly odvedly přes dvě stě Chorvatů do prostoru provizorního tábora Ovčara, kde byli tito zajatci v rozporu s mezinárodním i vnitrostátním právem popraveni, za což byla v listopadu 1995 vznesena obvinění proti některým bývalým jugoslávským vojenským velitelům (z nichž například plukovník JNA Mile Mrkšić byl za ovčarský masakr odsouzen k dvaceti letům, jiný z velitelů – Veselin Šljivančanin – byl odsouzen k sedmnácti letům).\n\nV roce 1997 bylo tělo Siniši Glavaševiće exhumováno z masového hrobu na Ovčaře. V březnu byly jeho ostatky uloženy na záhřebském hřbitově Mirogoj..\n\nGlavašević je autorem několika próz inspirovaných válečnými strastmi města, které faxoval do Záhřebu. Díky tomuto předání je již v roce 1992 mohla vydat Matice chorvatská pod označením Povídky z Vukovaru (Priče iz Vukovara). Současné nekritické přijímání jeho díla především v chorvatském prostředí se odráží od osoby autora a okolností, za kterých Glavašević dílo psal.\n\n\n"}
