{"id": "371639", "url": "https://cs.wikipedia.org/wiki?curid=371639", "title": "Fjodor Sologub", "text": "Fjodor Sologub\n\nFjodor Sologub, vlastním jménem Fjodor Kuzmič Tětěrnikov, rusky: Фёдор Сологу́б, (1. březen / 17. únor 1863, Petrohrad, Rusko – 5. prosinec 1927, Leningrad, Sovětský svaz) byl ruský symbolistický a dekadentní básník, dramatik a spisovatel.\n\nNarodil se v chudé rodině, stal se učitelem a dvě desetiletí učil matematiku na různých venkovských školách. V roce 1902 přišel do Petrohradu, kde se záhy stal módním autorem a hostem literárních salonů. Sympatizoval s revolucí v roce 1905, její porážka v něm upevnila pesimismus. Revoluci v roce 1917 nepřijal. Ve dvacátých letech se mu dostalo oficiálního uznání. V roce 1924 byl zvolen čestným předsedou Všeruského svazu básníků, předsedou překladatelské sekce a funkcionářem Svazu leningradských spisovatelů.\n\nByl především básníkem. Před rokem 1914 se hrálo i několik jeho symbolistických dramat. Prozaické práce (romány, povídky) v Gogolovské tradici zobrazují životní tragédie jako absurdní grotesky. Mimo básně, romány a dramata též překládal (především francouzskou poezii) a psal též kritiky.\n\n\n\n\n\n\n\n\n"}
{"id": "371642", "url": "https://cs.wikipedia.org/wiki?curid=371642", "title": "Morče divoké", "text": "Morče divoké\n\nMorče divoké (\"Cavia aperea\") je přímým předkem morčete domácího. Liší se od něj především stavbou těla.\n\nŽije v Jižní Americe v oblasti hor, především v travnatých a křovinatých krajích od nížin Argentiny až po vysokohorská údolí v Andách, kde vystupují až do výše 5000 metrů nad mořem. Morčata byla chována indiány už před 9 tisíci lety a v některých oblastech se dokonce ještě chovají. Morčata byla chována pro maso a také jako obětní dary. Tamní obyvatelé morčata často chovali také jako mazlíčky pro děti. Chovali je v příkopech u domů nebo přímo v domech. Už tehdy byly různé barevné typy, dokonce se vyskytovaly i rozety. Černá morčata byla hned po narození zabíjena kvůli pověrčivosti.\n\nMorče je velice společenské zvíře. Žijí ve velkých skupinách. Vyhrabávají si jednoduché zemní nory nebo využívají opuštěná doupata jiných zvířat. Jsou aktivní za soumraku a v noci, což je chrání před predátory (především před dravci). Jsou to výborní skokani. Mnohdy dokážou vyskočit do výšky až 1 metru.\nMorče divoké má odlišnou stavbu těla od morčete domácího. Je delší a hubenější, díky tomu také pohyblivější. Má úzkou hlavu, což slouží ke snadnějšímu pronikání křovinami. Zbarvení je tmavohnědé až černohnědé (aguti). Kožich je poněkud tvrdší než u domácích morčat. Rozmnožování je téměř stejné. Březost trvá 62–70 dní. Mláďata se rodí již se srstí, vidí, slyší, jsou zcela vyvinutá. Už druhý nebo třetí den mohou pojídat tuhou stravu, jsou tedy brzy samostatná. Samice mláďata kojí zhruba tři týdny. Počet mláďat je 1 až 5.\n\n\n"}
{"id": "371649", "url": "https://cs.wikipedia.org/wiki?curid=371649", "title": "Telly Savalas", "text": "Telly Savalas\n\nTelly Savalas (21. ledna 1922 Garden City, stát New York, USA – 22. ledna 1994 Los Angeles, USA) byl americký novinář, zpěvák, herec, režisér a producent řeckého původu. Mezi jeho nejznámější role patří Teockrat Kojak z amerického televizního seriálu \"Kojak\" z roku 1973.\n\nPocházel z rodiny řeckých přistěhovalců, jeho tatínek byl obchodník a majitel restaurace a maminka byla výtvarnice.\n\nAristotelis \"Telly\" Savalas měl bratry: Teddy, Telly, Gus a George.\n\nSavalas zpočátku mluvil pouze řecky, až v základní škole se naučil anglicky. Po absolvování střední školy pracoval jako plavčík na pláži. Při jedné příležitosti se mu však nedařilo zachránit otce rodiny před utopením. Když se pokusil o resuscitaci, obě mužovy děti stály přitom poblíž a volaly na otce, aby se probudil. Tato událost natolik zasáhla Savalase, že po zbytek svého života byl propagátorem bezpečného plavání a zajistil, že všechny jeho děti chodily na hodiny plavání.\n\nV roce 1941 krátce po začátku studia na Columbia University School of General byl Salvalas povolán do americké armády. Od roku 1941 do roku 1943 sloužil Aristotelis Savalas ve Fort Pickett ve Virginii. V roce 1943 byl propuštěn z armády s hodností desátníka poté, co byl těžce zraněn při dopravní nehodě. Salvalas strávil více než rok zotavováním v nemocnici se zlomeninou pánve a poraněným kotníkem a po zranění byl vyznamenán purpurovým srdcem. \n\nPo válce vystudoval psychologii na Columbijské univerzitě, po absolutoriu úspěšně pracoval nejprve jako státní úředník na Ministerstvu vnitra. V druhé polovině padesátých let 20. století pracoval pro televizní stanici ABC jako režisér a produkční televizního zpravodajství.\n\nPoté pracoval jako divadelní režisér, jakožto herec začal hrát až koncem 50. let, v televizi se objevil poprvé teprve až v roce 1959 ve věku 35 let, kdy hrál řeckého soudce. V roce 1965 si zahrál ve snímku \"Největší příběh všech dob\", kdy si pro roli Piláta Pontského musel oholit hlavu. Tato image se mu zalíbila natolik, že holohlavý zůstal až do konce svého života.\n\nDíky svému zjevu často hrál různé dobrodruhy, lidi na okraji společnosti a psychopaty jako např. Ernst Stavros Blofeld v šesté bondovce V tajné službě jejího veličenstva.\n\nPoručíka Theodora „Theo“ Kojaka hrál poprvé hrál v televizním filmu \"Marcus – Nelson Murders\" (CBS,1973), který byl natočen podle na skutečného případu vraždění. Kojak je holohlavý detektiv z New Yorku se slabostí pro lízátka.\n\nSavalas vystudoval psychologii a byl světovým pokerovým hráčem, který skončil v pořadí jako 21. na hlavní akci v roce 1992 World Series of Poker. Byl to také motocyklový závodník. Mezi jeho další záliby a zájmy patřil golf, plavání, čtení romantických knih, sledování fotbalu, cestování, sběr luxusních aut a hazard. Miloval dostihy a vlastnil dostihového koně společně s filmovým režisérem a producentem Howardem W. Kochem.\n\nMěl menší fyzické postižení v tom, že jeho levý ukazováček byl zdeformován.\n\nZemřel 22. ledna 1994, jen jeden den po svých 72. narozeninách, na komplikace rakoviny močového měchýře a prostaty v hotelu Sheraton v Universal City, v Kalifornii.\n\n\n"}
{"id": "371652", "url": "https://cs.wikipedia.org/wiki?curid=371652", "title": "Bambi (film, 1942)", "text": "Bambi (film, 1942)\n\nBambi je animovaný film z roku 1942. Filmu se režisérsky ujal David Dodd Hand a jeho producentem byl Walt Disney. Námět pochází z dětské knihy, kterou napsal rakouský spisovatel Felix Salten v roce 1923 pod původním názvem \" Bambi. Eine Lebensgeschichte aus dem Walde\". Jedná se o pátý film z takzvané animované klasiky Walta Disneye. Snímek byl nominován na Oscara v kategoriích nejlepší zvuk, nejlepší hudba a nejlepší filmová píseň. Společně s filmem \"Sněhurka a sedm trpaslíků\" (1937) a \"101 dalmatinů\" (1961) jde o jeden z nejvýdělečnějších a nejproslulejších animovaných snímků studia Walta Disneye.\n\nHlavními postavami jsou Bambi, koloušek s bílým ocáskem, jeho rodiče (tatínek, Velký kníže lesa, a maminka, jejíž jméno není známo), jeho kamarádi Dupík (králíček s růžovým nosánkem), tchoř Kvítko, a jeho kamarádka z dětství a budoucí partnerka, Fili. Ve filmovém zpracování se Disney rozhodl změnit Bambiho druh ze srnce na jelena s bílým ocáskem, jelikož srnci nežijí ve Spojených státech, a koloušek s bílým ocáskem je tak americkému divákovi bližší. Film obdržel tři nominace na Ceny Akademie, a to za: Nejlepší zvuk (Sam Slyfield), Nejlepší píseň (Love Is a Song, kterou ve filmu zpíval Donald Novis) a Původní Soundtrack.\n\nV červnu roku 2008 ho Americký filmový institut zařadil mezi 10 nejlepších animovaných filmů na světě, na základě hlasování více než 1500 členů umělecké komunity. Bambi se mezi animovanými filmy umístil na třetím místě. V prosinci roku 2011 byl film zařazen do Národního filmového archivu Knihovny Kongresu.\n\nHlasy postaviček v originále namluvili herci Bobby Stewart, Donnie Dunagan, Hardie Albright, John Sutherland, Paula Winslowe, Peter Behn, Tim Davis, Sam Edwards, Cammie King, Will Wright, Ann Gillis, a Sterling Holloway. Hudbu napsali Frank Churchill a Edward H. Plumb.\n\nLani se narodí koloušek jménem Bambi, ze kterého se jednoho dne má stát Velký kníže lesa, tak jako jeho otec, jehož posláním je chránit obyvatele lesa před nebezpečím v podobě lovců. Koloušek se rychle spřátelí s horlivým a energickým králičkem Dupíkem, který mu pomůže, aby se naučil chodit a mluvit. Bambi má odjakživa velmi blízký vztah se svou matkou, se kterou tráví většinu svého času. Brzy se spřátelí i s dalšími zvířátky; mladým tchořem, který se jmenuje Kvítko, a mladou laňkou Fili, stejně jako se svým otcem, majestátným Velkým knížetem lesa. Zvědavý a všetečný Bambi se ptá na vše, co může, o světě, který ho obklopuje, a jeho matka ho varuje, jaká nebezpečí ho mohou potkat během života v lese.\n\nBěhem Bambiho první zimy je jeho matka zabita lovcem když se snaží pomoct Bambimu najít jídlo. Mladý koloušek je tak najednou opuštěný a nešťastný. Velký kníže lesa se proto slituje a pomůže Bambimu vrátit se domů. Již na začátku jara je z Bambiho mladý jelen a i jeho přátele z dětství dospívají. Jejich kamarád Výr je pak varuje před nástrahami lásky i před tím, že se nakonec jistě zamilují. Na což trojice kamarádů reaguje s posměchem a odchází. Po cestě ale Dupík i Kvítko potkávají své krásně protějšky a tak opouští své původní představy o lásce a věnují se svým novým láskám. Brzy také Bambi potká svůj protějšek, krásnou laň Fili. Jejich námluvy ale přeruší bojechtivý jelen Ronno, který se pokusí Fili donutit, aby Bambiho opustila. Bambi ale Ronna porazí, a tak si právoplatně zaslouží náklonnost krásně laně.\n\nBambi se probudí, když ucítí kouř. Jeho otec ho varuje, že lesem se šíří požár. Oba dva se dostanou včas do bezpečí, ale Bambi v té vřavě ztratí Fili, takže se ji pak vydá hledat. Brzy ji objeví, zahnanou do kouta zlými loveckými psy. Podaří se mu je odehnat a tak se s Fili, otcem i ostatními zvířátky dostanou až k řece, do bezpečí. Příští jaro se Fili (pod Bambiho pečlivým dohledem, jakožto nového Knížete lesa), narodí dva malí roztomilí koloušci.\n\nVývoj\n\nV roce 1933, zakoupil Sidney Franklin, producent a ředitel Metro-Goldwyn-Mayer, práva k filmovému zpracování knihy Felixe Saltena – Bambi, Život v Lese. Původním záměrem bylo vytvořit hraný film, ale po letech nevydařených pokusů se Franklin rozhodl a práva v dubnu roku 1937 prodal Waltu Disneymu. Disney začal okamžitě pracovat na animované verzi příběhu. Chtěl, aby se Bambi stal jejich druhým celovečerním animovaným filmem a zároveň prvním, založeným na konkrétní, moderní knize. Kniha ale byla původně napsána pro dospělé a tak se Disneymu zdál příběh zprvu příliš ponurý a melancholický oproti jeho obvyklé produkci. Také kreslíři zjistili, že nakreslit jelena realisticky by bylo příliš náročné. Tyto překážky dočasně pozastavily produkci filmu a Disneyho studio zatím pracovalo na jiných projektech. V roce 1938 Disney najal Perce Pearce a Carla Fallberga, aby na příběhu společně pracovali, avšak pozornost se brzy přesměrovala k práci na filmu Fantasia.\n\nOpravdu svědomitá práce na filmu pak začala 17.8.1939. Přesto však byla poněkud pomalá vzhledem k personálním, metodickým i místním změnám ve studiu.\n\nPsaní\n\nExistovalo velké množství interpretací příběhu. Jak řekl Mel Shaw:\n\n„ Bambiho příběh měl tolik možností, že jste mohli jít miliony různými směry. Pamatuji si, když se do toho zapojil i Walt. Řekl - ‘Představte si, že by Bambi stoupl do mraveniště. My bychom mohli udělat závěr do mraveniště a podívat se, jakou škodu mravencům napáchal.’ Strávili jsme týdny kreslením mravenců a jejich příběhu, až jsme najednou zjistili, že jsme úplně v jiném příběhu, že to nemá s Bambim co do činění. Také jsme měli rodinu kobylek a ti se handrkovali o všechno možné. A Bambi to celé sledoval a tak najednou vidíme Bambiho velkou hlavu mezi kobylkami. A co má tohle co dělat s příběhem? A tak jsme se dohadovali stále dokola.“\n\nVe filmu mělo být původně šest různých králičích postaviček, podobných trpaslíkům ze Sněhurky. Pak ale Perce Pearce navrhl, že místo pěti obecných králíků bychom měli mít jednoho, který má jinou barvu než ostatní, má jen jeden zub a velmi odlišný charakter od ostatních. Tento králík je tím, kterého dnes známe jako Dupíka.\n\nPůvodně byl taky na to, jak Bambiho matka skáče před kmen stromu a je zastřelena, jen krátký záběr. Ale Larry Morey si stál za tím, že je ta scéna až moc dramatická a že bylo dostatečně dojemné, aby zemřela mimo plátno. Walt také chtěl ukázat na plátně scénu, ve které uhoří muž, který požár svou nedbalostí způsobil, ale nakonec bylo rozhodnuto, že se ten muž ve filmu vůbec neobjeví. Ve filmu měla být i scéna, ve které spolu komunikují dva padající listy, jako by to byl starý manželský pár. Ale Disney rozhodl, že mluvící rostliny do kontextu filmu prostě nesedí a místo toho padající listy použil jen jako metaforu. Disney a jeho tým také vyvinuli postavy dvou veverek, které měly být podobným komickým duem, jako byli Laurel a Hardy. Nicméně po letech zkoušení, Walt uznal, že by se příběh měl zaměřit jen na tři hlavní postavy: Bambiho, Dupíka a Kvítko. Veverky se tak krátce objeví jen na konci filmu.\n\nScénář byl dopsán v červenci roku 1940 a za tu dobu rozpočet narostl na 858 000 dolarů.\n\nAnimace\n\nPřestože animátoři již srnku kreslili například ve Sněhurce, byla nakreslená, slovy Erica Larsona, jako „hora květin“. Disney chtěl, aby byla zvířata v Bambim nakreslená realističtěji a expresivněji než ve Sněhurce. Najal Rica LeBrun, aby jeho animátory instruoval, jak vypadá realistický vzhled i pohyb zvířat. Animátoři navštívili zoo v Los Angeles a Disney také založil přímo ve studiu malou zoo, ve které byli králíci, kachny, sovy, tchoři i pár koloušků, které pojmenoval Bambi a Fili, takže animátoři mohli detailně pozorovat jejich pohyb. Skeče, které Rico LeBrun nakreslil, sice zvířata znázorňovaly realisticky, ale chyběla jim osobnost. Marc Davis nakonec vytvořil konečnou verzi Bambiho, pro kterou použil LeBrunovu realistickou anatomickou studii kolouška, zdůraznil však jeho osobnostní rysy tak, že jeho tvář udělal trochu nevinnější a dětštější (krátký čumáček, velké oči, atp.). Přestože v Bambim nejsou žádní lidé, byly pro jednu scénu použity záběry, na kterých lidé byli. Herečky Jane Randolph a Donna Atwood posloužily jako živý základ pro scénu, ve které jsou Bambi a Dupík na zamrzlém jezírku. Animátoři během produkce filmu získali mnoho vědomostí o zvířatech, což jim pomohlo rozšířit obzory pro animace dalších projektů.\n\nProstředí, ve kterém se film odehrává, bylo vytvořeno na základě lesů na východě Spojených států. Jeden z hlavních animátorů Disneyho studia, Maurice „Jake“ Day, strávil několik týdnu v lesích poblíž Vermontu a Mainu, kde kreslil a fotil jeleny a koloušky v jejich přirozeném prostředí. Tyto první skeče ale byly příliš narychlo vytvořené, protože Day nevěděl, na co se má soustředit. Čínský animátor, Tyrus Wong, ukázal Dayovi některé ze svých impresionistických maleb lesa. Dayovi se malby líbily, a tak Wonga jmenoval uměleckým šéfem produkce filmu. Wongovy malby pozadí pro film byly revoluční v tom, že okolo postav měly více detailů a směrem ke krajům plátna detaily ubývaly. To mělo za efekt, že se divák soustředil více na hlavní postavy a ne na pozadí.\n\nVzhledem k tomu, že v roce 1939 začala v Evropě druhá světová válka, projekce Pinocchia i Fantasie v kinech neuspěly. Kvůli vzniklým finančním obtížím musel Disney z filmu vystřihnout ještě 12 minut než začala konečná fáze animace, aby snížil náklady produkce.\n\nSnímek byl na počátku 21. století digitálně restaurován (remasterován) a poté vydán na DVD a blue-ray.\nNa tento film pak v roce 2006 navázalo další pokračování \"Bambi 2\", šlo o částečný remake původního příběhu. Tvůrci zde vycházeli z faktu, že ve filmu vlastně chybí celá jedna velmi dlouhá pasáž, která zde není prakticky vůbec vysvětlena a dobře znázorněna, takže v novém snímku jde o jakýsi doplněk původního děje.\n\n"}
{"id": "371654", "url": "https://cs.wikipedia.org/wiki?curid=371654", "title": "Učená společnost České republiky", "text": "Učená společnost České republiky\n\nUčená společnost České republiky je občanské sdružení, které podle svých stanov sdružuje nejvýznamnější vědce všech vědních oborů, přičemž řádnými členy mohou být jen vědci působící na českém území, čestnými členy jen vědci působící v zahraničí. Jako svůj cíl uvádí mimo jiné svobodné pěstování vědy a šíření vědeckých poznatků ve veřejnosti, probouzení touhy po poznání a radosti z něho, zvyšování úrovně vzdělanosti a tvůrčího, racionálního a lidsky odpovědného společenského prostředí v České republice. Společnost má podle stanov příjmy z členských příspěvků, z darů a z podpory Akademie věd České republiky. V případě likvidace společnosti připadne zbývající majetek dle stanov Akademii věd České republiky.\n\nUčená společnost se hlásí k odkazu dřívějších akademií a sdružení, které působily na území českých zemí a na jejichž činnost navazuje. Jedná se především o Societas incognitorum, založenou v Olomouci roku 1746, Královskou českou společnost nauk z roku 1784, z iniciativy Josefa Hlávky v roce 1890 vzniklou Českou akademii císaře Františka Josefa pro vědy, slovesnost a umění, která poté změnila název na Českou akademii věd a umění, a také Československou akademii věd.\n\nUčená společnost vznikla 10. května 1994 na slavnostním zasedání ve Vlasteneckém sále Karolina, za účasti 36 zakládajících členů. Podnět k jejímu založení dal významný český vědec Otto Wichterle. Zakládající členové byli 24. května 1996 přijati prezidentem republiky Václavem Havlem na Pražském hradě.\n\nSpolečnost pořádá pravidelné přednášky z jednotlivých vědních oborů. Vyjadřuje se také k problémům české společnosti a postavení vědy v ní (např. financování a organizace vědy). Podporuje českou vědu udělováním cen – nejen profesionálním vědcům, ale také např. středoškolským studentům za významné seminární a podobné práce. O cenách udělených Učenou společností občas referují i významná celostátní média.\n\nXII. valné shromáždění Učené společnosti v květnu 2006 se kromě udílení medailí a cen a volby orgánů společnosti zaměřilo na téma „Integrace a směřování Evropy.“ K tématu vystoupil mimo jiné Václav Klaus, který především kritizoval přemíru unijní byrokracie a přílišného množství nových legislativních úprav a uvedl, že v posledních 8 letech EU přechází od fáze liberalizační k fázi homogenizační či unifikační, kterou charakterizuje zatěžování lidské aktivity množstvím bariér a omezení. Členové společnosti pak na toto téma dlouze polemizovali. Dále vystoupili prof. Jiří Musil, prof. Eva Hajičová se zaměřila na fenomén informační společnosti, prof. Jaroslav Krejčí na kulturní a sociální kontrasty v Evropě a prof. Petr Wittlich vystoupil s přednáškou „České umění a evropská integrace“.\n\nV květnu 2009 Učená společnost protestovala otevřeným dopisem vládě a parlamentu ČR proti způsobu financování výzkumu a vývoje navrženému vládní Radou pro výzkum a vývoj. Tento způsob financování označila za neprůhledný, metodika hodnocení výzkumu nepřijatelná a dramaticky snížené financování Akademie věd ČR by podle Učené společnost mohl vést k zániku AV ČR. Koncepce vládní rady byla podle Učené společnosti vypracovaná úzkou skupinou lidí a nebyla s kompetentními odborníky a vědeckou veřejností prodiskutována.\n\nZačátkem února 2012 údajně 24 členů Učené společnosti poslalo předsedovi vlády Petru Nečasovi otevřený dopis s výzvou, aby se Česká republika připojila k Paktu rozpočtové odpovědnosti EU, a zárukou, že Učená společnost by tento krok podpořila. Podle tohoto dopisu se Česká republika nepodepsáním smlouvy chová jako nevyzpytatelný potížista, zatímco pokud by se k paktu přidala, činila by tak jako sebevědomá a bohatá země, která se snaží problémy Evropské unie řešit.\n\nUčená společnost České republiky vydala prohlášení ke 100. výročí založení republiky. Přihlásila se k Masarykově ideji humanitní demokracie a k povinnosti obhajovat racionalitu a pravdivost ve společenské debatě, na svobodu slušně vyjádřit svůj názor a na ochranu slabších. Zároveň vyjadřuje znepokojení, že dnes někteří z čelných politických představitelů tyto pilíře demokratického státu nectí a ohrožují tím jeho stabilitu.\n\nPodle stanov společnost sdružuje významné vědce všech vědních oborů. Předpokladem členství je výrazný a tvůrčí přínos vědě a mravní integrita. Výjimečně se může stát členem Společnosti i osobnost, která se mimořádně zasloužila o šíření vědeckých hodnot ve společnosti. Kandidáta na členství může navrhnout řádný nebo čestný člen Společnosti, vhodnost kandidáta posuzují odborné sekce a členství schvaluje valné shromáždění dvoutřetinovou většinou přítomných řádných členů. Pokud by schválením všech kandidátů byl překročen maximální počet řádných členů určený stanovami, jsou volby nových členů dvoukolové, přičemž do druhého kola postupují jen ti kandidáti, kteří v prvním kole získali hlasy dvou třetin přítomných řádných členů, ve druhém kole volby je přijat maximální přípustný počet nových členů dle pořadí určeného počtem získaných hlasů. Po zvolení předseda informuje zvoleného o tom, že byl zvolen, a o právech a povinnostech členů a otáže se ho, zda členství přijímá.\n\nČlenství má dvě formy: řádné a čestné. Řádné členství mohou získat pouze vědci působící na území České republiky, čestné členství pouze vědci působící v zahraničí. Podle § 6 stanov počet řádných členů nesmí přesáhnout 111 (numerus clausus), počet čestných členů není omezen.. Řádní členové mohou volbou rozhodovat o orgánech společnosti a o přijímání nových členů a mají právo účastnit se i jiných hlasování. Čestní členové nemají hlasovací právo ani nemohou být členy orgánů společnosti, ale mohou se účastnit zasedání a podávat návrhy. Členské příspěvky platí povinně jen řádní členové, a to ve výši 1 % (u důchodců 0,5 %) svého čistého ročního příjmu, nestanoví-li pro následující rok valné shromáždění jinak. Člen může být vyloučen jen poruší-li zásadním způsobem stanovy Společnosti, její pověst nebo se proviní proti etice vědecké práce. O vyloučení rozhoduje valné shromáždění tajným hlasováním na návrh rady společnosti. V případě neplacení členských příspěvků se členství po dvou letech přerušuje a po třetím roku zaniká automaticky i bez vyloučení.\n\nK červenci 2010 společnost měla 99 řádných a 39 čestných členů.\n\nValné shromáždění je nejvyšším orgánem Společnosti. Usnáší se nadpoloviční většinou všech řádných členů Společnosti (s výjimkou volby nových členů, kde rozhoduje dvoutřetinovou většinou přítomných řádných členů). Svolává je předseda nejméně jednou do roka. Musí je svolat také vždy do měsíce poté, co o to písemně požádá nejméně třetina řádných členů společnosti, pokud uvedou návrh základního programu jednání.\n\nPravidelné pracovní zasedání Společnosti může také v případě potřeby rozhodovat hlasováním, a to veřejným i tajným, přičemž rozhoduje nadpoloviční většinou přítomných řádných členů. K tajnému hlasování se přistupuje v závažných záležitostech, navrhne-li to rada nebo nejméně tři přítomní řádní členové.\n\nRada je výkonným orgánem společnosti. Jejími členy mohou být jen řádní členové Společnosti. Je volena valným shromážděním na dobu dvou let a po dobu svého funkčního období potvrzována v tajném hlasování každým valným shromážděním. Skládá se z předsedy Společnosti, prvního místopředsedy, jímž je designovaný příští předseda, druhého místopředsedy, jímž je předchozí předseda, vědeckého tajemníka a vedoucích všech čtyř sekcí.\n\nUvolní-li se funkce druhého místopředsedy, nový se nevolí. Vědecký tajemník je volen na dobu dvou let, ve funkci smí zůstat nejvýše dvě po sobě jdoucí volební období. Stanovy výslovně nevylučují, aby předsedou byl tentýž člen opakovaně po více volebních období, ale střídání ve funkci vyplývá z toho, že do funkce předsedy bez nové volby postupuje dosavadní první místopředseda.\n\nDesignovaný předseda Společnosti je volen v tajné dvoukolové volbě valným shromážděním. Nastupuje do funkce předsedy po uplynutí funkčního období stávajícího předsedy. Pokud se místo předsedy uvolní v průběhu funkčního období (např. rezignace, úmrtí či vyloučení), nastupuje na jeho místo automaticky první místopředseda, přičemž nejbližší pracovní zasedání pak na zbytek funkčního období zvolí nového designovaného předsedu. První předseda byl volen přímo.\n\nNa funkční období 2020–2022 byl za předsedu zvolen fyzikální chemik Pavel Jungwirth.\n\nSpolečnost se dělí na následující sekce\n\nČlenství v sekcích si volí řádní členové sami podle své vědecké specializace, hlasovací právo mohou mít pouze v jedné zvolené sekci, účastnit se však mohou zasedání všech sekcí. Sekce si volí na funkční období 2 let své předsedy a místopředsedy, kteří mohou ve funkci zůstat nejvýše dvě po sobě jdoucí funkční období. Uvolní-li se místo předsedy v průběhu funkčního období, automaticky na něj nastupuje do konce funkčního období místopředseda, jehož členství v radě společnosti však musí být potvrzeno hlasováním na nejbližším pracovním zasedání Společnosti. Sekce zasedají podle potřeby, svolává je předseda sekce, svolat zasedání musí vždy, požádají-li o to nejméně dva členové sekce.\n\n"}
{"id": "371655", "url": "https://cs.wikipedia.org/wiki?curid=371655", "title": "Jacques Piccard", "text": "Jacques Piccard\n\nJacques Piccard (28. července 1922 Brusel – 1. listopadu 2008 La Tour-de-Peilz) byl švýcarský podmořský výzkumník, který společně s Američanem Donem Walshem jako první dosáhl dna Marianského příkopu v roce 1960 za pomoci speciálně zkonstruovaného batyskafu Trieste.\n\nNarodil se v Belgii, ale většinu svého života strávil ve Švýcarsku.\n\n"}
{"id": "371659", "url": "https://cs.wikipedia.org/wiki?curid=371659", "title": "Sky TG24", "text": "Sky TG24\n\nSKY TG24 neboli SKY NEWS 24 je italská zpravodajská televizní stanice patřící do skupiny Sky Italia. Během krátké doby se z ní stala nejsledovanější zpravodajská televize v Itálii. Kromě zpravodajství vysílá talk show, magazíny a dokumenty. Od roku 2002 do roku 2007 byl kanál šířen přes satelit Hot Bird volně, v roce 2007 byl kanál zakódován. V roce 2006 televize expandovala i do USA, kde jej nabízejí i někteří kabeloví operátoři. \n\nKromě zpravodajství vysílá talk show, magazíny a dokumenty. \n\nTelevize se charakterizuje velmi otevřeným zpravodajstvím podobně jako její sesterská Sky News ve Spojeném království nebo americká CNN. Zprávy se vysílají každou celou hodinu a krátký přehled každých půl hodiny.\n\nStanice vysílá i ve formátu a ve vysokém rozlišení HDTV.\n"}
{"id": "371667", "url": "https://cs.wikipedia.org/wiki?curid=371667", "title": "Pierre-Georges Jeanniot", "text": "Pierre-Georges Jeanniot\n\nPierre Georges Jeanniot (1848 - 1934) byl francouzský malíř, akvarelista a rytec. Narodil se v Ženevě ve Švýcarsku a zemřel ve Francii.\n\nUmělecké vzdělání se Pierre Georges Jeanniot dostávalo od svého otce Pierre-Alexandre Jeanniot (1826-1892), který zastával funkci ředitele École des Beaux-Arts (\"škola výtvarných umění\") v Dijonu ve východní Francii. Poprvé se jeho jméno na veřejnosti proslavilo v roce 1872 na umělecké výstavě Salon de Paris. Roku 1882 se usazuje v Paříži, kde se seznamuje s Edgarem Degasem.\n\nJeanniot byl nadaný mnoha směry, jeho kresby vynikali, ve kterých ukazoval svojí vášeň a uměleckou sílu. Za svůj život ilustroval mnoho literárních děl francouzských autorů: Bídníci (Victor Hugo, 1887), (Émile Zola, 1893-1894), Kalvárie (Octave Mirbeau, 1901), Lakomec (Molière, 1907), (Honoré de Balzac, 1911), a Candide (Voltaire) a mnoho dalších. Jako rytec, ale též jako malíř maloval ironické výjevy z každodenního života, zobrazující snobí život Paříže.\n\nJeho díla lze zhlédnout v mnoha muzeích, i když většina děl se nachází ve Francii (Alais, Nancy, Paříž, Musée Carnavalet, Pau, Toulouse), ale i v některých jiných zemích (Oslo, New York, Buenos Aires).\n\n"}
{"id": "371675", "url": "https://cs.wikipedia.org/wiki?curid=371675", "title": "Kostel svaté Anny (Staré Město pod Sněžníkem)", "text": "Kostel svaté Anny (Staré Město pod Sněžníkem)\n\nKostel svaté Anny ve Starém Městě pod Sněžníkem je renesanční stavbou z roku 1618. Barokně upraven v r. 1689. V roce 1964 byl zapsán na seznam kulturních památek. Svým charakterem se poněkud liší od dalších renesančních kostelů v okrese (Velké Losiny, Branná, Sobotín) – namísto valené lunetové klenby je zaklenut křížovou klenbou (podobně jako kostel v Bratrušově).\n\nPodle zpráv z dějin města a okolí mělo Staré Město již roku 1350 kostel a faru. Kostel sv. Anny byl postaven v letech 1617-18 na místě starého kostela. Traduje se, že jej dala postavit Eliška Petřvaldská z Petřvaldu patrně na popud Jesuity P. Jana Schmidtlina, který od roku 1615 konal na Kolštejnském panství katolické misie. Stavitelem kostela byl pravděpodobně Antonio Thoma, který vlastnil stavební huť ve Velkých Losinách. V červenci 1618 vysvětil kostel správce olomouckého biskupství Arnošt Platejz. V roce 1689 byly boční lodě kostela upraveny vestavěnými kruchtami a původní štíhlá okna byla nahrazena dvěma řadami lunetových oken. \n\nKostel původně neměl předsazenou zvonovou věž, ta se stavěla až v letech 1657-62. Schodiště k věži je z r. 1713. Věžní báň, kterou dostal kostel dnešní podobu, se stavěla v letech 1731-32, kříž na ní pochází z hutě v Rejhoticích. Kostel měl tři zvony, podle farní kroniky nejstarší pocházel z roku 1522 a vážil 751,5 kg. V roce 1823 pukl a byl nahrazen novým z roku 1835. Zvony byly za války zabaveny a odvezeny, stejně jako cimbály věžních hodin. V roce 2000 byly do věže instalovány dva nové zvony - zvon sv. Panna Maria (220 kg) a sv. Edit Stein (345 kg). \n\nKostel je trojlodní, pozdně renesanční stavbou s představenou kvadratickou věží. Hlavní věž kostela se vypíná do výše 48 m a je zakončena dvojramenným křížem. Protáhlá báň složitého tvaru má osobitý ráz s pozoruhodně řešenou konstrukcí a oválným otvorem v dolní části pro zařízení na bití čtvrtí i celých hodin. Původní hodinový stroj sloužící od roku 1907 byl nahrazen novým. Vnější fasáda je rytmicky členěna řadou hranolovitých, jednou odstupňovaných pilířů. Boční strany lodi jsou prolomeny dvěma řadami čtvercových oken, která jsou zakončena segmentem. Polygonální presbytář má úzká, vysoká okna zakončená lomeným obloukem. Mezi pilíři na severní straně lodi se nacházejí dva nízké přístavky. V průčelí po levé straně věže je situován válcovitý přístavek sahající do úrovně druhého podlaží věže. \n\nHlavní loď je zaklenuta křížovou klenbou, nad oběma bočními loděmi jsou zpěvácké tribuny. Boční lodi jsou mnohem nižší než hlavní loď. Pozoruhodný je svým provedením portál s vchodem do sakristie z presbytáře i starobylé, ručně kované železné dveře. Hrobka pod podlahou pochází z roku 1657 a má dva vchody. \n\nPůvodní oltář se nezachoval. Z oltářního souboru zůstaly dvě sochy andělů-světlonošů, zřejmě z dílny Michaela Klahra z polského Landeku (z r. 1725) po stranách hlavního oltáře. Střed oltářního retábulu tvořilo původně sousoší sv.Anny samotřetí s Ježíškem na klíně, který vztahuje ruce k Panně Marii stojící na levé straně. Stejně jako další sochy sv. Šebestiána a sv. Jana Nepomuckého jsou připisovány Michalu Kösslerovi z Kladska. Současná podoba hlavního oltáře je tvořena obrazem sv. Anny, nad kterým je na ozdobných obloucích umístěna velká koruna nesoucí kříž na zlaté lesklé báni.\n\nPůvodní varhany postavil jako své největší dílo Karl Welzel z Králík v r. 1784. Přestavbu provedla v roce 1936 firma Rieger z Krnova. \n\nAreál kostela stojí na vyvýšenině v horní části města, lemován od severu řadou stoletých lip. Ze strany jižní sousedí se hřbitovem ohrazeným pevnou kamennou zdí. Márnice u kostela pochází ze druhé poloviny 18. století. \n\nK areálu kostela patří ohradní zeď s krytou vstupní branou a dvěma kaplemi se štíty zakončenými trojúhelníkem. V západní kapli je umístěno sousoší Olivetské hory, ve východní kapli sousoší Korunovace Krista. Vpravo před vstupní branou do areálu je postaven kamenný kříž.\n\n\n"}
{"id": "371684", "url": "https://cs.wikipedia.org/wiki?curid=371684", "title": "Chromatická adaptace", "text": "Chromatická adaptace\n\nChromatická adaptace je změna zastoupení jednotlivých fotosyntetických pigmentů u sinic. Probíhá v podmínkách přezáření, nedostatku světla či při častých výkyvech intenzity světla.\n\nPři tomto jevu se mění barva od blankytně modré přes malachitově zelenou, žlutou, červenou až po černou.\n\nMimo jiné se chromatická adaptace odehrává na fykobilizomech. Upravuje se počet fykocyaninových a fykoerytrinových jednotek a tím se posouvá spektrum využitelného světla. Pokusy bylo dokázáno, že buňka je schopna změnit svou barvu od ocelově šedé přes různé stupně zelené po červenavou.\n\nDíky chromatické adaptaci mohou sinice růst i v místech, kde by ostatní fotosyntetizující organizmy nepřežily. Konkrétním příkladem jsou jeskyně či póry uvnitř hornin.\n"}
{"id": "371686", "url": "https://cs.wikipedia.org/wiki?curid=371686", "title": "Josef Novotný (politik)", "text": "Josef Novotný (politik)\n\nJosef Novotný (* 25. února 1952 Nové Město na Moravě) je český politik, v letech 2002 až 2008 senátor za obvod č. 51 – Žďár nad Sázavou, v letech 2010 až 2013 poslanec zvolený na kandidátce Věcí veřejných (člen SNK-ED), dlouholetý starosta města Bystřice nad Pernštejnem.\n\nVystudoval Vysoké učení technické FE v Brně.\n\nJosef Novotný je ženatý a s manželkou má tři syny.\n\nV letech 1990–2005 působil jako radní města Bystřice nad Pernštejnem, kde od roku 1994 do roku 2005 byl starostou. V letech 2000–2004 se stal zastupitelem kraje Vysočina. Ve volebním období 2002–2008 vykonával funkci senátora za obvod Žďár nad Sázavou, v senátních volbách 2008 ve 2. kole funkci neobhájil. Je členem politické strany SNK ED.\n\nV roce 2006 podpořil vznikající motoristickou iniciativu \"ChceteZmenu.cz\", která požadovala snížení postihů za různé dopravní přestupky, výstavbu rychlostní silnice R35 (od roku 2016 značené dálnice D35) a zvýšení maximální rychlosti na dálnicích na 140–160 km/h.\n\nVe volbách do Poslanecké sněmovny PČR v roce 2010 vedl jakožto člen SNK-ED kandidátku Věcí veřejných v Kraji Vysočina a byl zvolen poslancem. Mandát vykonával do rozpuštění Poslanecké sněmovny PČR v srpnu 2013.\n"}
{"id": "371688", "url": "https://cs.wikipedia.org/wiki?curid=371688", "title": "Josef Novotný", "text": "Josef Novotný\n\nJméno a příjmení Josef Novotný se může vztahovat k následujícím osobnostem:\n\n\n\n"}
{"id": "371692", "url": "https://cs.wikipedia.org/wiki?curid=371692", "title": "Sinicový škrob", "text": "Sinicový škrob\n\nSinicový škrob (chemicky α-1,4 glukan, tedy podobně jako glykogen) je polysacharid, který představuje významnou zásobní látku sinic. Je základním metabolickým produktem sinic a je ukládán do bílých granul, pozorovatelných transmisním elektronovým mikroskopem. Vlastnostmi je shodný s glykogenem živočichů, bakterií a hub.\n\n"}
{"id": "371697", "url": "https://cs.wikipedia.org/wiki?curid=371697", "title": "Vesce (Moravské Budějovice)", "text": "Vesce (Moravské Budějovice)\n\nVesce je vesnice, místní část města Moravských Budějovic, vzdáleného asi 3 kilometry na severozápad. Roku 2001 činil počet domů 40. Ve vesnici žije obyvatel.\n\nVesnice Vesce leží ve východní polovině svého katastrálního území. Na severu sousedí s územím Lažínek, na východě Zvěrkovic, na jihu Blížkovic a na západě Častohostic a Krnčic. Nadmořská výška katastru obce se pohybuje mezi 455 m n. m. na samém severozápadě území a 400 m n. m při Lažínském potoce.\n\nÚzemím Vescí prochází silnice č. I/38 od Litohoře k jihu. Od Moravských Budějovic vede k Vesci silnice č. III/4118 pokračující k Častohosticím. Se silnicí č. I/38 Vesce spojuje silnice č. III/4119. Necelých 300 m od obce je na železniční trati Okříšky–Znojmo zastávka Vesce.\n\nNázev vsi souvisí je odvozen od slova \"ves, víska\". Roku 1843 činil počet obyvatel 235. K elektrifikaci došlo v roce 1930 péčí Západomoravských elektráren (ZME). Škola zde byla zrušena v roce 1975.\n\nV letech 1869–1890 spadala obec do okresu znojemského a v letech 1900–1950 do okresu moravskobudějovického, poté třebíčského. Od roku 1980 jde o součást Moravských Budějovic.\n\nVe vesnici je také opuštěný areál provozovaný do roku 2001 společností \"Silnice Znojmo\" (ta zanikla sloučením se společností Colas), lokalita je považována za kontaminovanou a je třeba ji dle systému Ministerstva životního prostředí sledovat a dekontaminovat.\n\nMístní samosprávu vykonává osadní výbor.\n\n\n\n"}
{"id": "371704", "url": "https://cs.wikipedia.org/wiki?curid=371704", "title": "Bazalka", "text": "Bazalka\n\nBazalka (\"Ocimum\") je rod jednoletých až víceletých rostlin z čeledi hluchavkovitých. Zahrnuje přibližně 60 druhů. Většina je rozšířena v Africe a Jižní Americe, několik druhů se však pěstuje po celém světě. Lidé využívají pro různé účely nejméně 7 druhů.\nBazalky jsou stálezelené rostliny nebo keře s aromatickou vůní. Listy jsou obvykle jednoduché, vejčité nebo kopinaté. Květy oboupohlavné, s trubkovitým osově souměrným kalichem a výrazně dvoupyskatou korunou obvykle bílé nebo růžové barvy. \n\nVětšina druhů obsahuje ve svých listech 0,3 až 1,5 procent oleje. Druhy \"O. gratissimum\" a \"O. kilimandscharicum\" obsahují přes 3 procenta. Získávaný bazalkový olej obsahuje hlavně linalool, estragol a kafr. Olej se získává také ze semen lisovaných za studena.\n\nRod je rozšířen především v tropech všech kontinentů, nejvíce zástupců roste v Africe. Vyhledává sušší polohy především v otevřených travnatých nebo lesostepních biotopech.\n\nLidstvo využívá hlavně druhy \"O. americanum\", \"O. basilicum\", \"O. × citriodorum\", \"O. gratissimum\", \"O. kilimandscharicum\", \"O. minimum\" a \"O. tenuiflorum\" na olej, jako zeleninu a velmi aromatické koření v gastronomii, pro okrasné účely i v náboženství.\n\n\n\n \n"}
{"id": "371706", "url": "https://cs.wikipedia.org/wiki?curid=371706", "title": "Polichno", "text": "Polichno\n\nPolichno je místní část města Luhačovic. Leží 6 km od Luhačovic, 12 km od Uherského Brodu a 23 km jižně od Zlína. Vesnice leží v nadmořské výšce 232 m. Počet obyvatel v roce 1991 činil 330.\n\nPůvod názvu obce je nejasný. Jedna možnost uvádí odvození od osobního jména (po příkladu polského Polichnowo), druhá možnost podle přídavného jména, vztahujícího se k hodnocení půdy (slovo \"polichný\" ve významu \"částečně lichý, ne zcela špatný\"). Poprvé se Polichno zmiňuje v polovině 14. století, kdy bylo v držení drobné vladycké šlechty.\n\n\n"}
{"id": "371707", "url": "https://cs.wikipedia.org/wiki?curid=371707", "title": "NOLA (album)", "text": "NOLA (album)\n\nNOLA je první album metalové skupiny Down, vydané v roce 1995. Trochu záhadný název je vlastně přezdívka města a zkratka slov New Orleans, LouisianA.\n\n"}
{"id": "371732", "url": "https://cs.wikipedia.org/wiki?curid=371732", "title": "Brněnské kolo", "text": "Brněnské kolo\n\nBrněnské kolo je jedním z brněnských symbolů. Visí v průjezdu budovy brněnské Staré radnice.\n\nPodle pověsti si 14. května 1635 v lednické hospodě sousedé při víně vychvalovali každý své řemeslo a svou zručnost. Kolářský mistr Georg Birck nevěděl nic lepšího, než se vsadit o 12 tolarů, že v jednom dni, od slunce východu do slunce západu, porazí v lese strom, udělá z něho kolo a dokutálí ho až do (54 km vzdáleného) Brna. A vyhrál. Kolo před slunce západem dokutálel na Starou radnici, k purkmistrovi Gabrielu Schrammovi. Ten nakonec nechal kolo se jménem kolářského mistra vyrytým uprostřed pověsit v průchodu Staré radnice, kde visí dodnes. Lidé pak věřili, že mu s prací pomáhal čert.\n\nJiná méně známá pověst vypráví o neprávem uvězněném kolářském učni, který za jednu noc vyrobil kolo z vězeňské dřevěné pryčny. To pak ráno předal žalářníkovi na důkaz své neviny.\n\nDřevěné loukoťové kolo o průměru 144 cm, se dvanácti 68 cm dlouhými asymetricky rozmístěnými paprsky zasazenými do nesoustružené hlavy vyrobené z kmene mladého, asi 30 cm silného stromu; na nich je nasazeno šest loukotí tvořících obvod kola; kolo je neokované. Průzkum, kterému bylo kolo podrobeno, pověst částečně zpochybnil: kolo nebylo vyrobeno z jednoho druhu dřeva ani z dřeva čerstvého, pracovní stopy pak dokládají výrobu v dílně. Je tedy zjevné, že kolář si strom sám neporazil ani kolo z něj nevyrobil na místě. Paprsky byly lepeny směsí tvarohu a hašeného vápna v poměru 1:1. Ve středu kola je vyryt podpis \"Georg Birck\".\n\nExperimentálně – každoročním kutálením kola z Lednice do Brna ve výroční den – je prokázáno, že je možno uvedenou trasu v jednom dni i s kolem urazit.\n\n\n\n"}
{"id": "371733", "url": "https://cs.wikipedia.org/wiki?curid=371733", "title": "Druhá Polská republika", "text": "Druhá Polská republika\n\nDruhá Polská republika ( \"II Rzeczpospolita Polska\") byl státní útvar, který existoval v letech 1918–1939.\n\nPolská republika vznikla 123 let po zániku svrchovaného polského státu. V prvních letech své existence se druhá republika snažila prosadit své územní nároky a stanovit své hranice, což vedlo k napětí se všemi okolními státy s výjimkou Rumunska a k několika válkám (zejména k rusko-polské válce).\n\nPolská republika byla parlamentní republikou, avšak kvůli neochotě polských politických stran se dohodnout, nacionálnímu napětí a hospodářským potížím byly polské vlády velmi nestabilní. Maršál Józef Piłsudski reputaci parlamentní reprezentativní demokracii, kterou nazýval „sejmokracií“, ještě více podrýval, čímž získával podporu pro státní převrat v květnu 1926 a pro vojenskou diktaturu, která vedla k politické i národnostní perzekuci a potlačování demokratických principů a práv.\n\nDruhá Polská republika zanikla po německé a sovětské invazi do Polska v září 1939.\n\nV důsledku trojího dělení Polska zanikl roku 1795 svrchovaný polský stát (polsko-litevská unie), jehož území bylo rozděleno mezi tři státy: Rusko, Prusko (později Německé císařství) a Rakousko (později Rakousko-Uhersko). Nejhorší podmínky Polákům skýtala ruská vláda, která tvrdě potlačovala polské elity a uplatňovala represe vůči katolické církvi. V Německu byla situace o něco příznivější, přesto byly podnikány snahy o germanizaci Poláků a německou kolonizaci Polska. Relativně nejlepší byla pro Poláky situace v rakouském záboru, kde požívali značné autonomie, zároveň se však také jednalo o dosti zaostalou oblast.\n\nNa přelomu 19. a 20. století vznikaly polské politické strany, z nichž nejdůležitější byla Národní demokracie (konzervativní nacionalistická prokatolická strana s prvky antisemitismu pod vedením Romana Dmowského), Polská socialistická strana (strana pod vedením Józefa Piłsudského, která měla vliv zejména v Haliči, kde rovněž disponovala polovojenskými oddíly) a strany bolševických radikálů (Julian Marchlewski, Felix Dzeržinskij).\n\nPo vypuknutí první světové války se část Poláků zapojila do německého a rakouského vojska v naději na získání autonomie za tyto služby, zatímco polská elita v emigraci vyvíjela diplomatické úsilí, aby prosadilo právo polského národa na sebeurčení.\n\nPo prohře Centrálních mocností v první světové válce 11. listopadu 1918 začaly německé jednotky opouštět polské území a vládu v zemi začaly přebírat provizorní vlády, z nichž byla nejvýznamnější varšavská vláda, v jejímž čele stál Jędrzej Moraczewski a která po několika dnech jmenovala vojenského velitele Józefa Piłsudského „náčelníkem státu“.\nPrvořadým úkolem bylo stanovení hranic. Většina polských politiků usilovala o dosažení hranic polsko-litevské unie před prvním dělením Polska (1772), což však naráželo na zájmy okolních států. V otázce západní hranice Polsko spoléhalo na pomoc vítězných mocností a snažilo se uplatňovat princip národního sebeurčení Poláků. Na východě však Poláci tento princip zavrhli, neboť na nárokovaném území tvořili pouhou menšinu, a prosazovali zde proto princip historických hranic, ačkoli to znamenalo potlačení práva na sebeurčení Ukrajinců, Bělorusů či Litevců.\nMocnosti polské nároky neodmítly, protože v nich viděly možnost, jak zabránit šíření komunistické revoluce na západ (tento postoj zastávala zejména Francie, když viděla, že bolševici získávají v Rusku navrch). Polská armáda zahájila tažení na východ v dubnu 1919 vpádem do Litvy a Běloruska a koncem téhož měsíce napadla také Ukrajinu. Pak se polský postup zastavil, mimo jiné také kvůli vzpourám obyvatelstva na okupovaném území a nestabilní politické situaci v Polsku. Další ofenzíva začala v dubnu 1920, když Rudá armáda zničila Ukrajinskou národní republiku a Poláci se obávali dalšího sovětského postupu na západ. Polské jednotky dosáhly v preventivním útoku až Kyjeva, v té době však již měli bolševici v ruské občanské válce převahu, a mohli tak na polský postup na východ odpovědět protiútokem.\n\nSovětskou mírovou nabídku Polsko odmítlo, a tak sovětsko-polská válka pokračovala. Postup Rudé armády byl velmi rychlý, až nakonec v srpnu 1920 oblehla Varšavu, kde však byla v bitvě u Varšavy poražena. Polská armáda vzápětí zahájila rychlou protiofenzívu. 21. září 1921 byl konečně uzavřen rižský mír, který stanovil sovětsko-polskou hranici cca 200 km východně od Curzonovy linie, která do značné míry kopírovala etnickou hranici. S nabytým územím Polsko získalo také velké množství nepolského obyvatelstva, což způsobovalo nacionální pnutí ve státě.\n\nPolské nároky na jihozápadě vedly ke sporům s Československem, které propukly v sedmidenní válku. Konference ve Spa nakonec rozhodla o rozdělení Těšínska mezi Polsko a ČSR.\n\nPři utváření západní hranice k válce nedošlo, ani zde však situace nebyla klidná. V průběhu let 1918-1921 vypuklo na německém území s velkým počtem polského obyvatelstva k několika povstáním (v Poznaňsku a v Horním Slezsku). Versailleská smlouva téměř celé Poznaňsko a velkou část Západního Pruska Polsku přiřkla rovnou, část Horního Slezska však Polsko získalo roku 1921 po tamějším plebiscitu a dalším povstání.\n\nPo 123 letech neexistence suverénního polského státu čelilo znovuzrozené Polsko závažným výzvám. Války spojené s utvářením hranic vedlo po první světové válce k dalšímu vyčerpání Polska. Po záboru východních etnicky nepolských území navíc Poláci tvořili v Polsku pouze cca 69 % obyvatelstva, velmi významně byli zastoupeni Ukrajinci, Židé či Němci. Nacionální napětí pak bylo ještě více umocňováno tím, že mnohé průmyslové podniky byly vlastněny Němci či Židy.\n\nNeúspěchy na válečné frontě taky vedly k destabilizaci politické situace a k pádu několika polských vlád. Ústava z roku 1921 (vešla v platnost následujícího roku) sice charakterizovala Polsko jako demokratickou parlamentní republiku s rovnými právy občanů, ve skutečnosti však byla zvýhodňována katolická církev a Bělorusové a Ukrajinci byli diskriminováni, na východě Polska proto propukala ozbrojená povstání. Ani atentát na prezidenta Narutowicze při jeho inauguraci, hyperinflace, německo-polská celní válka, stávky či neustálé štěpení a přeskupování politických stran ke stabilitě Polska vůbec nepřispělo.\n\nÚstava byla navíc namířena proti Piłsudskému z obavy z jeho přílišného vlivu na armádu. Dvoukomorový parlament (sejm a senát) volil prezidenta, jehož pravomoci však byly velmi omezené (nebyl ani vrchním velitelem ozbrojených sil, ani nemohl rozpustit sejm). Piłsudski o takto omezenou roli ve státě nestál a rozhodl se takto nastavené rozložení moci ve státě nabourat. Díky účinné propagandě, při které diskreditoval politiky a zdůrazňoval jejich morální úpadek, a díky tomu, že se polští občané v pro ně novém demokratickém systému neorientovali, získával Piłsudski podporu armády i veřejnosti s níž pak roku 1926 mohl provést státní převrat.\n\nV tomto období Polsko uzavřelo pakt s Francií a Rumunskem, aby tak získalo oporu v sevření dvou mocností: Německa a Sovětského svazu. Během první poloviny 20. let nastalo také k mírnému sbližování s Československem.\n\nKdyž začal Józef Piłsudski nestabilní demokracii, kterou nazýval „sejmokracií“, napadat a požadoval „generální ozdravění“ polské politiky (odtud termín \"sanace\"), získal poměrně snadno dost příznivců a podařilo se mu ovládnout vojsko, se kterým 14. května 1926 obsadil Varšavu a donutil prezidenta i vládu podat demisi.\n\nNový režim výrazně posílil pravomoci prezidenta a předsedy vlády a stal se vojenskou diktaturou, zároveň však odmítal být spojován s jakoukoliv politickou ideologií. Piłsudski se domníval, že oslabený Sejm nebude s to klást odpor, brzy se však ukázalo, že Sejm se poslušným nástrojem režimu nestane. Režim se snažil využívat nejednoty politických stran, tvrdě potíral zejména komunistickou opozici.\n\nDíky Piłsudského stykům s velkostatkáři a finančníky a podpoře amerických bank zprvu Polsko za sanačního režimu zažívalo hospodářskou konjunkturu. Na přelomu 20. a 30. let se však začala i na polské ekonomice projevovat hospodářská krize, což vedlo k zesílení opozičního hnutí, stávkám a demonstracím, na což režim odpověděl represemi, zatýkáním poslanců a členů opozičních stran, pacifikační expedicí do východních vojvodství a zmanipulováním voleb do Sejmu.\n\nKrom toho se vláda snažila odvrátit pozornost veřejnosti k zahraničním problémům – podporovala polské nacionalisty na Těšínsku a podporovala nacistické a maďarské nároky vůči Československu. V třicátých letech se Polsko snažilo normalizovat vztahy se dvěma svými největšími sousedy. 25. července 1932 byl uzavřen polsko-sovětský pakt o neútočení na 3 roky. Pakt byl obnoven 5. května 1935. 26. ledna 1934 byl uzavřen také polsko-německý pakt o neútočení.\n\nRoku 1935 Piłsudski sice zemřel, tato událost však příliš změn nepřinesla. Téhož roku byla vydána oktrojovaná ústava, která soustředila moc do rukou prezidenta, který byl odpovědný výhradně „Bohu a dějinám“. Byla také zrušena rovnost občanů, jejichž práva byla stanovena podle „hodnoty jejich úsilí a zásluh ve prospěch všeobecného dobra“. Třemi nejvýznamnějšími muži ve státě byl prezident Ignacy Mościcki, generální inspektor ozbrojených sil Edward Rydz-Śmigły a ministr zahraničí Józef Beck. Snaha legalizovat svou moc skrze volby do Sejmu nevyšla, a proto represe i nadále pokračovaly, stejně jako vzrůstalo opoziční hnutí, jehož členové nyní působili již také v zahraničí. Dokonce i v rámci představitelů sanačního režimu se začaly projevovat názorové rozdíly mezi umírněnou „generálskou skupinou“ a radikální a antisemitskou „plukovnickou skupinou mladších důstojníků“, která propagovala fašismus.\n\nRostoucí bojovnost polského státu měla přenést problém na otázky zahraniční politiky, Polsko podporovalo snahu Německa, Maďarska a henleinovců rozbít Československo. Po uzavření Mnichovské dohody polské vojsko okupovalo většinu české části Těšínska, osídlenou polskou menšinou (35 % místního obyvatelstva podle výsledků československého sčítání lidu z roku 1930). Teprve po obsazení druhé Československé republiky nacisty v březnu 1939 si Polsko uvědomilo, jak byla jeho zahraniční politika krátkozraká a že brzy dojde i na ně – Spojené království a Francie sice vydaly záruky nezávislosti Polska, to však Polsko nezachránilo před nacistickou a sovětskou invazí a okupací, které ukončily existenci druhé Polské republiky.\n\n\n"}
{"id": "371740", "url": "https://cs.wikipedia.org/wiki?curid=371740", "title": "Mozárabové", "text": "Mozárabové\n\nMozárabové byli křesťané, kteří své náboženství vyznávali na území ovládaném muslimy pod podmínkou placení určitých poplatků. Měli vlastní soudní, politické a církevní instituce vycházející z vizigótské tradice. Muslimové se nikdy nesnažili obrátit je na islám, a dokonce sami usilovali o to, aby vytrvali v křesťanské víře. Emír Abdurrahmán II. dal podnět ke svolání córdobského koncilu (851), jenž měl vyřešit problém mozárabských mučedníků. Pokud mozárabové nezasahovali do politických otázek, nebyli vystaveni ani náboženském pronásledování. Pokud konvertovali k islámu, dělali to dobrovolně. Jeden muslimský kronikář napsal, že křesťané přestupovali na muslimskou víru pouze ze tří důvodů – aby unikli křesťanské spravedlnosti, nemuseli platit daně, nebo když chtěli mít několik manželek.\n\nMozárabští křesťané přejali životní způsoby muslimů – mnozí z nich měli harém, sloužili v muslimském vojsku nebo zastávali některé funkce ve státní správě. Sám svatý Eulogius si postěžoval na to, že mozárabové zanedbávali latinskou kulturu a učí se arabsky. Tváří v tvář úpadku mozárabské církve a přejímání muslimského životního stylu jejími věřícími se skupina córdobských křesťanů domnívala, že jedině když dokáží faleš Mohameda i jeho učení, skončí konverze křesťanů k islámu a muladíové se vrátí ke své staré víře. V polovině 9. století nastalo z podnětu skupiny córdobských mozárabů na poloostrově další období mučedníků. Opat Spera-in-Deo napsal knihu vyvracející muslimské učení. A kněz zvaný Perfecto, kromě toho, že kázal křesťanství, se veřejně Mohameda zřekl, za což byl odsouzen k smrti. Před vykonáním trestu (18. dubna 850) kněz Perfecto předpověděl, že do roka zemře komoří Nasr. Věštba se vyplnila a mozárabové věřili, že Bůh jejich jednání schvaluje. Zahájili tedy řadu veřejných urážek Mohameda, a muslimští vládci je za to okamžitě vydávali katu. Mučednickou smrtí tak zemřeli kupec Juan, mnichové Isaac, Jeremfas a Teodomiro, kněz Acisclo, jáhen Paulo, voják Sancho a mnozí další.\n\nPostoje v obou táborech byly jasné od prvního okamžiku – mozárabové se domnívali, že Nasrova smrt byla důkazem podpory Boží; a muslimské úřady plnily příkazy Koránu zbavit se násilím každého, kdo se veřejně a troufale rouhá proti Mohamedovi a jeho náboženství.\n\nEmír Abdurrahmán II. (822 – 852) musel intervenovat u sevilleského metropolity Recafreda, aby svolal koncil a pokusil se s córdobskými blouznivci skoncovat. Na koncilu, jemuž sevillský metropolita předsedal (851), se projevily dva nesmiřitelné postoje: jeden z nich zastával Saúl, córdobský biskup, který mučedníky hájil; a druhý Recafred a ostatní mozárabští preláti, kteří byli toho názoru, že jednání Córdobanů ohrožuje všechny mozáraby na poloostrově. Koncil skončil tím, že mozárabům zakázal provokace ve formě úmyslných sebeobětí. Exaltovaná strana – ústy Saúla a svatého Eulogia – přirozeně prohlásila, že tento zákaz je plodem strachu. Metropolita přikázal, aby nespokojenci byli uvězněni. Ale Córdobané, podněcovaní mnichem Eulogiem, pokračovali ve svých provokacích tím, že povzbuzovali další mučedníky, jako byly například Flora a María (24. října 851). Nový emír Muhammad I.: (852 – 886) uplatňoval represivní politiku a córdobští mozárabové masově přestoupili na islám. Protimuslimské hnutí skončilo mučednickou smrtí hlavního iniciátora mnicha Eulogia (11. března 859), kterého córdobští a toledští mozárabové vzápětí prohlásili za svatého. Toto poslední období mučedníků na poloostrově vyprovokované mozáraby je považováno za neúspěšný pokus o upevnění křesťanské víry u křesťanů a muladíů al-Andalusu. Mozárabská církev spěla nevyhnutelně ke svému zániku.\n\n\n\n"}
{"id": "371743", "url": "https://cs.wikipedia.org/wiki?curid=371743", "title": "Edward Carr", "text": "Edward Carr\n\nEdward Hallett Carr (28. června 1892 – 3. listopadu 1982) byl anglický diplomat, historik, politolog a novinář. Patřil mezi nejvýznamnější představitele realismu v mezinárodních vztazích (spolu s Hansem Morgenthauem), byl kritikem idealismu v tzv. I. velké debatě mezinárodních vztahů, kde se realismus antagonisticky vyhranil vůči idealismu. V letech 1916 – 1936 působil v diplomatických službách; byl mj. členem britské delegace na Pařížské mírové konferenci. Ve 30. letech byl předním stoupencem britské politiky appeasementu vůči nacistickému Německu. Později se věnoval především výzkumu mezinárodních vztahů, historické metodologie (byl důrazným odpůrcem empirismu) a ruských dějin; je autorem čtrnáctisvazkových dějin sovětského Ruska. Počínaje 2. světovou válkou je jeho dílo ovlivněno příklonem k marxismu, kritizován byl mj. za bagatelizaci stalinského teroru ve 30. letech.\n\n\n"}
{"id": "371744", "url": "https://cs.wikipedia.org/wiki?curid=371744", "title": "Pršut", "text": "Pršut\n\nPršut je druh sušené vepřové šunky. Potravina pochází z Itálie, ale je v různých obměnách vyráběna i v dalších přímořských státech. Vyrábí se z vepřového masa, které je nejprve několik týdnů až měsíců naloženo v soli, nebo směsi soli a koření a pak se po dobu několika měsíců až let suší na dobře větraném místě. Italské slovo \"prosciutto\" pochází z latinského slova \"perexsuctum\", které znamená „důkladně vysušený“.\n\nŠunka se vyrábí z vepřové kýty. Ta se očistí a zbaví kůže, šlach a přebytečného tuku. Pak se nakládá do soli na několik týdnů až měsíců. Po naložení se očistí a suší se za různých podmínek. Nakládat se mohou celé kýty nebo jen části masa. Každý výrobce vyrábí prosciutto podle vlastní receptury, jednotlivé druhy mohou být chuťově výrazně odlišné.\n\n\nŠunka prosciutto se vyrábí podle vlastní tradice v dalších přímořských státech, některé země mají vlastní název, ale spojuje je podobný výrobní postup - sušení.\n\n\nPodobná šunka se také vyrábí v Číně a v USA.\n\n"}
{"id": "371747", "url": "https://cs.wikipedia.org/wiki?curid=371747", "title": "Kostel svatého Michaela archanděla (Branná)", "text": "Kostel svatého Michaela archanděla (Branná)\n\nKostel Archanděla Michaela v Branné je cennou renesanční stavbou z roku 1614. V roce 1964 byl kostel i s farou prohlášen kulturní památkou.\n\nKostel byl stavěn počátkem 17. století (vysvěcen 1614), tehdy jako evangelický kostel Zmrtvýchvstání Krista. V rámci reprezentativní přestavby sídla na Kolštejně jej budoval Hynek mladší Bruntálský z Vrbna, který měl za ženu Bohunku, dceru Karla staršího ze Žerotína. Zadlužil se a v roce 1615 musel panství prodat Petřvaldským z Petřvaldu. V roce 1743 byl katolicky opravován (nástavba zvonice, fasády), při té příležitosti bylo změněno jeho zasvěcení na dnešní. Další opravy proběhly po požáru roku 1852 a v roce 1907.\n\nKostel je situován v úrovni náměstí, oproti zámku je položen na vyšším místě. Stavba je tak výraznou dominantou města. Kostel byl vybudován na skalním výstupku, obehnaném ze dvou stran dlouhou kamennou zdí. Věž kostela stojí na okraji srázu, který je zpevněn zdí dosahující výšky 10 m.\n\nKostel je propojen krátkou nadzemní spojovací chodbou s blízkou farou z roku 1784. Je nesena dvěma zaklenutými oblouky, z nichž jedním vede původní vstupní branou stará přístupová cesta na náměstí. Ve farní budově končí chodba, krytá stříškou, ve druhém podlaží. Fara je samostatný dům v klasicistním stylu s valbovou střechou, opatřený menším nádvořím.\n\nPodélná jednolodní sálová stavba, s trojbokým závěrem na západní i východní straně. Na severu přiléhá ke kostelu čtyřboká sakristie s depozitářem v patře. Před zadní průčelí předstupuje hranolovitá věž s přiloženými točitými schodišti po obou stranách, která byla dostavěna v letech 1690-1694. Věž je vysoká 59 m, má sedm podlaží. Pod cibulovou bání zakončenou lucernou a makovicí jsou instalovány věžní hodiny. Stavba je z vnější strany zpevněna jednoduchými opěrnými pilíři s pultovou stříškou. Kostel je osvětlen širokými okny s lomeným obloukem, nad nimi jsou další kruhová okna. Okna věže jsou malá, obdélná. Mezi opěrné pilíře na východě jsou vestavěné tři kaple, v severní je umístěna socha sv. Jana Nepomuckého (1733). Na vnější straně kostela se nachází prosklená nika s malbou Jeruzaléma.\n\nDo kostela se vstupuje v podvěží renesančním portálem. Jde o edikulový portál s ionskými sloupy nesoucími kladí s prolomeným štítem. Ve vlysu je deska s rodovými znaky Vrbnů a Žerotínů a s pamětním nápisem o zbudování kostela s letopočtem 1614.\n\nSál kostela je zaklenutý valenou, trojboce uzavřenou klenbou s lunetovými výsečemi. Plocha klenby je členěna štukovými kazetami, které jsou vyplněné osmicípými hvězdami. Kolem sálu obíhá tribuna na toskánských sloupech, přerušena pouze nad oltářem ve východní části kostela. Hlavní oltář pochází z katolizace roku 1743; jeho součástí je i cenná pozdně gotická Madona (socha Panny Marie) ze 20. let 16. století, přemístěna sem z místního zrušeného (roku 1789) kostela Panny Marie.\n\nU východního závěru kostela stojí sousoší Piety. Jde o rustikální sousoší na sloupu, datované do roku 1663.\n\n\n"}
{"id": "371748", "url": "https://cs.wikipedia.org/wiki?curid=371748", "title": "Seznam křesťanských rozhlasových stanic a internetových rádií", "text": "Seznam křesťanských rozhlasových stanic a internetových rádií\n\nToto je seznam křesťanských rádií.\n\n\n\n\n\n"}
{"id": "371749", "url": "https://cs.wikipedia.org/wiki?curid=371749", "title": "Endemol", "text": "Endemol\n\nEndemol je původem nizozemská televizní společnost vyrábějící formáty pro televize. Společnost vznikla v 90. letech v Nizozemsku a založil ji John De Mol. V roce 2006 ji koupila italská mediální skupina Mediaset Silvia Berlusconiho která má ve společnosti většinový podíl (více než 51%).\n\nDnes má hlavní sídlo v italském Miláně, ale pobočky se nacházejí například i v Londýně, Mnichově, Paříži a dalších městech.\n\nMezi největší úspěchy Endemolu patří reality show Big Brother. Mezi dalšími pořady společnosti jsou Chcete být milionářem?, Ber nebo neber, Výměna manželek, Tvoje Tvář Má Známý Hlas a další.\n"}
{"id": "371755", "url": "https://cs.wikipedia.org/wiki?curid=371755", "title": "Kostel svatého Wolfganga (Vikantice)", "text": "Kostel svatého Wolfganga (Vikantice)\n\nKostel svatého Wolfganga ve Vikanticích je jednoduchou pozdně renesanční stavbou ze16. století. Jako typologicky velmi cenná architektura je památkově chráněn od r. 1958.\n\nKostel byl postaven patrně ve 3. čtvrtině 16. století, před rokem 1577, kdy byl zavěšen zvon s tímto letopočtem. Kostel byl poničen během třicetileté války a v roce 1641 byl obnoven do dnešní podoby.\n\nV 18. nebo 19. století do něj byla vestavěna hudební kruchta a přidána další okna v lodi. Roku 1850 byla přistavěna předsíň. \n\nKostel stojí na hřbitově obehnaném kamennou ohradní zdí. Je to jednolodní stavba obdélného půdorysu s nepatrně odsazeným trojboce ukončeným kněžištěm. V ose západního průčelí je představena hranolová věž s hlavním vchodem, který je chráněn předsíní. Věž je třípodlažní, v prostoru půdy se dochovaly fragmenty renesančního sgrafitového armování. K severní straně lodi a kněžiště je přistavena sakristie a márnice s pultovou střechou.\n\nHlavní vstup do kostela vede valeně zaklenutým podvěžím, loď je plochostropá s fabiony a štukovými zrcadly, sakristie zaklenuta valeně s výsečemi. V západní části lodi je hluboká dřevěná kruchta.\n\nHlavní oltář pochází z doby kolem roku 1700, starším vybavením je kazatelna (třetí čtvrtina 17. století). Je zdobená vybíjeným ornamentem a rollwerkem, na parapetu s poloplastikami čtyř evangelistů, na jehlanci stříšky se znakem rodu Hoffmannů z Grünbüchlu.\n\n\n"}
{"id": "371757", "url": "https://cs.wikipedia.org/wiki?curid=371757", "title": "Geigerův–Müllerův počítač", "text": "Geigerův–Müllerův počítač\n\nGeigerův–Müllerův počítač (také Geigerův–Müllerův čítač či Geigerův–Müllerův detektor) je detektor ionizačního záření (především gama, ale i beta a alfa).\n\nMěřící část počítače je tvořena trubicí a vláknem obklopeným plynem. Vodiče jsou pod vysokým napětím 100 – 1000 V. Částice prolétávající plynem naráží do jeho atomů a vytváří z nich ionty a elektrony. Elektrony dopadající na anodu jsou poté registrovány jako impulzy. Protože však vzniklé ionty získávají v elektrickém poli energii dostatečnou k ionizaci dalších atomů nebo molekul, je potřeba dalšími prostředky tuto reakci zhášet.\nÚčinnost takového počítače by však byla mizivá, protože nabité částice by měly velmi malou pravděpodobnost nárazu do částic plynu. Proto se spoléhá na to, že se jich většina zachytí na stěnách trubice, která je proto vyrobena z kovu s vysokým atomovým číslem. Účinnost se ale stejně nezvýší na hodnoty vyšší než 1-2 %. Geigerovy-Müllerovy počítače se proto využívají pro svou jednoduchost při méně náročných měřeních, nicméně nelze se příliš spoléhat na jejich přesnost. \n\nV roce 1958 byly Geigerovy počítače nainstalovány na družice programu Explorer. Již první z nich se dostala nečekaně na vyšší než plánovanou dráhu. Analýzou dat z Exploreru 1 byly objeveny Van Allenovy radiační pásy. Jejich objev byl označen jako velký přínos Mezinárodního geofyzikálního roku. Obdobné detektory měli o rok dříve Sověti na Sputniku 2, nicméně údaje nebyly správně interpretovány.\n\n\n"}
{"id": "371764", "url": "https://cs.wikipedia.org/wiki?curid=371764", "title": "Christian Olsson", "text": "Christian Olsson\n\nChristian Olsson (* 25. ledna 1980, Göteborg) je švédský atlet, olympijský vítěz, mistr světa, dvojnásobný halový mistr světa, dvojnásobný mistr Evropy a halový mistr Evropy v trojskoku.\n\nV roce 2003 a 2004 se stal vítězem ankety Atlet Evropy. V roce 2010 skončil na halovém mistrovství světa v Dauhá na čtvrtém místě.\n\n7. března 2004 skočil na halovém MS v Budapešti 17,83 m, čímž vyrovnal halový světový rekord Kubánce Aliecera Urrutia z roku 1997. Rekord překonal na HMS 2010 v katarském Dauhá francouzský trojskokan Teddy Tamgho výkonem 17,90 m.\n\n\n\n"}
{"id": "371771", "url": "https://cs.wikipedia.org/wiki?curid=371771", "title": "London School of Economics", "text": "London School of Economics\n\nLondon School of Economics and Political Science (Londýnská škola ekonomie a politických věd), zkratka LSE je jedna z nejznámějších vysokých škol v oblasti práva, ekonomie a společenských věd. Patří do skupiny G5 nejlepších britských univerzit, do Evropské asociace univerzit (EUA) a mnoha dalších.\n\nLSE založili roku 1895 manželé Beatrice a Sydney Webbovi, příznivci fabiánského socialismu, spolu s G. B. Shawem podle vzoru pařížského \"Institut d´études politiques de Paris\" (Sciences Po). Dnes je jednou z 19 kolejí federativní University of London. Má jedinou fakultu, která se člení na 13 oborů, mezi něž patří právo, politické vědy, ekonomie, geografie, sociologie, umění a média a řada dalších. Součástí školy, která sídlí v samém centru Londýna, je také skvělá knihovna se 4 miliony svazků. LSE vydává časopis \"The Beaver\" (bobr, je to její maskot) a pořádá množství odborných i veřejných a kulturních akcí.\n\nSoučasným ředitelem LSE je ekonom Sir Howard Davies. V roce 2007 zde studovalo 8810 studentů, z toho 4950 graduovaných, pod vedením 1303 učitelů. O prestiži školy svědčí mimořádně přísné podmínky přijetí: škola přijímá zhruba jednoho ze 17 uchazečů (na právech ještě méně), a to na základě předchozích studijních výsledků, praxe, písemných esejů a doporučení.\n\nMezi jejími učiteli a absolventy bylo 16 nositelů Nobelových cen, mimo jiné G. B. Shaw, Bertrand Russell, Friedrich Hayek, Ronald Coase, Amartya Sen, George Akerlof a laureát Nobelovy ceny za ekonomii roku 2008 Paul Krugman. Řada absolventů zastávala a zastává vysoké politické funkce, například president John F. Kennedy, dánská královna Markéta II., německý kancléř Heinrich Brüning, italský premiér a předseda Evropské komise Romano Prodi, kanadský premiér Pierre Trudeau a mnoho dalších. Studoval zde David Rockefeller, George Soros, mnoho významných bankéřů, ale také zpěvák Mick Jagger. Mezi řediteli LSE byli také sociologové Ralf Dahrendorf a Anthony Giddens, přednášel zde také Ulrich Beck. Z filosofů zde přednášeli Karl Popper, který katedru filosofie vědy na LSE zakládal, Paul Feyerabend a Imre Lakatos.\n\n\n"}
{"id": "371776", "url": "https://cs.wikipedia.org/wiki?curid=371776", "title": "Bolidová kamera", "text": "Bolidová kamera\n\nBolidová kamera je zařízení k automatické fotografické registraci průletu meteorů a bolidů. Vyhodnocením snímků z více bolidových kamer je možné spočítat dráhu a rychlost bolidu, některé jeho fyzikální vlastnosti a ve výjimečných případech odhadnout i oblast, kam mohly jeho zbytky (meteority) dopadnout.\n\nVe vývoji bolidových kamer je Česká republika na předním místě na světě. Od roku 1951 je v Astronomický ústav Akademie věd v Ondřejově vyvíjel Zdeněk Ceplecha. Současnou moderní \"Automatickou bolidovou kameru\" vyvíjí Pavel Spurný.\n\nNáhodně se první meteor podařilo vyfotografovat koncem 19. století v Praze. První plánovaná fotografická pozorování meteoritů se začala provádět po I. světové válce.\nV Československu je prováděl především Josef Sýkora (1870–1944) na hvězdárně Josefa Friče v Ondřejově. Fotografovalo se jen ve dnech výskytu meteorických rojů.\n\nPo 2. světové válce začal systematické fotografování bolidů v roce 1951 v Astronomickém ústavu v Ondřejově Zdeněk Ceplecha a Vladimír Guth (1905–1980).. Zájem se už nesoustřeďoval jen na meteorické roje, ale fotografovalo se každou vhodnou noc.\n\nZpočátku se používalo 5 jednotlivých kamer, ale pro možnost výpočtu dráhy bolidu se začalo fotografovat současně ze 2 míst. Prvním z nich byl vždy Ondřejov, druhým byl zpočátku vrch Mezivrata (jižně od Votic), v letech 1952–1955 pak Vysoký Chlumec (jižně od Sedlčan).\n\nZdeněk Ceplecha vylepšoval snímání meteorů a v roce 1955 sestrojil za spolupráce vedoucích astronomů Vladimíra Gutha a Františka Linka (1906–1984) první bolidovou kameru „současného typu“. Tato kamera však původně nebyla používána primárně ke sledování meteorů a jejich vlastností. Měla sloužit především ke studiu hustot vzduchu a dalších parametrů atmosféry ve výškách, ve kterých meteory obvykle září, tedy 60 – 130 km.\n\nBolidová kamera Zdeňka Ceplechy se skládala z 10 relativně jednoduchých individuálně vyrobených fotografických přístrojů (kamer). Každá z nich měla objektiv o ohniskové vzdálenosti f=180 mm (odpovídá běžnému současnému teleobjektivu) a cloně f/4,5. Snímalo se na skleněné fotografické desky 9×12 cm o citlivosti 21 DIN (100 ISO).\n\nTyto kamery byly umístěny na společné podložce a celkově pokrývaly přes polovinu oblohy. Před kamerami rotoval rychlostí 50 otáček/s dvouramenný sektor, který měl tvar dvou kruhových výsečí. Ten zajišťoval, že stopa meteoru na fotografické desce nebude souvislá, ale bude přerušována pravidelnými tmavšími úseky. Z jejich vzdálenosti je pak možno zjistit jednu z důležitých vlastností meteoru – jeho rychlost.\nPodobná soustava 12 kamer, ale bez rotujících sektorů, byla umístěna na paralaktické montáži (stativ, který se používá u astronomických dalekohledů a který zajišťuje, aby se dalekohled otáčel současně s pohybem hvězd na obloze). Kombinací snímků z pevných a pohyblivých kamer se zjišťoval čas přeletu meteoru s přesností 1 sekundy..\n\nPrvní dvě soustavy kamer byly umístěny v Astronomickém ústavu v Ondřejově. Třetí soustava se nacházela v 40 km vzdálených Prčicích. Z kombinace snímků z Ondřejova a z Prčic se pak počítaly důležité parametry dráhy bolidu – přesná poloha a výška nad zemí.\n\nV 60. a 70. letech 20. století se místo soustavy kamer začala používat jedna fotografická kamera. Byla umístěna na vyšším stojanu a směřovala dolů. Pod ní se v jejím zorném poli nacházelo vypuklé zrcadlo, které zajišťovalo, že na snímku bude zachycena skoro celá obloha (kromě malé části zakryté vlastní kamerou a stojanem). Výhodou tohoto uspořádání bylo výrazné zjednodušení celého systému.\n\nPozději s vylepšováním fotografických objektivů se začaly používat bolidové kamery, které byly zaměřeny vzhůru a používaly objektivy typu rybí oko (extrémně širokoúhlé objektivy o krátké ohniskové vzdálenosti, které mají vypuklou přední čočku a dosahují úhlu záběru až 180°).\nTím byla odstraněna nevýhoda zákrytu části oblohy, odpadlo umisťování na stojan, problémy se zrcadlem (námraza, orosení aj.).\n\nTyto bolidové kamery však měly stále některé nevýhody: vyžadovaly každodenní přítomnost obsluhy – spouštění kamer podle aktuálního počasí, nutnost každodenní výměny fotografického materiálu aj.\n\nSoučasné moderní Automatické bolidové kamery (zkratka AFO z anglického \"Automatic Fireball Observatory\") vyvíjí v České republice Oddělení meziplanetární hmoty Astronomického ústavu Akademie věd v Ondřejově.\nKamery mají oproti předcházejícím typům mnoho dalších vylepšení, která jim umožňují pracovat desítky dnů bez obsluhy.\n\nRoku 2008 pracovalo téměř 20 těchto bolidových kamer v České republice, na Slovensku a v Austrálii.\n\nVlastní kamera pro záznam stop meteorů používá širokoúhlý objektiv typu rybí oko.\nMezi objektivem a filmem rotuje obdobně jako u starších kamer sektor, který přerušuje stopu meteoru a umožňuje určit jeho rychlost.\n\nFotografuje se na ploché filmy. I když kvality CCD snímačů se neustále vylepšují, pro použití filmů v bolidových kamerách stále existují 2 hlavní důvody:\n\nModerní bolidová kamera má zásobník na 32 plochých filmů a zařízení pro jejich automatickou výměnu. Díky tomu může podle aktuálního počasí (počtu jasných dní, kdy se fotografuje) pracovat bez obsluhy déle než měsíc.\n\nAutomatická bolidová kamera obsahuje další čidla, která pomáhají jejímu automatickému provozu\n\nVlastní provoz automatické bolidové kamery řídí dva počítače.\nHlavní počítač zaznamenává a vyhodnocuje údaje ze všech čidel, řídí pozorování, ovládá výměnu filmů aj. Přes den je kvůli úspoře elektrické energie vypnutý. Mikropočítač řídí tepelný režim stanice, umí komunikovat s okolím a vzbudit hlavní počítač.\n\nS okolím komunikuje stanice prostřednictvím internetu. Přednost se dává připojením pevnou linkou nebo Wi-Fi. Odlehlejší stanice jsou připojeny pomocí GPRS stejně jako mobilní telefony. V Austrálii se používá komunikace přes družice. Do centrály v Astronomickém ústavu v Ondřejově předává bolidová kamera informace o průběhu sledování a o svém stavu. Umí také přijímat pokyny pro svou činnost.\n\nMezi další zařízení bolidové kamery patří systém tepelné regulace stanice a přijímač časového signálu (používá se systém GPS).\n\nAutomatická bolidová kamera tohoto typu se v Astronomickém ústavu v Ondřejově vyvíjí od roku 1997.\nHlavní zásluhu na vývoji má Pavel Spurný, který pokračuje v práci započaté Zdeňkem Ceplechou, a další pracovníci z Oddělení meziplanetární hmoty (např. Jiří Borovička).\n\nPrvní prototyp kamery byl vyroben v roce 2000, funkční přístroj pak v roce 2003. Do roku 2006 se pak ve všech českých sledovacích stanicích vyměnily bolidové kamery za tento nový typ.\n\nPo vyvolání se snímky digitalizují v speciálním fotogrammetrickém skeneru.\nDosahuje se při tom rozlišení 5 mikrometrů. Snímky se pak vyhodnocují buď ručně, nebo od roku 2007 pomocí vyhodnocovacího softwaru.\n\nJsou-li k dispozici záznamy meteoru nebo bolidu z aspoň dvou sledovacích stanic, je možné určit parametry jeho dráhy: souřadnice (poloha), výška a rychlost – vše pro každý bod jeho trajektorie. Využívá se při tom další vyhodnocovací software, který měřená data zpracuje statisticky (metodou nejmenších čtverců). Při dostatečném množství naměřených bodů je možné dosáhnout přesnosti v určení polohy a výšky menší než 10 m.\n\nDalší důležité parametry, které jde u meteoru zjistit, je jeho počáteční a koncová rychlost, hmotnost, výška ve které se rozpadl (přestal zářit), rychlost brzdění, rychlost a průběh fragmentace (odpadávání úlomků) aj. Z těchto údajů je možné spočítat i jeho dráhu ve sluneční soustavě.\n\nVe velmi výjimečných případech pozorovaný meteor neshoří v atmosféře, ale jeho zbytky – meteority – dopadnou na zem. Odhadnout, zda se tak stalo, jde za pomoci výše uvedených parametrů; je však při tom vhodné zjistit i další jeho vlastnosti.\n\n\n\n\n\n"}
{"id": "371785", "url": "https://cs.wikipedia.org/wiki?curid=371785", "title": "Pusté Žibřidovice", "text": "Pusté Žibřidovice\n\nPusté Žibřidovice (německy \"Wüst Seibersdorf\") je vesnice na Šumpersku, od roku 1949 součást Jindřichova.\n\nPrvní písemná zmínka o obci pochází z roku 1382.\n\nV katastru obce jsou evidovány tyto kulturní památky:\n\n"}
{"id": "371786", "url": "https://cs.wikipedia.org/wiki?curid=371786", "title": "Kostel svaté Máří Magdalény (Pusté Žibřidovice)", "text": "Kostel svaté Máří Magdalény (Pusté Žibřidovice)\n\nKostel svaté Máří Magdalény v Pustých Žibřidovicích je cennou stavbou z roku 1735. V roce 1958 byl zapsán na seznam kulturních památek spolu s litinovým křížem, sousoším Piety z 1.poloviny 19. století a ohradní zdí se vstupní branou.\n\nPrvní informace o kostele a faře v Pustých Žibřidovicích jsou z poloviny 16. století. Ještě roku 1617 se fara připomíná jako protestantská (většina obyvatel byli luteráni), avšak před rokem 1630 zanikla. Od tohoto data byly Pusté Žibřidovice spravovány římskokatolickou farností Kopřivná.\n\nV roce 1735 byl dokončen nový kostel zasvěcený sv. Máří Magdaléně, který nechal vystavět tehdejší majitel losinského panství Jan Ludvík ze Žerotína. Krátce po dokončení byla přistavěna předsíň.\n\nKostel byl opravován v 60. a 70. letech 20. století.\n\nAreál kostela se hřbitovem, obklopený kamennou zdí se vstupní branou, má krásnou polohu na návrší na kraji obce. V jeho blízkosti se nachází památník obětem 1. světové války a sloup se sousoším Piety z 1. poloviny 19. století.\n\nOrientovaný jednolodní sálový kostel s odsazeným trojbokým kněžištěm, ke kterému od severu přiléhá čtyřboká sakristie s oratoří v patře. Vpředu (na západě) je loď zakončená vstupním útvarem, nad nímž se zvedá hranolovitá zvonice. Střecha je sedlová, krytá břidlicí, na ní sanktusník. K severní zdi lodi je připevněn dvojramenný litinový kříž, památka technické práce dokládající výrobu umělecké litiny.\n\nZápadní průčelí i zvonice jsou konkávně projmuty, ke zvonici přiléhají volutovitá křídla, spojující ji s obvodovou zdí. Bohatě členěná fasáda kostela je dvoupatrová, rozdělená kordonovou římsou - dolní hladkou plochu dělí mělké vpadlé výplně, horní hluboké výplně oddělují zdvojené lizény, ozdobené pásy rybinových vrypů. Lizény nesou průběžné římsové kladí. Zvonice má na nárožích pilastry s římsovými hlavicemi. Ve vpadlých výplních jsou okna se segmentovým záklenkem, ve zvonici navíc oválná okna.\nKněžiště a loď jsou zaklenuty plackami, sakristie a předsíň valenou klenbou s výsečemi. Klenební patky dosedají na pilastry, v lodi na přízední pilíře obklopené pilastry s kompozitními hlavicemi. Vstupní útvar vyplňuje hudební kruchta. Zařízení je jednotné, z počátku 19. století, barokních tvarů. V hlavním oltáři je obraz sv. Máří Magdalény (po 1777), údajně přemalovaný originál Ignáce Raaba.\n"}
{"id": "371787", "url": "https://cs.wikipedia.org/wiki?curid=371787", "title": "Kostel svatého Martina (Žárová)", "text": "Kostel svatého Martina (Žárová)\n\nKostel svatého Martina v Žárové je významnou památkou středověké pozdně renesanční roubené kostelní architektury. Zachoval se v autentické podobě, nenarušené pozdějšími úpravami. Památkově chráněn od roku 1958. \n\nKostelík byl vybudován jako luteránský v roce 1611 majitelem losinského panství Janem Jetřichem ze Žerotína. Výstavbu nového kostela zřejmě plánoval již jeho otec, Jan ze Žerotína, který však v roce 1608 zemřel. Svědčí o tom votivní deska s chronogramem 1611 nad vstupem do sakristie. Zajímavá je historie materiálu (dřeva). V letech 1599-1603 byl ve Velkých Losinách budován nový kostel. Dřevo ze strženého starého kostela vystačilo na stavbu tří menších vesnických kostelů, dnes cenných památek drobné renesanční architektury – kostela sv. Michaela v Maršíkově, kostela sv. Jana Nepomuckého v Klepáčově (ten je však mnohem mladší) a zmíněného kostela sv. Martina v Žárové. Kostely v Žárové a Maršíkově stavěl evidentně stejný mistr, kostel v Žárové byl zachován v původní podobě. Po roce 1620 byl kostel připojen k losinské římskokatolické farnosti. Opravy proběhly v letech 1802 (bílý nátěr interiéru), 1837 a 1845 (dláždění čtvercovými kameny).\n\nV roce 2012 byla provedena oprava obvodových trámů, které byly napadeny dřevokazným hmyzem a výměna trámů podpírajících věž kostela.\n\nKostel sv. Martina stojí uprostřed ohrazeného hřbitova, v jehož rohu se dle pověsti nacházejí hroby obětí morové epidemie z roku 1680. U zdi blízko vchodu zůstal nejstarší zachovalý barokní náhrobek z poloviny 18. století. Ostatní původní hroby byly po 2. světové válce odstraněny po vystěhování německého obyvatelstva. Před vchodem do areálu stojí kamenný kříž a památník se jmény padlých v 1. světové válce a připomenutím 21 padlých a 18 pohřešovaných z 2. světové války.\n\nKostel sv. Martina je postaven v renesančním slohu s pozdně gotickými prvky. Jde o dřevěný roubený kostel s polygonálním závěrem, vestavěnou věží čtvercového průřezu, nízkou předsíní na jižní straně lodi a obdélnou sakristií na severní straně presbytáře. Kostelní srub je postaven na nízkém kamenném soklu, který je před povětrnostními vlivy chráněn dřevěnou stříškou. Presbytář je zaklenut stlačenou nepravou dřevěnou klenbou, v lodi je povalový strop, v sakristii trámový strop. Střecha kostela je kryta šindelem.\n\nCelý vnitřek kostela je obložen dřevem. Vstupní část je rozdělena kruchtou, z níž jsou přístupné ochozy podél bočních stěn lodi, typické pro luteránské stavby. \n\nHlavní oltář z roku 1717 pochází z poutní kaple Nejsvětější Trojice u Maršíkova, původní oltář (vysvěcený roku 1646) byl odstraněn v roce 1789. Z tohoto oltáře se zachoval pouze obraz sv. Martina. Na oltáři s krásnými řezbami je kartuše se znaky Žerotínů a svobodných pánů z Lingenau, z něhož pocházela Ludvika, manželka Jana Jáchyma ze Žerotína (zemřel 1716). Ostatní původní vnitřní vybavení se nedochovalo. Dnešní varhany pocházejí z roku 1757 (nahradily starší pozitiv z roku 1673), sošky dvou andělů na oltář byly zakoupeny v roce 1845, obrazy křížové cesty namaloval roku 1863 šumperský malíř Karel Brachtel. Zajímavý je osud kostelního zvonu - občané Žárové a Horního Bohdíkova si jej koupili v roce 1922, za druhé světové války byl zabaven a dnes se nachází ve věži farního kostela v Šumperku.\n\n\n"}
{"id": "371796", "url": "https://cs.wikipedia.org/wiki?curid=371796", "title": "Aberdeen-anguský skot", "text": "Aberdeen-anguský skot\n\nAberdeen-anguský skot (AA) je masné plemeno skotu typické bezrohostí a plášťovým zbarvením, zvířata jsou jednolitě černá nebo červenohnědá. Je to jedno z nejvíce chovaných masných plemen na světě. V hojném počtu je toto plemeno zastoupeno též v České republice, první telata se zde narodila v roce 1992 a v roce 2003 byl Aberdeen-anguský skot druhým v Česku nejčastěji chovaným masným plemenem.\n\nZemí původu plemene je severovýchodní Skotsko. Již na začátku 18. století se v krajích Aberdeenshire a Forfarshire podařilo vyšlechtit masný užitkový typ skotu, který v první polovině 19. století chovatel Hugh Watson přikřížením plemene Shorthorn sjednotil a položil tak základ tohoto plemene. Ve čtyřicátých letech 19. století byla založena v Anglii první plemenná kniha a v roce 1860 se uskutečnil import prvních zvířat do Kanady a později do Spojených států. Rozvoj chovu Anguse na severoamerickém kontinentě přinesl tomuto plemeni zvětšení tělesného rámce a sníženou produkci loje. Postupně se chov Aberdeen-anguského skotu kromě Evropy a Severní Ameriky rozšířil i do Jižní Ameriky, Austrálie, na Nový Zéland a do Afriky. Do České republiky byly první kusy importovány v roce 1991, převážně z Kanady.\n\nPlemeno je geneticky bezrohé, nejčastěji plášťově černé. Možná je též plášťově červená barva, která se vyskytuje u homozygotních jedinců s red faktorem. Dospělé krávy měří v kříži okolo 135 cm při hmotnosti 650-700 kg, býci dosahují výšky 145-155 cm a hmotnosti 1100-1300 kg. Tělesná stavba je kompaktní a harmonická, konstituce pevná, zvířata jsou dobře osvalená. Trup je hluboký a válcovitý, prsní kost zřetelně vystupuje mezi hrudními končetinami. Tělo má při pohledu zboku tvar obdélníku, končetiny jsou krátké, hlava malá. Aberdeen-anguský skot má mírnou, přátelskou povahu.\n\nAberdeen-anguský skot vyniká nenáročností, odolností, přizpůsobivostí a dobrou schopností využívat pastvy. Průměrné denní přírůstky ve výkrmu dosahují u býků v testaci 1400 g. Jatečná výtěžnost dosahuje 61 %, přičemž díky jemné kostře je podíl kostí v jatečně opracovaném trupu pouze 14-16 %. Maso z plemene Angus je jemně vláknité a křehké, vysoce mramorované, šťavnaté a má typickou chuť. Tuk má typickou žlutou barvu.\nPlemeno je velmi rané, matky se poprvé telí ve dvou letech, vynikají schopností snadných porodů a silným mateřským instinktem. Telata jsou se svou matkou svázána silným poutem, vynikají pevným zdravím a rychlým růstem. Na konci pastvy mají běžně hmotnost 300 kg. Býci plemene Angus jsou velmi vhodní pro křížení s ostatními plemeny skotu. Přenášejí do nových generací výbornou pastevní schopnost, odolnost a konstituční pevnost. Ve výkrmu dosahují výborných denních přírůstků a porážkové hmotnosti dosahují ve 14-15 měsících věku.\n\n"}
{"id": "371798", "url": "https://cs.wikipedia.org/wiki?curid=371798", "title": "Geoffrey Jenkins", "text": "Geoffrey Jenkins\n\nGeoffrey Jenkins (16. června 1920, Port Elizabeth – 7. listopadu 2001, Pretoria, Jihoafrická republika) byl jihoafrický spisovatel.\n\nJeho první vydanou knihou byl v roce 1959 román \"A Twist of Sand\" (česky vyšla kniha v překladu Josefa Justa pod názvem \"Zátoka smrti\" v nakladatelství Práce v roce 1976 v edici \"Románové novinky\"). V roce 1968 byl podle tohoto románu natočen režisérem Donem Chaffeyem film s Richardem Johnsonem a Honor Blackmanovou v hlavních rolích. Ian Fleming, tvůrce britského tajného agenta Jamese Bonda kdysi prohlásil, že: „Geoffrey Jenkins byl obdařen vrcholnou originalitou \"A Twist of Sand\" je nápaditá prvotina zahajující literární tradici vysoce originálních dobrodružství“. Po Flemigově smrti oznámil jeho vydavatel Glidrose Productionty, že v roce 1966 pověřil Jenkinse napsáním dalšího románu o Jamesi Bondovi. On sám prohlásil, že spolu s Flemigem rozvinul příběh o pašování diamantů v roce 1957, který dokončil pro nakladatelství pod názvem \"Per Fine Ounce\", který ale nakladatelství odmítlo. Kopie tohoto rukopisu podle zpráv existuje u Ian Fleming Publications (dříve Glidrose Productionty) v archívu. Raymond Benson, čtvrtý oficiální autor Bondovek, jeho existenci před fanoušky žádajícími jeho vydání zatvrzele popírá. Některé zdroje tvrdí, že tato Jenkinsova kniha byla publikována pod názvem \"Kolonel Sun\" a vydána pod pseudonymem „Robert Markham“ užívaným Kingsley Amisem pro Flemingovské romány, což ale nebylo nikdy prokázáno. Na několika pracích s ním spolupracovala jeho manželka Eva Palmer (1916–1998). Před smrtí se Jenkins přestěhoval z Pretorie ke svému synovi Davidovi (1953) do Durbanu.\n\n\n"}
{"id": "371802", "url": "https://cs.wikipedia.org/wiki?curid=371802", "title": "Prolaktin", "text": "Prolaktin\n\nLuteotropní hormon neboli prolaktin je peptidický hormon tvořený 194-199 aminokyselinami (údaj se liší podle živočišného druhu, u člověka je jich 199). U samic stimuluje rozvoj mléčné žlázy během gravidity a laktaci po porodu. Rovněž tlumí vyzrávání vajíčka ve vaječníku a menstruační cyklus. Ovlivňuje také vztah matky k mláděti. U samců ovlivňuje růst předstojné žlázy a přídatných pohlavních orgánů.\n\nLuteotropní hormon je produkován mammotropními buňkami adenohypofýzy. Cirkuluje v krvi hlavně jako monomer, ale existuje i dimer. Vysoká hladina tohoto hormonu v krvi se nazývá hyperprolaktinémii, která narušuje ovulaci a může vést k neplodnosti nebo k snížené plodnosti. Nadměrná tvorba prolaktinu může být způsobena i některými léky. Stimuluje růst mléčné žlázy a tvorbu mléka. Vylučování prolaktinu je inhibováno dopaminem.\n\n"}
{"id": "371810", "url": "https://cs.wikipedia.org/wiki?curid=371810", "title": "Ghost Ranch", "text": "Ghost Ranch\n\nGhost Ranch (\"Ranč duchů\") je rezervací a vzdělávacím centrem o rozloze 85 km² (21 000 akrů), nacházejícím se v Novém Mexiku (USA). \n\nSoučástí této oblasti je také světově proslulá paleontologická lokalita, na které byly objeveny pozůstatky mnoha známých triasových dinosaurů. V době před více než 200 miliony let se tato oblast nacházela v blízkosti rovníku a kypěla životem. První vykopávky zde probíhaly již od roku 1885, nejznámějším objevem však bylo odkrytí více než tisíce koster malého dravého dinosaura druhu \" Coelophysis bauri\" v roce 1947. Díky tomuto objevu patří zmíněný rod k nejlépe prozkoumaným dinosaurům. Objevitelem byl slavný americký paleontolog Edwin H. Colbert. V roce 2007 byly ve zdejší Hayden Quarry objeveny fosilie jednoho z primitivních dinosauromorfů druhu \"Dromomeron romeri\".\n\n"}
{"id": "371813", "url": "https://cs.wikipedia.org/wiki?curid=371813", "title": "Babočka jilmová", "text": "Babočka jilmová\n\nBabočka jilmová (\"Nymphalis polychloros\", Linnaeus, 1758) je velký denní motýl z čeledi babočkovitých (\"Nymphalidae\").\n\nTento druh je velký 50–55 mm. Délka předního křída je 2,5 cm.\n\nTento motýl je k nalezení na okrajích lesů a ve volných krajinách.\n\nVyskytuje se v celé Evropě. Je to jeden z mála motýlů s takovýmto souvislým rozšířením.\n\n"}
{"id": "371823", "url": "https://cs.wikipedia.org/wiki?curid=371823", "title": "Catherine Zeta-Jonesová", "text": "Catherine Zeta-Jonesová\n\nCatherine Zeta-Jonesová, nepřechýleně Catherine Zeta-Jones (* 25. září 1969 Swansea) je britská filmová herečka působící ve Spojených státech amerických.\n\nKariéru začala již v mládí. Poté, co účinkovala v anglických a amerických televizních filmech a vedlejších rolích, se na konci 90. let stala známou postavami v hollywoodských snímcích \"Fantom\", \"\" a \"Past\".\n\nOscara za nejlepší herečku ve vedlejší roli obdržela za ztvárnění postavy Velmy Kellyové v adaptaci snímku \"Chicago\" z roku 2002, jakožto jediná oceněná velšská herečka v této kategorii.\n\nJejím manželem je americký herec a producent Michael Douglas, s nímž slaví narozeniny ve stejný den. Mají spolu dvě děti, Dylana (pojmenovaného podle Dylana Thomase) a Carysu Douglasovy.\n\n"}
{"id": "371826", "url": "https://cs.wikipedia.org/wiki?curid=371826", "title": "Gibsonka", "text": "Gibsonka\n\nGibsonka je větší, původně jazzová, kytara s ozvučnými otvory ve tvaru písmene \"f\". Byla vyráběna společnostmi \"Cremona Luby\" v Česku, v zahraničí potom společnostmi Gibson, Hofner a podobně. Její výroba byla v největším rozkvětu v 30. až 60. letech 20. století. Používají se na ni výhradně kovové struny a hraje se na ni trsátkem. \n\nNázev je odvozen od již zmíněné společnosti Gibson; někdy je též označována jako jazzovka, od stylu který se na ni hraje. Struny jsou uchyceny za kovový rám a podepírány pohyblivou kobylkou. Model má většinou cutaway a pickguard. Je u ní používána mechanika \"die cast\" tj. s \"kolíčky\" na uchycení strun kolmo od hlavy a široké spektrum laků, například takzvaný sunbrust nebo pianový lak.Vyrábí se s javorovou, mahagonovou nebo smrkovou přední deskou, hmatník je z palisandru, ebenu a vzácně i z brazilského dřeva \"koa\". U některých modelů se vyskytuje snímač pod krkem.Někdy bývá zaměňována s různými semiakustickými kytarami,tj. model ES od firmy Gibson nebo s různými Les pauly s \"f\" otvory.\n"}
{"id": "371834", "url": "https://cs.wikipedia.org/wiki?curid=371834", "title": "Kavkazský front", "text": "Kavkazský front\n\nNázev Kavkazský front neslo několik formací ruských a sovětských vojsk:\n\n"}
{"id": "371836", "url": "https://cs.wikipedia.org/wiki?curid=371836", "title": "Přesměrování portu", "text": "Přesměrování portu\n\nPřesměrování portů ( ) je v informatice metoda směrování portů z jednoho síťového uzlu na druhý. Typickým použitím je umožnění vnějšímu uživateli připojit se na port na soukromé adrese v lokální síti prostřednictvím směrovače, který podporuje technologii překladu síťových adres.\n\nReverzní přesměrování portů, nebo také \"tunelování portů\", se děje za pomoci dvou nejčastěji softwarových komponent, z nichž jedna vystupuje jako relační server – naslouchá na určitém portu, zatímco druhá komponenta v roli relačního klienta se k tomuto serveru připojuje. Po ustanovení relace začne server naslouchat na jiném portu a veškerý provoz je dále forwardován ke klientovi, který inicioval úvodní relaci. Nejčastěji se tento typ forwardování používá v případech, kdy jsou požadované porty otevřené na stroji umístěném za routerem nebo firewallem, které na ně jinak nepovolují spojení. Tato funkcionalita je zabudována v některých implementacích SSH.\n\nDvojité přesměrování portu ( ) za pomoci jednoho a nebo více routerů. Dvojité přesměrování za pomoci jednoho routeru je metoda, kdy z jednohoho směrovače s veřejnou IP adresou jsou porty směrovány na IP adresu jiného směrovače, který je dále přesměruje na uzel v privátní síti. Například u přesměrování s dvěma routery se z jednoho směrovače s veřejnou IP adresou porty přesměrují na směrovač s veřejnou a interní IP adresou. Následně tento router pošle komunikaci na portech na IP adresu jiného směrovače, který je přesměruje na uzel v privátní síti.\n\nPort forwarding umožní vzdáleným síťovým uzlům připojit se k specifickému uzlu v privátní LAN síti.\n\nPříklady využití:\n\nSměrování v Linuxu je umožněno přidáním iptables pravidel do NAT tabulky. \nV operačních systémech Mac OS X a BSD je to umožněno prostřednictvím nástroje ipfirewall (ipfw).\n\n\n\n"}
{"id": "371837", "url": "https://cs.wikipedia.org/wiki?curid=371837", "title": "Kavkazský front (druhá světová válka)", "text": "Kavkazský front (druhá světová válka)\n\nKavkazský front (druhá světová válka) ( ) byl název vojenské formace Rudé armády za druhé světové války.\n\nKavkazský front vznikl 30. prosince 1941 přejmenováním Zakavkazského frontu. Nezávisle na změně názvu vojska frontu pokračovala v Kerčsko-feodosijské operaci započaté 26. prosince silami 51. a 44. armády a do 2. ledna obsadila Kerčský poloostrov s městy Kerčí a Feodosijí.\n\nNa návrh představitele Hlavního stanu Lva Mechlise podpořeného generálním štábem byl 28. ledna front rozdělen, vojska na Kerčském poloostrově byla podřízena dosavadnímu štábu pod novým názvem Krymský front, vojska v Zakavkazsku obnovenému Zakavkazskému vojenskému okruhu.\n\n\nVelitel\n\nČlen vojenské rady\n\nNáčelník štábu\n\n"}
{"id": "371838", "url": "https://cs.wikipedia.org/wiki?curid=371838", "title": "Frank Rossavik", "text": "Frank Rossavik\n\nFrank Mauritz Rossavik (* 21. prosinec 1965) je norský novinář a spisovatel.\n\nV roce 1986 absolvoval bakalářská studia politologie na univerzitě v Bergenu a v roce 2004 magisterská studia mezinárodní politiky na Centre Européen de Recherches Internationales et Stratégiques v Bruselu.\n\nV letech 1987 až 1988 pracoval jako novinář v Rogalands Avis a poté do roku 1990 jako tiskový tajemník norské Levicové socialistické strany. V letech 1992 až 1995 jako vedoucí informačního odboru (pro-)Evropského hnutí (\"Europabevegelsen\").\n\nV letech 1996 až 2008 pracoval v deníku Bergens Tidende jako hlavní politický komentátor. Od února 2009 je zástupcem šéfredaktora týdeníku Morgenbladet.\n\nJe autorem dvou knih. \"Hei til EU\" (\"Pozdrav EU\"), která vyšla v roce 2005 v nakladatelství Spartacus forlag, \"Stikk i strid. Ein biografi om Einar Førde\" (\"Úder v boji. Biografie Einara Førdeho\") z roku 2007, za níž obdržel Brageprisen v kategorii literatura faktu.\n\nV roce 2009 publikoval v nakladatelství Spartacus forlag titul \"Det niende barnet. Naziordføreren og hans jødiske sønn\", který zpracovává příběh Edgara Brichty, narozeného v roce 1930 v židovské rodině v Bratislavě, jenž se po vypuknutí druhé světové války dostal díky pomoci Nansenova mezinárodního úřadu pro uprchlíky a osoby bez státní příslušnosti do tehdy neutrálního Norska, kde vyrůstal paradoxně v rodině člena norského Národního sjednocení, norské obdoby národně socialistické strany. Tato kniha vyšla v roce 2010 také v českém překladu.\n\n"}
{"id": "371840", "url": "https://cs.wikipedia.org/wiki?curid=371840", "title": "Andrés Segovia", "text": "Andrés Segovia\n\nAndrés Segovia Torres I Marqués de Salobreña (21. února 1893 v Linares, Jaén, Španělsko – 2. června 1987) byl španělský klasický kytarista a hudební pedagog.\n\n\n\n\n\n\n"}
{"id": "371842", "url": "https://cs.wikipedia.org/wiki?curid=371842", "title": "Zběhovec", "text": "Zběhovec\n\nZběhovec (\"Ajuga\") je rod rostlin z čeledi hluchavkovitých. Zahrnuje 40 až 50 druhů, některé jsou rozšířené po celém světě. V Česku volně rostou 4 druhy.\nZběhovce jsou jedno i víceleté rostliny nebo keře, obvykle nízkého vzrůstu. Barva květů je modrá až fialová, zřídka bělavá nebo žlutá. Květy dvoupyskaté, listy jednoduché.\n\n\n \n"}
{"id": "371859", "url": "https://cs.wikipedia.org/wiki?curid=371859", "title": "Kateřina Brožová", "text": "Kateřina Brožová\n\nKateřina Brožová (* 9. února 1968 Praha) je česká herečka, zpěvačka a moderátorka.\n\nPochází z umělecké rodiny, od mládí ráda tančí, zpívá a hraje divadlo. Po absolutoriu pražské DAMU v roce 1991 nastoupila od svého prvního angažmá ve Vinohradském divadle. Jakožto zpěvačka hostuje zejména v Hudebním divadle v Karlíně, Divadle Goya či v Divadle Kalich, kde vystupuje v muzikálech.\n\nJedná se také o dabingovou herečku. Natočila krásný erotický film, který český divák neměl vidět Vášnivé znamosti. Vydala řadu fotografií v časopise Playboy. Věnuje se i sólovému zpěvu, natočila již nejméně čtyři vlastní sólová alba.\n\nV červnu 2009 se stala jako nestraník lídrem teplického okresu na sociálnědemokratické kandidátce Ústeckého kraje do Poslanecké sněmovny PČR v předčasných říjnových volbách, ovšem o několik dní později se kandidatury vzdala.\n\nJejím manželem byl od roku 1997 podnikatel Zdeněk Toman. V roce 2004 se rozvedli.\n\n\n\n\n\n\n"}
{"id": "371872", "url": "https://cs.wikipedia.org/wiki?curid=371872", "title": "Rubín (rozcestník)", "text": "Rubín (rozcestník)\n\nRubín může být:\n\n\nPříjmení\n\n\n"}
{"id": "371874", "url": "https://cs.wikipedia.org/wiki?curid=371874", "title": "Peter Sauber", "text": "Peter Sauber\n\nPeter Sauber (* 13. října 1943, Curych) je švýcarský majitel týmu formule 1.\n\nVe věku 23 let jezdil tento vyučený elektromontér své první automobilové závody na upraveném volkswagenu brouk. O tři roky později si postavil své první závodní auto C1, se kterým se stal mistrem Švýcarska ve sportovních vozech. Po tomto úspěchu se soustředil na stavbu závodních automobilů a zanechal vlastního závodění. Založil Sauber Rennsport AG, aby mohl stavět závodní vozy.\n\nPřed vstupem do formule 1 stavěl od 70. let sportovní vozy. Na konci 80. let nasadil Sauber úspěšně svůj Sauber-Mercedes za tovární tým Mercedes-Benz, který vyhrál 24 hodin Le Mans. Mezi jeho perspektivní jezdce patřili Michael Schumacher, Heinz Harald Frentzen a Karl Wendlinger, o které se staral zkušený jezdec Jochen Mass. Peter Sauber patří mezi nejlepší hledače talentovaných závodníků. Mnoho současných a minulých špičkových pilotů sedělo na počátku své závodní kariéry v kokpitech vozů Sauber, např. již jmenovaní Michael Schumacher a Heinz Harald Frentzen, dále také Nick Heidfeld, Kimi Räikkönen a Felipe Massa.\n\nPeter Sauber prodal svůj tým 22. června 2005 automobilce BMW. V roce 2010 tým odkoupil zpět.\n\n14. ledna 2006 byl zvolen Švýcarem roku 2005.\n\nPeter Sauber má od roku 1965 manželku Christiane, se kterou vychoval dva syny: Philipp (* 1971) a Alex (* 1973). \"C\" v označení závodních vozů Sauber znamená počáteční iniciálu jména Christiane.\n"}
{"id": "371876", "url": "https://cs.wikipedia.org/wiki?curid=371876", "title": "Rubin", "text": "Rubin\n\nRubin může znamenat:\n\n\n\n"}
{"id": "371878", "url": "https://cs.wikipedia.org/wiki?curid=371878", "title": "Gertruda z Komburgu", "text": "Gertruda z Komburgu\n\nGertruda z Komburgu nebo Comburgu (okolo r. 1095 – 1130/31) pocházela z rodu Kombursko-Rothenburských hrabat. Byla římsko-německou královnou a franckou vévodkyní jako manželka vzdorokrále a pozdějšího římsko-německého krále Konráda III..\n\nNarodila se z manželství kombursko-rothenburského hraběte Jindřicha z Komburgu s Gepou z Mergentheimu a pravděpodobně byla jejich jediným dítětem a dědičkou.\nZřejmě v roce 1115 se provdala za příslušníka rodu Štaufů, Konráda Švábského. Konrád byl druhým synem vévody Fridricha I., bratrem vévody Fridricha II. a synovcem císaře SŘŘ Jindřicha IV. V roce 1116 se Konrád stal východofranckým vévodou a po smrti svého bratrance císaře Jindřicha V. se v roce 1125 ucházel o římsko-německou korunu. Zvolen byl ale až v roce 1127 vzdorokrálem za vlády Lothara III.. Lothar sice svou moc upevnil a v roce 1135 se dočkal císařské koruny, ale po jeho smrti v roce 1138 usedl na trůn opět Konrád a jako Konrád III. vládl až do své smrti v roce 1152.\n\nGertrud zemřela po 15 letech manželství a byla pochována v klášteře v Lorchu. Konrád se po druhé oženil v roce 1136 z Gertrudou ze Sulzbachu.\n\n\n"}
{"id": "371882", "url": "https://cs.wikipedia.org/wiki?curid=371882", "title": "Količín", "text": "Količín\n\nKoličín je vesnice v okrese Kroměříž ve Zlínském kraji, patřící pod město Holešov, ve které žije 360 obyvatel (ke dni 18. října 2008). První písemné známky o Količínu jsou z roku 1348.\n\nObec byla před třicetiletou válkou významným sídlem českých bratří. Olomoucký biskup Ditrichštejn, jemuž patřily blízké Pravčice, nechtěl ve svém sousedství trpět České bratry. Proto se dorozuměl s majitelem Holešova, hrabětem Rottalem, jemuž po r. 1625 Količín připadl, a vyslali do Količína jezuity s četou dragou­nů, aby količínské násilím přinutili zříci se českobratrského učení. Lidé byli sehnáni do bratrského kostela a tam donuceni přijímat pod jednou. Zdrá­hající se byli v kostele zavřeni. Kostel byl pak náhodou či úmyslně zapálen. V kostele zahynuli mučednickou smrtí poslední čeští bratři z Količína.\n\nPodobný osud stihl i osadu Lhotu Markovu, jež stávala mezi obcemi Rymice a Němčice. Ta více nebyla obnovena. O pozemky se rozdělily okolní obce.\n\nNynější obec Količín, která je přifařena a přiškolena do Rymic, byla znovu vystavěna r. 1776 na místě, které Rusava často zaplavovala. Tam, kde stával starý Količín, leží panské pole, na jehož hranici byla postavena tajným snad českým bratrem kaplička. K této kapličce byly v minulosti pořádány prosební průvody.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\n"}
{"id": "371886", "url": "https://cs.wikipedia.org/wiki?curid=371886", "title": "STS-126", "text": "STS-126\n\nSTS-126 byla servisní a zásobovací mise raketoplánu Endeavour k Mezinárodní vesmírné stanici (ISS) z roku 2008. Zásoby byly uloženy v modulu MPLM. Během letu se uskutečnily čtyři výstupy do vesmíru, při kterých se posádka věnovala výměně nádrže s dusíkem NTA (') a údržbě obou spojů SARJ ('), které mají za úkol natáčet solární panely stanice, aby byly optimálně osvětleny Sluncem.\n\nNovou členkou dlouhodobé posádky Expedice 18 se místo vracejícího se Gregoryho Chamitoffa stala Sandra Magnusová.\n\n\n\n\nMise STS-126 je zaměřena na údržbu stanice, opravy a doplnění zásob. Uskuteční se čtyři výstupy do vesmíru, při kterých astronauti promažou rotační spoje solárních panelů SARJ a vymění poškozená ložiska především u spoje SARJ-S3, který je jen omezeně funkční od září 2007. Bude také nutné vyměnit nádrž NTA se stlačeným dusíkem, který zajišťuje udržování správného tlaku amoniaku v chladicích rozvodech. Posádka raketoplánu nainstaluje anténu pro příjem signálu globálního navigačního systému (GPS), anténu a kameru na hlavní příhradový nosník stanice ().\n\nZásoby pro ISS jsou přepravovány ve víceúčelovém transportním modulu MPLM () Leonardo, který je umístěn v nákladovém prostoru raketoplánu. Po příletu ke stanici bude MPLM vyzvednut a připojen na spodní port Harmony.\n\nV rámci rozšíření počtu stálých obyvatel stanice na dvojnásobek, které se plánuje na rok 2009, astronauti nainstalují zařízení na úpravu vody, další tři buňky na spaní, další kuchyni a toaletu.\n\nDne 19. září 2008 byl raketoplán Endeavour převezen z montážní haly na rampu LC-39B. Tato rampa je používaná jako záložní a je ve fázi přestavby. Raketoplán byl připraven na misi STS-400, což měl být případný záchranný let pro servisní misi STS-125 k Hubbleovu vesmírnému dalekohledu (HST).\n\nKvůli poruše řídící jednotky na HST došlo k odkladu letu STS-125 až na rok 2009. Raketoplán Endeavour byl tedy 23. října převezen na rampu 39A a začal se připravovat na misi STS-126.\n\nOdpočítávání bylo zahájeno v úterý 11. listopadu a posádka přeletěla z Johnsonova vesmírného střediska do Kennedyho vesmírného střediska, aby se připravila ke startu. 12. listopadu oficiálně oznámil vedoucí mise (MMT – ') LeRoy Cain, že start Endeavouru proběhne v pátek. Ferguson a Boe trénovali přistání na trenažéru raketoplánu ('). Podle předpovědí počasí byla na plánovaný den 70 % šance, že budou vhodné povětrnostní podmínky pro start mise.\n\nRaketoplán po úspěšném odpočítáváním hladce odstartoval 15. listopadu 2008. V čase T+125s Dohořely a oddělily se motory SRB, které později přistály na padácích do moře.\n\nAsi 8 minut po startu se vypojily motory SSME, tento manévr se nazývá MECO a za dalších 15 sekund se oddělila venkovní nádrž ET. Poté manévrem OMS-2 se Endeavour dostal na oběžnou dráhu a začal ve stíhání ISS.\n\nPo startu proběhla kontrola tepelné ochrany raketoplánu pomocí nástavce OBSS, která přestože na záběrech kamer v čase T+28s bylo vidět, že odpadl kus izolace z ET, nic neukázala. Technici nyní prozkoumávají sesbíraná data. Další problém představovalo to, že přestala fungovat automatika natáčení antény pro pásmo Ku. To technici vyřešili tak, že naváděli anténu ze Země.\n\nDne 16. listopadu se raketoplán připojil k ISS. Tomuto manévru předcházela otočka RPM pro snímkování tepelné ochrany raketoplánu z ISS. Poté začaly přípravy k připojení MPLM k ISS\n\nModul MPLM byl ke stanici připojen 17. listopadu. Potom byl modul vyložen.\n\n18. listopadu proběhl první výstup do vesmíru. Zúčastnila se ho dvojice amerických astronautů Piperová a Bowen. V jeho průběhu byla přenesena prázdná nádrž NTA s dusíkem z ESP-3 do nákladového prostoru raketoplánu.\n\nVše se podařilo, i když Piperové uletěla brašna s nářadím a Bowen ji musel půjčit svoje.\n\nTohoto výstupu se zúčastnili astronauti Piperová a Kimbrough. Astronauti přenesli 2 vozíky CETA z ITS-S1 na ITS-P1. Tento přenos se uskutečnil v rámci budoucího připojení nosníku ITS-S6 při misi STS-119. Výstup trval 6 hodin a 45 minut.\n\nVýstup EVA-3 proběhl dne 22. listopadu. Astronauti Piperová a Bowen při něm měli dokončit opravu spoje SARJ-S3 jeho promazáním a výměnou ložisek. Šest ložisek se podařilo spravit, ale poslední ložisko se nepodařilo včas opravit. Tato práce byla přesunuta na EVA-4.\n\nV pondělí 24. listopadu bylo rozhodnuto prodloužit pobyt u ISS o jeden den, aby astronauti měli čas na zapojení recyklátoru vody.\n\nPoslední výstup do kosmu proběhl 24. listopadu 2008. Astronauti dokončili servis spoje SARJ-S3 a zpětně nainstalovali termální kryty na modul Kibo, kameru na nosník P1 a promazali druhý spoj SARJ-P3. Výstup EVA-4 trval 6 hodin 7 minut a proběhl úspěšně. Dále astronauti namontovali novou GPS anténu (pro navádění japonské lodi HTV) a ručně uvolnili jeden externí mechanický zámek na modulu Kibo, který se zaseknul při testech funkčnosti. Tím stanici připravili na montáž velkých částí roku 2009 (poslední nosník S6 a japonskou venkovní plošinu EF).\n\nV úterý 25. listopadu 2008 byla centrifuga v novém recyklátoru vody opět upravena (lépe stabilizována v konstrukci) a celé zařízení bylo znovu pokusně spuštěno. Tentokrát zatím běží bez problémů.\n\nRaketoplán se odpojil od ISS dne 28. listopadu v 15:47 SELČ.\n\nRaketoplán měl přistát na KSC 30. listopadu. Kvůli špatnému počasí na Floridě se technici v Houstonu rozhodli tak, že raketoplán přistane na Edwards AFB. Brzdící manévr i sestup se podařily a Endeavour přistál na dráze 04L na Edwards AFB večer 30. listopadu 2008.\n\n"}
{"id": "371892", "url": "https://cs.wikipedia.org/wiki?curid=371892", "title": "Nemocniční nákaza", "text": "Nemocniční nákaza\n\nNemocniční nákaza, odborně nozokomiální nákaza (zkr. NN; řecky \"nosokomeion\" = nemocnice, \"nosos\" = choroba, \"komeo\" = starat se) je přenosné infekční onemocnění vnějšího nebo vnitřního původu, které vzniklo v souvislosti s pobytem osob ve zdravotnickém zařízení. Za nemocniční nákazu je považována i nákaza, která se s ohledem na svoji inkubační dobu projeví až po propuštění pacienta ze zdravotnického zařízení nebo po jeho přeložení do jiného zdravotnického zařízení.\n\nInfekce, jež je přítomna v době přijetí pacienta, může být považována za nozokomiální jen tehdy, když je epidemiologicky spojena s předcházející hospitalizací. Na vzniku těchto infekcí se podílí přítomnost určitých mikroorganizmů v nemocničním prostředí, oslabení organizmu chorobou a diagnostické a léčebné zásahy do organismu (např. operace, cévkování apod.).\nNejčastějšími původci jsou bakterie \"Escherichia coli\", \"Klebsiella\", \"Proteus\", \"Pseudomonas aeruginosa\" či \"Staphylococcus aureus\".\n\nTřídění nemocničních nákaz může být provedeno podle výskytu na nespecifické a specifické NN, podle původu na exogenní NN a endogenní NN a podle klinického projevu.\n\n\n\n\n"}
{"id": "371899", "url": "https://cs.wikipedia.org/wiki?curid=371899", "title": "Jim Forest", "text": "Jim Forest\n\nJim Forest (* 2. listopadu 1941) je americký novinář, spisovatel a křesťanský aktivista, přítel Thomase Mertona. V současné době žije v Nizozemsku a spolu se svojí manželkou Nancy je tajemníkem pravoslavné organizace \"Orthodox Peace Fellowship of the Protection of the Mother of God\". Zároveň je editor s touto organizací spojeného časopisu \"In Communion\".\n\nJde o autora řady knih s náboženskou tematikou, které částečně odráží i jeho složitý náboženský vývoj (původně byl anglikán, pak konvertoval ke katolicismu a v současné době se hlásí k pravoslaví).\n\n\n"}
{"id": "371907", "url": "https://cs.wikipedia.org/wiki?curid=371907", "title": "Kosmos 869", "text": "Kosmos 869\n\nKosmos 869 byl bezpilotní test vojenské lodi Sojuz 7K-S.Víceméně úspěšná mise.\n\n\n\nCelkem-Delta V:83 m / s \n\n"}
{"id": "371909", "url": "https://cs.wikipedia.org/wiki?curid=371909", "title": "Moravská Třebová (zámek)", "text": "Moravská Třebová (zámek)\n\nZámek Moravská Třebová se nachází v centru města na místě původního hradu založeného již ve 13. století. Město Moravská Třebová leží v jihovýchodní části Pardubického kraje a historicky náleží k severozápadní Moravě.\n\nNěkdy před rokem 1270 založil Boreš z Rýzmburka město Třebovou. Ve stejné době stával na jižním vrcholu vrchu Dubina hrad Třebovské hradisko dobytý v letech 1285–1286 Závišem z Falkenštejna. Město spravoval Borešův bratr Bohuslav, a když v roce 1325 zemřel jeho syn Boreš, vymřela třebovská větev Hrabišiců, a jejich panství připadlo jako odúmrť král Janu Lucemburskému.\n\nJan Lucemburský město zastavil Janu Železnému z Lipé, který začal budovat přímo ve městě nový hrad, protože Třebovské hradisko nebylo po dobytí Závišem z Falkenštejna obnoveno. Nový hrad, zmiňovaný poprvé při dělení panství v roce 1346, stál v jihovýchodní části města. Měl půdorys lichoběžníku o rozměrech 43 × 44 metrů. V severozápadním nároží hradu stávala čtverhranná věž, pod kterou se v severní hradbě nacházela brána. Na jižní straně býval palác, jehož zdivo se částečně dochovalo v úrovni sklepů a přízemí. Mladší palác vznikl později podél východní hradby.\n\nV roce 1356 prodal Jindřich za 8000 hřiven moravskotřebovské panství tj. město s hradem, městečkem Staré Město, Křenov a dalšími 23 vesnicemi markraběti Janu Jindřichovi. Ten dal u hradu podstatně zesílit opevnění a městu poskytl četné výsady. Syn Jana Jindřicha markrabě Jošt Moravský toto panství v roce 1391 udělil lénem Erhartu z Kunštátu, který již na severní Moravě vlastnil četné statky. V roce 1398 pak toto panství získal Erhart do dědičné držby. V té době náleželo k tomuto dominiu již 33 vsí, z nichž 3 byly přímo hradním lénem. Ač byli moravskotřebovští pánové z Kunštátu stoupenci husitů, jejich purkrabí Hanuš Schwarz při křížové výpravě v r. 1422, vedené vratislavským biskupem Konrádem, vydal celé město i s hradem slezskému vojsku.\n\nPoté přešlo panství s hradem a městem jako soukromý majetek do rukou krále Jiřího z Poděbrad. V roce 1464 jej postoupil spolu s hradem Bouzov hejtmanovi královských vojsk Zdeňku Kostkovi z Postupic. V období česko-uherských válek zůstal Zdeněk Kostka věren králi Jiřímu až do svého konce, kdy r. 1468 padl v bitvě u Zvole při střetu královského vojska s vojsky Matyáše Korvína. Jeho nástupcem se stal bratr Albrecht, který se však přidal na stranu Korvína.\n\nPosledním držitelem moravskotřebovského rodového panství pánů z Postupic se stává Jiří Hrabiš z Postupic. Ten záhy postupuje celé zboží Janu Heraltu z Kunštátu. Jan Heralt pak v r. 1468 prodává panství Ladislavu Velenovi z Boskovic a Černé Hory. Ten vlastnil již panství Židlochovice a Boskovice a později k nim připojil ještě panství Zábřeh s Rudou nad Moravou a Úsov. A právě za panování pánů z Boskovic dosáhlo město Moravská Třebová velkého rozmachu. \n\nBohatý rod pánů z Boskovic zahájil kolem roku 1485 rozsáhlou přestavbu starého a na tehdejší dobu již nepohodlného hradního objektu na renesanční zámek. Rekonstrukci započal stavbou čelního vstupního křídla s průjezdem položeným na osu dvora. Vzácný raně renesanční portál dodnes hlásá jméno stavebníka s letopočtem Tato stavba je první a také jedna z nejstarších renesančních památek datovaná nejen v našich zemích, ale dokonce ve všech zemích Evropy na sever od Alp. Brána je mimořádnou stavební památkou. Je ceněna a uznávána stejně jako ostění Vladislavského sálu na pražském Hradě a portál tovačovském zámku. Celá přestavba pak nese znaky nových stavebních proudů, které k nám pronikaly z Itálie prostřednictvím uherského Budína, kde působili stavitelé a kameníci z okruhu Leona Battisty Albertiho a jejichž činnost pak značně ovlivnila i budování moravskotřebovského zámku. Z původního hradu zůstala uchována pouze částečně snížená hranolová věž s přilehlým šnekovým schodištěm a která stávala na zámeckém nádvoří v místech nynější studny. Zachována zůstala i obranná funkce zámku na okraji města i opevnění proti městu v případě nouze, aby se zámek mohl bránit, pokud by nepřítel vnikl do města. Zámek byl poschoďový a nesl známky pozdně gotického i raně renesančního slohu. V půdorysném rozvržení již zcela převážila renesanční čtyřkřídlá dispozice uzavírající rozsáhlý dvůr. Jen západní křídlo bylo částečně zalomeno s ohledem na starý hradní palác. Jednotlivé místnosti v přízemí měly vlastní vchody ze dvora. V patře se nacházely v severním a východním křídle obytné místnosti, v jižním byly soustředěny reprezentační prostory. Hospodářským potřebám pak sloužilo zúžené západní křídlo a s ním spojená krychlová stavba s rozsáhlou černou kuchyní a uprostřed s velkou pecí a v rozích zpevněná kamennými opěráky. Podobné zpevňovaly i zdivo východního křídla. Hlavní vchod byl v severním křídle a na západě přiléhal ke zdivu staré věže. Jeho portál byl pak po požáru r. 1840 přenesen na jižní bránu. Jednotlivé místnosti v patře pak měly také samostatné vstupy z arkádové chodby, která spojovala jednotlivá křídla a z níž zůstal zachován jen nepatrný zbytek, následnými přestavbami zcela změněný.\n\nV r. 1497 byla dostavěna i kaple, zbouraná po požáru z r. 1840. Chodba, která k ní vedla, byla zdobená medailóny Ladislava Velena a jeho manželky Magdalény z Dubé a z Lipé. Tyto mramorové portréty vznikly v roce 1495 (datum vytesáno po stranách) v některé ze sochařských dílen střední Itálie. Jejich kopie jsou osazeny na vnější straně jižní brány zámeckého areálu. Zámecká kaple byla poměrně malá prostora, osvětlená pěti vysokými gotickými okny. Mezi nimi vyrůstala ze štíhlých přípor žebra křížové klenby datované nápisem k r. 1497, který se zachoval v zámeckém lapidáriu. Z etapy výstavby zámku za Ladislava z Boskovic se zachovalo jen východní křídlo. O náročné výbavě pozdně gotického zámku svědčí dodnes tzv. rytířský sál, opatřený křížovou klenbou s heraldickými svorníky se znaky Boskoviců a spřízněných rodů. K přestavbám tohoto období a konkrétně k r. 1510 jsou připomínána jména dvou zúčastněných stavitelů a to Jeronýma Dubenského a Kašpara Hardinga. \n\nPo požáru v r. 1509 byla provedena Ladislavem z Boskovic přestavba podle jeho estetických představ a v duchu nastupující renesance. Ladislav měl na svoji dobu mimořádné vzdělání, které si ještě rozšířil pobytem v Itálii a cestami po Evropě. Na zámku, který se stal jeho hlavním sídlem vybudoval rozsáhlou knihovnu s klasickou římskou i řeckou literaturou a řadou přírodovědných děl a dále sbírkami s řadou uměleckých děl a gobelínů. O Velenových sbírkách se pochvalně vyjádřil i král Vladislav Jagellonský, který na Třebové v r. 1497 trávil několik dní.\nLadislav z Boskovic zemřel v r.1520 na zámku v Letovicích. Veškeré majetky přešly na jeho syna Kryštofa z Boskovic († 1550), který se na rozdíl od otce hlásil k Lutherovu učení. Ač některá panství prodal, Moravskotřebovské si nechal a i ono bylo jeho sídelním majetkem. Jako sídelní sdílely Třebovou rovněž jeho synové Václav a Jan Kryštof z Boskovic. Mezi roky 1560 – 1570 byly dokončeny úpravy jižního křídla zámku s řadou reprezentačních sálů. Charakter měl již čistě renesanční a se sousedními křídly je spojovala otevřená arkádová chodba. Václav z Boskovic dal pak také v r. 1568 prorazit průchod ke kostelu. Připomínkou na Jana z Boskovic je pak bosovaný portál na východní vnější zdi zámku.\n\nJanem z Boskovic pak roku 1589 vymírá moravskotřebovská větev pánů z Boskovic. Tím přechází moravskotřebovské majetky dědictvím do rukou Žerotínů. Ladislav Velen ze Žerotína (1589–1622) si Třebovou zvolil za své sídlo. Na konci 16. století financoval obnovu špitálního kostela, v roce 1602 přispěl na novostavbu kostela ke Křížovém vrchu. V roce 1611 začal s přestavbou zámku. Na místě bývalého hradního příkopu vznikla tři manýristická křídla zámeckého předdvoří opatřená směrem do nádvoří arkádami. Autorem projektu zámecké stavby byl nejspíše architekt Rudolfa II. Giovanni Maria Filippi. Inspirací pro fasádu přerušenou centrální věží byly architektonické traktáty Sebastiana Serlia. Samotnou stavbu prováděla skupina stavebních řemeslníků vedená Giovannim Mottalou, stavitelem usedlým v Moravské Třebové, ale pocházejícím ze švýcarského Engadinu. Na kamenických a sochařských pracích zde působili další tvůrci z oblasti na hranici Švýcarska a Itálie - Adam Motl, Abondio Olivier Salis a Lorenz Paris.\nSoučasná fasáda severního křídla nového paláce obrácená do náměstí je jednoduchá a vystupuje z ní mohutná hranolová věž s přísně symetrickým průčelím. Mansardová střecha nesená profilovanou korunní římsou, je členěna trojúhelníkovým štítem s hodinami. V přízemí je trojosý kamenný portál, jehož dva polosloupy s reliéfními lvími hlavami nesou architráv zakončený bohatě profilovanou římsou. Okna věže jsou zdvojená a v každém z pater je jedna dvojice rámovaná šambránou. Po dalším z požárů v roce 1840 se zachovala tři křídla původní fasády s arkádami, severní a východní zcela, ze západního pak pouze severní polovina. Jižní musela být stržena úplně. Dominantou nádvorní fasády je věž vystupující jako třípodlažní rizalit z jednopatrového severního křídla. Věžní fasáda je trojosá a sokly polosloupů jsou zdobeny reliéfy mužské a ženské postavy. Hlavní klenáky středních oblouků nesou fantastické masky. Střecha věže je i na nádvorní straně nesena bohatě profilovanou korunní římsou s hodinovým nástavcem. Uzavřením nádvoří pak vynikla velkolepá krása arkád. Na hlavicích štíhlých polosloupů spočívají důrazně členěné architrávy, které oddělují patra. Parapety a sokly jsou zdobeny reliéfy polofigur a fantastických hlav. Plochy mezi arkádami jsou zdobeny rustikou. Arkádová chodba je zaklenuta křížovou klenbou a v ní je patrná řada portálů, oken a dvířek do komínů s kamenným ostěním.\n\nMoravská Třebová byla v letech před bitvou na Bílé hoře místem, kde se rozhodovalo o záležitostech země, obzvláště když se Ladislav ze Žerotína stal náčelníkem stavovského povstání na Moravě. Proto pobělohorské období krutě dolehlo na tento rod a jeho majetky. Ladislav Velen ze Žerotína po prohrané bitvě na Bílé hoře v roce 1620 emigroval před trestem smrti.\n\nVeškeré rodové majetky byly Žerotínům zabaveny a moravskotřebovské panství získal v r. 1622 jako léno koruny české Karel z Lichtenštejna. Zámek se za Lichtenštejnů stal jen správním střediskem tohoto panství, které bylo ještě rozšířeno o panství Trnávku. Přemístili sem veškeré úřednictvo a správu panství; část sloužila dokonce jako stáje. Podobný osud moravskotřebovský zámek nesl až do druhé poloviny 20. století, kdy se dostal do vlastnictví a péče města. Další újmu utrpěl zámek 17. června 1643, kdy byl vydrancován švédským vojskem. Ti odtud odvezli většinu bohatého mobiliáře a zbytky uměleckých sbírek. Bohatá zámecká knihovna podstatně rozšířená Žerotíny byla sice převezena kardinálem z Dietrichsteina do Mikulova, ale ani tam nebyla uchráněna a stala se téhož roku kořistí Švédů. Zachráněna byla pouze část knihovny z období Ladislava z Boskovic, jelikož byla zazděna ve sklípku farního kostela. Avšak i ta se z větší části poztrácela. Jen jednotlivé svazky se dochovaly v bývalém zemském archivu v Brně a v někdejší knihovně rajhradského kláštera, která je dnes součástí fondů univerzitní knihovny v Brně. Nejtěžší rána ale dopadla na zámek s přilehlou částí města v noci z 30. dubna na 1. května 1840 v podobě rozsáhlého požáru, kdy zámek kompletně vyhořel a město připravil o 186 domů. Značná část zámku byla stržena nebo opravena a přestavěna, avšak jeho někdejší renesanční krása z větší části nenávratně zmizela. Po požáru bylo západní křídlo zámku přestavěno symetricky s východním křídlem, kde se dodnes dochovaly zbytky nejstarších stavebních úprav zámku z období Boskoviců. Zachováno zůstalo manýristické arkádové nádvoří a ze \"starého zámku\" jedna pozdně gotická místnost a brána s již zmíněnými medailony datovanými rokem 1492. Žerotínskou přestavbu, kromě arkád dosud částečně reprezentuje vnitřní dvorní fasáda s bosovanými pilíři a plastickými reliéfy polofigur a maskaronů na parapetech a soklech. Celkový vnější vzhled však již odpovídá pozdně empírovému výtvarnému cítění z doby oprav po požáru. Zámek zůstal v majetku Lichtenštejnů až do r. 1945. Byly v něm ale jen kanceláře správy panství a velkostatku, byty úředníků a dalších zaměstnanců. Ve druhé polovině 20. století v něm byly kancelářské prostory a sklady lesního závodu.\n\nV posledních letech procházel zámek nákladnou rekonstrukcí a dnes vítá návštěvníky bohatou nabídkou expozic. V současnosti je objekt již zrekonstruován a využívá se mj. i pro kulturní a společenské aktivity.\n\nRenesanční stavby se stejným majitelem L. V. z Žerotína a stejnými prvky jsou také zámek Tatenice a tvrz Nemile.\n\nZámek v Moravské Třebové patří k nejvýznamnějším renesančním památkám nejen u nás, ale i v celé střední Evropě a je pozoruhodnou tím, že se v ní spojuje období nejranější i pozdní renesance, takže dokumentuje vývoj renesanční architektury v českých zemích od konce 15. století do počátku 17. století.\n\nPro návštěvníky zámku jsou připraveny expozice \"Pokladů Moravské Třebové\" mapující vývoj zámku a životního stylu měšťanů od 15. do začátku 20. století. Mezi zajímavými muzejními kousky najdeme vzácnou tapisérii, zakoupenou Ladislavem z Boskovic a originální mramorové portrétní medailony z roku 1495, portrét Jana Třebovského z Boskovic, Madonu ze začátku 16. století pocházející z italského prostředí nebo obětní nádobu. Okruh končí v Rytířském sále s křížovou žebrovou klenbou z konce 15. století probíhají svatební obřady a reprezentativní akce. Zajímavou expozicí je největší \"středověká mučírna\" na Moravě, která vznikla v roce 2007 ve sklepeních moravskotřebovského zámku. Součástí mučírny je také dobová šatlava s tradičními kavalci. Nejnovější interaktivní expozicí zámku je \"alchymistická laboratoř doktora Bonaciny\" v zámecké věži. Expozice je věnovaná významnému moravskému politikovi a aristokratovi Ladislavu Velenu ze Žerotína, jeho milánskému osobnímu lékaři M. E. Bonacinovi a alchymii v raném novověku. Čtvrtou expozicí je \"Život na venkově,\" seznamující návštěvníky s životním stylem venkovanů v regionu Hřebečska, také se můžete obdivovat s funkčním stavem a kolovrátkem.\n\n\n\n"}
{"id": "371910", "url": "https://cs.wikipedia.org/wiki?curid=371910", "title": "Sergej Fjodorovič Achromejev", "text": "Sergej Fjodorovič Achromejev\n\nSergej Fjodorovič Achromejev ( , 5. května 1923 Vindrej, Mordvinská ASSR) – 24. srpna 1991 Moskva) byl sovětský voják, maršál ruské národnosti, náčelník generálního štábu Sovětské armády v letech 1984 - 1988.\n\nVe Velké vlastenecké válce bojoval v jednotkách Leningradského, Stalingradského, Jižního a 4. ukrajinského frontu.\n\nPo 2. světové válce postupoval ve funkcích i hodnostech, až byl v roce 1974 převelen do generálního štábu do funkce náčelníka Hlavní operační správy, později byl 1. zástupcem náčelníka generálního štábu. Jeho zásluhy při organizaci a plánování afgánské války mu v květnu 1982 vynesly titul Hrdina Sovětského svazu. Blízký vztah, negativně vnímaný kolegy, k ministru obrany Ustinovovi, mu vynesl v březnu 1983 povýšení na maršála Sovětského svazu. Po odchodu náčelníka generálního štábu Ogarkova byl jeho přirozeným nástupcem, v nové funkci zprvu podporoval politiku Gorbačova i proti svým podřízeným, ale po nějaké době oponoval jednostranným ústupkům v odzbrojovacích jednáních s USA. Nakonec byl v prosinci 1988 nahrazen poslušnějším generálem.\n\nPo neúspěšném pokusu skupiny konzervativců o převzetí moci v SSSR spáchal dne 24. srpna 1991 sebevraždu. Pochován je na Trojekurovském hřbitově v Moskvě.\n\n\n\n\n\n\n"}
{"id": "371916", "url": "https://cs.wikipedia.org/wiki?curid=371916", "title": "Kosmos 772", "text": "Kosmos 772\n\nKosmos 772 byl bezpilotní zkušební let kosmické lodi Sojuz 7K-S v roce 1975 uskutečněný pro armádní potřeby. V katalogu COSPAR dostal označení 1975-093A. \n\n\n\nCelkem-Delta V:16 m / s\n"}
{"id": "371920", "url": "https://cs.wikipedia.org/wiki?curid=371920", "title": "Kosmos 672", "text": "Kosmos 672\n\nKosmos 672 byl druhý bezpilotní test lodě kosmické lodi Sojuz verze 7K-TM určené pro let Sojuz-Apollo. Loď byla modernizována a vybavena androgynním stykovacím zařízením.\n\n\n"}
{"id": "371925", "url": "https://cs.wikipedia.org/wiki?curid=371925", "title": "Acrymia ajugiflora", "text": "Acrymia ajugiflora\n\nAcrymia ajugiflora je rostlina z čeledi hluchavkovitých. Je to jediný druh rodu Acrymia. Je to plazivý polokeř s drobnými žlutavými květy ve vrcholičnatých květenstvích. Vyskytuje se jako endemit pouze v pevninské části Malajsie. Je to v přírodě vzácná a po stránce morfologie unikátní rostlina.\n\n\"Acrymia ajugiflora\" je nízký, plazivý polokeř. Stonek je měkce dřevnatý, poléhavý a kořenující. Listy jsou jednoduché, vstřícné, řapíkaté, eliptické. Květy bílé až bledě žluté, drobné, uspořádané v mnohokvětých, dlouze stopkatých, úžlabních, složených vrcholících. Kalich je zvonkovitý, zakončený 5 zuby. Koruna lehce přesahuje kalich a je dvoupyská. Pysk koruny je bledě žlutý, korunní trubka tmavě červená. Tyčinky jsou 4 a vyčnívají z květů. Blizna je krátce dvouklaná. Plodem je oříšek.<ref name=\"mam-8/3\"></ref>\n\nDruh se vyskytuje jako endemit výhradně na Malajském poloostrově. Je to vzácná rostlina. Roste na písčitých půdách v podrostu dvojkřídláčového lesa na úpatí křemencových horských masívů.\n\nRod \"Acrymia\" je v rámci hluchavkovitých unikátní. Růstovou formou připomíná rod \"Gomphostemma\", struktura květní koruny připomíná zběhovec (\"Ajuga\"), zatímco architektura květenství a plody odpovídají rodu \"Cymaria\".\n\n"}
{"id": "371926", "url": "https://cs.wikipedia.org/wiki?curid=371926", "title": "Ár nDraíocht Féin: A Druid Fellowship", "text": "Ár nDraíocht Féin: A Druid Fellowship\n\nÁr nDraíocht Féin: A Druid Fellowship, Inc. (často zkracováno jako ADF) je náboženská organizace věnující se studiu a rozvoji indoevropského kultu a duchovna. Členové obývají především Spojené státy americké, kde je s více než tisícem členům největší neodruidskou organizací.\n\nV současné irštině Ár nDraíocht Féin znamená „naše vlastní druidství/magie“, zkratka ADF se také vztahuje k slovům A Druid Fellowship, anglicky „druidské společenství“. Organizace byla založena v roce 1983 Isaacem Bonewitsem a od roku 1990 je registrovanou nevýdělečnou organizací ve státě Delaware. Přes své irské jméno a odkaz na druidství jsou mezi členy ADF následovníci všech indoevropských náboženstvích, kromě v organizaci nejrozšířenějšího keltského tedy také germánského, hélenského, římského, slovanského, védského a dalších. ADF užívá slovo druid ve smyslu „člen indoevropské inteligence, zpravidla kněz“ nebo více široce „následovník indoevropských bohů a bohyň“.\n\nIsaac Bonewits založil ADF s cílem „zkoumat a rozvíjet současné poznatky o dávných Keltech a jiných indoevropských národech za účelem rekonstrukce Starého náboženství Evropy takového jaké opravdu bylo“. Bonewits chtěl klást důraz na vědeckou metodu v reakci více revizionistické formy novopohanství, například ty které se prohlašovali za přímý odkaz pravěkého Velkého Matriarchátu. Velký vliv na jeho myšlení měla zejména práce George Dumézila o indoevropských sociálních strukturách a mytologii.\n\nTyto skutečnosti Bonewitse vedlo k zahájení studijního programu ADF jehož cílem byl vznik vzdělaného a důvěryhodného kněžstva, které by bylo schopné zajišťovat dalším novopohanům duchovní služby, jako například rituály při příležitosti narození, manželství a pohřbu. Oficiální heslo organizace \"Why not excellence?\" „Proč ne nejlepší ?“ vyjadřuje snahu o vytvoření náboženské tradice, nikoliv pouhé malé skupiny kterou nikdo nebude brát vážně. Neoficiální motto \"As fast as a speeding oak\" „Tak rychle jako roste dub“ poukazuje na skutečnost že takový úkol potřebuje čas.\n\nADF také bylo reakcí na mnoho pseudonáboženských kultům, novopohanských i jiných, s které Bonewits znal a v některých případech jimi i prošel. Proto je jedním z prvních dogmat „doktrína arcidruidovi omylnosti“, která stanoví že každý, dokonce i arcidruid, se může mýlit. Na druhou stranu je ADF také reakcí na volnomyšlenkářskou náboženskou skupinu Reformed Druids of North America, kterou Bonewits shledával příliš rozvolněnou a nepohanskou.\n\nV ADF jsou ctěny tři druhy entit:bohové a bohyně, předci a duchové přírody; které jsou vzývány při rituálech. První skupina zahrnuje mnoho indoevropských, předkřesťanských, božstev a ačkoliv v rámci ADF jsou uctívány bohové z mnoha panteonů a \"hearth cultures\" „krbových kultur“ tak je odmítáno míšení a zaměňování nesouvisejících božstev během jednoho rituálu. Předci zahrnují především předky pokrevní, ale i jiné následování hodné mrtvé. Triáda bohové, předci a duchové přírody je nazývána „Tři spřízněné rody“. Většina rituálů se odehrává ve volné přírodě\n\nDalší triádou v učení ADF jsou „Tři světy“ zahrnující Podsvětí, spojované s předky, Nebesa, spojované s bohy a náš svět, spojovaný s duchy přírody. Ze tří částí se skládá i náš svět, jedná se o triádu Země, Moře a Obloha. Všechny tyto triády jsou založeny na významu čísla tři přisuzovanému dávným Indoevropanům, především Keltům. Mezi další společné indoevropské prvky užívané v ADF patří posvátný strom, jako je severský Yggdrasil, idea strážce brány, jako je řecký Hermés nebo severský Heimdall, a smír s nepřátelskými bytostmi, jako jsou severští Jötnar nebo irští Fomorové. \n\nADF balancuje mezi striktním rekonstrukcionismem a volnějšími formami novopohanství jako je Wicca, pokouší se být co nejvíce autentické s ohledem na realitu moderního života. Zapovídá například jakoukoliv formu krvavé oběti, protože není přijímané v současné společnosti.\n\n\n"}
{"id": "371944", "url": "https://cs.wikipedia.org/wiki?curid=371944", "title": "West", "text": "West\n\nWest (západ) může mít více různých významů:\n\n\n\n"}
{"id": "371945", "url": "https://cs.wikipedia.org/wiki?curid=371945", "title": "Syenit", "text": "Syenit\n\nSyenit je hrubozrnný hlubinný magmatit (vyvřelá hornina) intermediálního složení. Na rozdíl od žuly (granitu) neobsahuje křemen. Bývá obvykle také poněkud tmavších barev než žula. Hlavní složkou jsou alkalické živce (ortoklasy). Dále obsahuje biotit a amfibol nebo augit. Jako podružné součásti v něm najdeme i plagioklasy, apatit, zirkon, titanit a železné rudy.\n\nHypoabysálními ekvivalenty syenitu jsou syenitový porfyr a lamprofyry mineta a vogesit. Efuzivním ekvivalentem je trachyt. Samostatné variety syenitu jsou křemitý, křemito-alkalický, foiditický a foiditicko-alkalický syenit.\n\nOznačení \"syenit\" původně patřilo amfibolickému granitu, bylo odvozeno od řeckého pojmenování města \"Syene\" (dnes egyptský Asuán). Pro syenit toto pojmenování zavedl Harry Rosenbusch.\n\nSyenity jsou složeny hlavně ze živců s převahou draselných živců (ortoklas, anortoklas, mikroklin) nad kyselým plagioklasem, z vedlejších minerálů je zastoupen amfibol, biotit nebo zřídka i pyroxen.. Křemen je přítomen jen v akcesorickém množství a nepřesahuje 5 %. Struktura je většinou hrubozrnná a porfyrická. Makroskopicky mohou být syenity velmi podobné tonalitům. Některé odrůdy syenitů mají zvýšený obsah foidů, zejména nefelínu, velmi častý je proto tzv. nefelinický syenit. Tmavé (melanokátní) syenity jsou někdy označovány jako durbachyt.\n\nSyenit není běžná hornina. Sám většinou netvoří větší tělesa, spíše jej lze nalézt na okrajích granitoidních, gabrových nebo dioritových intruzí.\n\nNalézt jej lze v Nové Anglii, Arkansasu, Montaně, New Yorku, Švýcarsku, Německu, Norsku, na Ukrajině (Volyňská oblast), v Rusku na Urale nebo u Krasnojarsku, též v Kazachstánu, na Kavkaze a v Střední Asii. V Českém masivu jsou známy výskyty poblíž Tábora, Vodňan, Prachatic a Jihlavy.\n\nNa Slovensku se v malém množství vyskytuje v okolí města Modra (místní část Harmónia) v Malých Karpatech.\n\nUžívá se především jako stavební kámen. Ve starověké architektuře (například v Egyptě) byl užíván i jako sochařský materiál pro tvorbu monumentálních soch. Velmi kvalitní syenity se užívají k výrobě ušlechtilých kamenických výrobků.\n"}
{"id": "371946", "url": "https://cs.wikipedia.org/wiki?curid=371946", "title": "Jaroslav Petrbok", "text": "Jaroslav Petrbok\n\nJaroslav Petrbok (25. října 1881 Praha– 14. prosince 1960 Praha) byl český paleontolog, speleolog (jeskyňář), archeolog, botanik a spisovatel.\n\nMaturoval roku 1902 na učitelském ústavu v Praze. Neměl vysokoškolské vzdělání, ale vypracoval se v „přírodovědeckého selfmademana naprosté originálnosti.“ Byl zastánce názvu \"Český kras\". \"\"Kromě toho se Petrbok zajímal o přírodní vědy a archeologii, na vysokoškolská studia mu však kromě peněz patrně chyběly také některé osobní vlastnosti. Nesnášel autority, systém a kázeň, a ne každému imponovalo jeho hrubé chování.\"\" Učil v Nedomicích u Všetat a Kojeticích u Prahy a v Praze-Kyjích. Externě spolupracoval s Národním muzeem. Zabýval se výzkumy jeskyň v Českém krasu, zkoumal odlitek mozkovny neandrtálce ze slovenských Gánovců. Hodně cestoval, oblíbil si především Bulharsko a Palestinu, kde prováděl také výzkumy. Poznatky z cest literárně i odborně zpracoval. Přátelil se s Frantou Sauerem a Jaroslavem Haškem. Byl levicově zaměřený (člen \"Sdružení proletářských bezvěrců\", KSČ), propagátor zdravého životního stylu (člen \"Lidového sdružení abstinentního\", cvičitel \"Sokola\"). Měl přezdívku \"Dědek\".\n\nSepsal několik stovek odborných článků a knih o třetihorách a čtvrtohorách, mimo jiné populární knihu o pračlověku. Jako znalec květin též napsal knihu pro děti „Poznáš je, když kvetou?“ a „Rostliny“ s kresbami Karla Svolinského.\n\nNa stránkách časopisu \"Úhor\" v roce 1913 vyvolal první vlnu tzv. \"sporu o pohádku\", když vystoupil proti tradičním pohádkám a jejich zastánci Václavu Tillemu. Na tento svůj názor navázal ve 30. letech, kdy pohádky označil za „kulturní zločin“.\n\n\nPamětní deska v lomu \"Na Kobyle\". Petrbokův memoriál - cyklistický \"závod\" starých kol, který pořádají jeskyňáři ze ZO 1-05 Geospeleos v Českém krasu každoročně od roku 1966 na trase z Prahy do Koněpruských jeskyní, v roce 2018 se jel 53. ročník.\n\n\n"}
{"id": "371948", "url": "https://cs.wikipedia.org/wiki?curid=371948", "title": "Štípa", "text": "Štípa\n\nŠtípa je místní část města Zlína. \n\nŠtípa je Pohorská vesnice, která leží v severovýchodní části Vizovických vrchů. \n\nV českých kronikách je zapsáno, že kostel se jmenuje podle nálezce sošky Panny Marie, která je v kostele umístěna. Nalezl ji člověk (okolo roku 1026) s příjmením Štípský, který pojmenoval sošku Panna Marie Štípská. Toto jméno je spojeno s touto vesnicí, poutním místem, dávnou historií a společným názvem.\n\nPoutní chrám Narození Panny Marie na Mariánském náměstí, u hranic Kostelce, je mariánským poutním místem. Římskokatolická farnost Štípa je začleněna do Děkanátu Vizovice, který náleží do Arcidiecéze olomoucké.\n\nU obce se nachází větrný mlýn vybudovaný v letech 1858 až 1860 místním starousedlíkem Kristiánem Kovářem, který mlýn zhotovil sám jen za pomoci svého syna Josefa. Mlýn mlel pro občany sousedních obcí a ještě během druhé světové války byl plně v provozu. V 21. století je chráněn jako kulturní a technická památka.\n\nV roce 2017 se objevily snahy pracovníků místního krajského úřadu, zajistit prohlášení stavby za národní kulturní památku.\n\n\n"}
{"id": "371951", "url": "https://cs.wikipedia.org/wiki?curid=371951", "title": "Polák malý", "text": "Polák malý\n\nPolák malý (\"Aythya nyroca\") je malá potápivá kachna.\n\nNejmenší polák, dorůstá přibližně 39–43 cm, váží 410–650 g a v rozpětí křídel měří 60–67 cm. Dospělý samec je kaštanově hnědý s tmavším hřbetem a křídly a bílými okraji křídel, na břiše má velkou bílou skvrnu, díky které jej můžeme snadno rozeznat od podobných samic poláka chocholačky. Samice se podobá samci, v porovnání s ním má však jednotvárnější zbarvení a tmavé oči.\n\nPolák malý hnízdí v jižní, východní a střední Evropě a v jižní a západní Asii. Je převážně tažný, na zimu se hromadně stahuje do jižní Evropy, na sever afrického kontinentu, ke Kaspickému moři a do jihovýchodní Asie. V posledním století se početnost poláka malého na území České republiky silně snížila, v současné době již náleží k jednomu z nejvzácnějších českých poláků. Ročně na českém území hnízdí maximálně 3 páry a zimuje 1 - 5 jedinců.\n\nPolák malý se vyskytuje většinou v párech nebo v menších hejnech, často i ve společnosti jiných druhů potápivých kachen, převážně poláků a zrzohlávek. Často se potápí, před potopením provádí pro poláky charakteristický výskok. Většinou se potápí na několik sekund a jen asi do metrové hloubky. Požírá převážně vodní rostliny a drobné vodní živočichy, zejména vodní hmyz, měkkýše a malé rybky.\n\nHnízdí v blízkosti hlubších jezer a močálu. Hnízdo staví na zemi v hustém porostu a během května až června do něj klade 7–12 světle žlutých vajec, na kterých sedí střídavě oba rodiče přibližně 25–28 dní. O vylíhlá mláďata pečuje pouze samice.\n\n"}
{"id": "371953", "url": "https://cs.wikipedia.org/wiki?curid=371953", "title": "Hellich", "text": "Hellich\n\nPříjmení Hellich mělo více osob:\n"}
{"id": "371956", "url": "https://cs.wikipedia.org/wiki?curid=371956", "title": "Mae West", "text": "Mae West\n\nMae West [\"mej uest\"], rodným jménem Marie Jane West (přechýleně \"Westová\"; 17. srpna 1893 v Brooklynu v New Yorku, USA – 22. listopadu 1980) byla americká tanečnice, herečka, dramatička, scenáristka, textařka a spisovatelka. \n\nJednalo se o jeden ze slavných hollywoodských sex-symbolů 30. let 20. století. Divadlo hrála již od dětství, zpočátku hrála a tančila v různých kočovných divadelních spolcích, nakonec zakotvila na Broadwayi, kde vystupovala v music-hallech. Zde také jako první zatančila později velmi módní tanec shimmy. V polovině 20. let napsala svoji první divadelní hru \"Sex\". Její hry byly ve své době značně kontroverzní a přinesly jí různé potíže i konflikty jak se zákonem tak i s puritánskými kruhy tehdejší americké společnosti. Nicméně ji tyto potíže udělaly známou a zapůsobily jakožto negativní reklama, což ji nakonec přivedlo i do Hollywoodu, kde nakonec působila nejen jakožto herečka, ale i jako scenáristka autorka filmových námětů. Jednalo se o největší hollywoodskou filmovou hvězdu první poloviny 30. let 20. století.\n\nKoncem 30. let a na počátku válečných let její aktivita a popularita postupně klesala, svůj poslední film natočila v roce 1943. K filmování se nakrátko vrátila ještě v roce 1970 po 26 let trvající odmlce.\n\nV českém prostředí můžeme na jméno Mae West dodnes narazit v románu Válka s Mloky, kde je její jméno zmíněno v anketě vyptávající se tehdy známých osobností, mají-li mloci duši. Mae West odpovídá, že \"nemají žádný sex-appeal. Proto také nemají duši\".\n\nBěhem druhé světové války bylo jméno \"Mae West\" používáno americkými a britskými letci a námořníky pro nafukovací záchranné vesty, zřejmě kvůli podobnosti rozměrů nafouknuté vesty a poprsí této herečky.\n\n"}
{"id": "371958", "url": "https://cs.wikipedia.org/wiki?curid=371958", "title": "Kostel svatého Vavřince (Nová Hradečná)", "text": "Kostel svatého Vavřince (Nová Hradečná)\n\nFarní kostel svatého Vavřince v Nové Hradečné v okrese Olomouc je barokní stavba z roku 1764. Byl postaven nedaleko místa, kde stál původní dřevěný kostelík ze 13. století. Jedním z hlavních donátorů byl kníže Josef Václav z Lichtenštejna, což dokládá erb nad vchodem do kostela. Kostel je zapsán na seznamu kulturních památek.\n\nJde o monumentální jednolodní stavbu s polygonálním kněžištěm, s přistavěnou sakristií a hranolovitou věží se stlačenou mansardovou helmicí. V západní stěně sakristie je umístěna kaple. Kostel kryje sedlová střecha, nad kněžištěm zvalbená, v jejím středu je umístěn polygonální sanktusník. V interiéru je hlavní oltář se sochou svatého Vavřince a bohatě zdobená kazatelna. Zajímavostí vybavení je křtitelnice z černého mramoru se křtem Páně a Svatopluka. V kostele jsou dva zvony (jeden s gotickým nápisem, druhý z roku 1650).\n\nCelý kostel obklopuje hřbitov s ohradní zdí.\n"}
{"id": "371961", "url": "https://cs.wikipedia.org/wiki?curid=371961", "title": "Ohnisko (epidemiologie)", "text": "Ohnisko (epidemiologie)\n\nOhnisko je místo, kde se vyskytuje etiologické agens infekční nemoci, respektive místo, kde se vyskytuje nakažlivé onemocnění. \n\n\n\n\n\n\n\n"}
{"id": "371962", "url": "https://cs.wikipedia.org/wiki?curid=371962", "title": "Základní pohyby v taekwondu", "text": "Základní pohyby v taekwondu\n\nSaju Jirugi je sestava, kterou se učí nositelé technického stupně 10. kup (bílý pásek) v bojovém umění taekwondo. Zvládnutí této sestavy je nutné k získání 9. kupu (bílo-žlutý pásek).\n\nSaju Jirugi by se dalo ve volném překladu přeložit jako úder do čtyř stran.\n\nSestava Saju Jirugi není vzorem (tul), ale pouze nácvikem 2 technik -\núderu Gunnun so ap joomuk kaunde baro jirugi a bloku Gunnun so bakat palmok najunde makgi.\n\nSestava obsahuje 15 pohybů.\n\nÚvodní postoj: narani junbi sogi\n\n\n"}
{"id": "371964", "url": "https://cs.wikipedia.org/wiki?curid=371964", "title": "Mor skotu", "text": "Mor skotu\n\nMor skotu (Rinderpest) je akutní, vysoce nakažlivé virové onemocnění skotu, případně dalších zástupců z čeledí turovitých, jelenovitých a prasatovitých. Původcem je RNA virus z čeledi Paramyxoviridae. Mortalita je vysoká. V prvních fázích nemoci se objevuje horečka, průjem, malátnost, nechutenství, výtok z nosu a očí. V další fázi se na zarudlých, překrvených sliznicích objevují krváceniny, eroze až nekrózy. \n\nV říjnu 2010 Organizace pro výživu a zemědělství (FAO) prohlásila, že mor skotu byl ve světě zcela vymýcen; Světová organizace pro zdraví zvířat vydala oficiální potvrzení o úplném vymýcení nemoci 25. května 2011.\n\nRinderpest virus (RPV) patří do rodu morbillivirus, podobně jako virus psinky nebo moru malých přežvýkavců. Jedná se o virus s genomem jednovláknové RNA s negativní polaritou. Kapsida viru je obalená glykoproteinovým obalem. \n\nVirus moru skotu se objevuje jen v jediném sérotypu, zahrnuje však řadu kmenů, které se liší svou patogenitou a hostitelskám spektrem. \n\nDlouhou dobu přežívá ve zchlazených či zmražených tkáních a orgánech. \n\nCharakterizuje ho vysoká horečka (40 - 42 °C), závažné silné průjmy vedoucí k dehydrataci a následné smrtí. Průjmy jsou nejprve vodnaté, později krvavé s příměsí fibrinu (difteroidní zánět). Zaznamenány byli také eroze až nekrózy v dutině ústní a hleno-hnisavý výtok z očí postižených zánětem spojivek. \n\nMortalita dosahuje až 90%.\n\nMorbidita onemocnění je téměř 100%.\n\nInkubační doba je 3 až 21 dní. Průběh onemocnění perakutní, akutní, subakutní nebo atypický. \n\nMezi patologické nálezy patří nekrotická ložiska na sliznici celého trávicího traktu.\n\nDiagnostikovat lze virus pomocí PCR.\n\nTerapie se neprovádí. V zemích s enzootickým výskytem moru skotu se v minulosti prováděla pravidelná vakcinace živou atenuovanou vakcínou.\n\nV případě výskytu moru by následovala radikální likvidace všech nemocných zvířat, také podezřelých z nakažení i vnímavých v ohnisku onemocnění. \n\n\n"}
{"id": "371966", "url": "https://cs.wikipedia.org/wiki?curid=371966", "title": "Slintavka a kulhavka ve Velké Británii v roce 2001", "text": "Slintavka a kulhavka ve Velké Británii v roce 2001\n\nEpidemie slintavky a kulhavky ve Velké Británii a v dalších státech západní Evropy v roce 2001 byla jednou z nejrozsáhlejších epidemií domácích zvířat za posledních 50 let. Rychlé šíření vysoce virulentního kmene viru slintavky a kulhavky (FMDV) ovlivnilo nejen zemědělství v postižených státech ale dotklo se i přímo či nepřímo obyčejného obyvatelstva. Primární ohnisko bylo určeno v oblasti Heddon-on-the-Wall (hrabství Northumberland) ve Velké Británii. Nejvíce postiženým státem bylo právě Spojené království následováno Nizozemskem. Ve Francii a Irsku se vypořádali s nákazou velmi rychle a ztráty finanční nebyly tak rozsáhlé.\n\n\n\n\n\n\n\nGenetické analýzy izolovaných virů z Velké Británie, Severního Irska, Irska, Nizozemska a Francie prokázaly, že původcem celé epidemie byl jeden a týž kmen viru slintavky a kulhavky patřící do sérotypu O. Jedná se o vysoce virulentní kmen Pan-Asia. Poprvé byl kmen Pan-Asia izolován v Indii v roce 1990. Odtud se během 90. let 20. století rychle šířil na Střední a Blízký Východ. V roce 1999 byl tento kmen izolován v Saúdské Arábii, kde způsobil onemocnění i přesto, že tamní mléčný skot byl preventivně vakcinován proti SLAK. V Evropě propukla ohniska nejprve v Bulharsku (1995) a o rok později v Řecku. V Turecku se virus stal endemickým. Kmen Pan-Asia se šířil také na východ a sever od Indie. Kmen byl postupně detekován v Nepálu (1993), Bangladéši (1996), Bhútánu (1998) a v Číně (1999). V roce 2000 vzplanuly další ohniska slintavky v Rusku a Mongolsku. V březnu 2000 vyvolal onemocnění v Jižní Koreji (poslední výskyt SLAK v roce 1934) a v Japonsku (poslední výskyt SLAK v roce 1908). V září roku 2000 bylo zaznamenáno první ohnisko SLAK způsobené tímto kmenem v Jihoafrické Republice poblíž města Durban. Jak se později ukázalo, prasata v Jihoafrické republice byla infikována zkrmováním kuchyňského odpadu pocházejících z lodí z Dálného východu.\nPři následných genetických analýzách bylo prokázáno, že izolát viru z Velké Británie je nejvíce podobný kmenu z Jihoafrické Republiky a oba mají původ na Dálném Východě, včetně Jihovýchodní Asie. Podobnost izolátu viru z Velké Británie s izoláty z Turecka a Středního Východu byla menší. Z toho plyne, že virus slintavky a kulhavky, který byl původcem epidemie v Západní Evropě v roce 2001, pocházel z oblastí Dálného Východu, nicméně cesta jakou se virus dostal na Britské ostrovy zůstává nejasná.\n\nNa území Velké Británie bylo od prvního nálezu ze dne 20. února do posledního potvrzeného případu z 30. září 2001 zaevidováno celkem 2026 ohnisek. Každé ohnisko bylo podrobeno detailnímu klinickému a epidemiologickému šetření. Z vyšetřování vyplývá, že existovalo jedno primární ohnisko (farma Burnside, Heddon on the Wall, hrabství Northumberland) odkud se infekce rozšířila převážně prodejem infikovaných ovcí po celé Británii. \n19. února si na jatkách Cheales poblíž města Brentwood v hrabství Essex veterinární lékař povšiml kulhání a přítomnosti puchýřů na spárcích u některých prasat. Přivolaný úřední veterinární lékař vyšetřil 109 prasat čekajících na porážku a vyslovil podezření na vezikulární chorobu prasat u 28 jedinců. Ještě týž den byly odebrány vzorky, jež byly zaslány na vyšetření do laboratoří v Pirbright. O den později byla u těchto prasat potvrzena slintavka a kulhavka. \nPři vyšetřování bylo zjištěno, že na tyto jatky byly zaslány prasata z farmy Burnside (Northumberland) v noci z 8. na 9. února a dále 15. února. Tyto dvě várky obsahovaly již infikovaná prasata a byly příčinou ohnisek v Essexu. Z jatek Cheales byl virus roznesen pravděpodobně mechanicky na lidech na několik farem v Essexu. Na základě klinického vyšetření na farmě Burnside, kde bylo ohnisko potvrzeno až 23. února, se odhaduje, že infekce byla na této farmě přítomna již koncem ledna až počátkem února. \nKrom zavlečení FMDV na jatka v Essexu se virus šířil z farmy Burnside také vzduchem na okolní farmy v hrabství Northumberland. Zcela klíčovým momentem bylo zavlečení viru větrem (vzdušnou cestou) na sousední farmy (zejména ovcí) v hrabství Northumberland. Takto se přenesla nákaza i na ovčí farmu Prestwick Hall v Pontelandu, odkud bylo 13. února prodáno a odesláno na tržnici v Hexhamu celkem 19 ovcí, ze kterých část již byla v inkubační době nemoci. Deset těchto ovcí bylo dále prodáno dne 15. února na tržnici Longtown Market v hrabství Cumbria. Tržnicí v Longtown Market prošlo ve dnech 14.-23. února zhruba 24500 ovcí. Následné prodeje infikovaných ovcí z této tržnice do různých míst v Británii zapříčinily rozšíření slintavky po celé Británii. 23. února, tedy tři dny po potvrzení ohniska, byl vyhlášen zákaz veškerých přesunů a prodeje vnímavých zvířat (ovce, skot, prase) po celé Velké Británii. Nicméně díky prodeji a přesunům infikovaných ovcí z Longtown Market a Hexham Market mezi 15.-23. únorem byla slintavka zavlečena již po celé Británii, včetně Severního Irska.\n"}
{"id": "371967", "url": "https://cs.wikipedia.org/wiki?curid=371967", "title": "Wilson Fittipaldi", "text": "Wilson Fittipaldi\n\nWilson Fittipaldi jr. (25. prosince 1943, São Paulo, Brazílie) je bývalý brazilský automobilový závodník, pilot Formule 1 a podnikatel.\n\nVe Formuli 1 závodil v letech 1972 – 1975, ale nikdy nedosáhl výraznějšího úspěchu. V roce 1975 ukončil závodní kariéru, aby se plně mohl věnovat budování brazilského národního týmu F1.\n\nJeho otec, Wilson Fittipaldi senior, patřil mezi nejznámější postavy motoristického sportu v Brazílii. Proslul zejména jako organizátor závodů a známý komentátor, jeho zásluhou se začaly v roce 1973 pořádat mistrovské závody F1 na brazilské půdě. Měl ovšem dostatečně pádný argument ve svých synech, kterým nijak nezabraňoval v jejich závodnických ambicích. Starší Wilson vlastně prošlapával cestičku mladšímu Emersonovi, na radu otce se v roce 1966 přesunul do Evropy a tam absolvoval první závodnické kroky na půdě nejstaršího kontinentu ve formuli Ford. Pro rodinu Fittipaldiů byla příznačná soudržnost, takže první peníze, které Wilson na závodních okruzích vydělal, použil později Emerson pro své závodnické začátky.\n\nWilson byl spíš po otci, což neznamená, že neměl slušné výsledky jak ve formuli Ford, tak později v F3 a F2, ale přece jenom ho spíš lákaly organizační stránky závodění. Už od počátku 70. let se zamýšlel nad myšlenkou národního brazilského vozu. Že však rozhodně nebyl nejhorším pilotem dokazuje i fakt, že v roce 1972 dostal nabídku na post třetího pilota u stáje Brabham. Přispěla k tomu i podpora brazilské firmy Bardahl, ale první rok ve formuli 1 staršímu Fittipaldimu moc nevyšel. Vlastně nejlépe si vedl při svém debutu v GP Španělska, dojel sedmý. Všeobecně se čekalo, že po sezóně tým opustí, jenže do hry vstoupil jeho tehdejší týmový kolega Graham Hill. Rozhodl si založit vlastní tým, takže Wilson dostal nabídku i na rok 1973. A hned prvním závodem tohoto ročníku (GP Argentina) se zapsal se svým bratrem do historie F1 – poprvé za dobu jejího konání dojeli sourozenci na bodovaných místech. Zopakovali si to i v německé GP, kde dokonce Wilson dojel do cíle před svým bratrem, tehdy obhájcem titulu.\n\nPro rok 1974 dostali bratři Fittipaldiové nabídku od týmu McLaren, aby vytvořili stájovou dvojici, ale Wilson odmítl. V sezóně 1974 se ve startovním poli F1 vůbec neobjevil, takže spekulace o jeho dalším závodnickém osudu nabraly velkého rozměru. Těsně před koncem roku už bylo vše jasné – Wilson zasvětil veškeré své síly přípravě brazilského monopostu. Ačkoliv ne všechno dopadlo podle jeho představ, s velkou slávou se postavil na start prvního závodu ročníku 1975 v Argentině – aby nablýskaný vůz Copersucar-Fittipaldi skončil v plamenech. Místo brazilského zázraku se po tratích pohyboval spíš přízrak, Wilsona v trénincích často poráželo celé startovní pole. Wilson poznal, že poněkud přecenil své síly, navíc začal ztrácet nervy a po Grand Prix Německa dokonce vyvolal v hotelu skandál, když nepříčetně řval na recepční. Hned v dalším závodě havaroval v tréninku a zlomil si ruku, takže ho čekala nucená pauza. Poslední závod sezóny v americkém Watkins Glenu znamenal pro Wilsona i rozloučení s aktivní kariérou pilota F1 – a desáté místo bylo do té doby maximum, co Copersucar-Fittipaldi na dráze předvedl.\n\nDalší osudy staršího Fittipaldiho byly spjaty s chodem týmu a potvrzovaly, že Wilson byl lepší organizátor a obchodník. Pro rok 1976 se mu podařilo přetáhnout od McLarenu svého bratra, který pak \"nejsladší auto světa\" (narážka na sponzora, cukrovarnický koncern Copersucar) pilotoval pět let. Jeho kvality však nikdy nedosáhly přání jeho tvůrců. Poté, co éra týmu Fittipaldi skončila (1982) se Wilson dále věnoval obchodním záležitostem a později dbal na závodnickou kariéru svého syna Christiana Fittipaldiho.\n"}
{"id": "371969", "url": "https://cs.wikipedia.org/wiki?curid=371969", "title": "Polák velký", "text": "Polák velký\n\nPolák velký (\"Aythya ferina\") je hojně rozšířená potápivá kachna.\n\nPatří k velkým druhům poláků, dorůstá přibližně 42–49 cm, váží 550–1300 g a v rozpětí křídel měří 67–75 cm. Stejně jako ostatní poláci má silné tělo, velmi krátký ocas a krk a vzhledem k poměru těla poměrně velkou hlavu. Samec ve svatebním šatě má bílý hřbet, křídla a boky s jemným černým pruhováním, jasně červené oči, kaštanově hnědou hlavu, šedý zobák s tmavou špičkou a zbytek těla převážně černý. V prostém šatě se podobá spíše samici, která je převážně tmavě hnědá se světlejšími boky, hlavou a částečně i křídly.\n\nPolák velký má poměrně rozsáhlý areál rozšíření, hojně se vyskytuje na velkém území Evropy a Asie a k životu preferuje hlubší a rozsáhlejší typy stojatých vod. Jeho populace je stále velmi početná a čítá přibližně 2 500–3 800 000 jedinců. Je převážně tažný, evropští jedinci se na zimu hromadně stahují zejména do jižní a západní Evropy. Společně s polákem chocholačkou je zároveň naším nejhojněji zastoupeným polákem. Na českém území početně hnízdí, pravidelně a velmi početně na něm i zimuje a protahuje přes něj. Každým rokem v Česku zimuje přibližně 3000–7000 jedinců a hnízdí zhruba 10 000–20 000 párů, od druhé poloviny 20. století se však počet hnízdících párů na českém území viditelně snižuje.\n\nPolák velký se většinou vyskytuje v hejnech a často je k vidění i ve společnosti jiných druhů kachen. Stejně jako pro ostatní poláky je pro něj typické potápění s charakteristickým nadskočením. Tímto způsobem pod vodou požírá zejména některé druhy měkkýšů, vodní rostliny, malé druhy rybek a jiné menší obratlovce, nad vodou vyhledává převážně vodní hmyz, semena a trávu. Ozývá se převážně zřídka, samec nejčastěji hvízdavým „\"víju\"“ a samice chraplavým „\"brrrrrrrrr, brrrrrrrrr, brrrrrrrrr\"“.\n\nHnízdo v podobě nehluboké jamky v zemi si buduje převážně v porostech rákosů a ostřic. Ročně do něj klade průměrně 6–12 světle žlutých vajec, na kterých sedí přibližně 23–28 dní. Mláďata opouští hnízdo krátce po vylíhnutí a pohlavně dospívají kolem druhého roku života. Ve volné přírodě se dožívá maximálně 8 let, v zajetí žije i déle.\n\n"}
{"id": "371984", "url": "https://cs.wikipedia.org/wiki?curid=371984", "title": "Kostel svatého Petra a Pavla (Medlov)", "text": "Kostel svatého Petra a Pavla (Medlov)\n\nKostel svatého Petra a Pavla v Medlově je jednolodní gotická stavba se západní hranolovitou věží z roku 1526. V interiéru je masívní žebrová klenba z konce 13. století s vlašimskými erby z první poloviny 16. století.\n"}
{"id": "371993", "url": "https://cs.wikipedia.org/wiki?curid=371993", "title": "Čchondži", "text": "Čchondži\n\nČchondži (korejsky 천지 – \"Čchŏndži\", v anglickém přepisu Cheon-Ji nebo Chon-ji) je tul, který se učí nositelé technického stupně 9. kup v bojovém umění taekwondo. Tul vytvořili v letech 1962–1964 podplukovník U Čonglim a seržant Kim Bokman.\n\n\"Čchondži\" znamená doslova \"nebe země\", což se v Orientu vykládá jako stvoření světa nebo počátek lidské historie. Proto je to první vzor, který se učí začátečníci. Skládá se ze dvou podobných částí; jedna představuje nebe a druhá zemi.\n\nVýchozí postoj: naranhi čunbi sogi\n\n\nZávěrečný postoj: naranhi čunbi sogi\n\n"}
{"id": "372007", "url": "https://cs.wikipedia.org/wiki?curid=372007", "title": "František Müller (kněz)", "text": "František Müller (kněz)\n\nFrantišek Müller (8. srpna 1910 – 1. října 1985) byl moravský katolický kněz a spisovatel.\n\nOrdinován byl roku 1935 v Olomouci. Působil v duchovní správě jako kooperátor jeden rok v Újezdě u Valašských Klobouk, tři a půl roku v Hradisku u Kroměříže. Poté působil v Krásensku (okr. Vyškov) tři měsíce jako administrátor a čtyři roky jako farář. Po vystěhování obce a zrušení tamního farního úřadu byl dva měsíce administrátorem v Topolanech u Vyškova. Od 1. 6. 1944 do 31. 8. 1945 vedl duchovní správu jako administrátor v Provodově. Od 1. září 1945 působil jako farář v Provodově – Malenisku (k farnosti patří též obce Březůvky a Pradlisko) až do své smrti. Zde je rovněž pochován na místním hřbitově v kněžské hrobce.\n\n\n"}
{"id": "372010", "url": "https://cs.wikipedia.org/wiki?curid=372010", "title": "Kostel Narození Panny Marie (Andělská Hora)", "text": "Kostel Narození Panny Marie (Andělská Hora)\n\nŘímskokatolický kostel Narození Panny Marie v Andělské Hoře je raně barokní stavba z roku 1672. Byl upraven roku 1719, po požáru roku 1734 a zhruba v polovině 19. století. Jde o trojlodní kostel s majestátní, 54 metrů vysokou věží, zakončenou barokní přílbou a dvěma věžními báněmi. Loď je zaklenuta valenou klenbou se štukovým zrcadlem.\n"}
{"id": "372012", "url": "https://cs.wikipedia.org/wiki?curid=372012", "title": "Vanessa-Mae", "text": "Vanessa-Mae\n\nVanessa-Mae Vanakorn Nicholsonová, uměleckým jménem Vanessa-Mae (tradičně 陳美, pchin-jin \"Chén Mei\", český přepis \"Čchen-mej\"; * 27. října 1978 Singapur), je britsko-singapurská houslistka, která ve své hře prolíná pop music a klasickou hudbu. Jako alpská lyžařka se kvalifikovala na Zimní olympijské hry 2014, kde v obřím slalomu reprezentovala Thajsko, zemi otcova původu. Na olympijské hry se však dostala podvodem.\n\nVanessa-Mae se narodila v Singapuru thajskému otci Varaprongovi Vanakornovi a čínské matce Pamele Tan. Poté, co se její rodiče rozvedli, si její matka vzala Angličana Grahama Nicholsona. Rodina se odstěhovala do Anglie, když byly Vanesse-Mae čtyři roky. Vyrostla v Londýně a má britské občanství.\n\nVanessa-Mae začala ve třech letech na piano a v pěti letech na housle.\n\nV dětství byla díky pravidelnému vystupování v televizi v pořadech s klasickou muzikou docela známá ve Spojeném království. Podle \"Guinessovy knihy rekordů\" je nejmladším zaznamenaným sólistou hrajícím Beethovenovy a Čajkovského houslové koncerty, což dokázala ve věku třinácti let. Během této doby navštěvovala Francis Holland School v centrálním Londýně.\n\nVanessa-Mae mezinárodně debutovala na Schleswig-Holstein Musik Festival v Německu v roce 1988, a také v roce 1988 měla svůj první koncert s Filharmonickým orchestrem v Londýně. Do celosvětového povědomí však vstoupila až v roce 2001 díky svému hitu Destiny.\n\nV dubnu 2006 byla Vanessa-Mae plátkem Sunday Times Rich List označena za nejbohatší osobnost v zábavním průmyslu ve Velké Británii ve věkové kategorii do 30 let s odhadovaným bohatstvím okolo 64 milionů dolarů pocházejících z koncertů a z asi 10 milionů prodaných desek.\n\nVanessa-Mae nejčastěji používá dva typy houslí — akustické housle Guadagnini nebo elektrické housle Zeta Jazz. Guadagnini byly vyrobeny v roce 1761 a zakoupeny jejími rodiči v aukci za 150 000 liber. V lednu 1995 jí byly sice ukradeny, ale policie je nalezla o dva měsíce později. Později spadla a rozbila je, ale byly opraveny. Používá také dvoje elektrické housle Zeta Jazz, jedny z nich jsou bílé a na druhých je obtisklá vlajka Spojených států amerických. Do roku 2001 používala stříbrné elektrické housle Zeta Jazz.\n\nObčas kupuje housle, později je prodává a výdělek věnuje charitě.\n\nKromě hudby se věnuje alpskému lyžování. Závodí pod jménem Vanessa Vanakornová. V létě roku 2010 oznámila záměr kvalifikovat se jako reprezentantka Thajska na Zimní olympijské hry 2014 do Soči. Pokoušela se o to již v roce 2002. Tehdy ovšem thajská vláda požadovala, aby se vzdala britského občanství, pokud chce získat thajské.\n\nV lednu 2014 splnila kvalifikační kritéria pro nadcházející sočskou olympiádu, kde se stala součástí thajské výpravy. V obřím slalomu dojela na posledním 67. místě (z 88 závodnic) se ztrátou padesáti sekund na vítěznou Slovinku Tinu Mazeovou. V červenci se v tisku objevily informace, podle kterých splnila kvalifikační kritéria díky podvodu, o kterém však sama nemusela vědět. Zfalšovány měly být výsledky kvalifikačních závodů ve Slovinsku. Čtyři údajní viníci byli suspendováni. V listopadu oznámila Světová lyžařská federace FIS, že Vanessa Mae podváděla při kvalifikačních závodech a vyloučila ji na čtyři roky ze závodů.\n\n\n\n\n\n"}
{"id": "372016", "url": "https://cs.wikipedia.org/wiki?curid=372016", "title": "Brooklyn Technical High School", "text": "Brooklyn Technical High School\n\nBrooklyn Technical High School, běžně známá pod jménem Brooklyn Tech nebo pouze Tech a administrativně také jako High School 430, je státní střední škola v New York City, která se specializuje na inženýrství, matematiku a vědu a je největší specializovanou střední školou v oblasti vědy, technologie, inženýrství a matematiky ve Spojených státech.\n\nSpolečně se Stuyvesant High School a Bronx High School of Science je jednou ze tří původně specializovaných středních škol v oblasti vědy, které provozuje newyorský odbor pro vzdělání. Všechny tři školy byly jmenovány v deníku \"The Washington Post\" v roce 2006 mezi nejlepšími specializovanými školami ve Spojených státech. Při přijímacím řízení je však nutné projít zkouškami a porazit konkurenci. Protože jde o státní školu, neplatí se žádné školné a školu mohou navštěvovat pouze žáci s bydlištěm v New York City.\n\nBrooklyn Tech je zakládajícím členem Národního konzorcia specializovaných škol v oblasti matematiky, vědy a technologie. Brooklyn Tech je známá slavnými absolventy (včetně dvou laureátů Nobelovy ceny), učiteli a velkým množstvím absolventů, kteří se poté dostanou na prestižní univerzity. Zhruba více než 98 % absolventů je poté přijato na čtyřleté fakulty. Maturitnímu ročníku 2007 byly nabídnuty stipendia a granty v hodnotě více než 1 250 000 USD.\n"}
{"id": "372025", "url": "https://cs.wikipedia.org/wiki?curid=372025", "title": "Muladíové", "text": "Muladíové\n\nPo obsazení Pyrenejského poloostrova muslimy většina obyvatel se postupně obracela na islámskou víru a konvertitům se říkalo muládíové. Konverzi podporovaly následující důvody – muladíové neplatili daně, které museli platit křesťané i všichni ti, na které se nepamatovalo v Koránu; přestoupivší křesťanští otroci a nevolníci získali svobodu, šlechtické rody si podržely své výsady.\n\n\n"}
{"id": "372028", "url": "https://cs.wikipedia.org/wiki?curid=372028", "title": "MK Sportscars", "text": "MK Sportscars\n\nMK Sportscars je malá britská firma vyrábějící stavebnice automobilů. Sídlí v Langoldu v Nottinghamshire. První sadu pro přestavbu automobilu vyrobila v roce 2000, od té doby vyrobila stovky stavebnic.\n\nV současnosti vyrábí stavebnice vozu MK Indy ve stylu Lotus Seven, dříve produkovala kity závodních vozů Le-Mans, vozy GT-1 a GT-R. Její stavebnice mohou používat různé motory z automobilů i motocyklů. Taktéž nabízí přestavby motocyklů na tříkolky.\n\n"}
{"id": "372032", "url": "https://cs.wikipedia.org/wiki?curid=372032", "title": "CART v roce 1993", "text": "CART v roce 1993\n\nSezóna 1993 v CART PPG IndyCar World Series byla patnáctou CART World Series. Začala 21. března 1993 a skončila 3. října po 16 závodech.\n\nNásledující týmy a jezdci soutěžili v roce 1993 v CART World Series.\n\nNejlepší výsledek v každém závodě se započítává do poháru národů.\n\nSvým titulem se Nigel Mansell stal prvním jezdcem, který vyhrál CART Series ve své první sezóně. Rovněž se stal prvním mužem historie, který byl vítězem Formule 1 a ve stejné době i vítězem IndyCar.\n"}
{"id": "372033", "url": "https://cs.wikipedia.org/wiki?curid=372033", "title": "Trident (raketa)", "text": "Trident (raketa)\n\nRaketa Trident je z ponorky odpalovaná balistická raketa (SLBM), nesoucí jaderné hlavice. Navrhla ji americká společnost Lockheed Martin Space Systems. Existuje ve dvou variantách – UGM-96 Trident I a UGM-133 Trident II. Rakety Trident jsou součástí výzbroje čtrnácti aktivních amerických jaderných raketových ponorek třídy \"Ohio\" a čtyřech britských ponorek třídy \"Vanguard\".\n\nStart rakety probíhá vždy z ponořené ponorky. Před startem je trubice s raketou zaplavena vodou, malá výbušnina na dně trubice pak způsobí vypaření vody a prudký nárůst tlaku. Tlakový ráz je dostatečný k vystřelení rakety z trubice takovou rychlostí, aby setrvačné síly dokázaly vynést raketu celým objemem nad hladinu. Inerciální senzory zaznamenají klesající zrychlení po vynoření rakety a nastartují první raketový stupeň. Samotné tělo rakety je natlakováno dusíkem, aby se během první fáze startu zabránilo průniku vody, která by mohla raketu poškodit nebo narušit její vyvážení.\n\nTrident má tři raketové stupně na tuhé palivo. Dolet je ještě zvýšen použitím teleskopického aerodynamického hrotu, který je vysunut během první urychlovací fáze. Během třetího raketového stupně, zhruba dvě minuty po startu, už Trident dosahuje rychlosti 6000 m/s.\n\nTrident používá pro korekce dráhy inerciální naváděcí systém, doplněný pak optickou kontrolou hvězdného pole v orbitální části dráhy. Některé testovací varianty obsahovaly také GPS, nepočítá se však s tím, že by GPS zůstal ve skutečné jaderné válce operabilní.\n\nPo dokončení posledních korekcí dráhy jsou uvolněny nezávislé návratové moduly s hlavicemi a také klamné cíle. Konkrétní podrobnosti této fáze jsou utajeny. Každý návratový modul je pak schopen v okruhu dosahu zasáhnout nezávislý cíl. Moduly, vstupující do atmosféry se značným násobkem rychlosti zvuku, za sebou zanechávají dobře viditelné stopy dráhy, někdy označované jako \"prsty Boha\".\n\nV roce 2006 Pentagon představil návrh programu pro konvenční modifikaci raket Trident jako součást dlouhodobé strategie vývoje globálních zbraní rychlého úderu.\n\nProgram měl umožnit přestavbu existující varianty D5 v konvenční zbraň výměnou jaderných hlavic za upravené návratové moduly Mk4. Ty měly být vybaveny GPS navigací a systémy pro korekci dráhy návratu, což by zvýšilo přesnost dopadu na 10 metrů. Moduly neměly používat výbušniny, pro výsledný efekt zbraně měla plně postačovat kinetická energie. Druhou variantou měla být tříštivá hlavice obsahující tisíce wolframových prutů, schopná zlikvidovat nepřátelské síly na ploše přibližně tří set čtverečních metrů.\n\nHlavní nedostatek programu byla nemožnost ostatních jaderných velmocí jednoduše rozlišit konvenční a jaderné balistické rakety. I pro tyto důvody byl program zamítnut. Ruský prezident Vladimir Putin v květnu 2006 varoval před hrozícím zvýšením nebezpečí nechtěné jaderné války. \"Odpálení takové rakety by mohlo ... vyprovokovat totální protiúder strategických jaderných sil.\"\n"}
{"id": "372039", "url": "https://cs.wikipedia.org/wiki?curid=372039", "title": "Lazce (Horšovský Týn)", "text": "Lazce (Horšovský Týn)\n\nLazce jsou administrativní částí města Horšovský Týn. Nalézají se 3 km jihovýchodně od Horšovského Týna. Vesnice leží ve výšce 434–439 m n. m. na silnici spojující Horšovský Týn a Blížejov. V roce 2011 zde trvale žilo 33 obyvatel.\n\nPrvní písemná zmínka o vesnici pochází z roku 1177.\n"}
{"id": "372042", "url": "https://cs.wikipedia.org/wiki?curid=372042", "title": "Kostel svatého Jiří (Moravičany)", "text": "Kostel svatého Jiří (Moravičany)\n\nKostel svatého Jiří v Moravičanech je gotickou stavbou z konce 15. století (kněžiště, loď, věž). Výtvarně a historicky velmi cenná sakrální architektura. Areál kostela spolu s farou, kaplemi, ohradní zdí se vstupní branou a farní školou byl v roce 1964 zapsán na seznam kulturních památek. V roce 2017 byla za kulturní památku prohlášena také márnice, která je součástí areálu.\n\nNa místě dnešního kostela svatého Jiří stával v rámci opevněného slovanského hradiště malý dřevěný kostelík v 10. – 11. století.\n\nZ darovacích listin biskupa Albrechta Aleše ze Šternberka (biskup v Litomyšli, Schwerinu a arcibiskup magdeburský) je jisté, že kamenný kostel a fara existovaly již ve 14. století. Nejstarší částí dnešního kostela je gotické kněžiště (presbytář), ve kterém se dochovala hvězdovitá klenba se svorníkem ve tvaru hvězdy. Na tomto svorníku je vyobrazen erb šlechtického rodu ze Šternberka. \n\nKostel sv. Jiří v Moravičanech tedy pochází ze druhé poloviny 14. století, kdy bylo ve stylu gotickém vystavěno kněžiště, později kostelní loď s dřevěným stropem a hranatá věž bez báně. Barokními přestavbami prošel kostel v 16. a v 17. století. Roku 1615 bylo vystavěno nové schodiště do věže, zaklenuto podvěží a zhotoven portál. Zchátralý dřevěný strop byl nahrazen barokní klenbou nad celou hlavní lodí. V roce 1753 byla přistavěna kaple sv. Jana Nepomuckého a sakristie, nově prolomena okna a opraveny fasády. Posledními rozsáhlými opravami prošel kostel počátkem 21. století.\nTřicetiletá válka: V roce 1642 byl z Moravičan zapůjčen mohelnické farnosti pozlacený kalich, který ovšem ukradli Švédové při obléhání Mohelnice. Zajímavostí je, že moravičanský kostel vypleněn nebyl. Švédové se dostali pouze do sakristie, kde jsou dodnes patrné záseky ve dveřních zárubních z jejich marného dobývání.\n\nInterdikt: Dne 28. 6. 1667 byl nad kostelem a farností vyhlášen interdikt (klatba), což znamenalo, že do odvolání se zde nesmí sloužit mše svaté a ani udělovat žádné svátosti. Důvody byly takové, že kostel a fara byly po třicetileté válce v chátrajícím stavu, takže kněží museli bydlet v sousedních Lošticích.\n\nSmrtící blesk: V roce 1720 udeřil do kostela blesk, který usmrtil františkánského kněze z Moravské Třebové, který právě křtil dítě šafáře z Červené Lhoty.\n\nStavba báně na hlavní věži: Dne 5. 8. 1869 byla upevněna hlavice na hlavní věži. Moravičanský kostel býval původně bez štíhlé věžní střechy. Věž byla bez báně, hranatá, břidlicí pokrytá. Současná podoba hlavní věže s bání je z roku 1869.\n\nKostel sv. Jiří stojí na vyvýšenině na levém břehu říčky Třebůvky. Areál kostela vymezuje vysoká hřbitovní zeď s dvoukřídlou bránou z konce 18. století a kaplí datovanou rokem 1860, v níž je sousoší Kalvárie. Na hřbitově stojí také kartuziánská empírová kaple s hrobkou ze 2. poloviny 19. století. Součástí areálu je i pozdně renesanční fara s hospodářskými křídly a altánkem v její zahradě, barokně upravená v roce 1778, empírově v 1. polovině 19. století. Márnice byla postavena v roce 1896 na hřbitovním pozemku. Jde o jednoduché přízemní stavení přistavěné k průčelí hospodářského křídla, které náleží k faře. V blízkosti kostela, před obvodní zdí, je farní škola s renesančním jádrem.\nPůdorys kostela tvoří jednoduchá, chrámová architektura se sálovou obdélnou lodí, východním užším polygonálně uzavřeným presbytářem a hranolovou věží připojenou k západnímu průčelí. V čele přízemí věže jsou novodobé dvoukřídlé vstupní dveře vsazené do pískovcového portálu s rodovými erby Dittrichštejnů a Boskoviců a trojúhelníkovým štítem s reliéfem Madony s dítětem. K severnímu a jižnímu boku presbytáře se připojují krátká boční křídla. Jižní z nich je dvoupodlažní se sakristií v přízemí, severní pak v celé výši zabírá prostor kaple Sv. Jana Nepomuckého zaklenutá kopulí. Na rozhraní lodi a presbytáře se tyčí sanktusník. \n\nOltáře a obrazy\n\nNad hlavním oltářem je umístěn obraz Svatého Jiří, který v roce 1857 namaloval loštický malíř Jan Havelka. Hlavní mramorový oltář je z roku 1909.\n\nBoční oltáře v hlavní chrámové lodi zdobí obrazy Nanebevzetí Panny Marie (vlevo) a Svatý Bruno (zakladatel kartuziánského řádu). Oba tyto obrazy namaloval známý jezuitský malíř 18. století Ignác Viktorín Raab.\n\nV chrámové kapli svatého Jana Nepomuckého je nad bočním oltářem obraz tohoto světce z roku 1893, který zhotovil český akademický malíř Josef Mathauser. Křížová cesta se 14 zastaveními se nachází po obou stranách chrámové lodi. Obrazy namaloval malíř Josef Mathauser v roce 1883.\n\nKněžiště a hlavní loď odděluje velký lomený oblouk, na kterém se nachází 5 kruhových maleb. Uprostřed Ježíš Kristus a po bocích 4 evangelisté se svými atributy: Marek, Matouš, Lukáš a Jan.\n\nKaple svatého Jana Nepomuckého\n\nVnitřní stěny kaple sv. Jana Nepomuckého jsou pokryty freskami Josefa Ignáce Sattlera z roku 1753. Fresková výzdoba oslavují život světce, jemuž je kaple zasvěcena. \n\nNáhrobky \n\nRenesanční figurální náhrobníky ze 2. poloviny 16. století připomínají příslušníky rodů Bítovských ze Slavíkovic, Elišky ze Zástřizl a Petra Bukůvky. Vstup do hrobky Bítovských ze Slavíkovic, zřízené r. 1573, kryje deska s jejich rodovým erbem. V chrámové lodi vzadu je náhrobek dívky Magdalény, dcery Jiříka, zlatníka z Moravské Třebové z r. 1585. \n\nOkna \n\nNad hlavním oltářem v kruhovém okně je vitrážově vyobrazeno \"Oko Boží\" z roku 1895. V kněžišti jsou 4 vitrážová okna s postavami Svatého Josefa, Svatého Viktora a moravských věrozvěstů Svatých Cyrila a Metoděje. \n\nRelikviáře\n\nDvojice rozměrově identických, časově však výrazně odlišných relikviářů z pozlacené mědi v podobě vztyčené ruky (předloktí) držící v prstech oválnou schránku s ostatky. Gotický relikviář (pravá ruka) z pol. 15. století náleží sv. Mauriciovi (Mořici). Rokokový relikviář (levá ruka) byl zhotoven v pol. 18. století a je bez označení.\n\nZvony\n\nZvony jsou umístěny ve třetím patře věže kostela. Zvon sv. Jiří byl ulit v r. 1573 a přelit v r. 1700. Nese na sobě reliéfy sv. Jiří, sv. Bruna a apoštolů Petra a Pavla. V kostele byly ještě další dva zvony: Zvon Neposkvrněného početí Panny Marie a Zvon Svatého Jana Nepomuckého, pořízené v r. 1928. Za 2. světové války byly kostelu všechny zvony odebrány, tento zvon sv. Jiří však byl po válce objeven ve skladišti v Praze a v roce 1946 vrácen zpět. V roce 2010 byl v kostele vysvěcen nový zvon – Umíráček – zasvěcený Panně Marii a sv. Josefovi. Jeden z nejstarších a největších zvonů v okrese Šumperk – zvon sv. Jiří se užívá každou neděli a při významných svátcích. Je možné jej slyšet vždy půlhodinu před začátkem mše svaté. V malé kostelní věži, je také umístěn Malý Zvon (sanktusník), který zní vždy při pozdvihování. Pravidelně také zní každý den v 6.00, ve 12.00, v 15.00 a v 19.00.\n\nKazatelna\n\nBarokní kazatelna pochází z roku 1773. Dodnes se příležitostně užívá při kázáních.\n\nVarhany\n\nPůvodní varhany byly v kostele od roku 1769 z Jívové. Současné varhany v kostele jsou z roku 1885, mají 2 manuály, 3 pedály a 1016 píšťal. Postavil je Karel Neusser z Nového Jičína. V roce 2010 byla provedena generální oprava varhan. Varhany dodnes slouží při doprovázení liturgií a příležitostně při varhanních koncertech.\n\nKostel svatého Jiří je farním kostelem Římskokatolické farnosti Moravičany. Je hlavní dominantou obce Moravičany, chráněnou kulturní památkou České republiky a významným architektonickým prvkem zdejší krajiny severní Hané. Zdejší společenství je velmi živé a tak se kostel stává přirozeným tepem obce.\n\n\"Není místa, kde by se tolik stýkala minulost s přítomností jako v chrámě...\" citoval P. Josef Novák (do roku 1993 farář v Moravičanech).\n\nProhlídky kostela i věže jsou možné v případě předchozí domluvy na faře nebo v sakristii kostela. \n"}
{"id": "372060", "url": "https://cs.wikipedia.org/wiki?curid=372060", "title": "Tocantins (řeka)", "text": "Tocantins (řeka)\n\nTocantins ( ) je významná řeka v Jižní Americe na východě Brazílie ve státech Goiás, Tocantins, Maranhão a Pará. Dala své jméno jednomu z nejmladších brazilských států, založenému v roce 1988 z toho, co bylo do té doby severní částí státu \"Goiás\". Je 2850 km dlouhá. Povodí má rozlohu přibližně 770 000 km².\n\nVzniká soutokem řek Maranhão a Almas, které pramení v hornaté oblasti známé jako Pireneus, západně od federálního distriktu, v centrální části Brazilské vysočiny a protéká skrze ni z jihu na sever, přičemž vytváří peřeje a vodopády. Mezi Paranatingou a soutokem s Araguaiou je řeka částečně zablokována skalnatými bariérami, které ji kříží skoro v pravém úhlu. Po proudu od soutoku s Araguaiou, ve státě Pará, má řeka spoustu kataraktů a slapů. Ploché a široké údolí řeky složené z písku a jílu je obklopeno příkrými srázy. Ty jsou hranicí velké vápencové plošiny vysoké 1000 až 2000 m skrze niž si řeka vytvořila hluboké koryto. V blízkosti ústí velká plošina mizí a dává prostor zalesněné, polozaplavené nánosové planině, která se rozšiřuje dále na severovýchod a západ. Ústí širokým estuárem zprava do řeky Pará, jež je pravým ramenem delty Amazonky. Není tedy skutečnou větví Amazonky, ačkoliv je za ni obvykle považována, protože její vody tečou do Atlantského oceánu spolu s těmi z Amazonky.\nNejvětším přítokem je zleva Araguaia. Další dva přítoky pojmenované Maranhão a Paranatinga sbírají obrovské množství vody z vysočin, které je obklopují, především na východě a jihovýchodě.\n\nPrůměrný průtok vody v ústí činí 16 800 m³/s. K nejvyššímu vzestupu hladiny, který dosahuje 7 až 9 m, dochází v období od října do března až dubna. Řeka zaznamenává hlavní míru průtoku 13 598 m³/s (9 % celkového průtoku v Brazílii) a zvláštní míru průtoku 14,4l/s/km². Mezičásti mají následující zvláštní míru průtoku: \"Tocantins\" (11 l/s/km²), Araguaia (16 l/s/km²), Pará (17 l/s/km²) a Guamá (21 l/s/km²).\n\nVodní doprava je možná v délce 350 km od ústí. Dolní tok byl počátkem 80. let 20. století zaplaven umělým jezerem vytvořeným přehradou Tucuruí, která je jednou z největších na světě. Až bude dokončena druhá část projektu Tucuruí, bude vytvořen systém zdymadel, které rozšíří splavnost řeky. Stavební práce na zdymadlech byly po mnoho let zastaveny kvůli nedostatku prostředků, ale je možné, že budou zahrnuty v masivním rozvojovém programu vytvořeném brazilskou vládou v roce 2007. V tom případě by byly vybudovány během asi čtyř let.\n"}
{"id": "372070", "url": "https://cs.wikipedia.org/wiki?curid=372070", "title": "V Dole", "text": "V Dole\n\nPřírodní rezervace V Dole se nachází v údolí Hraničního potoka u Herbortic asi 12 km severovýchodně od Lanškrouna v okrese Ústí nad Orlicí. Vyhlášena byla na ochranu bohaté lokality bledule jarní \"(Leucojum vernum)\" výnosem MK č. 56.914/54-IX ze dne 14. března 1955. Jedná se o vlhké rašelinné louky s břehovými olšovými porosty. V těsném sousedství se nachází přírodní rezervace Selský les. Výměr rezervace je 7,9 hektarů, nadmořská výška kolem 550 metrů. Průměrné roční srážky 700 mm. Ochrana rostlin podléhá vyhlášce MŽP ČR č. 395/1992 Sb.\n\n"}
{"id": "372075", "url": "https://cs.wikipedia.org/wiki?curid=372075", "title": "Balta", "text": "Balta\n\nBalta (ukrajinsky a rusky Балта, ) je město na jižní Ukrajině. Leží v severní části Oděské oblasti, 220 km severozápadně od Oděsy a 30 km východně od hranic s Podněstřím, na jižním okraji historického Podolí. Protéká jím řeka Kodyma, přítok Jižního Bugu. Je centrem Baltského rajónu Oděské oblasti. K roku 2015 zde žilo přibližně 19 tisíc obyvatel.\n\nAčkoliv název města zní slovansky, pochází zřejmě z tureckého výrazu pro sekeru. Balta vznikla v 17. století na hranici mezi Republikou obou národů a Osmanskou říší. Do 18. století bylo město rozděleno říčkou Kodymou mezi tureckou \"Baltu\" a polský \"Józefgród\". Roku 1797 pak území dobyla ruská carská vojska a obě sídla byla opět spojena. Až do světových válek tvořili většinu obyvatelstva Židé, dále Rumuni/Moldavané, Ukrajinci, Poláci a Rusové (někteří byli též starověrci). V letech 1882 a 1905 se ve městě odehrály protižidovské pogromy. Na přelomu 19. a 20. století měla Balta 20–30 tisíc obyvatel.\n\nV letech 1924–1929 byla Balta hlavním městem Moldavské autonomní SSR, která zahrnovala část dnešního Podněstří a severozápadu Oděské oblasti (Besarábie, resp. pozdější Moldavská SSR, tehdy byla součástí Velkého Rumunska). Hlavní město bylo poté přesunuto do Tiraspolu, roku 1940 byla za vzniku Moldavské SSR dosavadní Moldavská ASSR zrušena a Balta se stala jedním z rajónních center Oděské oblasti Ukrajinské SSR. Město bylo silně poškozeno ve Velké vlastenecké válce a už nikdy nedosáhlo někdejšího významu.\n\n"}
{"id": "372080", "url": "https://cs.wikipedia.org/wiki?curid=372080", "title": "Navádění", "text": "Navádění\n\nNavádění je činnost, při které jeden člověk, návodce, přesvědčuje druhého, naváděného, aby vykonal nějaký čin. Předmětem navádění může být prakticky jakýkoli čin. Obvykle má z tohoto činu návodce prospěch. Návodce často navádí proto, aby se sám vyhnul odpovědnosti za tento čin. Pokud je tento čin trestným, je i navádění k němu ve většině jurisdikcí trestné.\n\nV Česku označuje navádění za trestný čin § 24 trestního zákoníku (40/2009 Sb.). Jestliže zákon nestanoví jinak, na trestní odpovědnost a trestnost návodce se užije ustanovení o trestní odpovědnosti a trestnosti pachatele.\n\n"}
{"id": "372085", "url": "https://cs.wikipedia.org/wiki?curid=372085", "title": "Vědecká revoluce", "text": "Vědecká revoluce\n\nVědecká revoluce je termín užívaný v rámci historiografie a dějin vědy a dějin myšlení k označení řady změn uvnitř evropské vědy, které se měly projevovat především během 16. a v 17. století.\nOhraničení vědecké revoluce konkrétními díly a objevy (například publikací Koperníkovy heliocentristické koncepce) je v současné době přehodnocováno. Nejnověji kniha Stephana Shapina \"The Scientific Revolution\" (1996) pojem a existenci vědecké revoluce zcela popírá. Vědecká revoluce je jedněmi považována za počátek moderní vědy, jiní toto tvrzení vyvracejí a zdůrazňují kontinuitu (tzv. teze o kontinuitě) raně novověké vědy s vědou ve středověku. I přesto je pojem vědecká revoluce smysluplným pojmem pro pochopení a zobecnění některých změn v evropské vědě během raného novověku. \n\nVzdělanost ve středověku byla na nižší úrovni. Z východu se do Evropy šířila vzdělanost přes islámský svět stejně jako papír, který byl levnější než používaný pergamen. Rozšíření myšlenek umožnil také knihtisk, který byl dříve vynalezen v Číně.\n\nSlovní spojení vědecká revoluce byla poprvé užita v knize Alexandra Koyrého z roku 1939 a od něj byl termín přejat některými historiky. Nejznámější autorem, který staví na myšlence vědecké revoluce je Thomas Kuhn, který ve své knize \"Struktura vědeckých revolucí\" (1962) nabídl konceptualizaci změny ve vědě jako změny paradigmatu. Kuhn v podstatě argumentuje, že změna paradigmatu je ve vědě postavena na anomáliích, které odporují ustanovenému způsobu vysvětlení. To znamená, že nové otázky vyžadují nové způsoby vědeckého tázání a nové odpovědi. Kuhnův model změny paradigmatu jako ústředního motoru vědecké revoluce, je ale nicméně kritizován například za to, že vidí vědu příliš mechanisticky. \n\nKonkrétněji se měla vědecká revoluce projevit v celkem čtyřech sférách vědy: vznikem mechanické a chemické filosofie, empirismem a matematizací vědeckého myšlení obecně. \nMechanická filosofie je asociována s nástupem nového vidění přírody a člověka v ní, která přírodu i svět zbavuje kouzel (odkouzlení světa) ve prospěch mechanicky a více materialisticky pojatého světa. Zástupcem tohoto postoje je například René Descartes. Podobný postoj je obsahem pojmu chemické filosofie, která je spojená s předchozí mechanickou filosofii. V této oblasti se mělo jednat především o zvýšený zájem o chemickou analýzu v rámci vědeckého bádání. \nZákladem moderního empiricismu bylo v podstatě stále aristotelovské pojetí vědy postavené na dedukci a indukci. Empirismus ale do tohoto kontextu přinesl myšlenku ověřitelného vědeckého experimentu, který byl poprvé navržen Francisem Baconem a následně rozpracován Reném Descartem v jeho \"Diskurzu o metodě\". Konečně pojem matematizace se váže k stále většímu významu kvantitativních měření a vůbec matematiky pro vědecké zkoumání.\n\nPodle klasické periodizace vědecké revoluce se za první impuls ve vědeckém myšlení raného novověku považuje kniha Mikuláše Koperníka \"De Revolutionibus orbium coelesticum libri VI\" („Šest knih o obězích sfér nebeských“), publikovaná v roce 1543. Koperníkův heliocentrický model je považován za první zlomový okamžik vědecké revoluce 16. a 17. století.\n\nVedle Koperníka je to dílo Johanna Keplera, a to především soubor čtyř Keplerových zákonů o pohybu planet z počátku 17. století (1609). Neméně významné je ale i dílo jeho italského současníka Galilea Galileiho, který přispěl například konstrukcí vylepšeného teleskopu a užití řady kvantitativních a matematických metod zkoumání. V roce 1620 potom Francis Bacon publikoval \"Novum Organum\", ve kterém zdokonalil aristotelskou metodu myšlení a položil tak základy vědecké metody i moderního empirismu. Konečně Isaac Newton na konci 17. století a počátku 18. století rozpracoval Keplerovo a Galileovo dílo a uvedl do vědecké metodologie kategorii kalkulu a definoval gravitační zákon.\n\n"}
{"id": "372089", "url": "https://cs.wikipedia.org/wiki?curid=372089", "title": "Handicap", "text": "Handicap\n\nHandicap (nebo též hendikep) je pojem používaný ve více významech, obvykle ve významu nevýhody\n\n"}
{"id": "372091", "url": "https://cs.wikipedia.org/wiki?curid=372091", "title": "Stanislav Souček", "text": "Stanislav Souček\n\nStanislav Souček (7. května 1870 Náchod – 30. prosince 1935 Brno) byl český filolog, bohemista a literární historik, v roce 1930–1931 rektor Masarykovy univerzity.\n\nNarodil se v rodině Františka Součka, podučitele v Náchodě a Marie, rozené Hofmanové. Manželé měli celkem čtyři děti.\n\nV letech 1881-1888 studoval Souček na gymnáziu v Rychnově nad Kněžnou, potom klasickou filologii a bohemistiku na Karlově univerzitě v Praze. Mezi jeho učiteli byli i Jan Gebauer a Tomáš Garrigue Masaryk. Krátce studoval také ve Vídni, kde roku 1894 složil státní zkoušku v oborech latina a řečtina.\n\n5. srpna 1895 se oženil s Marií Letzlovou, dcerou náchodského hoteliéra. Rodina měla čtyři děti. Roku 1905 promoval v Praze.\n\nUčil na gymnáziích v Hronově, v Olomouci, v Hradci Králové a od roku 1900 v Brně. V roce 1919 vystoupil z římskokatolické církve. Roku 1920 byl jmenován řádným profesorem českého jazyka a literatury na nově založené (dnes Masarykově) univerzitě v Brně. V letech 1920-1921 a 1922-1923 byl zvolen děkanem, v roce 1930-1931 rektorem univerzity.\n\nZabýval se lidovou písní, Kralickou biblí, barokním divadlem, dílem Tomáše ze Štítného. Celý život se věnoval studiu díla Jana Amose Komenského, byl spoluvydavatelem jeho spisů a napsal monografii o jeho kazatelství, která vyšla až posmrtně roku 1938. Zabýval se i novější literaturou, např. analyzoval pověsti Boženy Němcové a provedl rozbor některých Nerudových balad a romancí.\n\n\n"}
{"id": "372093", "url": "https://cs.wikipedia.org/wiki?curid=372093", "title": "Ruda (Tvrdkov)", "text": "Ruda (Tvrdkov)\n\nRuda (1869–1947 Německá Ruda, německy \"Deutsch Eisenberg\") je označení části obce Tvrdkov v okrese Bruntál. Dříve se jmenovala \"Železná\" nebo \"Německá Ruda.\" Společně s Tvrdkovem a Mirotínkem patří pod mikroregion Tvrdkovska. Ruda je nejstarší ze zmiňovaných tří částí a poprvé je uváděna roku 1348. Leží na okraji Rýmařovska a její kopcovité scenérie jsou utvářeny prostředím Nízkého Jeseníku. Kromě drahých kovů se zde těžila především železná ruda, podle které dostala část obce svůj název. V Rudě se nachází dvě církevní památky, kterými jsou kostel Panny Marie Sněžné a křížová cesta na Křížový vrch, kterou tvoří pískovcové sochy se 14 zastaveními.\n\nPrvní písemná zmínka o obci pochází z roku 1348.\n\nPočet obyvatel Rudy podle sčítání nebo jiných úředních záznamů:\nV Rudě je evidováno 67 adres : 62 čísel popisných (trvalé objekty) a 5 čísel evidenčních (dočasné či rekreační objekty). Při sčítání lidu roku 2001 zde bylo napočteno 52 domů, z toho 27 trvale obydlených.\n\n\n"}
{"id": "372094", "url": "https://cs.wikipedia.org/wiki?curid=372094", "title": "Zdeněk Jarkovský", "text": "Zdeněk Jarkovský\n\nZdeněk Jarkovský (3. října 1918, Nový Bydžov – 8. listopadu 1948, Lamanšský průliv) byl československý hokejový brankář.\n\nS hokejem začínal ve svém rodišti, roku 1941 započal hrát za I. ČLTK Praha, kde se také v témže ročníku stal mistrem ligy. Za národní mužstvo nastoupil na Mistrovství světa 1947, které Čechoslováci vyhráli, a na Zimních olympijských hrách 1948, odkud si přivezl stříbrnou medaili. Jarkovský zemřel při letecké nehodě při letu československého reprezentačního mužstva z Paříže do Londýna nad Lamanšským průlivem. V roce 1968 byl vyznamenán titulem zasloužilý mistr sportu in memoriam.\n"}
{"id": "372098", "url": "https://cs.wikipedia.org/wiki?curid=372098", "title": "Tomáš Matonoha", "text": "Tomáš Matonoha\n\nTomáš Matonoha (* 13. března 1971 Brno) je český herec a moderátor.\n\nTomáš Matonoha studoval na Gymnáziu Brno, Vídeňská 47. Následně vystudoval Janáčkovu akademii múzických umění v Brně.\n\nOd roku 1994 působí v brněnském HaDivadle. Roku 2005 nastoupil do pražského Divadla Rokoko. Poprvé se na filmovém plátně objevil v roce 1995 v malé roli v komedii \"Byl jednou jeden polda\". Do povědomí diváků se více dostal díky filmům \"Divoké včely\" a \"Mistři\". Dále hrál například ve filmech \"Hrubeš a Mareš jsou kamarádi do deště\", \"Gympl\" a \"Bestiář\".\n\nOd roku 2003 působí v divadle A studio Rubín. Nejprve v roli Fausta ve stejnojmenné hře Faust od Johanna W. von Goetha (premiéra březen 2003, režie Ondřej Pavelka). Dále pak následovala hra Blasted od Sarah Kane (premiéra 2005, režie Tomáš Svoboda). Dále pak autorské představení Všichni moji hrdinové vzniklé na základě série skečů v pořadu HBO \"Na stojáka\" (premiéra 16. 3. 2006, režijní spolupráce: Thomas Zielinski). A v neposlední řadě to je talk show \"ŠPINAVÉ PRÁDLO\" (premiéra 15. 12. 2010, režie: Jan Nebeský).\n\nObjevil se i v televizním seriálu \"Rodinná pouta\", kde ztvárnil roli JUDr. Richarda Sýkory, či v seriálu \"Comeback\", kde ztvárnil roli bývalé popové hvězdy 80. let Tomáše Pacovského, alias Tomi Paciho. Vystupuje rovněž v komediálním seriálu televize HBO – \"Na stojáka\". Jako moderátor moderoval například předávání výročních cen za televizní tvorbu Elsa, Miss České republiky nebo televizní pořad České televize \"Udělám cokoliv\". Jeho hlas je možné slyšet i v antivirovém programu Avast!, kde mluví brněnským hantecem. V roce 2012 se stal vedle Aleše Hámy druhým moderátorem televizní vědomostní soutěže \"Taxík\". V roce 2016 začal moderovat soutěž na TV Nova \"Co na to Češi\". V roce 2017 se zúčastnil čtvrté řady soutěže \"Tvoje tvář má známý hlas\".\n\nJe ženatý s herečkou Lucií Benešovou, se kterou vychovává čtyři děti – dvě vlastní (Lara, Štěpán), jedno osvojené (Sára) a jedno z Luciina předchozího vztahu s Filipem Blažkem (Lucián).\n\n\n\n"}
{"id": "372101", "url": "https://cs.wikipedia.org/wiki?curid=372101", "title": "Bitva u Montgisardu", "text": "Bitva u Montgisardu\n\nBitva u Montgisardu se odehrála 25. listopadu 1177 mezi armádami Ajjúbovců a království Jeruzalémského. Saladin, v čele velkého vojska nečekaně vytáhl z Egypta a vyhnul se u Gazy templářům, kteří se ho tam pokoušeli zastavit, načež pokračoval dál na Askalon. Mladý šestnáctiletý král Balduin IV. stihl jen s pár sty rytíři svého dvora dorazit do Askalonu k jeho obraně, těsně před tím, než bylo město obklíčeno.\n\nSaladin, ponechal část své obrovské armády na blokádu Askalonu a táhl na Jeruzalém s 26 000 muži. Cestu na Svaté město měl nyní zcela volnou. Odříznutý Balduin se však projevil jako nápaditý velitel. Nejdříve se mu podařilo tajně dopravit posla k templářům s příkazem aby zaútočili na zadní řady muslimského vojska, které ho blokovalo. Jakmile to templáři provedli, okamžitě provedl výpad z Askalonu i Balduin a společnými silami muslimy rozprášili.\n\nNásledně se královské vojsko a rytířské řády pustily do úporného stíhání Saladinovy hlavní armády, která stále postupovala ve směru na Jeruzalém. Samotný Saladin pochyboval o tom, že by král Balduin IV. pokračoval v pronásledování se svou hrstkou vojáků. Myslel si, že mu nehrozí žádné nebezpečí a jeho značně roztažené vojsko pokračovalo ke svému cíli.\n\nOvšem 25. listopadu 1177 byla Saladinova armáda přepadena 500 královskými rytíři a templáři u Montgisard Ramla. Útok křesťanů byl nečekaný a zdrcující, když jejich těžká jízda rozrazila saracénský zadní voj, který postupoval příkrým úvalem. Pak se do boje zapojily další oddíly, které přispěchaly Balduinovi na pomoc a začala nelítostná řež až do západu slunce. V Saladinově armádě zavládl zmatek. Ze Saladinovy armády zůstala zhruba desetina. Saladinova osobní garda mamlúckých bojovníků byla celá pobita, když bránila svého velitele. Saladin nasedl na závodního velblouda a prchal zpět do Egypta. Balduin IV. jej pronásledoval až na Sinajský poloostrov, ale nepodařilo se mu ho dostihnout. Scénář bitvy u Montgisardu naplánoval velmi zkušený Renaud de Chattilon. Spíše než koordinací jeho maličkosti ale šťastnými okolnostmi, zaútočila bitevní formace templářů z jiného směru a o chvili později, než hlavní útok jim řízený. Avšak tahle kombinace přispěla k ještě většímu chaosu v řadách zmatených muslimů. Bitva u Montgisardu se stala legendou, která ukončila slavnou éru Balduina IV. snad nejstatečnějšího hrdiny, jaký kdy nosil korunu Jeruzalémskou.\n\n"}
{"id": "372102", "url": "https://cs.wikipedia.org/wiki?curid=372102", "title": "Vladimír Šatava", "text": "Vladimír Šatava\n\nVladimír Šatava (19. července 1922, Praha - 30. června 2014, Praha) český profesor chemie, který na katedře silikátů Vysoké školy chemicko-technologické v Praze vychoval několik generací českých silikátníků.\n\nNarodil se jako prvorozený syn čs. legionáře (který se z Ruska vrátil přes Vladivostok do Prahy) Václava Šatavy (1890-1972), rodáka z Vevčic na Znojemsku a Marie Králové (1892-1983), dcery tesaře, který pomáhal stavět výstaviště pro Jubilejní výstavu 1891 a bydlel v blízkosti Císařského mlýna v Bubenči. V souvislosti s narozením dalšího syna Václava (1926-2007) se rodina odstěhovala nejprve do blízkosti nádraží Praha-Dejvice a poté (1930) na Hanspaulku, kde Vladimír dokončil obecnou školu a odkud dojížděl (od r. 1933) na Malou Stranu do osmileté reálky.\n\nReálku ukončil maturitou v roce 1940, kdy už bydlel s rodiči do Bubenči v Bendlově (dnešní Raisově) ulici. Za normálních okolností by se přihlásil na vysokou školu, ale všechny české vysoké školy byly z rozhodnutí německých okupantů od listopadu 1939 uzavřeny. Nastoupil tedy jako volontér (cosi jako „brigádník“ - nízký plat 300 K měsíčně, a žádný nárok na zaměstnanecké výhody) v papírně situované v Císařském mlýně a vlastněné českým Němcem Kubelkou.\n\nV roce 1941 byl Vladimír přijat do dvouletého odpoledního „abiturientského kurzu“ při chemické průmyslovce v Betlémské ulici, který v roce 1943 úspěšně dokončil. Při studiu se spřátelil se svým spolužákem Jiřím Bártou (1920-2005, synem profesora Rudolfa Bárty), který bydlel v Dejvicích (na dnešní ulici Čs. armády), a po ukončení kurzu si spolu s ním našel místo v Ústavu biochemie („Laboratorium für Vitamin- und Hormon-chemie“ u docenta Knoblocha), který sídlil v budově Vysoké školy chemicko-technologického inženýrství (jako součásti ČVUT) v Dejvicích čp. 1905. Tam se až do konce války zabýval polarografií, procesy oxidace a redukce kyseliny askorbové a organickými syntézami.\n\nV roce 1944 se Vladimír ve Vysokém nad Jizerou, kam si zajel zalyžovat, seznámil se svou budoucí manželkou Jarmilou Svobodovou (nar. 31. 12. 1925 v Poznani, kde její otec byl zaměstnancem čs. velvyslanectví), která, jak se ukázalo, bydlela s rodiči v Dejvicích (dnes Jugoslávských partyzánů) nedaleko bytu Šatavových.\n\nNa konci roku 1944 byli otec a synové Šatavovi zatčeni gestapem, protože mladší Vladimírův bratr Václav našel ve Stromovce revolver, který přenechal svému kamarádovi, a ten z něj doma zkoušel střílet. Václav byl odsouzen k pěti letům vězení, zatímco Vladimír a jeho otec byli po třech měsících pobytu na Pankráci propuštěni (na začátku roku 1945). S osvobozením republiky v květnu 1945 nakonec skončilo i Václavovo věznění.\n\nPo válce, v září 1945, byly otevřeny české vysoké školy a Vladimír nastoupil studia na Vysoké škole chemicko-technologického inženýrství, která byla tehdy součástí ČVUT a sídlila v Dejvicích. Dobrá kvalita výuky v abiturientském kurzu a praxe z biochemického ústavu ve spojení s osobním nadáním a pílí umožnily Vladimírovi získat již na jaře 1947 titul inženýra chemie, se kterým nastoupil jako vedoucí laboratoře Sociálně zdravotnické poradny pro žlázy s vnitřní sekrecí při Universitní nemocnici v Praze II. Jako hotový inženýr se stálým platem pak požádal rodiče Svobodovy o ruku Jarmily a 2. února 1948 se s ní oženil.\n\nV květnu 1948 byl povolán k vojenské službě do Liberce a posléze do Litoměřic, kde prodělával jako vojín jakýsi výcvik, ale již po dvou měsících (v červenci 1948), když odmítl nabídku stát se důstojníkem v záloze, se vrátil (na vlastní žádost) do civilu.\n\nV září 1948 nastoupil jako asistent na katedru silikátů, jejímž šéfem byl profesor Rudolf Bárta (1897-1985) – otec Jiřího Bárty. Vladimír se zpočátku věnoval problematice jílů a iontové výměny a připravoval na toto téma svou doktorskou disertaci – v roce 1949 získal titul doktora technických věd. Bárta brzy odjel do Spojených států, odkud přivezl spoustu knih (a učebnic) důležitých pro moderní studium silikátové chemie a technologie.\n\nV roce 1951 začal Šatava přednášet nový předmět „Teoretické základy technologie silikátů“. V následujícím roce však došlo k osamostatnění VŠChT (vyčleněním VŠChTI ze svazku ČVUT v roce 1952) a k přejmenování Ústavu skla a keramiky na „Katedru technologie silikátů“, kam dosadila „Strana“ své nové kádry. Čím zdařilejší byly Šatavovy přednášky „Teoretických základů“, tím kyselejší byl postoj perspektivních komunistických kádrů k Šatavovi, který vždy dával najevo svůj nezájem o komunistickou ideologii a politiku, a navíc byl pro své odborné\nschopnosti nejbližším spolupracovníkem šéfa katedry - profesora Bárty.\n\nMírná politická obleva po skončení stalinismu dovolila profesoru Bártovi založit v roce 1956 vědecký časopis Silikáty (první ročník vycházel od r. 1957) a Šatava se stal (na 11 let) jeho výkonným redaktorem. Rok na to (1957) obhájil Vladimír Šatava titul kandidáta věd (CSc. zavedený vládním nařízením v roce 1953).\n\nV roce 1958 proběhla na VŠChT největší komunistická čistka, která znamenala, že ze školy muselo odejít na 40 profesorů, docentů, asistentů a zaměstnanců (kdo nešel dobrovolně, byl vyhozen „pro ztrátu důvěry“) a odejít musel i „buržoasní profesor“ Bárta (který se stal šéfem katedry ještě před válkou - v roce 1939) a Šatava ztratil svého zastánce. \n\nPřesto v roce 1961 jmenoval tehdejší komunistický rektor VŠChT Vladimír Maděra (1905-1997) Vladimíra Šatavu docentem pro obor technologie silikátů, a to, podle návrhu prorektora prof. Josefa Korrity (1903-1995) „bez habilitace, která v případě jmenovaného by byla čistě formální záležitostí“, aby mohl i nadále přednášet svůj předmět.\n\nV témž roce jmenoval rektor Maděra Šatavu proděkanem Fakulty anorganické technologie VŠChT), což zdůvodnil ve svém návrhu takto: „Podle našeho názoru má (Šatava) předpoklady, že … může tuto funkci vykonávat. Protože má značný odborný náskok, může se této funkci věnovat bez obavy, že se odborně přestane vyvíjet. Dr. Juliš, který tuto funkci vykonával velmi dobře, musí být uvolněn, aby mohl v nejkratší době podat habilitační práci. Podobně je tomu i u druhých soudruhů, kteří po odborné stránce potřebují alespoň rok až dva roky času, aby po odborné stránce dohonili čas, který věnovali různým funkcím.“\n\nV roce 1962, když vznikla Společná laboratoř pro chemii a technologii silikátů ČSAV a VŠChT v Praze, stal se Šatava jejím externím vedoucím (přitom zůstal ve svých funkcích na VŠChT), a to až do roku 1974. V roce 1965 vydalo SNTL Šatavův „Úvod do fyzikální chemie silikátů“ (podle této knihy se vyučoval předmět Fyzikální chemie silikátů na SVŠT v Bratislavě ještě v 80. letech) a v roce 1968 obhájil Šatava velký doktorát (D.Sc.).\n\nDocent Šatava byl svým způsobem renezanční člověk. Miloval pobyt v přírodě ať na své chatě v Lipnici nebo jako vodák na Lužnici a Vltavě. Vedle přírodních věd miloval filosofii (Bergson, Schopenhauer) ale především umění v podobě výtvarné -jeho manželka Jarmila byla výtvarnice, která pracovala pro Československou televizi (ilustrace k pohádkám), měla výstavu svých obrazů v Mánesu a také v Ústavu makromolekulární chemie na Petřinách- i hudební, neboť Vladimír byl od svého mládí nadšeným klavíristou, již za války hrával na večerních koncertech Abiturientského kurzu, později hrával čtyřručně se zvukařem ČST Zdeňkem Stropkem (*1938), dík rodinnému příteli Iljovi Hurníkovi se seznámil s moderní hudbou Debussyho a Stravinského. Velkou Vladimírovou láskou byla také literatura a především divadlo – jeho aspiranti vzpomínají, jak ráno po návštěvě divadla Šatava se zaujetím sdělovat v laboratoři své divácké dojmy a oceňoval umění jednotlivých herců.\n\nV době normalizace (po roce 1969) se komunistická nechuť k Šatavovi obnovila, ale mezi lidmi, které si bolševičtí normalizátoři vybrali jako své kádry, byl i Šatavův žák Josef Matoušek (*1939), který si vymínil, že se nemůže stát vysokoškolským profesorem dříve než jeho učitel Vladimír Šatava. Tehdejší rektor Jiří Mostecký (1923-2010), který uznával Šatavovy odborné i pedagogické kvality, na to přistoupil (a prosadil to na ministerstvu i ve stranických orgánech), a tak se konečně nestraník Šatava stal, i v době tuhé normalizace (1982) vysokoškolským profesorem.\n\nV té době (již od r. 1978) Šatava přednášel další nový předmět „Fyzika pevných látek“ a v jeho osobním hodnocení se uvádí, že vedle řady diplomantů vyškolil 17 vědeckých aspirantů (z toho 6 zahraničních) a že publikoval 91 původních vědeckých prací (z toho 26 v zahraničních časopisech), 22 přehledných referátů a 5 knih (vedle desítky skript).\n\nV roce 1992 odešel z katedry silikátů, která se v té době vracela ke svému předválečnému názvu „Ústav skla a keramiky“ do důchodu, ale dále spolupracoval na vědeckých programech Společné laboratoře silikátů.\n\nV roce 1987 VŠChT v Praze udělila Šatavovi pamětní medailí profesora Františka Štolby.\n\nV roce 1992 udělovala pražská VŠChT k 40. výročí svého osamostatnění 15 medailí Emila Votočka.  Mezi oceněnými byl prof. Vladimír Šatava i jeho dávní kolegové z katedry silikátů prof. Jan Hlaváč (*1926) a Ing. Svante Procházka (*1928).   \n\nV roce 2003 byla oceněna jeho pedagogická a vědecká práce medailí Josefa Hlávky, určenou nestorům a zakladatelským osobnostem české vědy a umění.\n\nNejvětší světovou poctou pro profesora Šatavu bylo jeho\nzvolení jedním ze 47 prvních členů Světové akademie keramiky (World Academy of Ceramics) v roce 1989. Do dnešního dne bylo zvoleno celkem 305 členů této akademie a Vladimír Šatava je mezi nimi jediným Čechem (viz http://www.waceramics.org/Roster2014.pdf).\n\nVladimír Šatava zemřel v pražské nemocnici pod Petřínem v pondělí 30. června 2014.\n\nDílo Vladimíra Šatavy je velmi rozsáhlé a zahrnuje více než stovku vědeckých a odborných článků, desítky přehledných referátů a více než desítku skript a odborných knih, z nichž nejvýznamnější je „Úvod do fyzikální chemie silikátů“ (1965) a „Fyzikální chemie silikátů I.“ (1986). Jeho publikace jsou věnovány celému spektru úloh materiálové vědy, počínaje konstrukcí laboratorních zařízení (pro termickou analýzu, pro studium reologie aj.) po zpracování experimentálních dat (např. vyhodnocování termogravimetrických křivek) a optimalizace technologií. Jeho hlavními oblastmi studia byla a) problematika jílů a silikátových koloidních soustav (cca 20 publikací), b) termická analýza a tepelné rozklady pevných látek (cca 30 publikací), ale zejména c) problematika maltovin (zejména na bázi sádry) a mechanismů jejich tvrdnutí (cca 50 publikací). Šatavovy přehledné referáty, které zprostředkovávaly poznatky publikované ve světových časopisech, měly velký význam jak pro studenty a aspiranty, tak pro rozvoj českého silikátového výzkumu i technologie.\n\nKdyž se skončilo období jeho pedagogického působení na VŠCHT Praha (v 90. letech) věnoval se dále silikátovým materiálům - například problematice přípravy a užití leucitu (tektosilikátu se složením KAlSiO - šest publikací z let 2003-2005) - a podobné problematice se věnoval i poté.\n\n\n"}
{"id": "372103", "url": "https://cs.wikipedia.org/wiki?curid=372103", "title": "Křížový vrch (Ruda)", "text": "Křížový vrch (Ruda)\n\nKřížový vrch (německy \"Kreutzberg\") u Rudy je vrchol v Nízkém Jeseníku, který je známý pozoruhodnou křížovou cestou se čtrnácti zastaveními, představenými uměleckými plastikami tvaru srdce na dříku, obsahujícími reliéfy pašijových scén. Barokní památka z r. 1760 je působivě začleněna do místní krajiny. Křížová cesta a kostel Panny Marie Sněžné v Rudě byly v roce 2018 prohlášeny za národní kulturní památku. Vyhledávaný turistický cíl a poutní místo.\n\nKřížovou cestu zřídil v roce 1760 na svůj náklad Jiří Gröschelsberger, jeden z posledních královských rychtářů města Uničova. Nejprve nechal v Rudě vybudovat kostel Panny Marie za záchranu svého života při nehodě, když jeho kočár sjel do propasti. Od kostela na blízký Křížový vrch pak nechal postavit 14 zastavení křížové cesty včetně Kalvárie. Spolu s manželkou ke kostelu připojili významnou nadaci k zajištění provozu v budoucnosti.\n\nSoubor byl opravován v r. 1836 a v 2. polovině 20. století na něm bylo provedeno několik restaurátorských zásahů. Největší oprava byla provedena v letech 2008-2009 olomouckým ateliérem restaurátora Ladislava Werkmana.\n\nKřížová cesta začíná u filiálního kostela Panny Marie Sněžné v Rudě a končí na blízkém Křížovém vrchu (589 m n. m.), kde je umístěno monumentální sousoší kalvárie jako 12. zastavení. Po něm následují ještě dvě zastavení, kterými soubor končí. Křížový vrch tvoří výraznou dominantu krajiny a poskytuje daleký výhled ve spojení s duchovním zážitkem.\n\nSoubor vyniká neobyčejným výtvarným a kompozičním řešením. Jednotlivá zastavení tvoří ozdobné, asi 3,5 metru vysoké sloupy z maletínského a mladějovického pískovce. Na tvarovaných soklech jsou ve střední části umístěna zrcadla s tesanými nápisy v němčině, které popisují jednotlivé výjevy zastavení. Výrazná římsa nese nástavec srdcovitého tvaru, v kartuších na přední straně jsou vlastní reliéfy. Na zadní části jsou vytesána jména donátorů, kteří se podíleli na opravě v 19. století. Sloupy jsou zakončeny křížem, který jakoby vyrůstal z vrcholu srdce.\n\nDvanácté zastavení Ukřižování je pojato odlišně a vytváří dominantu celého souboru (výška cca 7 m). Má podobu figurálního sousoší, kde na masivním podstavci stojí kříž s tělem Ježíše Krista. U paty kříže klečí Máří Magdaléna, po stranách na nižších soklech stojí vlevo postavy Panny Marie a vpravo Jana Evangelisty.\n\nAutor díla dosud nebyl spolehlivě určen.\n\nSeznam textů.\n\n\n"}
{"id": "372104", "url": "https://cs.wikipedia.org/wiki?curid=372104", "title": "Kostel Panny Marie Sněžné (Ruda)", "text": "Kostel Panny Marie Sněžné (Ruda)\n\nŘímskokatolický filiální kostel Panny Marie Sněžné v Rudě (okres Bruntál) byl spolu s navazující křížovou cestou prohlášen v roce 2018 za národní kulturní památku ČR. Známé poutní místo. Pouť se koná vždy první neděli v srpnu k svátku Posvěcení římské baziliky Panny Marie Sněžné v roce 432.\n\nObec Ruda spadala do roku 1758 do farnosti Dolní Dlouhá Loučka. V roce 1774 se osamostatnila jako kuracie a v roce 1851 byla povýšena na farnost. Do roku 1758 zde byla pouze zvonička se zvonem z roku 1583. Na místě dnešního kostela se rozkládala zahrada. Kostel nechal postavit v letech 1756-1758 uničovský rychtář Jiří Greschenberger jako poděkování za záchranu života. Ten také podpořil výstavbu pískovcové křížové cesty. Spolu s manželkou ke kostelu připojili významnou nadaci k zajištění provozu poutního místa.\n\nJednolodní barokní stavba stojí na mírném svahu v horní části obce. Od kostela na temeno Křížového vrchu vede cenná křížová cesta.\n\nKostel obdélného tvaru má mírně odsazený půlkruhově zakončený presbytář, ke kterému na východní straně přiléhá malá sakristie. Nad hlavním vstupem na západní straně se nachází čtyřboká věž s mansardovou střechou. V koutech mezi lodí a věží jsou umístěna vřetenová schodiště krytá vypouklým zděným pláštěm. Na jižní straně lodi byla v polovině 19. století přistavěna kaple, která nyní tvoří boční vstup do kostela. Loď je kryta sedlovou střechou s cibulovitým sanktusníkem.\n\nLoď je zaklenuta valenou klenbou s výsečemi, presbytář konchou s výsečemi. V západní části lodi je umístěna zděná kruchta stojící na dvou hranolových sloupech spojených oblouky.\n\nV interiéru je barokní mramorový oltář s kopií obrazu z římské baziliky Panny Marie Sněžné a sochy sv. Jáchyma a sv. Anny. Událost z roku 1755, která předcházela výstavbě kostela, připomíná obraz v předsíni kostela, na němž je zachycen výjev se splašenými koňmi. Varhany pocházejí z roku 1762. Jde o poslední hrající nástroj mistra Jana Schwarze z Města Libavá.\n\n\n"}
{"id": "372108", "url": "https://cs.wikipedia.org/wiki?curid=372108", "title": "Bonnie Wright", "text": "Bonnie Wright\n\nBonnie Wright (* 17. února 1991 Londýn), celým jménem Bonnie Francesca Wright, je britská herečka, známá především díky filmům o čarodějnickém učni Harry Potterovi, kde hrála roli mladé Weasleyovic dcery Ginny Weasleyové.\nBonnie Wright, která se proslavila především rolí Ginny Weasleové z filmů o Harrym Potterovi, se narodila 17. února 1991. Už jako malá projevovala velký talent, když hrávala ve školních představeních a besídkách. Poprvé na obrazovce jste ji však mohli vidět už v roce 2001, když ztvárnila malou sestru Rona, nejlepšího kamaráda Harryho. V posledním 7 díle o Harry Potterovi, natočeném v roce 2010, je Bonnie 20 let. Pokud by se Bonnie nestala herečkou, ráda by hrála na klavír nebo na saxofon. Její životní sen je procestovat celou Zemi, což už začala realizovat. Zatím se jí nejvíc líbila Austrálie, protože jak sama říká, jsou tam výborné vlny pro surfování. Měří 1,68 m. Umí zpívat a hrát na klavír. Má i spoustu dalších zálib: surfuje a hraje fotbal, tančí balet, moderní i africké tance, ráda maluje.\n\nJejí oblíbenou herečkou je Nicole Kidman.\n\nMá staršího bratra Lewise, její rodiče jsou klenotníci.\n\nJejí jméno znamená \"pěkná\", \"milá\" a pochází ze skotského slova \"bonnie\", které je stvořeno ze středo-francouzského slova bon \"dobrý\". Stalo se populárním po filmu Sever proti Jihu (1939) - byla to přezdívka pro Scarlettinu dceru.\n\n\n\n"}
{"id": "372111", "url": "https://cs.wikipedia.org/wiki?curid=372111", "title": "Ladislav Karoušek", "text": "Ladislav Karoušek\n\nLadislav Karoušek (17. září 1926 Turnov – 22. března 1991 Praha) byl český výtvarník.\n\nLadislav Karoušek vystudoval Střední odbornou školu šperkařskou v Turnově, obor rytí drahokamů a skla. V Praze studoval na Akademii výtvarných umění u profesorů Silovského a Holého. V jeho tvorbě se od počátku 60. let objevuje inspirace Českým rájem kolem Jizery a podhůřím Jizerských hor v okolí Jablonce na Nisou.\n\nZ počátku převažuje v jeho tvorbě realismus s prvky abstrakce, ze kterého se postupem času formuje zcela abstraktní ztvárnění krajiny. V Karouškových obrazech jsou pocity z přírody, z jejích proměn během roku. Díky mistrovské práci s barvou lze z obrazů vnímat vůně, náladu…, i přes chybějící konkrétní realistické prvky. Příkladem je obraz \"Září\": je zcela abstraktní, ale vnímavý člověk z něj pozná záříjový den, s jeho vůněmi, barvami. \"Březen v lese\" je naproti tomu jedna z realistických prací. Obraz \"Smutný idol\" je zástupcem figurální tvorby Ladislava Karouška, zde je kombinace abstrakce a realismu zcela zřejmá. Dalším figurálním dílem je \"Laděna\". \n\nLadislav Karoušek byl členem skupiny M57, se kterou v roce 1959 poprvé vystavoval. První samostatnou výstavu měl v Praze v roce 1960. V roce 1965 byl na studijním pobytu na Cejlonu, kde tvořil a tato díla vystavil v Colombu a Mahanuwere, v roce 1966 pak v Městské knihovně v Praze.\n\nRealizoval mnoho výtvarných řešení v interiérech, například v roce 1967 výtvarně řešil a realizoval výzdobu vstupní haly Kulturního domu v experimentální obci Rovná na Sokolovsku. V roce 1977 dokončil výtvarnou výzdobu plaveckého bazénu v Písnici u Prahy.\n\nLadislava Karouška inspirovalo v jeho tvorbě především prostředí bohaté na přírodní krásy a historické památky, tajuplná zákoutí přímo ideální pro dětské a klukovské hry, Kozákov, strážná hora Českého ráje, na niž se díval oknem turnovského bytu, řeka Jizera, stará cihelna a městský park.\n\nV některých turnovských rodinách vídal ukázky z tvorby umělců Českého ráje, obrazy a grafické listy uměleckými kvalitami daleko přesahující rámec kraje.\nPoměrně brzy poznal některé turnovské malíře osobně. Seznámil se s Karlem Vikem i Karlem Kinským, jehož kresby plné tichého půvabu se již počátkem čtyřicátých let snažil napodobit. V jeho rozhodování o celoživotní orientaci na výtvarné umění sehráli významnou úlohu i profesor turnovského gymnázia Jan Choura a především profesoři šperkařské školy Zděnek Juna, Vladimír Linka, Josef Durych a Karel Tuček.\n\n"}
{"id": "372113", "url": "https://cs.wikipedia.org/wiki?curid=372113", "title": "Úřad 610", "text": "Úřad 610\n\nÚřad 610 je podle některých zdrojů kancelář vytvořená čínskými úřady za účelem sledování a likvidace hnutí Fa-lun-kung a dalších náboženských skupin, které čínský režim označil jako pro režim \"nebezpečné\". Čínská strana jeho možnou existenci popírá.\n\nV roce 2015 zveřejnila nevládní organizace Freedom House zprávu o vývoji pronásledování duchovního hnutí Fa-lun-kung. Ve zprávě uvádí odhad nákladů na provozování poboček Úřadu 610 po celé Číně. Podle Freedom House čítají roční náklady 135 milionů USD.\n\nPodle výroční zprávy z roku 2008 parlamentní komise pro Čínu amerického Kongresu byl Úřad 610 založen 10. června roku 1999, z tohoto data je také odvozen název úřadu. Jeho zakladateli byli bývalý prezident Ťiang Ce-min a člen politbyra Luo Kan. Úkolem Úřadu 610 bylo prosazení zákazu Fa-lun-kungu a tvrdý zásah proti jeho stoupencům. Od roku 2007 stojí v jeho čele člen stálého výboru politbyra Čou Jung-kchang.\n\nDalší zprávu o Úřadu 610 podávají kanadští právníci David Kilgour a David Matas. Ti 31. ledna 2007 vydali doplněnou vyšetřovací zprávu o obvinění z odebírání orgánů praktikujícím Fa-lun-kungu v Číně s názvem „Bloody Harvest“ (\"Krvavá sklizeň\"). Předkládají v ní záznam příkazu prezidenta Ťiang Ce-mina ke zřízení speciálního úřadu za účelem pronásledování Fa-lun-kungu.\n\nNa úředníky z kanceláře 610 narazil při svém vyšetřování také čínský obhájce Kao Č'-šeng. O vyšetřování případů mučení praktikujících Fa-lun-kungu ve vězeních a pracovních táborech a působení úřadu 610 se zmiňuje ve své knize Za čínu spravedlivější (China More Just), kterou vydalo nakladatelství Broadpress. Český překlad knihy vydalo nakladatelství Marek Belza. Právník v knize uvádí, že se v Číně úřadu přezdívá \"\"Čínské gestapo\"\".\n\nInvestigativní novinář a spisovatel Ethan Gutmann uskutečnil několik rozhovorů s čínským policejním důstojníkem Hao Fengjunem, který se stal členem Úřadu 610 a v roce 2005 emigroval do Austrálie.\n\nNevládní organizace WOIPFG se sídlem v USA zveřejnila v roce 2003 vyšetřovací zprávu věnující se činnosti Úřadu 610, kterou postupně několikrát aktualizovala, naposledy v roce 2011.\n\nMédia blízká hnutí Fa-lun-kung hovoří o tajné dohodě bývalého presidenta Ťiang Ce-mina a Komunistické strany Číny o spuštění pronásledování. Podle příznivců Fa-lun-kungu byli někteří v zahraničí zbaveni diplomatické imunity a postaveni před soud.\n\nPo dvou letech vyšetřování přijal španělský soudce 11. listopadu 2009 žalobu za genocidu a mučení. Mezi obviněnými figuruje pět vysokých představitelů Komunistické strany Číny, kteří se mají zodpovídat za svou roli při pronásledování duchovní praxe Fa-lun-kung. Poprvé soud uznal kampaň proti Fa-lun-kungu za odpovídající definici genocidy z hlediska právního. Mezi obviněnými je i bývalý vůdce Číny, Ťiang Ce-min, Luo Gan - bývalý ředitel Úřadu 610, Po Si-laj - bývalý ministr obchodu, Jia Qinglin - čtvrtý nejvýše postavený člen Strany a Wu Guanzheng - předseda interního disciplinárního výboru Strany.\n\n21. prosince 2009 - Argentinský soudce Octavio Araoz de Lamadrid z Federálního soudu č. 9 vynesl rozsudek v historickém procesu se dvěma bývalými čelními čínskými funkcionáři. Bývalý předseda komunistické strany Číny Jiang Zemin(Ťiang Ce-min) a šéf Úřadu 610 Luo Gan byli souzeni za jejich zodpovědnost ve stále probíhajícím pronásledování milionů praktikujících duchovní disciplíny Fa-lun-kung ze strany čínského komunistického režimu. Součástí rozsudku je i nařízení k zadržení obou funkcionářů, kteří se v současnosti nacházejí v Číně. Pokud obvinění vycestují do země, která má s Argentinou smlouvu o vydávání zločinců, musí být zadrženi a převezeni do Argentiny, aby byli postaveni před soud a poskytli prohlášení na svou obhajobu. Rozhodnutí soudu představuje historický precedent.\n23. května 2012 - Senátní Výbor pro vzdělávání, vědu, kulturu, lidská práva a petice Senátu PČR jednohlasně přijal návrh rezoluce, kterou vyzývá režim Čínské lidové republiky, aby zrušil zákaz praktikování metody Fa-lun-kung ze dne 20. července 1999 a zrušil Úřad 610. O jejím oficiálním schválení bude senátní výbor dále jednat.\n\nSenátní Výbor pro vzdělávání, vědu, kulturu, lidská práva a petice na konci roku 2018 uspořádal veřejné slyšení k petici Za ukončení genocidy praktikujících Falun Gong páchané čínským režimem. Podle Milana Kajínka z petičního výboru se pod petici od roku 2000 podepsalo více než 140 000 občanů ČR.\nNásledně bylo 20. března 2019 přijato usnesení Senátu, kterým Senát požádal Ministerstvo zahraničních věcí o prošetření informací uvedených v této petici a nejvyšší ústavní činitele vyzval k jednání s Čínou, kterým by požadovali zastavení pronásledování jejích občanů na základě jejich víry nebo etnické příslušnosti.\n\n"}
{"id": "372115", "url": "https://cs.wikipedia.org/wiki?curid=372115", "title": "Francis Arinze", "text": "Francis Arinze\n\nFrancis kardinál Arinze (* 1. listopadu 1932 Eziowelle) je nigerijský kardinál, bývalý předseda Papežské rady pro mezináboženský dialog (1985–2002) a prefekt Kongregace pro bohoslužbu a svátosti (2002–2008).\n\nNarodil se jako třetí ze sedmi dětí v malé vesnici v nigerijské arcidiecézi Onitsha. Pochází z kmene Igbo, v den svých devátých narozenin konvertoval ke katolictví a byl pokřtěn. Studoval v seminářích v rodné zemi i v Římě. Kněžské svěcení přijal 23. listopadu 1958. Poté pokračoval ve studiu na Papežské univerzitě Urbaniana (v letech 1958 - 1961) a v Londýně (1963 - 1964). Roky 1961 až 1963 strávil v Nigérii jako přednášející v semináři a sekretář katolického školství v západní Nigérii.\n\nV červenci 1965 byl jmenován biskupem-koadjutorem diecéze Onitsha - byl tehdy jedním z nejmladších biskupů na světě. Biskupské svěcení přijal 29. srpna téhož roku. Řízení diecéze se ujal v červnu 1967. V letech 1979 až 1984 byl předsedou Nigerijské biskupské konference. V dubnu 1984 ho papež Jan Pavel II. jmenoval pro-prefektem Papežské rady pro mezináboženský dialog. Rezignoval proto na řízení diecéze a přešel do papežské kurie. Při konzistoři 25. května 1985 ho Jan Pavel II. jmenoval kardinálem. Po této nominaci se stal plnoprávným prefektem uvedené rady. Dne 1. října 2002 se stal prefektem Kongregace pro bohoslužbu a svátosti. Tuto funkci vykonával až do dovršení kanonického věku, na odpočinek odešel v roce 2008.\n\nPři konkláve v roce 2005 byl považován za jednoho z vážných kandidátů na zvolení papežem. V roce 2009 vedl duchovní cvičení pro papeže Benedikta XVI. a jeho nejbližší spolupracovníky.\n\nArinze mj. řekl, že politici hlasující pro interrupce by neměli přistupovat ke svatému přijímání.\n\n\n"}
{"id": "372119", "url": "https://cs.wikipedia.org/wiki?curid=372119", "title": "Kostel svaté Máří Magdalény (Horní Město)", "text": "Kostel svaté Máří Magdalény (Horní Město)\n\nKostel svaté Máří Magdalény v Horním Městě u Rýmařova je renesanční stavbou severského typu z let 1611-1612, rozšířený v letech 1659-1660 a později upravován. V roce 1741 byla přistavěna kaple sv. Anny, vyzdobená obrazy J. K. Handkeho a J. Zinka z roku 1766. V interiéru kostela jsou fresky z roku 1746 (Ignác Oderlický). Kostel je kulturní památkou České republiky.\n\nHorní Město bylo součástí rabštejnského panství, které v roce 1583 zakoupili Hoffmanové a začali osídlovat kraj německými protestantskými horníky. Horní město se rozrůstalo a byla sem převedena farnost, která původně byla ve Skalách. Předchůdcem nynějšího kostela byl dřevěný kostelík. V letech 1611–1612 nechal postavit kamenný farní kostel Andreas (Ondřej) Hoffmann z Grünbüchlu a Střekova. Dne 9. září 1659 byl kostel zapálen bleskem, shořela střecha a strop. V roce 1660 byl kostel obnoven. V roce 1702 byla přistavěna věž a do jejího portálu vsazen pískovcový portál, kde je tato historie zaznamenána. V roce 1697 byla postavena fara. V roce 1741 byla k pravé straně presbytáře přistavěna kaple sv. Anny. Do roku 1842 byl kolem kostela hřbitov. V letech 1865–1866 byla provedena generální oprava fary a přistavěno první patro. Do roku 1945 se na faře vystřídalo 27 farářů a administrátorů a 67 kaplanů.\n\nKolem kostela byl do roku 1842 hřbitov, Druhý hřbitov byl založen na okraji města, pohřbívání na tomto hřbitově bylo zakázáno v roce 1952.\n\nV rámci Programu záchrany architektonického dědictví bylo v letech 1995-2014 na opravu památky čerpáno 4 230 000 Kč.\nJednolodní renesanční plochostropý kostel v závěru s hranolovou věží. V roce 2000 byla opravena střecha kaple a v roce 2001 byl objekt stažen ocelovými lany, aby se zabránilo dalšímu narušení statiky vlivem otřesů blízké frekventované silnice.\n\nV kostelní věži původně zavěšeny tři zvony, V průběhu první světové války byly všechny rekvírovány pro vojenské účely. V roce 1923 byly pořízeny nové zvony, které opět byly rekvírovány v období druhé světové války. Zbyl jen jeden malý zvon. V roce 1962 byl do věžičky na střeše kaple sv. Anny zavěšen malý zvon, který byl přenesen z kaple ve Ferdinandově. V roce 2002 byly opraveny a uvedeny do chodu věžní hodiny.\n\nV kněžišti hlavní oltářní obraz představuje \"Obrácení sv. Maří Magdalény u stolu farizea Šimona\", který namaloval J. K. Handke v roce 1768. Další dva obrazy od téhož autora byly umístěny na bočních oltářích. Na levém je obraz \"Panna Marie Karmelská podává ochranný škapulíř Šimonu Stockovi\" a na pravém byl obraz \"Ošetřování sv. Šebestiána\". Tento obraz byl přenesen do šumperského muzea a na jeho místo instalován obraz \"sv. Šebestiána\" od Josefa Hübsche. \n\nV kostele jsou dvě empory nad sebou, v zadní části slouží jako kůr. Empory jsou dřevěné zdobené přírodními ornamenty a malbou s výjevy Poslední večeře Páně a Křížové cesty od malíře Weintritta. \n\nNa kůru se nacházely původně malé varhany, které byly nahrazeny v roce 1716 většími od varhanáře Halbicha z Města Libavé. Z těchto varhan se dochovala vyřezávaná a zlacená skříň. V roce 1953 byly zakoupeny nové varhany v Písku. \n\nNa klenbě kaple sv. Anny byla v letech 2000–2001 restaurována nástěnná malba od Ignáce Oderlického.\n\n"}
{"id": "372124", "url": "https://cs.wikipedia.org/wiki?curid=372124", "title": "Trpín (rozcestník)", "text": "Trpín (rozcestník)\n\nNázev Trpín má více sídel:\n"}
{"id": "372127", "url": "https://cs.wikipedia.org/wiki?curid=372127", "title": "Mulec", "text": "Mulec\n\nMulec je anatomické označení pro partii kolem nozder u přežvýkavců. Morfologicky navazuje na horní pysk, překrývá oblast horní čelistní kosti a nosní kosti. Povrch mulce je neochlupený, barevně je shodný s odstínem kůže zvířete a je vždy vlhký díky četným žlázám.\n"}
{"id": "372130", "url": "https://cs.wikipedia.org/wiki?curid=372130", "title": "Zdeněk Švarc (lední hokejista)", "text": "Zdeněk Švarc (lední hokejista)\n\nZdeněk Švarc (16. prosince 1919, Praha – 8. listopad 1948, La Manche) byl československý hokejista.\n\nHrál v klubech LTC Praha, HC Stadión Praha a I. ČLTK Praha. Švarc zemřel při leteckém neštěstí při letu československého reprezentačního mužstva z Paříže do Londýna nad kanálem La Manche. V roce 1968 byl vyznamenán titulem zasloužilý mistr sportu in memoriam.\n"}
{"id": "372131", "url": "https://cs.wikipedia.org/wiki?curid=372131", "title": "Helen MacInnesová", "text": "Helen MacInnesová\n\nHelen Clark MacInnesová (7. října 1907, Glasgow – 30. září 1985, New York) byla skotsko-americká autorka špionážních novel.\n\nV roce 1928 po ukončení studií francouzštiny a němčiny na skotské \"University of Glasgow\" pokračovala ve studiu na University College London, které ukončila v roce 1931. Poté pracovala jako knihovnice. V roce 1932 se provdala za klasického filologa Gilberta Higheta a v roce 1937 se přestěhovala za svým manželem do New Yorku. V roce 1966 jí byla udělena literární cena \"Columbia Prize for Literature\".\n\n"}
{"id": "372132", "url": "https://cs.wikipedia.org/wiki?curid=372132", "title": "Suma (přítok Bílého moře)", "text": "Suma (přítok Bílého moře)\n\nSuma ( ) je řeka na východě autonomní Karelské republiky v severozápadním Rusku. Je dlouhá 164 km. Povodí řeky je 2020 km².\n\nZa začátek řeky se bere její odtok z Melozera. Protéká přes několik jezer, z nichž největší jsou Šunozero, Chižozero, Pulozero a Sumozero. Mezi jezery překonává peřeje. Ústí do Oněžské zátoky Bílého moře.\n\nZdrojem vody jsou převážně sněhové srážky. Průměrný roční průtok vody ve vzdálenosti 6 km od ústí činí 19,8 m³/s. Zamrzá v listopadu až v prosinci a rozmrzá na konci dubna až v květnu.\n\nJe splavná pro vodáky.\n"}
{"id": "372135", "url": "https://cs.wikipedia.org/wiki?curid=372135", "title": "Acanthomintha", "text": "Acanthomintha\n\nAcanthomintha je rod rostlin z čeledi hluchavkovitých. Zahrnuje 4 druhy a je rozšířen v Kalifornii a severozápadním Mexiku.\n\nJsou to aromatické jednoleté rostliny se vzpřímeným stonkem a trnitými výběžky na listenech. Barva květů je vždy bílá, někdy s fialovými nebo růžovými okraji. Všechny druhy rodu \"Acanthomintha\" mají čtyři tyčinky, dvě hořejší jsou redukované. Pestík je štíhlý, plodem jsou vejčité tvrdky.\n\n"}
{"id": "372137", "url": "https://cs.wikipedia.org/wiki?curid=372137", "title": "Miloslav Pokorný", "text": "Miloslav Pokorný\n\nMiloslav Pokorný (5. října 1926, Praha – 8. listopadu 1948, La Manche) byl československý hokejista.\n\nZa žáky a dorost hrával za LTC Praha, kde patřil do proslulé líhně Vladimíra Zábrodského staršího. V nejvyšší soutěži nastupoval za SK Podolí, později LTC Praha. Jednalo se o mimořádně talentovaného obránce, jehož schopnosti ale vynikaly v ofenzívě. Československo reprezentoval na Mistrovství světa 1947, které s týmem vyhrál, a na Zimních olympijských hrách 1948, kde Čechoslováci získali stříbrné medaile.\n\nPokorný zemřel ve věku 22 let při leteckém neštěstí při letu československého reprezentačního mužstva z Paříže do Londýna nad kanálem La Manche. Před leteckým neštěstím narukoval do ATK Praha, dres klubu nestihl v lize obléknout. V roce 1968 byl vyznamenán titulem zasloužilý mistr sportu in memoriam.\n\nV reprezentaci odehrál 19 zápasů.\n"}
{"id": "372149", "url": "https://cs.wikipedia.org/wiki?curid=372149", "title": "Miriam Makeba", "text": "Miriam Makeba\n\nMiriam Makeba (4. března 1932 – 10. listopadu 2008) byla jihoafrická zpěvačka, známá také jako Mama Afrika.\n\nMezinárodní věhlas si získala v roce 1959 během vystupování s jihoafrickou skupinou Manhattan Brothers na turné po USA. V roce 1965 byla první zpěvačkou černé pleti, která byla oceněná Grammy (společně s Harrym Belafontem).\n\n"}
{"id": "372151", "url": "https://cs.wikipedia.org/wiki?curid=372151", "title": "Umbrtka", "text": "Umbrtka\n\nUmbrtka je metalová kapela z Plzně založená roku 1999. V její hudbě se snoubí prvky black metalu, doom metalu, undergroundu a industrialu. Vedle vlastních textů zhudebnila kapela na albu KKW i několik básní autorů jako Jiří Kolář, Josef Váchal, Tennessee Williams, Richard Weiner. Na několika albech Umbrtky hostoval František Štorm z kapely Master's Hammer. \n\n\n\n"}
{"id": "372153", "url": "https://cs.wikipedia.org/wiki?curid=372153", "title": "Karel Stibor", "text": "Karel Stibor\n\nKarel Stibor (5. listopadu 1924, Praha – 8. listopadu 1948, Lamanšský průliv) byl československý hokejový útočník.\n\nByl odchovancem LTC Praha. V roce 1944 se stal mistrem českomoravské ligy a po osvobození trojnásobným mistrem ČSR (1946, 1947 a 1948). Československo reprezentoval na Mistrovství světa 1947, které československý tým vyhrál. Startoval také na Zimních olympijských hrách 1948, odkud si přivezl stříbrnou medaili. Stibor zemřel při letecké nehodě při letu československého reprezentačního mužstva z Paříže do Londýna nad Lamanšským průlivem. V roce 1968 byl vyznamenán titulem zasloužilý mistr sportu in memoriam.\n"}
{"id": "372193", "url": "https://cs.wikipedia.org/wiki?curid=372193", "title": "Hauština", "text": "Hauština\n\nHauština ( , hausky: \"hawsaa\") je africký jazyk ze západní větve čadských jazyků, které jsou součástí širší skupiny jazyků afroasijských.\n\nHauštinu ovládá jako mateřštinu přibližně 25 milionů mluvčích, pro dalších asi 15 milionů lidí je jejich druhým jazykem. Jazykem většiny je v Nigeru a na severu Nigérie. Hausky mluvící menšiny se vyskytují v Kamerunu, Čadu, Středoafrické republice, Dahome, Togu, Ghaně a Burkině Faso.\n\nStaří afričtí cestovatelé s nadsázkou tvrdívali, že Afriku lze projít napříč a domluvit se, zná-li člověk alespoň tři jazyky: arabštinu, svahilštinu a hauštinu.\n\nPsaná hauština existovala již před příchodem Evropanů. Až do počátku 20. století byla psána arabským písmem. Od 30. let minulého století se datují prvé pokusy přepisu do latinky, kterou je dnes zapisována. Pravopis v Nigeru a Nigérii má četné menší odlišnosti.\n\nCo se fonetiky hauštiny týče, jedná se o jazyk tónový.\n\nPředním českým odborníkem na hauštinu je doc. Petr Zima, který je také autorem jediné české učebnice hauštiny.\n\n"}
{"id": "372194", "url": "https://cs.wikipedia.org/wiki?curid=372194", "title": "Teraristika", "text": "Teraristika\n\nTeraristika je obor chovatelství, zabývající se zájmovým, popřípadě i komerčním chovem bezobratlých (například pavouků a štírů), obojživelníků (například čolků, mloků a žab) a plazů (hadi, želvy a ještěři). Chov probíhá v teráriích či akvateráriích.\n\n\nVětšina terarijních zvířat je masožravých. Podle velikosi krmíme hmyzem (octomilky, cvrčci, larvy potemníků, švábi aj.), žížalami, hlodavci, rybami nebo jinými drobnými obratlovci (např. jednodenní kuřata), méně vhodnou potravou je rozkrájené libové maso. Býložravým druhům předkládáme listy rostlin, různé druhy ovoce a zeleniny, jednostranné krmení např. pouze salátem poškozuje zdraví zvířat. Pro některé živočichy (např. želvy) lze použít i kočičí konzervy nebo průmyslově vyráběné granule a pelety. Při krmení plazů i obojživelníků je nutné potravu doplňovat minerály a vitamíny, avitaminóza může mít vážné následky hlavně pro mláďata.\n\nNe všchny druhy terarijních zvířat je možné brát do rukou. Pro manipulaci s hmyzem a drobnějšími pavouky se hodí entomologická měkká pinzeta, sklípkany je možno většinou brát do ruky nebo je naženeme do připravené krabičky. Vodní živočichy nikdy nebereme do holé ruky, vhodné je použít síťku. K manipulaci s hady se užívá háček, popřípadě speciální kleště na dlouhé násadě, které jsou nezbytné pro manipulaci s jedovaýtými hady. Plazy včetně vodních želv přepravujeme v plátěných sáčcích, larvy obojživelníků a žab i vodní bezobratlé v igelitovýh sáčcích s vodou. Suchozemské bezobratlé vkládáme do krabiček s malými otvory, umožňujícími výměnu vzduchu. Pakobylky, chameleony a další křehké stromové živočichy lze převážet v krabičkách s pevně uchycenou větví.\n"}
{"id": "372203", "url": "https://cs.wikipedia.org/wiki?curid=372203", "title": "Věková pyramida", "text": "Věková pyramida\n\nVěková pyramida (také věková struktura) představuje grafické znázornění věkové struktury obyvatelstva daného regionu. Název je odvozen od trojúhelníkové podoby grafu, ze kterého lze věkovou strukturu obyvatelstva vyčíst. Znázorňuje počet mužů a žen v daném věku, v daném okamžiku a na vymezeném území.\n\nMezinárodně je zavedená podoba grafu s trojúhelníkovou základnou na ose \"x\" (počet obyvatel), na ose \"y\" je poté vyznačen věk od roku 0 do libovolně zvoleného maxima. Maximum se nejčastěji stanovuje ve velmi vysokém věku, kdy je počet jedinců v daném věku tak malý, že je téměř zanedbatelný, v takovém případě se horní hranice píše se znaménkem \"+\" a vyjadřuje, že v této skupině jsou zahrnuté všechny následující věky až po nejstaršího žijícího muže či ženu.\n\nUjednána je také podoba rozmístění populace podle pohlaví. Levá strana zobrazuje mužské pohlaví a pravá strana ženské. Rozdělení na muže a ženy je nutné, jelikož by v opačném případě došlo ke značnému zkreslení (v případě vysokého věku, kdy je vyšší nadúmrtnost mužů než žen). Vazba mezi pohlavím a věkovou strukturou je zásadní, protože v některých příkladech lze vypozorovat značné rozdíly dány biologickými vlastnostmi (mužská nadúmrtnost) nebo třeba politickými (válka a jiné).\n\nVětšinou je věková pyramida nepřepočítaná, tj. počet obyvatel v jednotlivých věkových skupinách je znázorněn v absolutních hodnotách (lze přesně určit kolik jedinců se vyskytuje v definovaných věkových skupinách). Pro porovnávání několika regionů je však mnohem výhodnější a srovnatelnější věková pyramida vyjádřená v relativních hodnotách. V takovém případě se na ose \"x\" vyskytují hodnoty, které udávají, kolik podílu na celkové populaci zaujímají věkové skupiny.\n\nVěková pyramida ovšem nemá přesně tvar trojúhelníku, ale vlivem různých zásahů ekonomického, sociologického, demografického a politického vývoje nebo také díky neočekávané situaci (přírodní katastrofy) lze vypozorovat různé výkroje nebo výběžky. Výkroje představují negativní vliv, kdy došlo ke snížení populace. Výběžky pak znázorňují nadprůměrný počet jedinců v daných věkových skupinách, došlo tedy k navýšení populace. Výběžky i výkroje představují z demografického a potažmo ekonomického a sociologického pohledu vždy problém, protože zastupují pouze nestandardní výkyv. Žádoucí jsou stabilní trendy bez výrazných výkyvů.\n\nPokud se redukují výkyvy, lze podobu (tvar) věkové pyramidy rozdělit na tři základní typy. V podstatě předkládají vývoj populace v retrospektivním pohledu (lze odvodit vývoj, jakým populace procházela v historii) a také znázorňují poměr mezi třemi základními složkami populace. První složku představují děti (většinou se udává skupina ve věku 0-14 let; do konce povinné školní docházky), následuje reprodukční složka (15-49 let) a populaci uzavírá složka postreprodukční (50 a více let).\n\nPro ekonomické účely, lze někdy pracovat se složkami dětí, ekonomicky aktivních a lidmi v důchodovém věku. Složka ekonomicky aktivních poté zahrnuje lidi od věku 15 do věku těsně před vstupem do důchodu (pro mezinárodní srovnávání se používá věk 64 let). Od roku 65 následuje zmíněná složka lidí v důchodovém věku.\n\nTento typ nejlépe kopíruje tvar pyramidy, představuje také klasický model populace pro rozvojové země a v historii to byl jediný model, který pasoval na všechny historické a prehistorické populace. Lze jej vystopovat i u některých národnostních minorit rozvinutých nebo vyspělých států (např. romská populace v České republice).\n\nZ podoby grafu plyne, že dětská složka převažuje nad reprodukční a ta převažuje nad postreprodukční, která se vyznačuje vysokou intenzitou úmrtnosti. Tvar pyramidy má tedy širokou základu, strany jsou konkávní (prohnuté dovnitř trojúhelníku) a vrchol je ostře špičatý.\n\nJednotlivé typy pyramid může ovlivnit například vysoký podíl zahraniční migrace. Což se děje hlavně v současnosti ve Spojených státech, migrace také ovlivňuje výši reprodukce. Zákonitostí ve struktuře poprvé jmenoval švédský demograf a statistik Axel Gustav Sundbärg, který své poznatky publikoval v roce 1900. V jeho době byl však jeho zákon ovlivněn tehdejšími reprodukčními poměry a věková struktura nebyla tolik narušena různými výběžky a výkroji jako dnes.\nStacionární typ v demografické revoluci navazuje na progresivní typ. Dětská složka se pomalu dostává do rovnováhy s reprodukční složkou (snižuje se počet narozených dětí). Při déletrvajících podmínkách časem dochází k pouhému nahrazování obyvatelstva v reprodukčním věku (výše úmrtnosti se ale nesmí radikálně měnit). Zvyšuje se také podíl v postreprodukčním věku (dochází ke zvyšování naděje dožití) a celkový počet obyvatel je v delším časovém horizontu spíše konstantní (nedochází k výraznému nárůstu populace).\n\nPoslední typ se vyznačuje přesně opačnými vlastnostmi typu progresivního. Má tvar urny a označuje vymírající populaci. Nejméně lidí se vyskytuje v dětské složce a nejvíce pak v postreprodukční (nebo je s reprodukční na podobné úrovni). Základna grafu je úzká a strany jsou konvexní (vypouklé), z toho plyne, že stabilně klesá počet nově narozených dětí a v delším časovém horizontu se bude celkový počet obyvatel snižovat. V takovémto případě zároveň dochází ke stárnutí populace a zvyšuje se ekonomická zátěž na celou populaci. Graficky je tento stav znázorněn výrazně širším vrcholem.\n\nDnes se s tímto modelem můžeme setkat ve většině zemí západní a severní Evropy, včetně České republiky, a zemí, kterých se týká druhý demografický přechod.\n\nPři srovnávání několika věkových pyramid stejného způsobu zpracování (absolutní nebo relativní) za stejný region, lze vidět trend a \"pohyb\" populace. Jednotlivé výběžky a výkroje se stále reprodukují, posouvají se směrem do vyššího věku a vlivem úmrtnosti a snižováním počtu jedinců se zaoblují a pomalu vytrácejí. Všechny tyto nerovnoměrnosti se tedy dlouhodobě promítají do populačního složení a mohou způsobovat značné problémy.\nPyramida zobrazující rok 1980 má hned několik výrazných nerovnoměrností. Nejvyšší je výkroj kolem 60. a 65. roku věku, zpětně se tedy jedná o vysokou úmrtnost a nízkou porodnost (natalita) během I. světové války. Druhý výkroj zase kopíruje stejnou situaci pro hospodářskou krizi 30. let.\n\nVýběžky představují populační vlny. Tou nejnižší u všech věkových pyramid jsou právě silné populační ročníky 70. let (vzhledem k charakteru, že jednalo o populační politiku, která má krátkodobý charakter, bylo trvání této vlny krátké). Právě tato vlna dnes způsobuje (vedle dalších vlivů) nárůst počtu nově rozených dětí a rozšiřování základny věkové pyramidy České republiky.\n\nVěkové pyramidy už podle názvu vycházejí z věkového složení obyvatelstva, ale lze je ovšem vztáhnout i na jiná data. Hodí se však jen ta, která beze zbytku pokrývají celou populaci a nemůže dojít k případu, že nějaká část populace bude chybět.\n\nTak lze například vytvořit pyramidu podle rodinného stavu, jelikož každého občana můžeme zařadit do jedné ze čtyř skip (svobodný – ženatý/vdaná – rozvedený – ovdovělý). Dalším příkladem může být věková struktura podle národnosti, to se ovšem vyplatí jen v oblastech, kde je více majoritních skupin různých národností (např. v USA). V České republice by taková pyramida neměla smysl, jelikož zastoupení jednotlivých národností je tak malé, že by bylo v grafu téměř nečitelné.\n\n\n"}
{"id": "372207", "url": "https://cs.wikipedia.org/wiki?curid=372207", "title": "Sartang", "text": "Sartang\n\nSartang ( ) je řeka v Jakutské republice v Rusku. Je dlouhá 620 km. Povodí řeky má rozlohu 17 800 km².\n\nOdtéká z jezera Siskjujele na severním svahu Verchojanského pohoří. Teče převážně na sever přes Janskou vrchovinu. Společně s řekou Dulgalach je zdrojnicí Jany.\n\nZdrojem vody jsou sněhové a dešťové srážky. Průměrný roční průtok vody ve vzdálenosti 68 km od ústí činí 47,4 m³/s. Zamrzá na začátku října a rozmrzá na konci května, přičemž mezi koncem listopadu a květnem promrzá až do dna. Nejvyšších vodních stavů dosahuje od června do září.\n"}
{"id": "372210", "url": "https://cs.wikipedia.org/wiki?curid=372210", "title": "Hendikep (go)", "text": "Hendikep (go)\n\nHendikep () je ve hře go je způsob korekce výkonnostního rozdílu soupeřů. Spočívá v položení stanoveného počtu kamenů slabšího hráče (hrajícího vždy černými kameny) na určená místa gobanu.\n\nJeden kámen odpovídá přibližně výkonnostnímu rozdílu jedné třídy (kyu nebo dan). V dlouhodobém průměru odpovídá přibližně desetibodovému rozdílu ve výsledku partie, takže se dá nahradit patřičným komi.\n\nByť podle některých verzí pravidel go mohou být kladeny hendikepové kameny na libovolná místa gobanu, obvyklejší ale jsou pravidla, předepisující jejich kladení na významná místa – hvězdy. Etiketa go také stanoví pořadí jejich kladení. Jeden hendikepový kámen může být kladen kamkoliv – bere se jako běžný začátek partie. Etiketa pouze doporučuje klást jej do pravého horního rohu (z pohledu černého)\n\nPořadí je následující:\n\n"}
{"id": "372212", "url": "https://cs.wikipedia.org/wiki?curid=372212", "title": "Unam sanctam", "text": "Unam sanctam\n\nUnam sanctam je papežská bula vydaná 18. listopadu 1302 papežem Bonifácem VIII. Po Dictatus papae Řehoře VII. to je druhý nejvýznamnější papežský dokument definující církev jako nezávislou\nuniverzální křesťanskou instituci.\n\nV osobě Bonifáce VIII. získala římská církev „posledního středověkého univerzalistického papeže“. Jeho velmocenské tendence se brzy střetly s absolutismem francouzského krále Filipa IV. a jejich konflikt, započatý na přelomu let 1295 – 1296, vyvrcholil roku 1302. Bonifác, který měl v konfliktu s králem až do té doby slabší pozici, využil komplikované situace, která ve Francii nastala po porážce králova vojska ve Flandrech a dne 18. listopadu 1302 vydal svou nejznámější bulu Unam sanctam, jež byla shrnujícím právnickým vysvětlením poměru duchovní a světské moci a mimo jakoukoli pochybnost byla adresována právě Filipu IV..\n\nV úvodu buly se papež zaměřil na představu maximálně jednotného a jediného křesťanského společenství vedeného svatou autoritou papeže. Dále zopakoval známé učení o dvou mečích a z něho vyvodil skutečnost, že „\"oba jsou tedy v moci církve\" (...) \"Ale tento\" (meč světský) \"je k užívání pro církev, onen\" (meč duchovní) \"pak církví. Onen duchovním, tento rukou králů a rytířů, avšak k užitku a zachování duchovního.\"“ Meč moci duchovní přirozeně stojí nad světským vládnutím, a proto \"„duchovní moc má předcházet moc pozemskou a soudit, pokud nečiní dobře.\"“ Bonifác VIII. zde pomocí morální argumentace dovozoval, že papežská moc zasahuje i temporální sféru, protože \"„jestliže se zpronevěří pozemská moc, bude souzena mocí duchovní, avšak zpronevěří-li se duchovní nižšího stupně, může být souzena vyšší; nejvyšší pak jedině Bohem – a nikoliv člověkem.\"“ Ačkoliv je totiž tato moc vykonávána člověkem, má přesto božský původ a podstatu, a proto \"„dále prohlašujeme říkáme, stanovujeme a oznamujeme, že všechna lidská stvoření zcela pro nezbytnost spásy podléhají Římskému veleknězi,\"“ uzavírá poslední věta buly.\n\nPřestože na první pohled je text plný útočných prvků, má ve skutečnosti defenzivní charakter. A byl také, mimo jiné, určen konkrétnímu adresátovi. Stal se jím zanedlouho exkomunikovaný král Filip IV. Sličný.\n\n"}
{"id": "372219", "url": "https://cs.wikipedia.org/wiki?curid=372219", "title": "David Prain", "text": "David Prain\n\nSir David Prain (11. července 1857 Fettercairn, Kincardineshire - 16. března 1944 Whyteleafe, Surrey) byl skotský botanik.\n\nPrain studoval na univerzitě v Aberdeenu. V letech 1887-1889 byl kustodem herbáře v Kalkatě.\nMezi lety 1905 až 1922 byl ředitelem Královských botanických zahrad v Kew. Roku 1935 obdržel Linného medaili od Linnean Society of London.\n\nPrain byl vydavatelem \"Curtisova botanického magazínu\" (čísel 133 až 146 v letech 1907 až 1920) a \"Hooker's Icones Plantarum\" (čísel 28 až 30 v letech 1905 až 1994).\n\nByl po něm pojmenován rostlinný rod \"Prainea\" King ex Hook. f.\n\n\n"}
{"id": "372221", "url": "https://cs.wikipedia.org/wiki?curid=372221", "title": "Sedlov", "text": "Sedlov\n\nSedlov je vesnice v okrese Kolín, část obce Ratboř. V roce 2011 zde bylo evidováno 34 adres. Nachází se jižně od Ratboře, na silnici 3. třídy ve vzdálenosti 2 km ve směru na Prahu, 10 km od Kolína v údolí zvaném Jordán.\n\nSedlov je také název katastrálního území o rozloze 2,52 km, ve kterém leží i část Těšínky.\n\nVesnicí protéká Sedlovský potok, jehož zdrojem je meliorační potrubí nad vsí svádějící vodu z polí pod Suchdem. Potok napájí malý rybník na návsi. Nad vesnicí je soukromý rybník a bývalý lom, po kterém zůstala rokle a malé tůňky. V okolí vesnice jsou rozlehlá obdělávaná pole. Pod vesnicí směrem do Ratboře v údolí Sedlovského potoka zvaném Jordán je bývalý hadcový lom, kde se prokazatelně těžil český granát.\n\nPrvní písemná zmínka pochází z roku 1457.\n\nVe vesnici je hospoda, autobusová zastávka, bývalý statek rodiny Mandelíků – dnes výkrmna vepřů, kterou pronajímá rodina Králů, bývalá výkrmna skotu, obecní domek a asi 40 domů. Jedná se o bývalé zemědělské usedlosti, malé domky nebo bývalé statky.\n\nVesnice nemá veřejný vodovod ani splaškovou kanalizaci. V části vsi je dešťová kanalizace. Na návsi je obecní studna.\n\nMezi kulturní památky obce patří kaple Povýšení sv. Kříže a památník obětem první světové války. V Sedlově je zřícenina tvrze nezapsaná do seznamu kulturních památek.\n\n"}
{"id": "372225", "url": "https://cs.wikipedia.org/wiki?curid=372225", "title": "Kohoutí válka", "text": "Kohoutí válka\n\nKohoutí válka je označení pro vzpouru polské šlechty proti králi Zikmundovi v době tažení do Multánska roku 1537.\n\nZa kralování Zikmunda I. Starého začaly v Polsku první snahy o centralistickou vládu, projevující se jak reformou armády (stálé vojsko), tak reformou fiskální (pevná berní soustava). To se však nelíbilo šlechtě, která roku 1537 využila Zikmundovy snahy dobýt Multánsko a ve vojenském ležení poblíž Lvova se namísto proti nepřátelskému území obrátila proti svému králi. Válka (či spíše vzpoura) nepřinesla pro šlechtu příliš velký výsledek, ale stala se základem politických změn, které Polsko přivedly až k ustanovení šlechtického voleného království (Rzeczpospolita).\n\n"}
{"id": "372226", "url": "https://cs.wikipedia.org/wiki?curid=372226", "title": "Seznam tramvajových tratí v Brně", "text": "Seznam tramvajových tratí v Brně\n\nSeznam tramvajových tratí v Brně představuje přehled všech kolejových drah sloužících k tramvajové dopravě na území a v historii města Brna. První tramvajová trať byla uvedena do provozu 17. srpna 1869 pro koněspřežnou tramvaj, tehdy jako jedna z prvních v celém Rakousku-Uhersku a první v českých zemích. Po koněspřežné následovala v roce 1884 tramvaj parní a od roku 1900 elektrická. \n\nSeznam je rozdělen do dvou částí. První část je seřazena dle data zahájení provozu na daném úseku tratě. Druhá část spojuje tyto úseky do funkčně souvisejících tratí. Jsou uváděny současné názvy zastávek, ulic či čtvrtí, v závorce potom případné upřesnění polohy. Nejsou uvedeny vlečky do různých podniků.\n\n\n\n\n\n\n\n\n\n\n\n\n\n"}
{"id": "372227", "url": "https://cs.wikipedia.org/wiki?curid=372227", "title": "Eleonora Aragonská", "text": "Eleonora Aragonská\n\nNositelky jména Eleonora Aragonská:\n"}
{"id": "372231", "url": "https://cs.wikipedia.org/wiki?curid=372231", "title": "Marie Aragonská", "text": "Marie Aragonská\n\nNositelky jména Marie Aragonská:\n"}
{"id": "372233", "url": "https://cs.wikipedia.org/wiki?curid=372233", "title": "Ethelstan", "text": "Ethelstan\n\nEthelstan, nebo také Athelstan (895– 27. října 939, Gloucester) byl anglickým králem v letech 924 až 939. Byl synem Eduarda I. Ethelstanovo nástupnictví bylo potvrzeno podrobením Konstantina II., krále Skotska, roku 927 v dohodě u Eamount Bridge a po bitvě o Brunanburhu byl titulován jako \"král všech Britů\".\n\nEthelstan byl synem Eduarda I., který před svou smrtí vládl anglickým královstvím na jih od řeky Humber. Hned po jeho smrti byl Ethelstan uznán jako král Mercie ale trvalo nějakou dobu, než byl uznán i vládcem Wessexu.\n\nZ velké části se věnoval vytváření politických aliancí. Pouze rok po své korunovaci provdal jednu ze svých sester za vikinského krále z Jórviku Sithrica, který ho uznal za svého svrchovaného vladaře a přijal křesťanství. Asi po roce Sithric zavrhl svou manželku, ale předtím než se s ním mohl Ethelstan utkat, Sithric roku 927 náhle zemřel. Ethelstan se rychle vydal s vojskem na sever a obsadil větší část Northumbrie. Tato akce způsobila, že se téměř celá Anglie dostala pod vládu jednoho panovníka, i když se tato situace stabilizovala až od roku 954.\n\nZpočátku se i jiní vládci ve Velké Británii podrobili Ethelstanovi, mimo jiné králové západního Walesu, Skotska, Gwentu a Strathcylde. Podobně je zaznamenána i Ethelstanova výprava na západ. Král severního Walesu se mu podrobil u Herefordu a jeho vliv ve Walesu se odrazil i v tom, že králové Walesu byli uvedeni v seznamu podřízených králů. Vypudil i západní Walesany z Exeteru a posunul hranice Cornwallu k řece Tamar.\n\nRoku 937 skotský král Konstantin II. spolu s Olafem Guthfrithsonem, králem Dublinu, napadli Anglii. Rozhodujícím střetem byla bitva u Brunanburhu, označovaná v Anglosaské kronice jako \"velká bitva\". Je zde uváděno, že Konstantin, tehdy šedesátiletý, v ní ztratil svého syna a nástupce. Přesné místo této bitvy ale v současnosti není známo. I když byla tato bitva slavná a krvavá, nic nerozhodla. 29. října 939 Ethelstan zemřel a jeho nástupcem se stal jeho bratr Edmund I., kterému v té době bylo 18 let. Etlestanovo impérium, které se zdálo po bitvě u Brunanburhu bezpečné, se během jediného roku rozpadlo, poté co se Amlaib vrátil z Irska a obsadil Northumbrii a oblast Danelawu.\n\nEthelstan je považován za prvního krále, který vládl celé Anglii a za jeho vlády byla království Anglie, Walesu a Skotska ovládána jedním panovníkem. Dosáhl významných vojenských úspěchů a rozšířil své panství na území Walesu a Cornwallu. Podobně jako jeho předchůdci i Ethelstan udržoval časté kontakty s cizinou. Jeho nevlastní sestry se provdaly do šlechtických rodin na kontinentu. I když vytvářel mnohé politické aliance, neměl žádné své potomky.\n\nByl náboženský založen a podporoval církev ve Wessexu. Když roku 939 zemřel v Gloucesteru, byl pohřben ve svém oblíbeném opatství v Malmesbury, na rozdíl od svých předchůdců, kteří byli pohřbeni ve Winchesteru. Zde se nachází jeho náhrobek, jeho pozůstatky však byly asi o století později ztraceny.\n"}
{"id": "372234", "url": "https://cs.wikipedia.org/wiki?curid=372234", "title": "Benjamin Daydon Jackson", "text": "Benjamin Daydon Jackson\n\nBenjamin Daydon Jackson (3. dubna 1846 Stockwell – 12. října 1927 Londýn) byl anglický botanik a bibliograf. \n"}
{"id": "372239", "url": "https://cs.wikipedia.org/wiki?curid=372239", "title": "Eleonora Portugalská", "text": "Eleonora Portugalská\n\nEleonora Portugalská je jméno těchto portugalských infantek:\n\n"}
{"id": "372250", "url": "https://cs.wikipedia.org/wiki?curid=372250", "title": "Kosmos 670", "text": "Kosmos 670\n\nKosmos 670 byl bezpilotní test vojenského Sojuzu 7K-S.\n\n"}
{"id": "372252", "url": "https://cs.wikipedia.org/wiki?curid=372252", "title": "Na hlubinu", "text": "Na hlubinu\n\nNa hlubinu, revue pro vnitřní život, byl časopis pro pěstování a prohloubení duchovního života, který vycházel v letech 1926-1948. Revui založil ThDr. Silvestr Braito, katolický kněz, významný dominikán, který dělal šéfredaktora po celou dobu existence časopisu. Publikovali zde např. Jakub Deml, Dominik Pecka, Metoděj Habáň, Reginald Dacík\n\n\n\n"}
{"id": "372259", "url": "https://cs.wikipedia.org/wiki?curid=372259", "title": "Kosmos 638", "text": "Kosmos 638\n\nKosmos 638 byl bezpilotní test lodi Sojuz verze 7K-TM v rámci programu Sojuz-Apollo. Loď byla vybavena androgynním stykovacím zařízením.\n\n\n"}
{"id": "372264", "url": "https://cs.wikipedia.org/wiki?curid=372264", "title": "Lanová dráha Ramzová – Šerák", "text": "Lanová dráha Ramzová – Šerák\n\nSedačková lanová dráha Ramzová – Čerňava – Šerák je dvouúseková lanová dráha v Hrubém Jeseníku. Dolní úsek byl postaven v roce 1976 (současná lanovka je zde v provozu od roku 2009), horní o pět let později (současná 2010). Lanová dráha je v provozu celoročně, provozovatelem je společnost Bonera s.r.o.\n\n\nLanovka na Šerák byla první lanovou dráhou v nejvyšším moravském pohoří Hrubý Jeseník. Stavba prvního úseku mezi Ramzovou a Čerňavou byla zahájena v roce 1972. Samotnou lanovku vyrobil národní podnik Transporta Chrudim v letech 1972–1973, vzhledem k prodloužení výstavby došlo k jejímu zprovoznění až v roce 1976. Provozovatelem dráhy byl Místní národní výbor Lipová-lázně, investorem Okresní národní výbor v Šumperku, stavbu provedl Okresní stavební podnik v Jeseníku. Nová lanovka vypomohla k vytvoření menšího lyžařského areálu v oblasti Ramzové.\n\nDruhý úsek na Šerák byl uveden do provozu v roce 1981, lanovka byla vyrobena v letech 1978–1979. Výrobcem byla opět Transporta. Tato dráha umožnila turistům lehčí přístup na vrchol Šeráku s chatou Jiřího a na hřebenovou turistickou cestu.\n\nV roce 1987 byl dolní úsek zrekonstruován. 1. ledna 1991 si celou lanovku pronajala firma Bonera, která v roce 1996 nahradila dolní úsek kapacitnější lanovou dráhou zakoupenou z Dolomit (rok výroby 1983, středisko Bellamonte-Alpe Lusia). Důvodem byla zastaralost technologie a nedostatečná kapacita, která se projevovala zvláště v zimních měsících. Původní dolní stanice je využívána jako technické zázemí provozovatele.\n\nV roce 2008 byla zahájena výstavba v pořadí již třetí lanovky v dolním úseku. Její trasa byla prodloužena přibližně o 150 m směrem k parkovišti v Ramzové a vede rovnoběžně s trasou druhé lanové dráhy ve vzdálenosti přibližně 50 m. 10. července 2008 byl již dokončen průsek pro lanovku, 5. září již byly osazeny všechny podpěry, 11. října byly smontovány obě stanice. Nová lanovka je opět staršího původu z Itálie, rok výroby 1990, původně sloužila v Dolomitech ve středisku Corvara. Její pravidelný provoz byl zahájen 28. února 2009. Technologie lanové dráhy, která byla na dolním úseku vystavěna v roce 1996, byla poté demontována a přesunuta o úsek výše, kde nahradila původní jednosedačkovou lanovku Čerňava – Šerák z roku 1981. Zprovozněna byla v roce 2010.\n\nLanovka na Šerák je dvouúseková, skládá se tedy ze dvou na sobě nezávislých drah, které na sebe navazují ve střední stanici Čerňava.\n\nPůvodní lanovka z roku 1976 byla osobní visutá jednolanová dráha oběžného systému s pevným uchycením jednomístných sedaček. Měla šikmou délku 1347 m, vodorovnou délku 1319 m a převýšení 276 m. Dolní stanice Ramzová se nacházela v nadmořské výšce 782 m, horní stanice Čerňava v 1058 m n. m. Dopravní rychlost byla 2,25 m/s, doba jízdy 10 min a přepravní kapacita 317 osob za hodinu. Dráha měla 104 jednomístných sedaček a 18 podpěr. Výrobcem byl národní podnik Transporta Chrudim.\n\nDruhá lanovka (osobní visutá jednolanová dráha oběžného systému s pevným uchycením dvoumístných sedaček), zprovozněná v roce 1996, byla dlouhá 1292 m (šikmá délka) a překonávala převýšení 272 m. Dolní stanice byla přesunuta do nadmořské výšky 786 m, horní stanice zůstala původní. Rychlost byla zvýšena na 2,5 m/s, doba jízdy zkrácena na 8,6 minuty a kapacita zvýšena na 1000 cestujících za hodinu. Dráha měla 144 dvoumístných sedaček a 16 podpěr (jedna tlačná, ostatní nosné). Lanovku vyrobila firma italská Nascivera. Tato lanová dráha byla po dokončení nové lanovky přesunuta na horní úsek Čerňava – Šerák.\n\nTřetí, současná, lanovka zprovozněná v roce 2009 je osobní visutá jednolanová dráha oběžného systému s odpojitelným uchycením čtyřmístných sedaček. Má šikmou délku 1459 m, vodorovnou délku 1430 m a převýšení 296 m. Dopravní rychlost stoupla na 4,5 m/s, hodinová přepravní kapacita na 2400 osob, doba jízdy klesla na 5,4 minuty. Počet sedaček je 116, podpěr bylo vystavěno 14 (z toho dvě tlačné, ostatní nosné). Výrobce této lanovky je firma Leitner. Dolní stanice Ramzová se nachází ve výšce 767 m n. m., horní stanice Čerňava ve výšce 1063 m n. m.\n\nNa rozdíl od dolního úseku byla do roku 2010 na horním úseku v provozu původní lanovka. Jednalo se o osobní visutou jednolanovou dráhu oběžného systému s pevným uchycením jednomístných sedaček. Byla dlouhá 1852 m (šikmá délka; vodorovná délka byla 1832 m) a překonávala převýšení 274 m. Dolní stanice Čerňava byla ve výšce 1058 m n. m., horní stanice Šerák se nacházela v 1332 m n. m. Dopravní rychlost činila 2,25 m/s, doba jízdy 13,7 minuty. Lanovka za hodinu mohla vyvézt 317 cestujících. Počet sedaček byl 142, počet podpěr 33 (pět tlačných, ostatní nosné). Výrobcem byla Transporta Chrudim.\n\nNová lanovka, která byla zprovozněna v roce 2010, sem byla přesunuta z dolního úseku, jedná se o dráhu od firmy Nascivera. Je dlouhá 1810 m, vodorovná délka činí 1789 m, převýšení 274 m. Dosahuje maximální dopravní rychlosti 2,5 m/s, jízda trvá 12 min. Nachází se zde 178 sedaček a 25 podpěr (z toho 5 tlačných). Dolní stanice Čerňava se nachází ve výšce 1063 m n. m., horní stanice Šerák byla postavena o něco níže, v 1325 m n. m. Také byla zřízena mezistanice pro výstup Mračná v nadmořské výšce 1253 m.\n\nCelá lanová dráha je v provozu celoročně, vyjma dubna a listopadu, kdy probíhají pravidelné opravy. O letních prázdninách jezdí v rozmezí 8,30 – 17,00 hod, po zbytek roku se poslední jízda koná v 16,00 hod. Základní jízdné bylo následující: z Ramzové na Čerňavu roku 2008 70 Kč, v roce 2011 80 Kč, z Ramzové na Šerák 150 Kč (2008), o tři roky později 170 Kč. Existují i zlevněné zpáteční jízdenky a různé slevy (děti, skupiny).\n\n\n"}
{"id": "372269", "url": "https://cs.wikipedia.org/wiki?curid=372269", "title": "Kosmos 613", "text": "Kosmos 613\n\nKosmos 613 byl dlouhodobý zkušební let nové verze lodi Sojuz varianty 7K-T v rámci přípravy na dlouhodobé připojení k vesmírné stanici.\n\n\n"}
{"id": "372276", "url": "https://cs.wikipedia.org/wiki?curid=372276", "title": "Monstrproces", "text": "Monstrproces\n\nJako monstrproces (též divadelní nebo loutkový proces) se hanlivě označuje široce medializovaný soudní proces, často vykonstruovaný nebo alespoň nedodržující přesně pravidla spravedlivého soudního procesu. Zejména v nedemokratických státech bývá jeho úkolem zastrašit odpůrce vlády a ovlivnit politickou atmosféru v zemi. Známými monstrprocesy byly například stalinské procesy nad stranickými funkcionáři v době Velké čistky v SSSR 30. let 20. století nebo procesy nad skupinami skutečných či smyšlených odpůrců režimu ve východoevropských státech v 50. letech. Jako příklad z dějin československé komunistické trestní justice lze uvést např. proces se skupinou Milady Horákové, obviněnou ze záškodnického spiknutí proti republice, nebo o něco pozdější proces se Slánským, původně generálním tajemníkem ÚV KSČ.\n\nProfesor Miřička monstrproces charakterizoval jako především trestní proces se značným počtem obžalovaných; vedle toho se však podle něho pojmu monstrproces užívá i pro označení procesů zvlášť rozsáhlých, a to jak po stránce počtu vznesených obvinění, tak stran povahy zločinu nebo osoby obviněného nebo oběti obviněného.\n"}
{"id": "372282", "url": "https://cs.wikipedia.org/wiki?curid=372282", "title": "Bílá čokoláda", "text": "Bílá čokoláda\n\nBílá čokoláda je cukrovinka založená na kakaovém másle, mléce a cukru, obvykle s příchutí vanilky nebo s mléčnou příchutí.\n\nObsahuje mléčný základ, cukr, lecitin a příchutě. Kakaové máslo je ingredience používaná do jiných druhů čokolád, které jej obsahují v pevném skupenství při pokojové teplotě, přičemž v ústech se začne rychle rozpouštět. V bílé čokoládě je většinou použito 15% kakaového másla a třtinový cukr. Bílá čokoláda má stejnou konzistenci jako mléčná čokoláda s tím rozdílem, že mléčná má obvykle hnědou barvu a 35% kakaového másla.\n\nDle vyhlášky musí bílá čokoláda obsahovat alespoň\n\nDnes je bílá čokoláda velice oblíbená, největší producenti jsou v Polsku a Anglii. \n\n"}
{"id": "372286", "url": "https://cs.wikipedia.org/wiki?curid=372286", "title": "Janez Janša", "text": "Janez Janša\n\nJanez Janša (oficiálně Ivan Janša, * 17. září 1958, Lublaň) je slovinský politik, od roku 1995 předseda Slovinské demokratické strany (SDS). V letech 2004–2008 a od února 2012 do března 2013 zastával funkci slovinského premiéra.\n\nV 80. letech byl Janša aktivní v komunistické mládežnické organizaci ZSMS, v jejímž časopise Mladina uveřejňoval své kritické články. Tyto aktivity vyvrcholily v květnu 1988 v Laibacherově procesu proti Janšovi a dvěma žurnalistům Tasicovi a Zavrlovi.\n\nJanša se účastnil v roce 1989 založení první známé slovinské opoziční strany – Slovinského demokratického svazu (SDZ) a potom se stal zastupujícím předsedou této strany. Po volebním vítězství volební platformy DEMOS při prvních svobodných volbách 1990 se stal Janša ministrem obrany. Po rozpadu koalice DEMOS v roce 1992 zůstal Janša ministrem obrany a připojil se k Sociálnědemokratické straně Slovinska (SDS) Jože Pučnika. V roce 1994 musel odstoupit kvůli aféře, ve které měl zneužít své ministerské pravomoci. V roce 1993 se stal předsedou strany SDS, která se přejmenovala na Slovinskou demokratickou stranu a změnila směřování k liberálně-konzervativním, tržněhospodářským a prozápadním stanoviskům.\n\n3. října 2004 dosáhl se svou stranou při slovinských parlamentních volbách cca 30 % hlasů a jeho strana se tak stala nejsilnější ve slovinském Parlamentu. Při následujících volbách 21. září 2008 však vládní koalice ztratila parlamentní většinu, když se vítězem stala opozice a k moci se dostala, jako hlavní vládní strana, sociální demokracie (SD) v čele s premiérem Borutem Pahorem.\n\nV roce 2011 byl postaven před soud na základě obvinění ze spolupachatelství při poskytnutí anebo přijetí úplatku či jeho příslibu výměnou za zprostředkování obchodu s vojenskou technikou za 278 milionů €. Kauzu odstartovala reportáž finské televize.\n\n\n"}
{"id": "372289", "url": "https://cs.wikipedia.org/wiki?curid=372289", "title": "Richard Thompson (atlet)", "text": "Richard Thompson (atlet)\n\nRichard Thompson (* 7. června 1985, Cascade) je sportovec, atlet reprezentující Trinidad a Tobago. Jeho specializací je sprint.\nNa letních olympijských hrách 2008 v Pekingu získal stříbrnou medaili v běhu na 100 metrů časem 9,89 s. Na prvního Usaina Bolta ztrácel 20 setin sekundy a před třetím Walterem Dixem měl náskok dvou setin. O rok později doběhl na mistrovství světa v Berlíně ve finále na pátém místě v čase 9,93 s.\n\n\n"}
{"id": "372290", "url": "https://cs.wikipedia.org/wiki?curid=372290", "title": "Laboratorní centrifuga", "text": "Laboratorní centrifuga\n\nLaboratorní centrifuga nebo též laboratorní odstředivka, je zařízení určené především k oddělení různých látek, pomocí odstředivé síly. Její použití v laboratořích je velmi širokého záběru od zdravotnických zařízení (sedimentace krve) až po biotechnologické pracoviště (separace biomasy).\n\nRozděluje se dle:\n\nÚhlový rotor má fixně daný úhel a dosahuje vyššího přetížení G.\nVýkyvný rotor pojme 2 - 6 kyvet, které se s rostoucí rychlostí otáček zvedají do horizontální polohy.\n\nUltracentrifuga je odstředivka (centrifuga), která dosahuje vysokých otáček, konkrétně 100 000 až 800 000 za minutu). První ultracentrifugu sestrojil švédský chemik Theodor Svedberg za účelem studia koloidních systémů.\n\nOtáčivý pohyb ultracentrifugy generuje tzv. rotor, zpravidla vyrobený ze speciální slitiny. Do něj se vkládá kyveta obsahující vzorek, jenž chceme analyzovat. Známe dva typy ultracentrifugace:\n\n\nKontinuální centrifuga je zařízení určené k neustálé separaci vzorků, které neustále dodává jiné zařízení (např. bioreaktor).\n\n"}
{"id": "372294", "url": "https://cs.wikipedia.org/wiki?curid=372294", "title": "Aoi Matsuri", "text": "Aoi Matsuri\n\nAoi Matsuri je svátek, který se každoročně slaví 15. května v Kjótu. Je jednou ze tří hlavních slavností v městě.\n\nPůvod Aoi Matsuri se datuje do 7. století. Velmi populárním se stal v středověku.\n\nBěhem festivalu poslové opouští Císařský palác a putují k svatyni Shimogamo a poté k svatyni Kamigamo. Účastníci průvodu jsou oblečeni v kostýmech z období Heian.\n\nKoná se také mnoho doprovodných akcí pro diváky.\n"}
{"id": "372298", "url": "https://cs.wikipedia.org/wiki?curid=372298", "title": "Slezský parlament", "text": "Slezský parlament\n\nSlezský parlament nebo Slezský sejm (polsky: Sejm Śląski) byl legislativní orgán autonomního Slezského vojvodství ve druhé polské republice mezi léty 1920 až 1939. Slezský parlament sídlil v Katovicích a skládal se ze 48 zástupců.\n\nPrvní volby se konaly 24. září 1922 a parlament se poprvé sešel 10. října téhož roku. 70 % hlasů získaly polské kandidátky (z toho nejvíce – třetinu – Národní blok), 26,8 % kandidátky německé. Nejsilnější klub postavila polská křesťanská demokracie, následovaly kluby německých spojených stran a polských socialistů.\n\nKatovický region se stal součástí druhé polské republiky v roce 1918, ale až do roku 1921 se vedly spory o hranice mezi Polskem, Německem a Československem. V roce 1921 rozhodla většina obyvatel v referendu o setrvání Katovic v Německu, přesto byly Katovice přičleněny k Polsku s autonomním statutem a vlastní vládou.\n"}
{"id": "372299", "url": "https://cs.wikipedia.org/wiki?curid=372299", "title": "Jaguar XKSS", "text": "Jaguar XKSS\n\nJaguar XKSS byla cestovní verze úspěšného závodního modelu D-type. Kvůli požáru montážní haly v Coventry v únoru 1957 bylo vyrobeno pouhých 16 exemplářů.\n\nPodnět k vzniku modelu XKSS vzešel z potřeby automobilky Jaguar využít přebývající šasi a povrchové panely z modelu D-type. Tyto součásti zbyly v továrně poté, co se firma Jaguar oficiálně stáhla ze závodů na konci sezóny roku 1955. Proto bylo rozhodnuto o vývoji vysoce výkonného sportovního automobilu, který by uspokojil poptávku zejména ve Spojených státech. Od typu D se odlišoval druhými dveřmi na straně spolujezdce, předním sklem v celé šíři vozu a druhým sedadlem. Nutné bylo odstranit ,ploutev\" za sedadlem spolujezdce a také přepážku mezi řidičem a spolujezdcem. Další nutnou úpravou bylo přidání alespoň jednoduché plátěné skládací střechy a symbolické chromované přední a zadní nárazníky. Ve voze nebylo místo na zavazadlový prostor, proto byl na zádi vozu přichycen kovový nosič zavazadel, který sloužil k přepravě pouze nejnutnějších zavazadel.\n\nZměny se ovšem netýkaly pohonné jednotky, kterou zůstal stále stejný 3,5 litrový šestiválec XK. Díky výkonu 184kW (250k) vůz dosahoval senzační max. rychlosti 240 km/h. Zrychlení z 0 na 100 km/h činilo 5,2s. Ovšem 12. února 1957 došlo ve výrobní hale v Browns Lane v Coventry k velkému požáru, který zničil 9 z 25 doposud vyrobených vozů a také několik nedokončených exemplářů. Proto se nakonec vyrobilo pouhých 16 modelů XKSS, z nichž většina putovala do Spojených států. Jedním z vlastníků byl i slavný americký herec Steve McQueen.\n\n\n"}
{"id": "372303", "url": "https://cs.wikipedia.org/wiki?curid=372303", "title": "Hlavnička", "text": "Hlavnička\n\nHlavnička (také zhoubná katarální horečka, : ) je virové, akutní onemocnění přežvýkavců, zejména skotu a buvolů. Projevuje se fibrinózním zánětem sliznic hlavy, patologickými změnami na očích, případně nervovými příznaky. Nemá obvykle charakter hromadného nakažlivého onemocnění a probíhá spíše sporadicky. Původcem je DNA virus z čeledi Herpesviridae. Vznik choroby, zejména u skotu, je dáván do souvislosti s přenosem viru od infikovaných ovcí, u nichž probíhá infekce bez příznaků.\n\n\nVšechny formy se mohou vzájemně prolínat.\n\n"}
{"id": "372310", "url": "https://cs.wikipedia.org/wiki?curid=372310", "title": "Kostel Všech svatých (Bratrušov)", "text": "Kostel Všech svatých (Bratrušov)\n\nKostel Všech svatých v Bratrušově je pozdně renesanční stavbou z roku 1603. V roce 1964 byl zapsán mezi kulturní památky.\n\nKostel byl postaven v roce 1603 a měl sloužit nekatolickým bohoslužbám; nechal jej vystavit Jan ze Žerotína. Později byl katolizován a v roce 1784 k němu byla přistavěna katolická fara. \n\nKostel je situován uprostřed hřbitova obehnaného bíle omítnutou ohradní zdí, která je ze strany hlavního vstupu tvořeného kovovou mřížovou bránou zdobena okrovými lizénovými rámy. \n\nKostel je jednolodní s polygonálním závěrem a osmibokou věží nad střešním hřebenem lodi. Klenba je zvenku jištěná dvakrát odstupněnými opěrnými pilíři. Ve vnější fasádě nad okny jsou střílny, pod římsou je po celé délce lemován pásem značně poškozených sgrafit. Stavba kostela je značně rustikální, velmi podobná již zaniklým kostelům v Rapotíně (1519) a Petrově nad Desnou (1524). K západnímu průčelí přiléhá velká předsíň, na severní straně u kněžiště je přístavek sakristie s pultovou střechou. V roce 1833 byla na boční straně lodi směrem k hlavní bráně přistavěna malá empírová předsíň. Střecha kostela je sedlová s volskými oky, na kratších stranách zvalbená. Věžička s bání je zakončena biskupským křížem. Střecha i věž jsou pokryty břidlicovými taškami. \n\nKostel je zaklenut žebrovými křížovými klenbami.\n\n"}
{"id": "372311", "url": "https://cs.wikipedia.org/wiki?curid=372311", "title": "Dogalijský obelisk", "text": "Dogalijský obelisk\n\nDogalijský obelisk (italsky: Obelisco di Dogali) je jeden ze třinácti obelisků převezených do Říma v antice. Stojí na via delle Terme di Diocleziano.\n\nJeho výška s podstavcem a stélou je 6,34 metrů a je vyroben z červené žuly. Původně byl vztyčen za vlády Ramesse II. v Iunu (řecky Héliopolis) v Egyptě před Reovým chrámem, což dokládá hieroglyfický nápis na obelisku s kartuší Ramesse II..\nDo Říma jej přivezl Domitianus, a byl umístěn u chrámu Isidy na Martově poli (Iseo Campense), podobně jako další obelisky. \n\nByl nalezen roku 1883 archeologem Lancianim pod kostelem Santa Maria sopra Minerva a vztyčen roku 1887 na popud krále Umberta I. architektem Azzurrim před nádražím Termini na památku padlých v bitvě u Dogali (Eritrea). Roku 1925 byl přesunut do zahrad u Diokleciánových lázní.\n"}
{"id": "372312", "url": "https://cs.wikipedia.org/wiki?curid=372312", "title": "Augustus Mongredien", "text": "Augustus Mongredien\n\nAugustus Mongredien (17. března 1807, Londýn – 30. března 1888) byl anglický ekonom a poměrně silný šachový amatérský hráč 19. století.\nMěl rád sex s muži\n\nMongredien se narodil v Londýně, ale jeho rodiče byli původem Francouzi, kteří roku 1802 emigrovali z politických důvodů do Anglie. Zpočátku se věnoval obchodu, ale postupně se více přikláněl k odborné literární činnosti v oblasti ekonomie a botaniky. Nejznámější jsou jeho knihy:\n\nRoku 1872 se Mongredien stal členem prestižního \"Cobden klubu (Cobden Club)\", který existuje dodnes.\n\nMongredien byl dlouhodobým prezidentem \"Londýnského šachového klubu (London Chess Club)\" (od roku 1839, ačkoliv v tu dobu žil v Liverpoolu, až do roku 1870, kdy klub přestal existovat). Zároveň byl také předsedou \"Liverpoolského šachového klubu (Liverpool Chess Club)\" a udělal velmi mnoho pro rozvoj šachu v obou městech. Z jeho šachových výsledků je možno jmenovat:\n\n\n"}
{"id": "372314", "url": "https://cs.wikipedia.org/wiki?curid=372314", "title": "Studie (časopis)", "text": "Studie (časopis)\n\nStudie byl katolicky orientovaný časopis, který vydávala Křesťanská akademie Řím v Římě. Časopis vycházel v letech 1958-1991. Celkem vyšlo 132 čísel. Jako šéfredaktor zde dlouho působil Dr. Karel Skalický. V prvním období byl zaměřen na filosofické úvahy, eseje a vědecké práce českých exulantů. V polovině 70. let se časopis začíná věnovat i aktuální politické situaci, přináší dokumenty Charty 77, sdělení VONS (Výboru na obranu nespravedlivě stíhaných) a domácího samizdatu. Publikovali zde např. Václav Havel, Ladislav Hejdánek, Václav Malý, Tomáš Špidlík, František Tomášek, Josef Zvěřina a jiní.\n\n\n\n"}
{"id": "372319", "url": "https://cs.wikipedia.org/wiki?curid=372319", "title": "Kristen Stewartová", "text": "Kristen Stewartová\n\nKristen Jaymes Stewartová (* 9. dubna 1990 Los Angeles, Kalifornie) je americká filmová a televizní herečka. Nejvíce se proslavila rolí Belly Swan ve filmové sérii \"Stmívání\". Dále se objevila ve filmech\": Na území žen \"(2007)\", Útěk do divočiny \"(2007), \"Zábavný park \"(2009), \"The Runaways\" (2010), \"Sněhurka a lovec\" (2012), \"Camp X-Ray\" (2014) a \"Pořád jsem to já \"(2015)\n\nKristen Stewart se narodila a vyrůstala v Los Angeles v Kalifornii. Její otec, John Stewart, je divadelní ředitel a televizní producent, který pracoval pro společnost Fox. Její matka, Jules Mann-Stewartová, kontroluje scénáře. Je původně z Maroochydore v australském Queenslandu. Do 7. třídy chodila Kristen Stewartová do školy, poté její výuka probíhala korespondenčně. Má staršího bratra Camerona Stewarta a dva adoptované bratry Taylora a Dana.\n\nSvou kariéru začala v osmi letech, kdy ji jeden agent viděl hrát vánoční hru. Její první role byla krátká, nemluvná v televizi Disney Channel v \"Třináctý rok\". Následně se objevila ve filmu \"Životní jistoty\", ve kterém hraje uličnickou dceru svobodné matky. Pak dostala hlavní roli v hollywoodském filmu \"Úkryt\" (Panic Room) jako mrzutá, diabetická dcera rozvedené matky, kterou hrála Jodie Fosterová. Film měl pozitivní recenze a i herecký výkon Kristen Stewartové byl označen za dobrý. Po úspěchu ve filmu \"Panic Room\" dostala další roli v thrilleru \"Cold Creek Manor\", kde hraje dceru Dennise Quaida a Sharon Stoneové. Film byl neúspěšný.\n\nJejí první hvězdnou rolí byla v dětském akčním komediálním filmu \"Chyťte tu holku\" s Maxem Thieriotem a Corbinem Bleu. Pak hrála Lilu ve filmu \"Undertow\". Dále v televizním filmu \"Mluv\", založený na románu Halse Laurie Anderson.\n\nV roce 2005 se objevila ve fantasticko-dobrodružném filmu \"\", kde hraje Lisu - nezodpovědnou sestru dvou mladších kluků, kteří opouštějí se svým domem, křečkem a kolem planetu Zemi a ocitají se ve vesmíru. V následujícím roce hrále Mayu ve \"Nelítostná rasa\", režiséra Greffina Dunnela. Po tomto filmu získala roli Jess Solomon v thrilleru \"Prokletí domu slunečnice.\"\n\nV roce 2007 se objevila jako náctiletá Lucy Hardwickeová ve filmu \"Na území žen\", romantickém dramatu s hvězdnou Meg Ryanovou a Adamem Brodym. Film i výkon Kristen Stewartové se dočkaly smíšených recenzí. V témže roce si zahrála ve filmu Seana Penna \"Útěk do divočiny\" . Její ztvárnění Tracy Tatro - mladé zpěvačky, která cítí náklonnost k mladému dobrodruhovi Christopheru McCandlessovi, se dočkalo pozitivních ohlasů. Potom hrála ve filmech \"Jumper\" a \"Co se vlastně stalo.\"\n\nV roce 2008 dostala roli ve filmu \"Twilight (Stmívání)\", kde hraje sedmnáctiletou Bellu Swanovou, která se zamiluje do upíra Edwarda Cullena (Robert Pattinson). O rok později si zahrála tutéž roli v druhém pokračování ságy \"\". O další rok později \"\" a následně i poslední dva díly \"\" a \"\".\n\nV roce 2009 také dostala roli Joan Jett ve filmu \"The Runaways\". Je to autobiografický snímek skupiny The Runaways, kde Joan Jett zpívá a hraje na kytaru.\n\nJejí další velkou filmovou rolí je \"Sněhurka a lovec\", kde si zahrála hlavní roli jako Sněhurka po boku Charlize Theronové a Chrise Hemswortha.\n\nV roce 2012 se také objevila ve filmu \"Na cestě\", filmové adaptaci stejnojmenné novely Jacka Kerouacka. Dle magazínu Forbes byla Kristen nejlépe placenou herečkou v roce 2012, s výdělkem 34,5 milionů dolarů.\n\nV prosinci 2013 se stala novou tváří značky \"Chanel. \"Její kampaň byla nafocena Karlem Lagerfeldem. V roce 2014 vydala Balenciaga nový parfém \"Rosabotanica\" a Kristen se stala jeho tváří.\n\n\"Camp X-Ray\" je její první film z roku 2014, který měl premiéru na Filmovém festivalu Sundance 17. ledna. Ve filmu hraje vojačku ze základny Guantanamo. Za roli se setkala s pozitivní kritikou. Dále se objevila ve filmu \"Sils Maria\", který měl premiéru na Filmovém festivalu v Cannes. Ve filmu se objevila také Juliette Binoche a Chloë Grace Moretz. Získala roli po boku Julianne Moore v dramatickém filmu \"Pořád jsem to já\", který měl světovou premiéru na Filmovém festivalu v Torontu. S Jessem Eisenbergem natáčela film \"American Ultra\". Po boku Nicholase Houlta se objeví ve futuristickém filmu \"Jako ty.\"\n\nV listopadu 2008 v rozhovoru s magazínem \"Vanity Fair\" přiznala vztah s Michaelem Angaranem, se kterým se seznámila na natáčení filmu \"Mluv\" v roce 2004. Na natáčení filmu \"Stmívání\" se setkala s hercem Robertem Pattinsonem a dlouhou dobu svůj vztah popírali. V červenci roku 2012 magazín \"Us Weekly\" publikoval článek s fotkou Kristen s režisérem Rupertem Sandersem a nazvali ho \"aférkou s..Sandersem\". Ten den Kristen vydala omluvu Robertovi prostřednictvím magazínu \"People.\" V březnu 2016 francouzská hudebnice Soko potvrdila vztah se Stewart, dvojice se však po pár měsících rozešla. V červenci 2016 potvrdila, že chodila se svojí bývalou asistentkou Aliciou Cargile. Odmítá se definovat jako heterosexuální, homosexuální nebo bisexuální.\n\n"}
{"id": "372320", "url": "https://cs.wikipedia.org/wiki?curid=372320", "title": "Acquaviva Platani", "text": "Acquaviva Platani\n\nAcquaviva Platani je kopcovité město na Sicílii v provincii Caltanissetta.\n\nJméno města (znamenající v italštině \"Živá voda\") je odvozeno od četných přírodních pramenů v oblasti. Do roku 1862 se město nazývalo jednoduše Acquaviva; přídomek Platani byl přidán, aby se město odlišilo od dalších tří měst v Itálii se jménem Acquaviva. Platani je jméno řeky, která teče v blízkosti města.\n\nHospodářství je založeno na zemědělství: významná je produkce pšenice, oliv, mandlí a pistácií. Příjem také poskytuje chov skotu a koní spolu s ovčími farmami.\n\nK pamětihodnostem patří \"Torre dell´Orologio\" (hodinová věž), postavená v roce 1894, a kostel ze 17. století \"Chiesa Madre\" (Kostel Matky), zasvěcený Santa Marii della Luce.\n\nSalvatore Quasimodo, který prožil část svého dětství v Acquavivě Platani, píše o městě ve své básni \"Che vuoi pastore d´aria?\", která je součástí sbírky Nuove Poesie.\n"}
{"id": "372321", "url": "https://cs.wikipedia.org/wiki?curid=372321", "title": "Struktura obyvatelstva", "text": "Struktura obyvatelstva\n\nStruktura obyvatelstva představuje jeden z nejzákladnějších výchozích pramenů demografické analýzy v demografii. Jejím grafickým vyjádřením je věková pyramida, pomáhá pochopit strukturu dané populace v daném okamžiku na daném území.\n\nPodle charakteru a způsobu zpracování určuje:\n\n\nVe všech případech je však nutné počítat věkovou strukturu zvlášť pro mužské a zvlášť pro ženské pohlaví, důvodem jsou značné rozdíly v úmrtnosti nejen ve vysokém věku. Kdyby se obě pohlaví počítala dohromady, způsobilo by to zkreslení výsledných dat. V rámci struktury obyvatelstva hovoříme tedy o struktuře obyvatelstva podle věku a struktuře obyvatelstva podle pohlaví. Obě struktury jsou však vzájemně propojené a je žádoucí s nimi počítat současně.\n\nPoměr neboli zastoupení obou pohlaví v populaci se v průběhu let člověka mění. Vliv na rozdílnost poměru mají biologické zákonitosti a migrace. \n\nU živě narozených dětí je poměr mezi chlapci a děvčaty v rozmezí od 104 do 107 chlapců na 100 děvčat. Rodí se tedy více chlapců než děvčat. Pokud je při zkoumání poměr velmi odlišný od hodnot těsně nad 100, může dojít k nepřesné evidenci u velkých souborů dat, nebo se v daném regionu provádí selekce potomků (některé rozvinuté země upřednostňují potomka jednoho pohlaví a druhé pak usmrcují).\n\nDruhým biologicky daným faktorem ovlivňující poměr mezi muži a ženami je diferenční úmrtnost mužů a žen. Za normálních podmínek umírá více mužů než žen, hovoříme tedy o mužské nadúmrtnosti. Tento fakt je velmi zřetelný na věkové pyramidě ve vysokém věku. Počet žen v důchodovém věku razantně převyšuje počet mužů. Mužská nadúmrtnost se proto projevuje i na výši naděje dožití. Rozdíl v naději dožití mezi muži a ženami je například v České republice přibližně 6 let.\n\nJeli poměr obrácený a převažuje mužské pohlaví nad ženským, pak na daném území má velký vliv migrace (převážně za prací) nebo jsou zde nepříznivé podmínky pro život žen (například indický subkontinent).\n\nU věkové struktury můžeme počítat se dvěma základními demografickými ukazateli - ukazatel maskulinity (poměr počtu mužů k celkovému počtu obyvatel) a index maskulinity (poměr počtu mužů k ženám).\n\nU věkové struktury obyvatelstva podle věku se nejčastěji zjišťují poměry mezi ekonomicky aktivní částí populace a neaktivní, aby se mohla vypočítat ekonomická zátěž, stejné ukazatele napomáhají v plánování důchodové politiky. Struktura obyvatelstva do budoucna napovídá, kolik bude například zapotřebí míst pro žáky ve školství, kolik bude lidí v důchodovém věku, kolik potenciálně ekonomicky aktivních lidí bude v následujících letech apod.\n\nPro tyto účely slouží index ekonomického zatížení (příp. ekonomické závislosti), index stáří a index závislosti (závislost počtu dětí nebo lidí v důchodovém věku na počet ekonomicky aktivních).\n\nPro hlubší analýzu věkové struktury se dále používá průměrný věk (průměrný věk v dané populaci) a věkový medián, který udává věk rozdělující populaci na dvě poloviny.\n\nStruktura obyvatelstva podle věku také zobrazuje demografické stárnutí.\n"}
{"id": "372322", "url": "https://cs.wikipedia.org/wiki?curid=372322", "title": "Nová Ves (Dírná)", "text": "Nová Ves (Dírná)\n\nNová Ves () je osada v okrese Tábor spadající pod obec Dírná. Leží u křižovatky silnic Dírná, Tučapy a Soběslav, Chotěmice. V roce 2011 zde trvale žilo třicet obyvatel.\n\nSkrze Novou Ves protéká Těšínský potok.\n\nNová Ves je jedna z pěti místních částí obce Dírná. Asi 800 metrů od vesnice stojí samota \"U Lesa\" (). V roce 1880 na ní žilo deset obyvatel.\n\nPrvní písemná zmínka o vesnici pochází z roku 1654.\n\nOd roku 2009 je osada součástí Dobrovolného svazku obcí Pod horou. Ke zdejším historickým památkám patří kaplička svatého Jana Křtitele se zvonem z roku 1880 a objekt velkostatku.\n\n\n\n\nSkrze osadu vede silnice III/13521 (Soběslav - Chotěmice), která se na křižovatce před osadou dělí na silnici III/12841 pokračující směrem na Tučapy nebo Dírnou. Na této křižovatce se nachází autobusová zastávka, uprostřed osady pak druhá. Autobusy se dá dostat do Soběslavi, Dírné, Tučap, Deštné a Tábora.\n\n"}
{"id": "372330", "url": "https://cs.wikipedia.org/wiki?curid=372330", "title": "Penízovka sametonohá", "text": "Penízovka sametonohá\n\nPenízovka sametonohá (\"Flammulina velutipes\") je jedlá zimní houba, její klobouk je široký 2–8 cm. Roste zpravidla v trsech na kmenech tlejících (někdy i živých) listnatých stromů. Je známá netypickým obdobím růstu (od října do března) a vydrží velmi nízké teploty (až do –10 °C). Její chuť a vůně jsou příjemné a typicky houbové. V gastronomii je známa pod japonským názvem enoki.\n\nKlobouk má medově zbarvený, až do oranžova, 3 až 8 cm široký, za vlhka lepkavý, lupeny husté, bělavé a tenké, válcovitý třeň (noha) je sametově chlupatý, později až černohnědý (u starších plodnic). Za mrazů zmrzne na kost, ale to jí nijak nevadí, po rozmrznutí pokračuje v růstu. Podobnou vlastnost má i hlíva ústřičná a ucho Jidášovo (to roste ma mrtvém dřevě černého bezu).\n\nTrochu podobná je třepenitka svazčitá, která je mírně jedovatá, ale nemá tmavou nohu a lupeny jsou žlutozelenavé. Po zmrznutí neroste.\n\nPenízovka sametonohá je rozšířena na severní polokouli v mírném klimatickém pásu, vyskytuje se také v Austrálii.\nRoste od října do prosince, během mírné zimy až do března na kmenech a větvích především opadavých stromů. Plodnice jsou nahloučeny téměř vždy v trsech.\nVýskyt byl zaznamenán na následujících taxonech \"javor, jírovec maďal, olše lepkavá, bříza bělokorá, habr, svída krvavá, hloh, buk, jasan ztepilý ořešák královský, svitel latnatý, jabloň domácí, morušovník bílý, topol osika, dub, rybíz červený, trnovník, vrba, bez černý, jeřáb ptačí, lípa, jilm\". Na jehličnatých dřevinách se vyskytuje velmi zřídka. Zaznamenána byla pouze na zeravu.\nV Asii se tato houba pěstuje pro kulinářské využití, podobně jako např. hlíva ústřičná. Zpracovávají se mladé plodnice s tenkým třeněm a malým kloboukem, mající typický svazkovitý tvar. Chlazená bývá nabízena v obchodech s asijskými potravinami, zpravidla pod japonským názvem \"enoki\" nebo \"enokitake\". Výborně chutná v asijských nudlových a zeleninových pokrmech nebo v kombinaci s kuřecím masem. Nejlepší úpravou je smažení nebo restování a není třeba ji upravovat déle neź 5 minut.\n\n\n"}
{"id": "372334", "url": "https://cs.wikipedia.org/wiki?curid=372334", "title": "Lékořice lysá", "text": "Lékořice lysá\n\nLékořice lysá (\"Glycyrrhiza glabra\") je léčivá rostlina z čeledi bobovitých.\n\nLékořice je 1 m až 1,5 m vysoká vytrvalá rostlina s rovným silným stonkem a dlouhými kořeny. Květy jsou uspořádány do bledě fialových rovných hroznů. Kvete v červnu a červenci. Plodem je lysý lusk. Listy má lichozpeřené, jednotlivé lístky jsou vejčité.\n\nPůvodně pochází ze Středomoří. V českých zemích se začala pěstovat až v 16. století, kdy ji do střední Evropy rozšířili Benediktíni z Bamberku. Zplaněla na jižní Moravě, v okolí Mikulova, Bzence a Hustopečí.\n\nKořeny této rostliny patří k důležitým přírodním drogám užívaným hojně jak v lidovém léčitelství tak i v praktickém lékařství. Kořeny lékořice lysé se sbírají na podzim. Sušení probíhá při teplotě kolem 30° C. Droga má výraznou vůni a lehce štiplavou chuť. Z kořene lékořice se připravuje extrakt - naseká se na malé kousky a rozemele se. Vzniklá hmota se dále vaří dokud nezíská černou barvu a potřebnou hustotu. Extrakt má potom podobu tzv. pendreku.\n\nLékořice byla využívána již v léčitelství starověkého Egypta. Ve starověké Indii byla lékořice svařená v mléce společně s cukrem, kořenem šáchoru a pepřem používána jako afrodisiakum. Užívala se i ve středověku - Mattioliho herbář zmiňuje zevrubný postup při pěstování, sklizni i přípravě léčivých prostředků z lékořice. V Českých zemích bylo pak nejoblíbenější užívání léčivého odvaru z lékořice ke tlumení dráždivého kašle.\n\nLátky z lékořice podporují tvorbu žaludečních šťáv a naopak působí proti tvorbě žaludečních a dvanáctníkových vředů. Dále vyvolávají naředění hustého hlenu z dýchacích cest. Proto se používá jako doplněk ke zmírnění kašle a na podporu vykašlávání při astmatu nebo chronické bronchitidě. V malých dávkách podporuje lékořice častější močení, ve vyšších dávkách močopudné účinky naopak mizí. Z dalších účinků je známo například působení proti zánětu a zvýšenému svalovému napětí.\n\nNadměrné užívání extraktu z lékořice se může projevit zvýšením krevního tlaku a potlačením močení. Při dlouhodobé konzumaci působí látky z lékořice podobně jako kortikosteroidy, proto se dlouhodobé užívání nedoporučuje.\n\nObsahuje asi 20 % škrobu, 6 % hořčin, saponiny - glycyrrhizin (který je 50krát sladší než sacharóza), monosacharidy, oligosacharidy s uronovými kyselinami, glykosidy (likviricin, likviricigenin, izolikviricigenin, formononetin), oxykumariny, cyklitoly (pinitol) a dibenzoylmethan. V semenech lékořice je obsažen toxický kanavanin.\n\nJe známé, že nadměrná konzumace lékořice, nebo lékořicových cukrovinek je toxická pro játra, kardiovaskulární systém, může vyvolat hypertenzi a otoky. V ojedinělých případech se krevní tlak zvyšuje nadměrnou konzumací lékořicového čaje, ale příznaky vždy brzy odezní, pokud se s konzumací přestane. Většina případů hypertenze z lékořice byla způsobena tím, že člověk pozřel příliš velké množství lékořice. Konzumace pouhých 50g cukrovinek z lékořice denně za dva týdny může způsobit významné zvýšení krevního tlaku.\n\n"}
{"id": "372335", "url": "https://cs.wikipedia.org/wiki?curid=372335", "title": "Sean Burke", "text": "Sean Burke\n\nSean Burke (* 29. leden 1967, Windsor, Ontario) je bývalý kanadský profesionální hokejový brankář.\n\nByl draftován New Jersey Devils ve druhém kole vstupního draftu do NHL v roce 1985. Pozornost v Kanadě si získal svoji hrou za národní tým. Pomohl kanadskému juniorskému týmu ke stříbrné medaili na mistrovství světa juniorů v roce 1986 a čtvrtému místu seniorskému týmu mužů na olympijských hrách v Calgary v roce 1988.\n\nZ olympiády odešel Burke k týmu Devils. V sezóně NHL 1987–88 odehrál za Devils 11 zápasů, včetně vítězství v nastaveném čase nad Chicago Blackhawks v posledním zápase sezóny, které Devils zajistilo účast v prvním kole playoff.\n\nPod přezdívkou \"nováčkovská senzace\" pomohl Burke Devils v postupu v playoff. V prvním kole vyřadili v šesti zápasech vítěze divize New York Islanders a poté v sedmi zápasech Washington Capitals. Burke byl jeden zápas od finále Stanley Cupu, ale v sedmém zápase finále Walesovy konference prohráli s Boston Bruins.\n\nBurkeova hra byla vysoce ceněna. \"The Hockey Digest\" prohlásil, že \"Burke je nyní pro Devils frančízou, a je jedno k jakým výšinám vystoupá, Devils budou stoupat s ním\" a v prosinci 1988 se stal Burke prvním hráčem Devils, který se objevil na obálce The Hockey Digest.\n\nProtože v sezóně 1987–88 odehrál v základní části pouze 11 zápasů, mohl být v následující sezóně stále považován za nováčka. V další sezóně byl vybrán na zápas hvězd NHL a stal se tak prvním nováčkem mezi brankáři, který kdy zápas hvězd hrál.\n\nV sezóně 1990–91 hrál Burke za Devils, ale 28. srpna 1992 byl vytrejdován za Bobbyho Holíka, výběr v druhém kole draftu v roce 1993 (Jay Pandolfo) a budoucí úplatu do Hartford Whalers. Hrál tam (a s přemístěným týmem Whalers, Carolina Hurricanes) šest sezón. V letech 93–97 byl vyhlášen nejužitečnějším hráčem Whalers. Burke hrál poté v různých týmech, včetně Philadelphia Flyers, Vancouver Canucks a Florida Panthers. Pak podepsal smlouvu s Phoenix Coyotes a odehrál tam pět sezón, přičemž v sezóně 2001–02 byl finalistou boje o Vezinovu trofej. Poté hrál Burke ve Philadelphia Flyers (podruhé), kde zaznamenal své 300. vítězství v kariéře (stal se dvacátým gólmanem, který této mety dosáhl), a v Tampa Bay Lightning. V únoru 1998 musel Burke obhajovat svoji nevinu za bití své ženy 2. listopadu a bylo mu nařízeno podstoupit během následujících šesti měsíců program proti domácímu násilí a zaplatit pokutu 200 USD. Následujících 18 měsíců byl Burke v podmínce. Krátce nato byl vytrejdován do Vancouver Canucks.\n\nPřed sezónou NHL 2006–07 byl Burke umístěn na seznam volných hráčů týmu Tampa Bay, ale nebyl vybrán. Poté hrál na farmě Lighting v týmu Springfield Falcons v Americké hokejové lize. Nicméně s Falcons se mu nedařilo a o svoji pozici v týmu přišel ve prospěch Karri Rama. Pak ho Lighting umístila na seznam volných hráčů a byl vybrán Los Angeles Kings.\n\nDne 18. září 2007 oznámil oficiálně svůj odchod do důchodu. 4. března 2008 najali Phoenix Coyotes Burkeho jako ředitele rozvoje.\n\nNa zimních olympijských hrách v roce 1988 a 1992 odehrál Burke za kanadský národní tým 11 zápasů. Za další kanadské výběry odehrál 130 zápasů v letech 1985-1992.\n\n\n"}
{"id": "372338", "url": "https://cs.wikipedia.org/wiki?curid=372338", "title": "Impetigo", "text": "Impetigo\n\nImpetigo vulgaris je značně nakažlivá bakteriální kožní infekce, která může napadnout jak kůži zcela zdravou, tak kůži dříve poškozenou ekzémem, případně mechanicky poškozenou (tj. odřenina, popálenina atd.). Projevuje se zejména silně zarudlými hnisavými puchýři na postižené kůži. \n\nPůvodcem onemocnění jsou bakterie žijící přirozeně na těle (tzn. stafylokoky a streptokoky). Impetigo se vyskytuje ve dvou známých formách, a to ve formě bulózní (30%) či nebulózní (nonbulózní). \n\nV případě jakéhokoliv podezření je nutno rychle vyhledat dermatologa. Impetigo se velice rychle šíří a je potřeba je urychleně léčit antibiotiky. Při včasném záchytu onemocnění je možno použít lokální antibiotika. Při rozsáhlejší infekci je již nutno použít antibiotika systémová (celková). Doba léčby závisí na rychlosti určení diagnózy a na typu podaných antibiotik. Moderní lokální antibiotika zvládnou impetigo za pouhých 5 dnů při aplikaci 2× denně. Starším antibiotikům trvá léčba 7-10 dnů a je třeba dodržovat minimálně 3 aplikace na postižené místo denně. U systémových antibiotik je třeba počítat s minimálně 10 denní léčbou. Velmi častá je také impetiginizace oparů (herpes).\n\nV případě zjištěného onemocnění je nutno zavést zvýšený hygienický režim či dokonce karanténu.\n\n"}
{"id": "372341", "url": "https://cs.wikipedia.org/wiki?curid=372341", "title": "Vezikulární choroba prasat", "text": "Vezikulární choroba prasat\n\nVezikulární choroba prasat je vysoce nakažlivé virové onemocnění prasat domácích a prasat divokých charakterizované tvorbou puchýřků (vezikul) na končetinách (na obvodu korunkového okraje, patkách, kůži mezi spárky), na rypáku a sliznici jazyka. Původcem je RNA virus z čeledi Picornaviridae. Je klinicky neodlišitelná od slintavky a kulhavky, se kterou má mnoho společného.\n\nVirus je značně odolný ve vnějším prostředí. V trusu a moči je virulentní po dobu 12 týdnů, v mraženém mase je infekční po dobu 2 měsíců. V některých salámech vyrobených z infikovaných prasat může přežívat až 100 dní. Zvířata se mohou nakazit přímo – kontaktem s infikovanými jedinci, nebo nepřímo kontaminovaným materiálem (dopravní prostředky, hnůj, močůvka, kontaminované krmivo, mechanický přenašeč – ptáci). Mortalita je nízká (do 10 %), nemocnost se pohybuje od 25 do 100 %. K onemocnění je vnímavý i člověk.\n"}
{"id": "372343", "url": "https://cs.wikipedia.org/wiki?curid=372343", "title": "Iris (prohlížeč)", "text": "Iris (prohlížeč)\n\nIris je webový prohlížeč vytvořený společností Torch Mobile. Vychází z prohlížeče Safari operačního systému Macintosh. Mezi jeho vlastnosti mimo jiné patří:\n\n"}
{"id": "372346", "url": "https://cs.wikipedia.org/wiki?curid=372346", "title": "Kouzelná flétna", "text": "Kouzelná flétna\n\nKouzelná flétna (KV 620) je poslední opera, resp. singspiel Wolfganga Amadea Mozarta. Poprvé byla uvedena ve Vídni 30. září roku 1791 v tehdy předměstském Divadle na Vídeňce, tedy pouhé tři měsíce před jeho smrtí. Libreto k opeře napsal divadelník Emanuel Schikaneder, libreto je psáno německy (v té době byla jako jazyk oper častější italština a němčina byla spíše výjimkou). Pohádkový děj je založen na zednářské symbolice a filozofii. Jde o jedno z nejhranějších děl světového operního repertoáru. \n\nAsteroid hlavního pásu objevený 19. listopadu 1990 na observatoři La Silla byl v roce 1991 k 200. výročí premiéry pojmenován (14877) Zauberflöte. \n\n\nPrinc Tamino prchá před obrovským hadem, unaven usne a ve spánku si nevšimne, že hada zabily tři dámy z družiny jisté královny noci, než se princ probudí, dámy odejdou, ovšem před sebou spatří princ mužíka, ptáčníka Papagena, který se vychloubá, že zachránil prince před hadem, ale je potrestán, neboť se vrátily tři dámy a vykouzlily mu na ústech zámek.\nPřichází Královna noci, daruje princi kouzelnou flétnu a Tamino jí slibuje, že zachrání její dceru Paminu ze spárů čaroděje Sarastra. Doprovázet ho má Papageno, který nejdříve odmítá, je zbaven zámku a dostává zvonkohru, po těch darech souhlasí, ale ani Papageno, ani Tamino nevědí, kudy se mají vydat a tak jim tři dámy dají tři chlapce (Tři génie), kteří je povedou až do Sarastrovy říše.\n\nTam hlídá Paminu mouřenín Monostatos, kterému se Pamina zalíbila, ale dlouho si na ni choutky nedělá, neboť je vystrašen Papagenem, který se do Sarastrovy říše dostal jaksi napřed, potěší Paminu zprávou, že její osvobození se blíží a že princ Tamino, který se jí vydal zachránit, je do ní šíleně zamilován.\n\nMezitím dovedli tři géniové prince Tamina až před palác Sarastra, tam hlídá vchod kněz, který mu prozradí, že byl obelstěn, že Sarastro není zlý čaroděj, ale čestný vládce a jako velekněz chrámu moudrosti čelí zlým plánům Královny noci. Princ se poté vydá hledat Paminu, ale ta mezitím utekla s Papagenem z paláce. Tamino je volá pomocí Kouzelné flétny, ale Pamina a Papageno jsou dopadeni Monostatem a otroky. Papageno ovšem zahraje na čarovnou zvonkohru a z otroků i Monostata se stávají veselí tanečníci, kteří se pomalu vzdalují.\n\nPak přichází Sarastro, princezna přiznává, že se pokusila utéct kvůli matce. Velekněz jí ale vysvětluje, že ji chce pouze chránit před zlými mocnostmi Královny noci a očekává setkání Paminy s Taminem, kterého vyhledal Monostatos, ovšem zachází s ním hrubě a to se nelíbí Sarastrovi, mouřenín je tedy potrestán. Když Pamina spatří Tamina, pozná, že je to ten pravý, ale než vkročí do šťastného života, musí složit několik očistných zkoušek.\n\nSarastro vyzývá bohy o patronaci zkoušek a je přivolán Tamino i Papageno. Pamině se to nelíbí a přemlouvá Sarastra, aby se princ zkoušek nezúčastnil, ale Tamino trvá na řádném vykonání svého předsevzetí. První zkouškou má být mlčenlivost, Tamino a Papageno se octnou v tajemné komnatě, odměnou má dostat Papageno lásku dívky Papageny, oba ovšem nesmí promluvit s dámami Královny noci.\n\nKrálovna noci mezitím zabránila Monostatovi zmocnit se spící Paminy, ten se však skryl a vyslechl jak Královna noci podává dceři dýku a vyzývá ji, aby zabila Sarastra, ale princezna odmítne i dýku i Monostata, který je za svou drzost opět potrestán.\n\nZkoušky snáší hůře Papageno, má žízeň, nějaká stařena k němu přistoupí a tvrdí, že mu dá vodu, jestli se s ní ožení, že prý ona je jeho vyvolená – Papagena. Ale ptáčník odmítá, Pamina uslyší Kouzelnou flétnu a přiběhne s radostí k Taminovi, ale nezná podmínky zkoušky a tak je vylekána, že na ni Tamino ani Papageno nepromluví, tím oba složili zkoušku. Pamina si chce vzít život dýkou, ale zabrání jí v tom Tři géniové. Princezna pak jde s Taminem podstoupit poslední zkoušky. Papageno je nešťastný a volá svou Papagenu, nechce bez ní žít, a tak si chystá oprátku, opět zasahují Géniové a připomínají mu kouzelnou moc zvonkohry, to se objeví krásná Papagena a těší se s Papagenem na spoustu dětí.\n\nKrálovna noci s Monostatem zaútočí na Chrám moudrosti, tam jsou ovšem oslněni světlem Sarastra, Tamina a Paminy (moudrosti, síly a krásy) a propadají se do podsvětí. A tak je Sarastro zase uznáván jako dobrý a moudrý vládce. Tamino a Pamina jsou spolu, rovněž jako Papageno a Papagena a nikdo jim nemluví do života, krásného, svobodného života.\n\nNástrojové obsazení opery je následující:\n\n\n\n\n\n"}
{"id": "372347", "url": "https://cs.wikipedia.org/wiki?curid=372347", "title": "Hoja masitá", "text": "Hoja masitá\n\nHoja masitá (\"Hoya carnosa\"), též známá pod názvem voskovka masitá, je listový sukulent. Roste často epifyticky. Je oblíbenou pokojovou květinou a nejčastěji pěstovaným druhem rodu hoja.\n\nRostlina roste velice rychle a vyžaduje ke svému růstu oporu, nejlépe kruhovou. Její výhony mohou dosahovat délky až 6 m. Na svých dlouhých, poléhavých dřevnatějících stoncích nese lesklé, tmavě zelené dužnaté listy se silnou pokožkou, které jsou vstřícné a mají oválný, mírně zašpičatělý tvar. Listy jsou 5–8 cm dlouhé a 3–4 cm široké, masité a lesknou se jako voskové. Kvete od jara do podzimu pětičetnými hvězdicovitými květy, které vytvářejí polokulovité květenství. Jednotlivé kvítky mají v průměru kolem 1,5 cm, květenství může obsahovat až 30 kvítků. Plstnatá koruna má bílou nebo narůžovělou barvu, vedlejší koruna je lesklá pěticípá hvězdička s červeným středem. Květy intenzivně vylučují sladký nektar, vytvářející průzračnou kapku na každém kvítku. Kvete po celé léto a její květy silně voní, někomu však může výrazná vůně připadat nepříjemná až zapáchající. Kvalitní květy vynášejí pouze dobře vyvinuté rostliny. Kořen rostliny je žlutavý, uvnitř bílý. Jeho chuť je palčivá – ostrá až hořká. Hoja může trpět na opadávání listů a květů. Velmi často ji také napadají mšice, které rostlinu výrazně poškozují.\n\nRostlina je původem z Číny, Indie a Malajsie.\n\nZavedený rodový název voskovka není doporučováno používat, neboť je stejný jako název pro rod voskovka (\"Cerinthe\") z čeledi brutnákovité (\"Boraginaceae\").\n\nHoja masitá patří mezi tradičně pěstované pokojové rostliny. Využívá se k ozelenění stěn, často se nechává splývat z nábytku. Díky svým květům velice esteticky působí na květinových stolcích, oknech nebo policích. Tato rostlina je oblíbená díky své trvanlivosti v interiérech. Není příliš náročná, proto se jí nemusí bát ani pěstitelští začátečníci.\n\nV létě by se teplota vzduchu pro hoju měla pohybovat mezi 18–22 °C. V zimě na světlém stanovišti bude vyhovující teplota 12–13 °C. Celkově důležité je vybrat slunečné stanoviště, protože hoja potřebuje dostatek slunečních paprsků. Dostatek světla je podmínka pro to, aby výhony, na kterých kvete, mohly dostatečně vyzrát. Nikdy by však neměla být vystavena přímému slunci. Rostlině se daří dobře i při umělém světle, ale nevykvete. Rostlina se stáčí ke světlu a nepříliš dobře snáší změnu umístění vůči světlu. Proto by se neměla přemisťovat, ani otáčet. Měla by se nechávat na jednom, vhodně zvoleném stabilním místě. Důležitý je pro rostlinu také čerstvý vzduch. Další nutností je mírná, přesto však pravidelná zálivka]]. V letních měsících je třeba zvýšit intenzitu. Jako zálivka je, alespoň v létě, ideální dešťová voda. V zimě se zálivka omezuje. Stačí, když kořenový bal bude polosuchý. Důležitým faktorem je také hnojení. V době vegetace hnojíme každých 7 dní standardním tekutým organickým nebo plným průmyslovým hnojivem. Odkvetlé stonky nikdy neodstraňujeme, protože se na nich vytváří nová květenství. Seřezávání květních stvolů po odkvětu rostlině nesvědčí, nemohou tak v dalších letech vyrůstat vedlejší okolíky květů. Jako substrát pro zakořenění je pro hoju vhodná jakákoli živná a kyprá půda, nevadí jí zahradní půda s příměsí písku. Optimální je pro ni také hydroponie a iontoponie. Nesnese však vyšší koncentraci živného roztoku než 0,1 %. Sledovat by se měla i vlhkost, která by měla být 40–60%.\n\nMnoží se na jaře stonkovými řízky s jedním párem listů, které zakořeňují při teplotě půdy okolo 20–25 °C. Kromě půdy zakořeňují i ve vodě, písku nebo jiných substrátech, od ledna do května. Po zakořenění vysazujeme do květináčů o průměru 10–15 cm po dvou až třech rostlinkách. Více se nedoporučuje, rostliny by byly slabší a ne tolik husté a urostlé. Vhodné je zvolit rašelinu s pískem v poměru 1 : 1. Mladé rostliny je třeba mírně zastiňovat, později nevadí plné osvětlení. Přesazuje se jednou ročně, květen – srpen. Čím starší rostlina je, tím méně by se měla přesazovat. Ani s právě kvetoucí rostlinou se nemá příliš manipulovat, je tady riziko opadání květů. Od dubna je vhodné hoju přihnojovat roztokem vícesložkového hnojiva 0,1–0,2 %.\n\nHoja masitá se objevila již ve starém českém herbáři z roku 1899. Avšak pod názvem perluha obecná, jak je hoja masitá také zřídka nazývána. Kromě běžného popisu rostliny se zde také pojednává o jejích léčivých účincích. Mladé části hoji se používaly jako lék k vnějšímu užití proti uštknutí brýlovcem.\n\n\n\n \n"}
{"id": "372354", "url": "https://cs.wikipedia.org/wiki?curid=372354", "title": "Luigi Castellucci", "text": "Luigi Castellucci\n\nLuigi Castellucci (17. září 1797 Bitonto – 4. listopadu 1877) byl italský architekt a inženýr. Patřil k puglijským architektům 19. století. Jeho nejznámějším dílem je náhrobek Torquata Tassa.\n\nCastellucci po pobytu v Římě začal roku 1830 studovat v Neapoli architekturu. Roku 1939 přerušil studia a odjel se do rodného města, kde se zabýval obchodem. Po třech letech se vrátil do Neapole a absolvoval.\n\n"}
{"id": "372359", "url": "https://cs.wikipedia.org/wiki?curid=372359", "title": "Barvoslepost", "text": "Barvoslepost\n\nBarvoslepost je porucha barevného vidění lidského oka. Její odborný název daltonismus je odvozen od jména anglického přírodovědce Johna Daltona, který touto poruchou sám trpěl a vědecky ji popsal. Celkem v populaci trpí daltonismem 9 % mužů a 0,4 % žen.\nDle závažnosti se dělí na \"úplnou barvoslepost\", kdy člověk vnímá pouze odstíny šedi, a \"částečnou barvoslepost\", při níž jde o poruchu vnímání jen některé z barev (částečná nebo úplná). V populaci je porucha červené a zelené barvy gonosomálně recesivně dědičná (zodpovědný gen leží na chromozomu X), proto jsou častější než porucha pro vidění modré barvy.\n\nTypy poruch barvocitu jsou:\n\nBarvoslepost se dá odhalit pomocí speciálních schémat. \"Pseudoizochromatické tabulky\" slouží ke screeningovému vyšetření barvocitu. Tabulky obsahují body různých barev a různého jasu. Barevné body vytvářejí určité číslice, písmena či geometrické tvary na pozadí odlišně zbarvených bodů. Osoba s porušeným barvocitem není schopna znaky úspěšně identifikovat.\n\n\n"}
{"id": "372373", "url": "https://cs.wikipedia.org/wiki?curid=372373", "title": "Metoděj Habáň", "text": "Metoděj Habáň\n\nP. Metoděj Habáň O.P., křtěný Petr (11. září 1899 Huštěnovice – 27. června 1984 Brno) byl český katolický kněz, dominikán, filozof, spisovatel.\n\nByl vysvěcen na kněze v roce 1924, založil čtvrtletník \"Filosofická revue\", publikoval v revui \"Na hlubinu\", \"Výhledy\", \"Akord\" atd. V roce 1948 byl administrátorem farnosti Ústí nad Labem, profesor a spirituál v litoměřickém semináři, profesor na ústeckém gymnáziu. Po roce 1948 byl vězněn 2 roky. Po návratu z výkonu trestu na Borech a na Pankráci, v říjnu 1949 působil na faře v Úštěku u Litoměřic. Znovu zatčen v roce 1951 a odsouzen 20. října 1952 na 4 roky. Po propuštění pracoval v civilním zaměstnání v Jihlavě. Od roku 1957 působil v duchovní správě při poutním kostele Panny Marie v Chlumu sv. Máří na Sokolovsku. V roce 1972 mu byl odňat státní souhlas. Zemřel 27. června 1984 a je pohřben v Olomouci.\n\n\n\n"}
{"id": "372375", "url": "https://cs.wikipedia.org/wiki?curid=372375", "title": "Etiologie", "text": "Etiologie\n\nEtiologie (také aetiologie, aitiologie, z řec. αἰτία \"aitia\", příčina) znamená soustavné hledání a výklad příčin. Pojem se užívá v lékařství, v psychologii a ve filosofii.\n\nRacionální hledání příčin bylo jedním z prvních zájmů starověkých filosofů a později i vědců. Aristotelés rozlišil čtyři příčiny věci či jevu:\n\nStarší lékařská etiologie rozlišovala příčinu dostatečnou (\"causa sufficiens\"), jež sama stačí k vyvolání choroby, a příčinu blízkou (\"causa proxima\"), která ji vyvolá na základě jistých předpokladů. Průlomem v lékařské etiologii byl objev bakterií (Louis Pasteur) a zejména bacila tuberkulózy (Robert Koch).\n\nSoučasná lékařská etiologie je nauka o příčinách a původu nemoci. Každá nemoc má svou příčinu, přičemž příčina může být jedna nebo několik. V případě polyetiologických nemocí je příčin více (např. kardiovaskulární choroby jsou důsledkem několika příčin: vysoký krevní tlak, zvýšená hladina cholesterolu apod.) Naopak i jeden původce může vyvolat více forem různých onemocnění.\n\nEtiologický mýtus je mýtus, který vysvětluje původ nějakého rodu, instituce, svátku nebo obyčeje. Tak Kosmova kronika vysvětluje původ Přemyslovců, biblická kniha Ester původ svátku Purim a pověst o Romulovi a Removi vysvětluje vznik města Říma.\n\n\n\n"}
{"id": "372380", "url": "https://cs.wikipedia.org/wiki?curid=372380", "title": "Bob Evans", "text": "Bob Evans\n\nRobert \"Bob\" Evans (11. červen 1947, Waddington, Lincolnshire, Velká Británie) byl britský pilot, který v polovině 70. let zasáhl do závodů formule 1.\n\nJeho závodnické začátky jsou podobné jako u mnoha jiných pilotů – základním kamenem jeho kariéry byla účast v závodech formule Ford, odkud přešel do F3. Místo usilování o kokpit ve formuli 1 však dal přednost méně prestižní, ale podstatně lacinější F5000. Zde platil za jednoho z nejlepších pilotů a v roce 1974 se stal celkovým vítězem této kategorie.\n\nTento úspěch vzbudil také pozornost bossů formule 1. První nabídku mu poskytl John Surtees, Evans se zúčastnil rozsáhlého testování na sklonku roku 1974, ale nakonec se Surteesovi nejvíc výkonnostně zalíbil John Watson. Bob se však do F1 dostal zanedlouho po něm – po dvou závodech sezóny 1975 je od týmu B.R.M. vyhozen Mike Wilds a vedení stáje se rozhoduje pro Evanse. Bohužel v té době už kdysi slavná značka nemá vůz takových kvalit, aby se Brit prosadil. Musí dokonce spolknout hořkou pilulku a vynechat závody v Anglii a Německu, protože tým nemá k dispozici žádný motor! Nakonec ani sezónu nedokončil, protože BRM už necestoval na poslední závod do USA.\n\nZdálo se, že Evans nesežene pro rok 1976 žádné angažmá, ale po personálních šarádách se na něj obrátil šéf Lotusu Colin Chapman. Bob však nedostal smlouvu, pouze kontrakt na jednotlivý závod. Když se při své druhé účasti u Lotusu nekvalifikoval do GP USA-západ, Chapman už ho na další závod nepozval. Poslední angažmá v F1 poskytl Evansovi nechvalně známý John McDonald, majitel stáje R.A.M.. Bob startoval na domácí půdě v Brands Hatch, ale na McDonaldově brabhamu udělal hodiny a závod nedokončil.\n\nJeště na sklonku 70. let se Evans objevil v seriálu Aurora, který byl nazýván B-mistrovstvím F1. Prezentovaly se tu starší vozy F1. Když tento podnik v roce 1981 nesehnal hlavního sponzora a zkrachoval, uzavřela se i Evansova závodní kariéra.\n"}
{"id": "372382", "url": "https://cs.wikipedia.org/wiki?curid=372382", "title": "Igor Lukeš", "text": "Igor Lukeš\n\nIgor Lukeš (* 25. června 1950 Praha) je český historik od 70. let 20. století žijící v Americe a honorární konzul České republiky v Bostonu.\n\nVystudoval filosofii a historii na Univerzitě Karlově, působí jako profesor historie a mezinárodních vztahů na Boston University se zaměřením na historii a politiku střední a východní Evropy a současného Ruska. Byl členem Vědecké rady Ústavu pro studium totalitních režimů, odstoupil kvůli nesouhlasu s odvoláním ředitele ústavu Daniela Hermana, ke kterému podle něj došlo „pomocí lží a v důsledku konspirace“. Přispívá do českých novin a časopisů.\n\nJe autorem řady knih, např. \"Inside the Apparat\" či \"Gorbachev’s USSR: A System in Crisis\" (1990), kniha \"Czechoslovakia between Stalin and Hitler: the diplomacy of Edvard Benes in the 30´s\" (Oxford University Press 1996) získala cenu \"Boston Authors Club\" a \"Kahn Award\".\n\nHistorik Vít Smetana při recenzi jeho knihy „Československo nad propastí“ kvůli chybám, omylům a metodologickým proviněním, jichž se Lukeš v knize dopustil, doporučil, aby se do budoucna věnoval historickým románům.\n\nLukeš kritizoval Čechy za odmítavý postoj vůči imigrantům během evropské migrační krize v roce 2015 a také vyzdvihl multikulturní společnost ve Spojených státech, když prohlásil: „Sám žiji v zemi, kde se střetávají desítky různých kultur, desítky různých náboženství a podle mého názoru to funguje mnohem lépe tam, než tady.“\n\nV dubnu 2016 Lukeš v rozhovoru s Tomášem Klvaňou v Reflexu označil amerického whistleblowera Edwarda Snowdena za „zrádce“ a prohlásil coby veřejný podporovatel Demokratů, že pokud americké volby vyhraje Donald Trump, dojde k oslabení NATO a v České republice by se mohli dostat k moci „putinovci“.\n\n\n"}
{"id": "372383", "url": "https://cs.wikipedia.org/wiki?curid=372383", "title": "Seznam kostelů v okrese Šumperk", "text": "Seznam kostelů v okrese Šumperk\n\nSeznam kostelů v okrese Šumperk je určen pro rychlou orientaci v architektuře kostelů šumperského okresu. Kostely jsou členěny podle architektonických slohů.\n\n\n\n\n\n\n\n\n\n\n\n\n\n"}
{"id": "372386", "url": "https://cs.wikipedia.org/wiki?curid=372386", "title": "Karl Mayet", "text": "Karl Mayet\n\nKarl Mayet (11. srpna 1810, Berlín – 18. května 1868, Stettin, nyní Štětín v Polsku ) byl německý šachový mistr 19. století.\n\nKarl Mayet, povoláním advokát a soudce, patřil k berlínské šachové skupině \"Plejády\", založené Ludwigem Bledowem, která se scházela v \"Berlínské šachové společnosti\". Z jeho šachových výsledků lze jmenovat:\n"}
{"id": "372387", "url": "https://cs.wikipedia.org/wiki?curid=372387", "title": "Olomouc hlavní nádraží", "text": "Olomouc hlavní nádraží\n\nOlomouc hlavní nádraží je vlakové nádraží v Olomouci na adrese Jeremenkova 103/23, naproti výškové budově Regionálního centra Olomouc.\n\nNachází se na tratích:\nVe stanici zastavují vlaky všech kategorií Českých drah a také soukromých dopravců RegioJet, LEO Express a ARRIVA vlaky.\n\nVe výpravní budově se nachází pokladny na jízdenky RegioJet, LEO Express, ČD centrum, DPMO, úschovna zavazadel a čekárna. V celé stanici funguje rozhlas společně s optickým informačním systémem. Na hlavním olomouckém nádraží se nachází pět ostrovních nástupišť a prodloužené nástupiště.\n\nVestibul nádraží je vyzdoben v duchu socialistického realismu. Pod velkým sgrafitem (310 m²) s hanáckými motivy se zde nachází nápis: \"„Rozkvétá kraj, má milovaná zem, když dělníci a ženci prací tvořivou ji věnčí.“\" Toto sgrafito z roku 1960 je dílem šternberského umělce Wilhelma Zlamala. Autorem uvedeného citátu byl básník a ředitel olomouckého rozhlasu Alois Rečka. Dále se zde nachází dva reliéfy, jejichž autorem je olomoucký sochař Jaromír Šolc (1911 - 1987). Na jednom z reliéfů s tematikou technického pokroku je vyobrazen Sputnik. Druhý reliéf má téma zemědělství a příroda.\n\n\n"}
{"id": "372391", "url": "https://cs.wikipedia.org/wiki?curid=372391", "title": "Washington překračuje řeku Delaware", "text": "Washington překračuje řeku Delaware\n\nWashington překračuje řeku Delaware (anglicky Washington Crossing the Delaware) je nejslavnější obraz malíře Emanuela Leutzeho a je připomínkou slavného přechodu zamrzlé řeky Delaware vojsky pod velením George Washingtona 25. prosince 1776 a následného vítězství Američanů v bitvě u Trentonu proti tzv. Hessenským. V současné době je umístěn v Metropolitan Museum of Art v New Yorku.\n\nObraz má mnoho kopií a jedna z nich je vystavena v západním křídle Bílého domu. Obraz byl také inspirací pro mnoho umělců, kteří námět z obrazu ztvárnili jako opery, knihy…\n"}
{"id": "372392", "url": "https://cs.wikipedia.org/wiki?curid=372392", "title": "Natalja Durickaja", "text": "Natalja Durickaja\n\nNatalja Ivanovna Durickaja (Наталья Ивановна Дурицкая) je ruská umělkyně, členka Svazu umělců Ruska.\n\nNarozena v Taganrogu 16. července 1960. Žákyně Leonida Sukanova, Jurije Fesenka. Od 1978 do 1982 studovala v Rostovském uměleckém učilišti M. B. Grekova (dílna Jurije Fesenka), Rostov na Donu. Pracovala jako umělecká designérka v Rostovském tvůrčím výrobním kombinátu Svazu umělců (1982-1995, Taganrog). V roce 1987 se zúčastnila v uměnovědných kruzích proslavené \"Jednodenní výstavy\" pozdějšího sdružení „Umění nebo smrt“ (Taganrog, Palác kultury závodu Priboj). Od r. 1996 do r. 1999 vyučovala v Dětské umělecké škole (kresbu, malířství, dějiny umění). Od r. 2005 přednáší v rostovské Škole umění č. 1 (kresbu, malířství, kompozici). Od roku 1999 žije v Rostově na Donu. Pracuje převážně v Taganrogu.\n\n\n\n\n"}
{"id": "372409", "url": "https://cs.wikipedia.org/wiki?curid=372409", "title": "Josef Berger", "text": "Josef Berger\n\nJosef Berger (* 24. července 1949 Varnsdorf) je český biolog.\n\nNarodil se jako nejstarší syn v rodině Josefa, účetního, a Věry, prodavačky. Podle církevních matrik je po otci příslušníkem jednoho z nejstarších jihočeských rodů. Je ženatý, manželka je lingvistka, absolventka Univerzity Karlovy a Masarykovy univerzity. Má dva syny. Starší vystudoval fyziku na Univerzitě Palackého v Olomouci, mladší vystudoval biologii na univerzitách v Marseille, Českých Budějovicích a má doktorát z humánní a veterinární medicíny University of Cambridge.\n\nV mládí intenzívně sportoval, hlavně hrál kopanou. Nyní je jeho vášní pěstování subtropických a tropických květin a domácí zeleniny. Rád fotografuje přírodu.\n\nJe profesorem Jihočeské univerzity na Zdravotně sociální fakultě. Zde zavedl a přednáší laboratorní hematologii, obecnou patofyziologii, buněčnou biologii, obecnou biologii a chronobiologii. Věnuje se srovnávací medicíně a problematice dobývání informací.\n\nJeho biografie je otištěna v encyklopediích Who's Who in the World, 2011, 28th Edition (Marquis, USA) a Who's Who in Science and Engineering, 2011-2012, 11th Edition\n\nZákladní (ZDŠ) a střední školu (SVVŠ) absolvoval ve Varnsdorfu. Vystudoval Přírodovědeckou fakultu Univerzity Karlovy v Praze (1973), obor biologie odborná. Rigorózní, vědeckou, habilitační i profesorskou práci obhájil z problematiky srovnávací hematologie.\n\nPůsobil především ve Výzkumném ústavu pro farmacii a biochemii, Fakultní nemocnici v Hradci Králové, na Univerzitě Pardubice, Masarykově univerzitě a Entomologickém ústavu Akademie věd ČR. Na Jihočeské univerzitě zastával několik let funkci vedoucího katedry obecné biologie na Biologické fakultě. Na Zdravotně sociální fakultě působí na katedře klinických oborů. V roce 2004 prohrál ve druhém kole volební soupeření s historikem Václavem Bůžkem o místo rektora Jihočeské univerzity. Pracoval na zahraničních univerzitách ve Francii, Španělsku, Německu a Velké Británii.\n\nDo současnosti je (spolu)autorem 16 knih, více než stovky vědeckých prací otištěných převážně v zahraničí a více než tří set popularizujících článků. V televizi a rozhlase v devadesátých letech popularizoval významné objevy týkající se biorytmů. Po r. 1990 napsal do několika celostátních novin kritické příspěvky týkající aktuálního stavu vzdělávání (MFDnes, Lidové noviny). Je autorem prvního hodnocení českých vysokých škol podle jejich kvality (2007).\n\nByl iniciátorem založení Univerzity Pardubice a členem přípravného výboru (1989-1992), založení prvních bakalářských studií klinické biologie v ČR (Univerzita Pardubice, 1992) a prvních magisterských studií klinické biologie v ČR (Jihočeská univerzita, 1998).\n\nV letech 1997-2006 byl členem hlavního výboru Československé biologické společnosti.\n\nV roce 2003 založil a začal na Jihočeské univerzitě vydávat mezinárodní vědecký časopis \"The Journal of Applied Biomedicine\" . Časopis je indexován v celosvětově nejvýznamnějších bibliografických vědeckých databázích.\n\nZorganizoval šest mezinárodních konferencí a několik národních seminářů.\n\n\n\n"}
{"id": "372410", "url": "https://cs.wikipedia.org/wiki?curid=372410", "title": "Světlotisk", "text": "Světlotisk\n\nSvětlotisk je druh tiskové techniky, pracuje na principu tisku z plochy. Tato technika je založena na hydrofilitě a hydrofobitě světlem utvrzelé a neutvrzelé želatiny. Vynalezl ji roku 1868 Jakub Husník.\n\nPoprvé ho použil Jakub Husník za použití silného rovného skla, na něž nanesl chromovou světlocitlivou želatinu, do které po vysušení za pomocí vody vykopíroval fotografický tónový negativ. Světlem utvrzená místa dobře přijímají barvu na rozdíl od navlhčených míst, která barvu odpuzují.\nVýsledná fotografie má velmi jemné zrno rastru. Takto zhotovená tisková forma je náročná na skladování.\nJejí výdržnost je cca 1000 výtisků.\nTímto druhem tiskové techniky dnes tiskne již jen několik málo umělecky zaměřených tiskáren na světě, například italská společnost Fratelli Alinari.\n\n\n"}
{"id": "372414", "url": "https://cs.wikipedia.org/wiki?curid=372414", "title": "Kosma a Damián", "text": "Kosma a Damián\n\nSvatí Kosma a Damián byli starokřesťanští mučedníci, pronásledovaní a popravení stětím za císaře Diokleciána v Kilikii v dnešním Turecku. Jako rok jejich úmrtí se zpravidla uvádí rok 303, údaje v různých zdrojích se však pohybují mezi lety 287 a 310. Pocházeli z města Cyrhus ( arab. Kurus) otec byl Řek , pohan a matka Theodota , křesťanka. Byli údajně dvojčata, působili jako lékaři v římské provincii Sýrie.\n\nVelmi často byli Kosma a Damián uctíváni v Byzanci, jsou jim zasvěceny mnohé řeckokatolické chrámy.\nOdtamtud od biskupa Theodoretta dostal ostatky svatých mučedníků Kosmy a Damiána papež Felix IV. roku 537 a dal pro ně vystavět v Římě na Foru romanu baziliku, přestavěnou roku 1562 a 1947. Hroby jsou v podzemí. jde o hlavní chrám těchto patronů v křesťanském světě. Další významná centra jejich úcty jsou v Itálii v Bitontu, Florencii a v Palermu, v Německu v Essenu, v Chorvatsku v Zadaru aj.\n\nJejich úcta v Čechách je velmi stará, souvisí se slovanským osídlením země. Byl jim zasvěcen jeden z prvních kostelů v Čechách, kostel ve Staré Boleslavi, u kterého byl ráno právě po svátku sv. Kosmy a Damiána zavražděn sv. Václav. Týmž patronům je zasvěcena také staroboleslavská kolegiátní kapitula. Císař Karel IV. přiřadil sv. Kosmu a Damiána k slovanským patronům, jimž dal zasvětit klášter slovanských benediktinů Na Slovanech v Praze na Novém Městě.\n\nJako patroni lékařské fakulty Univerzity Karlovy se stali také patrony univerzitní kaple v pražském Karolinu. Patrocinium lékařů a lékárníků mají Kristus Salvátor se svatými Kosmou a Damiánem jako barokní sousoší Karlova mostu. Tento český kult patří k nejvýznamnějším v kontextu historie celé Evropy.\n\nDo roku 1969 se v římské církvi jejich památka slavila 27. září, pak byla přesunuta na 26. září. Naproti tomu v řeckokatolické a pravoslavné církvi je jejich svátek 1. listopadu a také 1. července. Starokatolická církev slaví jejich památku 27. září.\n\n\n\n"}
{"id": "372417", "url": "https://cs.wikipedia.org/wiki?curid=372417", "title": "Lanová dráha Jáchymov – Klínovec", "text": "Lanová dráha Jáchymov – Klínovec\n\nSedačková lanová dráha Jáchymov – Klínovec je lanová dráha vedoucí na nejvyšší vrchol Krušných hor. Byla zprovozněna v roce 1965. Současným provozovatelem je společnost Lanová dráha Klínovec.\n\nLanová dráha na Klínovec byla zprovozněna v roce 1965. Jedná se o jednu ze tří lanovek zprovozněných v dnešním Česku během 60. let 20. století. Dodavatelem dráhy byl národní podnik Transporta Chrudim, který použil osvědčenou vlastní konstrukci jednosedačkové lanovky s nízkou rychlostí. Dolní stanice se nachází v lesním údolí, přibližně 3 km od Jáchymova.\n\nV polovině 80. let byla dráha rekonstruována. V roce 1985 proběhla výměna napínacího lana a kladek, o rok později byly vyměněny sedačky.\n\nV roce 2006 vypukl spor mezi dosavadním provozovatelem, firmou Lanová dráha Klínovec a Ski areálem Jáchymov – Klínovec, který podepsal 12. října 2006 nájemní smlouvu s městem Jáchymov o pronájmu lanovky. Město Jáchymov odstoupilo od smlouvy se společností Lanová dráha Klínovec, neboť tato firma dlouhodobě nehradila nájem. Nové vedení města ale smlouvu se Ski areálem zrušilo a společnost Lanová dráha Klínovec je nadále provozovatelem lanovky, přičemž nájemní smlouva vyprší v říjnu 2013.\n\nDelší dobu se uvažovalo o stavbě nové lanovky. V lednu 2013 již byly postaveny podpěry pro novou čtyřsedačkovou dráhu. Původní lanovka byla naposledy v provozu 26. října 2014, nová byla slavnostně zprovozněna 6. prosince téhož roku a do pravidelného provozu byla dána 25. prosince 2014.\n\nJednalo se o osobní visutou jednolanovou dráhu oběžného systému s pevným uchycením jednomístných sedaček. Byla dlouhá 1685 m (vodorovná délka činila 1630 m) a překonávala převýšení 428 m. Dolní stanice Jáchymov (někdy uváděno i Černý potok) ležela v 802 m n. m., horní stanice Klínovec měla nadmořskou výšku 1230 m. Dopravní rychlost činila 2,2 m/s, hodinová přepravní kapacity v jednom směru byla 234 cestujících, jízda trvala 12,8 minuty. Na dráze se nacházelo 110 jednomístných sedaček a 25 podpěr (jedna tlačná, ostatní nosné). Výrobcem byla Transporta Chrudim.\n\nJde o osobní visutou jednolanovou dráhu oběžného systému s odpojitelným uchycením čtyřmístných sedaček s oranžovými bublinami. Je dlouhá 2168 m (vodorovná délka činí 2104 m) a překonává převýšení 481 m. Dolní stanice Jáchymov leží v 752 m n. m., horní stanice Klínovec má nadmořskou výšku 1233 m. Dopravní rychlost činí 5,0 m/s, hodinová přepravní kapacity v jednom směru je 2400 cestujících, jízda trvá 7,5 minuty. Na dráze se nachází 151 čtyřmístných sedaček a 19 podpěr (dvě tlačné, ostatní nosné). Výrobcem je Doppelmayr.\n\nLanovka na Klínovec je v provozu celoročně, výjimkou je měsíc listopad, kdy je prováděna pravidelná údržba dráhy. V letní sezóně (květen – říjen) jezdí od 10 hod do 17 hod každý den mimo pondělí. V červenci a srpnu je provoz rozšířen na celotýdenní v rozmezí 10–18 hod. V zimní sezóně je v provozu dle sněhové pokrývky (souběžně s lanovkou vede sjezdová trať), v dubnu bývá v provozu pouze o víkendech (během týdne probíhají opravy a revize). Jedna jízda v roce 2009 stála 50 Kč, je možné zakoupit i výhodnější jízdenky na více jízd, existuje i sleva pro děti. Je možné přepravovat i jízdní kola.\n\n\n"}
{"id": "372422", "url": "https://cs.wikipedia.org/wiki?curid=372422", "title": "Tabla Beat Science", "text": "Tabla Beat Science\n\nTabla Beat Science je hudební skupina založená v roce 1999 Zakirem Hussainem a Billem Laswellem. Jejich styl lze charakterizovat jako směs tradiční indické hudby, asijského undergroundu, ambientu, drum and bassu, and elektroniky. Hudbu skládají všichni členové skupiny.\n\nWorld music"}
{"id": "372423", "url": "https://cs.wikipedia.org/wiki?curid=372423", "title": "Colosseum II", "text": "Colosseum II\n\nColosseum II je britská hudební skupina, která je pokračovatelem původní skupiny Colosseum. Skupina byla založena bubeníkem skupiny Colosseum Jonem Hisemanem v roce 1975, v nové sestavě hráli Don Airey, John Mole, Gary Moore a Mike Starrs. Stylově byla skupina orientována na jazz fusion.\n\n\n"}
{"id": "372425", "url": "https://cs.wikipedia.org/wiki?curid=372425", "title": "Hércules Florence", "text": "Hércules Florence\n\nAntoine Hercule Romuald Florence [\"ántoan erkyl floráns\"] (29. února 1804 – 27. března 1879) byl francouzsko-brazilský malíř a vynálezce, známý také jako osamocený inovátor fotografie v Brazílii. Je považován za jednoho z otců fotografie, spolu s Nicéphore Niépcee, Louisem Daguerrem, Williamem Foxem Talbotem a Hippolytem Bayardem.\n\nTři roky před Daguerrem, ale šest let po Niépcovi, použil systém negativ/pozitiv, který se používá dodnes.\n\nHercules Florence se narodil roku 1804 v Nice, Francie, jako syn Arnauda Florence (1749–1807), výběrčího daní a Augustiny de Vignolis, nižší šlechtičny.\n\nČelil ekonomickým problémům, především kvůli vysokému počtu dětí. Ve snaze získat peníze rychle s pomocí camery obscury rozmnožoval dokumenty jako texty, diplomy, nálepky, apod. Pro zachycení obrazu použil jako médium papír, který dostatečně zcitlivěl dusičnanem stříbrným. Používal také skleněné desky potřené emulzí.\n\nV jeho objevech však nepokračoval nikdo z jiných výzkumných pracovníků; a ty byly odsouzeny k zapomnění. V roce 1976 se o Hércula Florence zajímal ve své výzkumné práci Boris Kossoy.\n\nV roce 1833 vynalezl Florence chemický proces, který dodatečně pojmenoval jako \"photographie\". Toto slovo bylo zapsáno do jeho deníku na stránku s datem 15. ledna 1833. Některé zdroje uvádí, že jej poprvé použil v roce 1834, což by bylo o pět let dříve než Angličan John Herschel. Tyto informace se však opírají pouze o výzkumy Borise Kossoye ze sedmdesátých let dvacátého století, který tuto informaci pravděpodobně falšoval.\n\nV korespondenci z let 1993–1994 mezi Pierreem Harmantem (1921–1995), francouzským historikem fotografie, a R. Derek Woodem, anglickým historikem fotografie, vyplývají zásadní fakta. Oba odborníci diskutují nad deníkem, ve kterém prý Florence uvedl první zmínku o \"photographii\".\n\n\n\n"}
{"id": "372429", "url": "https://cs.wikipedia.org/wiki?curid=372429", "title": "TAJMAC-ZPS", "text": "TAJMAC-ZPS\n\nTAJMAC-ZPS, a. s. je česká akciová společnost zabývající se výrobou obráběcích strojů.\n\nSpolečnost byla původně založena Tomášem Baťou, vznikem první strojírenské dílny. Od roku 1936 jsou zde vyráběny obráběcí stroje. V roce 1950 vznikl samostatný podnik Závody přesného strojírenství Gottwaldov (ZPS) vyčleněním ze Svitu Gottwaldov, po znárodnění firmy Baťa. V červnu 2000 převzal firmu nový majitel, italská společnost TAJMAC-MTM S.p.A.\n\nOficiální stránky\n"}
{"id": "372437", "url": "https://cs.wikipedia.org/wiki?curid=372437", "title": "Giovanni Valentini", "text": "Giovanni Valentini\n\nGiovanni Valentini (kolem 1582 – 29. nebo 30. dubna 1649) byl italský hudební skladatel, hráč na klávesové nástroje a básník. Pocházel pravděpodobně z Benátek a jeho učitelem byl zřejmě Giovanni Gabrieli. Působil v Polsku jako varhaník na dvoře Zikmunda III. Vasy, poté ve Štýrském Hradci na dvoře Ferdinanda II., tehdy štýrského vévody. Po zvolení Ferdinanda císařem se s jeho dvorem přesunul do Vídně, stal se zde dvorním kapelníkem a v tomto postavení setrval i za Ferdinanda III., jemuž v závěti odkázal své dílo. Byl prvním učitelem Johanna Kaspara Kerlla.\n"}
{"id": "372444", "url": "https://cs.wikipedia.org/wiki?curid=372444", "title": "Johann Jakob Froberger", "text": "Johann Jakob Froberger\n\nJohann Jakob Froberger (18. května 1616 – 7. května 1667) byl německý barokní hudební skladatel a virtuos na klávesové hudební nástroje. Patřil k nejslavnějším hudebníkům své doby a ovlivnil prakticky každého velkého evropského hudebního skladatele své epochy tím, že vytvořil žánr suity pro klávesové nástroje a svými mnoha cestami přispěl k výměně hudebních idejí. Za svého života uveřejnil pouze dvě skladby, jeho kompozice se však šířily v mnoha opisech a stal se jedním z nepatrného počtu skladatelů 17. století, kteří nebyli nikdy úplně zapomenuti: Po Händelovi a Bachovi jeho díla studovali dokonce i Mozart a Beethoven.\n"}
{"id": "372447", "url": "https://cs.wikipedia.org/wiki?curid=372447", "title": "Velká cena Valencie silničních motocyklů 2007", "text": "Velká cena Valencie silničních motocyklů 2007\n\nVelká cena Valencie 2007 se uskutečnila od 2. listopadu – 4. listopadu 2007 na okruhu Circuit de Valencia.\n\nMistrovství světa motocyklů vstoupilo do své poslední kapitoly roku 2008. Ve Valencii se o mistru světa už nerozhodovalo, zato ještě nebylo známo jméno letošního vicemistra světa. Mohl jim být pouze buď Valentino Rossi a nebo domácí Daniel Pedrosa. Rossi měl na španěla náskok 24 bodů a tak mu stačilo pouze dojet na 15. místě.\n\nToni Elias byl potvrzen v týmu Pramac d'Antin pro rok 2008.Měl by se stát týmovým kolegou francouze Guintoliho.Opustí tak tým Gresini-Honda,kde v roce 2006 v portugalském Estorilu dokázal vyhrát.\n\nFausto Gresini angažoval pro příští sezónu vedle Alexe de Angelise i japonce Shinyu Nakana.Tím tak vyhasly naděje Maxe Biaggiho vrátit se zpět do MotoGP.\n\nValentino Rossi zvýšil nátlak na Yamahu, aby příští rok postavila konkurenceschopnější stroj s větším výkonem. Motocykl Yamaha podle něj zaostává ve spoustě oblastí, ať už elektronice, akceleraci či systému chlazení. Předpokládá se, že Rossi v roce 2008 nastoupí už na pneumatikách Bridgestone.\n\nHayden předjíždí Melandriho a jde na 4.místo.\n\nValentino Rossi skončil v konečném bodování na 3.místě což je jeho nejhorší umístění od jeho premiérové sezóny v roce 1996 kdy skončil na 9.místě.\n\nDaniel Pedrosa jako jediný jezdec dokázal ve Valencii vyhrát ve všech třídách(2002-125cc,2004,2005-250cc,2007-MotoGP)\n\nRandy de Puniet se stal nejlepším jezdcem Kawasaki v MotoGP. Ještě žádný jiný jezdec za Kawasaki nedokázal získat během svého působení v týmu 108 bodů.\n\nVůbec poprvé od roku 1949 se stalo že v královsté třídě za celou sezónu nebodoval žádný britský jezdec.\n\nBautista předjíždí Debona a jde na 6.místo.\nBautista a Simoncelli předjíždí Barberu a jdou na 5 a 6.místo.\nDovizioso a Bautista předjíždí Kallia a jdou na 3 a 4.místo.\nDebon a Barbera předjíždí Lorenza a jdou na 5 a 6.místo.\nAbrahám padá a končí.\n"}
{"id": "372449", "url": "https://cs.wikipedia.org/wiki?curid=372449", "title": "Seznam křesťanských televizních stanic", "text": "Seznam křesťanských televizních stanic\n\nToto je seznam křesťanských televizí.\n\n\n\n\n\n"}
{"id": "372454", "url": "https://cs.wikipedia.org/wiki?curid=372454", "title": "Lovex", "text": "Lovex\n\nLovex je především jar rocková a pop rocková finská skupina.\n\nSkupina byla oficiálně založena v letech 2001–2002, kdy se několik členů a jeden bývalý člen, který předtím hrál v jiných kapelách, rozhodli založit vlastní kapelu, hrát rockovou hudbu a bavit se. Daniel Lutz, bývalý bubeník do kapely, odešel v roce 1996.\n\nOd roku 2004 mají psané a zaznamenané množství písní, a ten samý rok dostávají nahrávací smlouvu. V srpnu 2005 vydávají jejich první hit, \"Bleeding\". Jejich druhý singl \"Guardian Angel\", byl propuštěn v lednu 2006, a se stal obrovským hitem ve Finsku.\n\nPrvní album Divine Insanity, je také vydáno v březnu 2006. V Německu, Švýcarsku a Rakousku, byl singl Guardian Angel vydán dne 5. ledna 2007 a album bylo vydáno 16. února 2007 a setkává se s velkým úspěchem. Lovex vydali své album také v Japonsku 17. září 2007. Lovex dále úspěšné reprezentují svoji zemi v soutěži Eurovision Song Contest v roce 2007 s jejich písní Anyone, Anymore.\n\nPo tomto úspěchu následuje kratší pauza po níž se skupina v roce 2010 vrací s dalším albem s názvem Pretend or Surrender, které je tvrdší než předchozí Divine Insanity a i přes menší odmlku opět sklízí úspěch nejen ve Finsku ale i za hranicemi domácího státu. Obzvláště pak v Německu, Rakousku a České republice.\n\nV lednu 2010, Lovex nahrávají demo s názvem Marble Walls na své myspace, jedná se o singl z jejich připravovaného třetího alba. V létě roku 2010, Lovex začínají nahrávat své třetí album, Watch Out!. 8. října, Vivian oznámil přes Facebook, že album bylo připraveno, a vše, co je třeba udělat, je obal. Na začátku roku 2011 oznámil, že album Watch Out! 'je připraveno k vydání. 5. dubna je obal na Watch Out! propuštěn. 14. dubna Lovex vypoští do světa video pro \"Slave for the Glory\". A konečně, dne 11. května 2011, třetí album \"Watch Out!\" je na světě, a ve stejný den vychází i druhý singl z alba s názvem \"USA\". Video pro \"U.S.A.\" bylo natočeno v USA a ve Finsku. Video bylo vydáno 7. června 2011. V říjnu 2011, byl natočen a vydán třetí singl \"Watch Out!\" ze stejnojmenného alba.\n\nV roce 2013 vypouští kapela do světa nový singl s názvem \"Action\", který se již po 14 dnech své existence ujímá vedení ve všech singlech které kdy kapela vydala. Na ten samý rok je naplánované i vydání v pořadí již čtvrtého alba a sám frontman kapely Theon McInsane upozorňuje fanoušky, že došlo k pár změnám v hudebním stylu a žánru kapely.\n\n\n\n"}
{"id": "372473", "url": "https://cs.wikipedia.org/wiki?curid=372473", "title": "Zugdidi", "text": "Zugdidi\n\nZugdidi (gruzínsky a mingrelsky: ზუგდიდი) je město v západní Gruzii rozkládající se při jižní hranici s Abcházií 25 km od Černého moře.\n\nMěsto leží v nadmořské výšce okolo 120 m, v bezprostřední blízkosti s odštěpeneckou Abcházií. Jedná se o krajské město regionu Samegrelo-Horní Svanetie. V roce 2002 mělo město 75 894 obyvatel, v roce 2012 64 600.\n\nNázev \"Zugdidi\" v mingrelštině znamená česky \"„Velký Kopec“\".\n\nOsada Zugdidi byla poprvé zmíněna v 17. století, ačkoliv byla založena mnohem dříve. Dokladem toho je místní kostel zbudovaný v polovině 14. století. Od roku 1803 se Zugdidi stalo sídelním městem šlechtických rodů z Mingrelie a hlavním městem tehdejšího knížectví Odiši. Město zaznamenalo rozmach v letech 1860 - 1890, když nechal mocný rod Dadiani vybudovat palác s kostelem a botanickou zahradu. Toto dílo se povedlo díky investici Achilla Bonaparteho, strýce Napoleonovy sestry Karolíny Bonaparte, který se v roce 1868 oženil s poslední mingrelskou panovnicí Salome Dadiani. Palác však dvakrát vyhořel (1894 a 2000), ale byl v obou případech obnoven.\n\nV roce 1993 se z tohoto města stala bašta povstalců \"(Zviadovců)\" proti vládě prezidenta Ševarnadzeho, které vedl svržený první postkomunistický prezident Zviad Gamsachurdia.\n\nZugdidi je místo, ve kterém se odehrává děj divadelního představení \"\"Hledá se Stalin\", \"které v současnosti uvádí divadelní spolek z Institutu mezinárodních studií Fakulty sociálních věd Univerzity Karlovy v Praze - Teritoriální tyjátr.\n\n"}
{"id": "372492", "url": "https://cs.wikipedia.org/wiki?curid=372492", "title": "Tenisový turnaj v Rosmalenu", "text": "Tenisový turnaj v Rosmalenu\n\nTenisový turnaj v Rosmalenu, oficiálním sponzorským názvem Libéma Open, je profesionální tenisový turnaj mužů a žen v nizozemském Rosmalenu u 's-Hertogenbosche, založený v roce 1990. Probíhá každoročně během června v areálu Autotron Rosmalen, který obsahuje otevřené travnaté dvorce. Řadí se do kalendáře okruhů ATP Tour a WTA Tour. Nizozemská událost představuje závěrečnou přípravu před londýnským grandslamem ve Wimbledonu, jenž následuje o týden později.\n\nMužská polovina rosmalenského turnaje byla založena v roce 1990 a na okruhu ATP Tour patří od sezóny 2009 do kategorie ATP World Tour 250. Ženská část vznikla roku 1996 a v ámci okruhu WTA Tour se řadí do kategorie WTA International. Do soutěží dvouher nastupuje dvacet osm mužů a třicet dva žen, čtyřher se účastní šestnáct párů.\n\nJiž v roce 1989 proběhl na rosmalenských dvorcích turnaj konaný mimo okruh ATP Tour pro osm pozvaných hráčů, kteří byli rozděleni do dvou skupin. Vítězem se stal československý tenista Miloslav Mečíř. V letech 1990–1993 se jednalo o jedinou travnatou událost v kontinentální Evropě. V sezóně 1993 pak vznikl další turnaj na trávě Gerry Weber Open.\n\nV minulosti nesla nizozemská událost několik názvů odrážející generální sponzory. Od roku 1990 znělo pojmenování turnaje Continental Grass Court Championships, v letech 1997–2001 nesl název Heineken Trophy, v období 2002–2009 Ordina Open, mezi sezónami 2010–2012 UNICEF Open, v letech 2013–2015 bylo jeho jménem Topshelf Open a konečně mezi roky 2016–2017 Ricoh Open. Od sezóny 2018 oficiální název zní Libéma Open poté, co se hlavním partnerem stala nizozemská obchodní skupina Libéma, podnikající se zábavními parky, zoo a v dalších aktivitách, která je vlastníkem areálu Autotron Rosmalen. \n\nNejvíce singlových vítězství získali Australan Patrick Rafter (1997–1999) a Francouz Nicolas Mahut (2013, 2015–2016), kteří triumfovali třikrát. Mezi ženami drží rekordní počet dvou titulů Belgičanka Justine Heninová, thajská hráčka Tamarine Tanasugarnová a Američanka Coco Vandewegheová.\n\n"}
{"id": "372493", "url": "https://cs.wikipedia.org/wiki?curid=372493", "title": "Jaroslav Plichta", "text": "Jaroslav Plichta\n\nProf. doc. PhDr. Jaroslav Plichta (10. července 1929 Praha – 25. července 2006 Praha) byl psycholog, speciální pedagog a dramaturg.\n\nMaturoval v roce 1948, hned poté byl pro své politické postoje perzekvován a mohl pokračovat ve studiu až v roce 1961.\nVystudoval divadelní vědu na Filozofické fakultě Univerzity Karlovy v Praze (1966) a již v roce 1965 se stal členem činohry Národního divadla v Praze jako lektor (1. březen 1965 – 1. červenec 1967) a dramaturg (1. červenec 1967 – 31. červenec 1969), kde však už od 1. 1. září 1968 dlel kvůli emigraci na neplacené dovolené (31. července 1969 s ním byla rozvázána smlouva). Z politických důvodů emigroval v roce 1968 do SRN, kde byl pro své postoje a vzdělání velmi vstřícně přijat. Působil v televizi WRD a především jako vynikající pedagog na Uni Köln. Později promoval rovněž na Univerzitě v německém Kolíně nad Rýnem, jeho další specializací se stala psychologie, sociologie a speciální pedagogika. Od roku 1972 působil jako docent na Vysoké škole pro sociální práci a pedagogiku v Hagenu, později rovněž v Dortmundu. Pro své zcela mimořádné zásluhy byl posléze jmenován profesorem. Významně se rovněž angažoval v městských divadlech ve Frankfurtu nad Mohanem.\n\nBěhem více než dvaceti let vybudoval a praktikoval systém skupinových činností terapeuticko – výchovného zaměření spolu s organizací terapeutického divadla s důrazem na přezkoušení osobnosti a sebeprožívání. Koncem sedmdesátých let organizoval pravidelná veřejná představení s psychologickou tematikou na univerzitách v Münsteru, Düsseldorfu, Kolíně nad Rýnem a Dortmundu. Vše většinou s originálními texty či s adaptacemi klasiků. Jeho dílo bylo opakovaně komentované a oceňované německým tiskem. Pod jeho supervizí se uskutečnila celá řada projektů pro mládež i dospělé v Hagenu a Dortmundu. Se svým dílem vystoupil rovněž na kongresu specializovaných pedagogů německy mluvících zemí v Essenu.\n\nPo otevření hranic po roce 1989 se konečně vrací zpět do své vlasti a rozhoduje se své celoživotní vědomosti a schopnosti předat\nčeským studentům. Zapojuje se do zcela jedinečného projektu na \"Institutu pedagogiky volného času\" v Praze (IPVC v letech 1994 – 1997).\nStává se otcem unikátního studijního oboru aplikované psychologie. Při své výuce, kladl nesmírný důraz na kvalitu osobnosti budoucího psychologa, terapeuta či pedagoga. Vycházel z přesvědčení, že psychologii nelze učit pouze z knih v přelidněném přednáškovém sále. Proto si pro svůj projekt \"aplikované\" psychologie vybral pouze 40 nejlepších studentů, kteří měli možnost vedle klasické výuky, zažít psychologické metody a postupy tzv. na vlastní kůži. Jeho prožitkově – vzdělávací přístup měl mimořádný úspěch. Většina jeho studentů se stala výraznými osobnostmi naší současnosti.\n"}
{"id": "372495", "url": "https://cs.wikipedia.org/wiki?curid=372495", "title": "Ordina Open 2008 – muži", "text": "Ordina Open 2008 – muži\n\nTenisový turnaj ATP Ordina Open 2008 se konal ve dnech 15. - 21. června v nizozemském ' s - Hertogenboschi na travnatých kurtech. Odměny činily 349,000 EUR.\n\n\n"}
{"id": "372510", "url": "https://cs.wikipedia.org/wiki?curid=372510", "title": "Pass", "text": "Pass\n\nPass je česká folkrocková hudební skupina vzniklá v roce 1998.\n\nSkupina vznikla v květnu 1998 z folkového dua Pampas. Kapela se postupně zlepšovala v hraní. Skupina spolupracovala se spisovatelem Zdeňkem Zapletalem - hrála na jeho autorských čteních, účinkovala v jeho divadelní performanci Huevos Rancheros.\n\nPo celou dobu své existence soubor spolupracoval s divadlem. V roce 2008 úzce spolupracoval se souborem divadla Malá scéna Zlín. Skupina nahrála a živě na představeních produkovala hudbu ke Šrámkovu Stříbrnému větru (původně Divadlo Husa na provázku, hudba Zdeněk Kluka). Současně produkuje hudbu zejména pro pohádková představení divadelního souboru. Dne 29.10.2009 mělo premiéru představení Spalovač mrtvol aneb Kabaret U Leoparda dle románu Ladislava Fukse, ve kterém živě účinkují členové kapely jako hudební doprovod.\n\nKromě vlastní tvorby, která v repertoáru převažuje, skupina zhudebňuje i díla českých či zahraničních básníků (Jiří Dědeček, Erich Kästner, Josef Kainar, Jiří Žáček, Jiří Orten a další). \n\nV současné době zaznamenal hudební styl skupiny posun k více rockovému projevu, svých kořenů se však skupina drží díky akustické verzi svých skladeb, se kterou rovněž vystupuje. Na sklonku roku 2015 vydala skupina nové CD s názvem Nový muž (Passmusic 2015), na němž kromě nových skladeb představuje i modernější a aktuálnější úpravy svých největších hitů.\n\n\n\n"}
{"id": "372512", "url": "https://cs.wikipedia.org/wiki?curid=372512", "title": "Ulrich von Wilamowitz-Moellendorff", "text": "Ulrich von Wilamowitz-Moellendorff\n\nUlrich von Wilamowitz-Moellendorff (22. prosince 1848, zámek Markowitz u Mogilna – 25. září 1931 Berlín) byl německý klasický filolog, editor a překladatel řeckých básníků a předseda Pruské akademie věd.\n\nNarodil se ve statkářské rodině v tehdejším Východním Prusku (\"Ostpreussen\") a v letech 1862–1867 studoval na slavném gymnáziu \"Schulpforta\" blízko Naumburgu, kde se setkal také se starším F. Nietzschem. V letech 1867–1869 studoval klasickou filologii v Bonnu, kde se mimo jiné spřátelil s Hermannem Dielsem, a roku 1870 promoval v Berlíně. Zde se také setkal se slavným historikem Theodor Mommsen, který se později stal jeho tchánem. Roku 1872 ostře zkritizoval Nietzscheho \"Zrození tragédie\", jemuž vytýkal nevědecký postup, aniž by s ním věcně polemizoval. Nietzsche na kritiku nereagoval, zastal se ho však E. Rohde a Richard Wagner. V letech 1872–1874 podnikl dlouhou cestu po Itálii a Řecku, při níž sbíral hlavně řecké rukopisy a připravoval své pojetí textové kritiky. Roku 1875 se habilitoval v Berlíně prací o Euripidovi a roku 1876 se stal profesorem v Greifswaldu, kde však nebyl spokojen. Roku 1878 se oženil s Mommsenovou dcerou Marií a měl s ní sedm dětí.\n\nRoku 1883 se dostal na univerzitu v Göttingen, kde se spřátelil s kritickým teologem Juliem Wellhausenem a kde patrně prožil svá nejšťastnější léta. Roku 1897 byl povolán do Berlína, kde se vedle své vědy věnoval také vědecké politice a získal si velký vliv. Roku 1899 byl zvolen členem Pruské akademie, roku 1908 působil jako hostující profesor v Uppsale a roku 1912 v Oxfordu. Roku 1915 byl zvolen rektorem berlínské univerzity a jako pruský vlastenec se silně podílel na válečné propagandě. Smrt syna, který padl na frontě, a porážka Německa roku 1918 ho velmi zasáhly a někteří z jeho žáků se od něho také odklonili. V posledních létech života sice dosáhl řady poct, žil však jako zlomený člověk.\nWillamowitz byl zastánce přísné textové kritiky, kterou uplatňoval ve svých četných edicích řeckého divadla, poezie, ale také Homéra, Platóna a řeckých nápisů. Jeho cílem byla integrovaná věda o starověku, jež by dochované texty dovedla interpretovat pomocí znalostí historických, archeologických i sociologických. Patřil k iniciátorům velkých projektů jako byl \"Thesaurus linguae latinae\", \"Inscriptiones Graecae\" nebo \"Corpus scriptorum ecclesiasticorum latinorum\" (CSEL) a vydání předsokratovských zlomků. Významně ovlivnil pojetí klasické filologie v Německu i v Anglii a značně zasahoval i do personální politiky německých univerzit v jeho oboru. Byl členem mnoha učených společností a četným doktorem univerzit v Berlíně, Oslu, Ženevě a v Greifswaldu. Po první světové válce byl však také terčem kritiky a jeho nemúzické překlady se již nevydávaly a nehrály.\n\nMezi jeho žáky vynikli zejména Werner Jaeger, Max Pohlenz a Wolfgang Schadewaldt.\n\n\n"}
{"id": "372517", "url": "https://cs.wikipedia.org/wiki?curid=372517", "title": "Castellón de la Plana", "text": "Castellón de la Plana\n\nCastellón de la Plana (španělsky) či Castelló de la Plana (ve valencijské katalánštině) je město na pobřeží Středozemního moře ve španělském autonomním společenství Valencie, 70 km severovýchodně od jejího hlavního města. Sousedí s obcemi Borriol, Benicàssim, Almassora, l'Alcora a Onda. Je sídlem comarky Plana Alta a provincie Castellón.\n\nK městu náleží 10 km mořského pobřeží, obsazeného většinou průmyslem a přístavem, ale také třemi plážemi.\n\nV Castellónu žilo k roku 2007 172 624 obyvatel, což je o třicet tisíc více než před deseti lety. Počet obyvatel výrazně stoupl díky silné imigraci. 11 % obyvatel města tvoří Rumuni.\nCastellón vznikl v místě původního hradu, založeného Araby zřejmě ve 12. století. Roku 1233 dobyl území Jakub I. Aragonský a Castellón se stal součástí Valencijského království, existujícího formálně až do roku 1707. Od reformy roku 1833 je střediskem jedné ze španělských provincií. Ve 20. století a na začátku 21. století prodělal rychlý demografický a urbanistický růst. Místní univerzita byla založena teprve roku 1991.\n\nZdejší gotická katedrála byla zničena roku 1936 a od roku 1940 obnovována v pseudogotickém slohu. Dominantou starého města je \"El Fadrí\", volně stojící zvonice (oddělená od chrámu) z 15.-16. století.\n\nEuromed je stanicí dálkových vlaků Euromed (Barcelona - Valencia - Alacant), vlaky Alaris pak zajišťují spojení s Madridem. Do nedaleké Valencie jezdí také příměstské vlaky \"Cercanías\".\n\nVětšinu městské dopravy zajišťují autobusy, avšak v červnu 2008 byl dán do provozu první úsek trolejbusové sítě, zvané zde TVRCas.\nKe konci roku 2014 byly do města přivezeny nové trolejbusy \"Solaris Trollino 12\" s výbavou Škoda Electric a.s., které zajišťují přepravu obyvatel linkou T1 z města k moři. Linka je rozdělena na nový úsek s trolejemi, a na úsek v centru města Castellón, kde jezdí trolejbusy na bateriový pohon. V provozu je celkem 6 trolejbusů a výprava je 5 vozů jeden je v záloze, plánuje se dokoupení dalších trolejbusů.\n\nCastellonské letiště Costa Azahar bylo slavnostně otevřeno roku 2011, v lednu 2015 obdrželo licenci od národní letecké společnosti AENA a první komerční let se uskutečnil 15. ledna 2015, jednalo se o přesun místního fotbalového klubu Villarreal CF. Dokončení stavby se pojí s řadou nechvalně proslulých korupčních skandálů a trestných činů proti životnímu prostředí. Město počítá s přistávací plochou umístěnou v městské části Grao, kde má základnu parašutistický klub Skytime.\n\nDíky svému příznivému klimatu je okolí Castellónu využíváno pro kultivaci různých druhů plodin. V suchých částek okolí se pěstují především mandle, ve vlhkých jsou to pak artyčoky, rajčata a především citrusové plody, které se zde vyskytují téměř na každém kroku. Část místních pomerančů a mandarinek je dokonce určena pro vývoz do zbytku Evropy a Severní Ameriky.\n\nRýže je hlavní ingrediencí mnoha pokrmů v této oblasti. Stejně jako ve většině regionu je i zde nejznámějším a nejoblíbenějším jídlem \"paella\" (typický pokrm připravovaný ve speciální pánvi, jehož základními ingrediencemi jsou rýže, králičí maso, fazole, různé druhy zeleniny a šafrán, ne však mořské plody, jak se turisté často chybně domnívají). Dále například \"arroz a banda\" (rýže připravovaná s rybou), \"arroz al horno\" (zapečená rýže s jelity, bramborami, cizrnou a zeleninou), \"fideuá\" (obdoba paelly kde je rýže nahrazena těstovinami). V přímořské části Grao se připravují pokrmy z čerstvých ryb.\n\nMezi nejznámější dezerty patří \"coca malfeta\" (dezert s citronovou kůrou a skořicí, pro Castellón je typická verze, ve které se mouka nahradí bramborami) a \"pelotas de fraile\" (doslova „mnichovy koule“, obdoba českých koblihů).\n\nTento významný svátek se koná na oslavu události z roku 1252, kdy tehdejší obyvatelé sestoupili z pahorku Cerro de la Magdalena do níže položené roviny (la Plana) a založili zde nové město (údajně se jim to podařilo za jedinou noc). Tyto oslavy probíhají od třetí soboty postní doby a trvají devět dní. Nejdůležitější událostí je takzvaná \"Romería de les canyes\" (\"Třtinová pouť\"), kdy se průvody poutníků opírajících se o třtinové stonky vydávají na kopec ke kapličce svaté Magdaleny, kde se nacházela původní vesnice. Element, který spojuje všechny tyto oslavy je takzvaná „Gaiata“, monument vytvořený z různých materiálů, jehož nejdůležitějším znakem je světlo. Má tak uměleckým způsobem připomínat lampy, kterými si při stěhování lidé svítili na cestu.\n\nMezi další události oslav patří mascletás (oslavné salvy do vzduchu připomínající ohňostroje), ohňové show, setkávání u stánků s tradičními tapas, pivem a vínem, průvody, koncerty skupin různorodých stylů, slavnostní obětování květin Panně z Lledó a slavnostní zakončení.\n\nV roce 2010 byly španělským Ministerstvem průmyslu, turismu a obchodu tyto svátky označeny jako oslavy mezinárodního turistického významu.\n\n"}
{"id": "372527", "url": "https://cs.wikipedia.org/wiki?curid=372527", "title": "Račí", "text": "Račí\n\nNázev Račí má více sídel:\n"}
{"id": "372533", "url": "https://cs.wikipedia.org/wiki?curid=372533", "title": "P/E poměr", "text": "P/E poměr\n\nP/E poměr či P/E ratio (z anglického \"price-to-earnings ratio\") je poměrový ukazatel používaný na akciových trzích. Vyjadřuje poměr mezi tržní cenou akcie a čistým ziskem na akcii, resp. tržní kapitalizací dané firmy a jejím čistým ziskem.\n\nP/E poměr tedy vypovídá o tom, jaký násobek čistého zisku na akcii je investor ochoten za jednu akcii zaplatit. Pokud by teoreticky měla daná společnost stále stejné zisky, je možné hodnotu také chápat jako návratnost investice v letech.\n"}
{"id": "372535", "url": "https://cs.wikipedia.org/wiki?curid=372535", "title": "Edmund I.", "text": "Edmund I.\n\nEdmund I. (cca 921 – 26. květen 946) byl anglickým králem od roku 939 až do své smrti. Byl synem Eduarda I. a nevlastní bratr Ethelstana.\n\nEthelstan zemřel 27. října 939 a jeho následníkem se stal Edmund. Krátce po svém nástupu na trůn musel řešit několik vojenských sporů. Král Dublinu Olaf I. obsadil Northumbrii a napadl Midlands. Když Olaf roku 942 zemřel, získal Edmund Midlands zpět.\n\nRoku 943 se stal kmotrem krále Yorku Olafa. Roku 944 se mu podařilo dobýt zpět Northumbrii a v tom samém roce byl jeho spojenec Olaf svržen z trůnu a utekl do Dublinu. Zde se Olaf stal jeho králem a pokračoval ve spojenectví s Edmundem. Roku 945 obsadil Strathclyde, ale své právo postoupil skotskému králi Malcolmovi I. Na oplátku spolu podepsali dohodu o vojenském spojenectví. Edmund si tak zajistil bezpečné hranice a mírové spojenectví se Skotskem.\n\nV době jeho vlády docházelo k obnově mnoha klášterů.\n\nEdmund byl zavražděn roku 946 Leofem, vyhoštěným zlodějem. Pořádal právě slavnost v Pucklechurchi, když v davu zahlédl Leofa. Poté, co Leofa odmítl odejít, král a jeho spojenci začali s Leofou bojovat. V této potyčce byli Edmund i Leofa zabiti.\n\nEdmundovým nástupcem se stal jeho bratr Edred. Edmundovi synové Edwy a Edgar se v pozdějším období stali anglickými králi.\n"}
{"id": "372536", "url": "https://cs.wikipedia.org/wiki?curid=372536", "title": "Jarkovský", "text": "Jarkovský\n\nPříjmení Jarkovský má více nositelů:\n\n"}
{"id": "372539", "url": "https://cs.wikipedia.org/wiki?curid=372539", "title": "Terárium", "text": "Terárium\n\nTerárium je zařízení k chovu bezobratlých živočichů, plazů a obojživelníků. Využíváno není jen pro zvířata, ale i rostliny.\n\nZprvu se používalo drátěných terárií vykládaných kousky slídy nebo malých sklíček (podobně jako okna kostelů) a později se přešlo k celoskleněným teráriím podobným těm dnešním.\n\nToto terárium se stejně jako klima na poušti vyznačuje nízkou vlhkostí a vysokou teplotou. Toto terárium má velkou plochu dna, intenzivní osvětlení a spodní i horní vyhřívání. Substrátem je pouštní písek, který by měl být v jednom rohu neustále vlhký. Protože i pouštní zvířata potřebují pít, součástí má být miska s vodou.\n\nTropické terárium je hustě osázené terárium s velmi vysokou vlhkostí (70–80 %) a intenzivním osvětlením minimálně 1700 lux. Jako substrátu se používá např. kůry z jele nebo lignocel. Pro udržování vysoké vlhkosti je možné také umístit vodopád nebo fontánku, což je také velmi efektní.\n\nStandardní terárium je kompromis mezi teráriem tropickým a pouštním. Je určeno především pro živočichy z mírného pásma a subtropů. Lze ho použít i jako univerzální za předpokladu, že se teplota a vlhkost přizpůsobí potřebám chovaného živočicha.\n\nTerárium musí zaručovat neustálý přísun čerstvého vzduchu, nezbytné pro plazy z horských oblastí. Velmi dobré uplatnění najde i jako dočasný venkovní příbytek během teplých letních měsíců.\n\nDobře zařízené terárium splňující všechny podstatné faktory, které chovaný druh zvířete vyžaduje. Má být imitací přírody v bytě a má sledovat přirozený způsob života jeho obyvatel jako je získávání potravy, páření nebo naopak výhrůžné chování.\n\n"}
{"id": "372542", "url": "https://cs.wikipedia.org/wiki?curid=372542", "title": "Vol (řeka)", "text": "Vol (řeka)\n\nVol ( ) je řeka v Komiské republice v Rusku. Je dlouhá 174 km. Povodí řeky je 1810 km².\n\nPramení z bažin na jižním konci Timanského krjaže. Ústí zprava do Vyčegdy.\n\nZdrojem vody jsou převářně sněhové srážky.\n"}
{"id": "372543", "url": "https://cs.wikipedia.org/wiki?curid=372543", "title": "Hugh Alexander Kennedy", "text": "Hugh Alexander Kennedy\n\nHugh Alexander Kennedy (22. srpna 1809, Madrás, Indie – 22. října 1878, Reading, Berkshire) byl britský armádní kapitán a anglický šachový mistr, jeden z nejlepších londýnských šachistů své doby. Roku 1842 založil první šachový klub v Brightonu.\n\nZ Kennedyho šachových výsledků lze jmenovat:\n\n"}
{"id": "372545", "url": "https://cs.wikipedia.org/wiki?curid=372545", "title": "Katodová trubice", "text": "Katodová trubice\n\nKatodová trubice je obvykle skleněná, více či méně vakuovaná či zředěným plynem plněná baňka či trubice, osazená minimálně dvěma elektrodami (anodou a studenou či žhavenou katodou), mezi nimiž po připojení k elektrickému napětí prochází v prostředí trubice elektrický proud. Konstrukce katodových trubic se velmi liší podle účelu, k nimž jsou konstruovány.\n\nStěnou baňky či trubicemi prochází hermeticky zatavené elektrody. Po přiložení dostatečně vysokého elektrického napětí na tyto elektrody začne uvnitř trubice mezi elektrodami procházet elektrický proud, přičemž dochází ke vzniku tzv. katodového (proud elektronů z katody směrem k anodě) a kanálového (proud kladných iontů směrem ke katodě) záření. Charakter záření závisí na tlaku plynů uvnitř trubice. Kladné ionty vznikají interakcí elektronů vyletujících z katody s molekulami plynové náplně. Se snižujícím se tlakem plynů uvnitř trubice (tedy se snižujícím se počtem molekul plynu) se snižuje i počet ionizací a v trubici převládá katodové záření. Výzkum katodového záření sehrál významnou roli ve výzkumu složení hmoty a také vedl k objevu rentgenového záření.\n\nKatodová trubice je základem konstrukce mnoha součástek, jakými jsou např. světelné výbojky, rentgenky či obrazovky.\n\n\n\n"}
{"id": "372551", "url": "https://cs.wikipedia.org/wiki?curid=372551", "title": "Švarc", "text": "Švarc\n\nPříjmení Švarc má více nositelů:\n\n\n\n"}
{"id": "372555", "url": "https://cs.wikipedia.org/wiki?curid=372555", "title": "Minipivovar Medlešice", "text": "Minipivovar Medlešice\n\nMinipivovar Medlešice se nachází ve východních Čechách 4 km severně od města Chrudim. Založení pivovaru se datuje na rok 1673, v roce 2001 obnovil svoji činnost.\n\n\nVeškeré pivní tácky pivovaru Medlešice\n\n"}
{"id": "372556", "url": "https://cs.wikipedia.org/wiki?curid=372556", "title": "Hadova píseň", "text": "Hadova píseň\n\nHadova píseň je 18. epizoda 2. řady sci-fi seriálu Hvězdná brána.\n\nTým SG-1 přicestuje na planetu, kde právě ztroskotala vesmírná loď. Jediný pasažér byl Apophis, bývalý vládce Goa'uldů. Byl svržen Sokarem. Je zraněný, tak ho vezmou na základnu SGC, protože chtějí získat informace. On ale nic neřekne. Přijdou Tok'rové, kteří radí Apophise vrátit tam, kde ho našli. Náhle je Hvězdná brána aktivována zvenku. Sokar začal útočit na Iris vysokomolekulárními částicemi vystřelovanými skoro rychlostí světla. Iris se začíná hodně zahřívat. Chladí ji tekutým dusíkem, ale ani to nestačí. Po 38 minutách (červí díra se po této době zhroutí) se pokusí vytočit adresu, ale nestihnou to. Sokar byl rychlejší a útočí dalších 38 minut. Mezitím Apophis zemře, protože se nemůže omlazovat v sarkofágu. Hostitel stále žije. Rozhodnou se ho vrátit. Stihnout aktivovat bránu dříve než Sokar a Apophise vrátí. Sokar jej teď může mučit, jak dlouho chce, protože ho může oživit pomocí sarkofágu. Tok'rové se vrátí zpět na svou planetu.\n"}
{"id": "372557", "url": "https://cs.wikipedia.org/wiki?curid=372557", "title": "Třebíč ve středověku", "text": "Třebíč ve středověku\n\nTřebíč se vyvíjela již od středověku, byl zde založen klášter benediktinů a řešila se městská práva a později bylo město vypleněno Matyášem Korvínem.\n\nPrvní zmínky o Třebíči sahají až do roku 1101, kdy zde moravská údělná knížata Oldřich Brněnský a Litold Znojemský založila benediktinský klášter. První stavbou tohoto kláštera byl kostel sv. Benedikta vysvěcený roku 1104, posléze byl v roce 1109 vysvěcený i klášterní chrám Nanebevzetí P. Marie. Prvním opatem kláštera byl opat \"Cuno\", dalším opatem byl opat \"Vojtěch\" a posléze, do roku 1160, opat \"Naděj\". Ve čtyřicátých letech 13. století byla na rozkaz opata \"Arnolda z Porýní\" přistavěna nová klášterní budova a kolem roku 1260 bazilika svatého Prokopa, tehdy známá ještě jako klášterní chrám Nanebevzetí P. Marie.\n\nNejstarší listina, kde je Třebíč již zmiňována jako město pochází z roku 1277. V této listině, která je uložena v okresním archivu města Třebíče, jsou opatem \"Martinem\" oceněny zásluhy Heřmana v Třebíči (latinsky \"\"), dále zmiňuje i to, že zbavuje jeho dům od veškerých daní a dávek. Také se usuzuje, že Heřman byl tzv. lokátorem města, lokátor je osoba určená vrchností, která se zavázala, že v určité době založí vesnici nebo město, klidně i na zelené louce, za to měl obdržet nejlepší rychtu a nejlepší statek. Tato práva měl i Heřman, který je zmiňován v tom, že byl povolán zpět ze zahraničí a bude se s ním zacházet milostivě.\n\nV květnu 1312 a v květnu 1315 město Třebíč navštívil Jan Lucemburský a ochránil město před výboji od majitele hradu \"Ungersberg\" (nynější hrad Sádek) jménem \"Jimram z Boskovic\". Podle A. Kubeše se \"\"především král Jan obrátil k tomuto hradu a dobyv ho, dal 18 loupežníkův tam zajatých popraviti\"\". V roce 1335 město od markraběte moravského Karla obdrželo privilegia znojemského práva, mezi privilegii bylo i právo opevnit se hradbami a příkopy (\"\"aby město vaše ve třech letech silnými zdmi a příkopy dokonale ohrazeni bylo\"\") a řídit se městským právem. Město dostalo právo působit přes městskou radu (lat. ), městská rada byla složena z přísežných (lat. ) vybíraných původně pánem města a později volených z nejbohatších měšťanů. Ve svém čele měla purkmistra, který byl volen vždy na 4 týdny, později přestal mít moc rychtář a veškerá právní moc města přešla na radu, místo rychty začaly být centrem města radnice (něm. ).\n\nHradební soustava města byla tvořena hradbami s úzkými střílnami, několika kulatými věžmi, které měly být pozůstatkem z původního hrazení a mohutnými čtvercovými věžemi. Součástí byly i tři brány, Znojemská, Jihlavská a Brněnská, součástí znojemské brány byla i městská věž, která měla funkci oznamovací. Předsunuté hlídky sídlily v objektech na Strážné hoře, Hrádku a podle Fišera i nad Polankou, zbytky kulaté věže se dochovaly pouze na Hrádku.\n\nV roce 1405 byl v Třebíči zřízen špitál, zřídil ho měšťan \"Janek\", tentýž rok biskup olomoucký (\"Lacek\") vyzývá k darům pro třebíčský špitál. V roce 1413 byla městu potvrzena všechna práva a všechny výsady, po smrti Jošta Moravského a Prokopa Lucemburského je potvrdil král Václav IV.\n\nKrál Zikmund potvrdil v roce 1421 všechny výsady městu. Podle A. Kubeše byl spolu s Ivančicemi v roce 1424 dobyt snad i třebíčský klášter, stalo se tak při tažení Žižkových vojsk. Podle jiných zdrojů (tj. dle listiny, kterou napsal Zikmund a psal v ní Oldřichovi z Rožmberka) byla Třebíč v rukou husitů nejpozději 9. října 1425. Třebíč se tak stala jednou z opor táboritů na moravě a také jedním z cílů výpadů královských měst (Jihlava, Brno, Znojmo). V únoru roku 1425 se tyto výpady konaly převážně ze Znojma, v říjnu obléhala vojska Albrechta Habsburského a Zikmunda Lucemburského klášter, ale po očekávané pomoci Pražanů a Táboritů vojska královská ustoupila. Husité přišli o klášter někdy před rokem 1430. Dle jiných zdrojů, však až někdy kolem roku 1435.\n\nMěsto ovšem patřilo husitům i další léta, jeho zástupci se 21. prosince 1434 zúčastnili porady měst v Táboře, podle Kubeše bylo město Třebíč dobyto a byla mu tehdejším markrabětem Albrechtem (Albrecht II. Habsburský) navrácena zpět všechna práva dříve nabytá. V roce 1436 bylo povoleno třebíčským mnichům vrátit se do kláštera. Husité však odtáhli bez bojů.\n\nKlášter se po těchto bitvách zadlužil a postupně začal odprodávat svůj majetek a obce, které mu patřily. Město, na rozdíl od kláštera, vzkvétalo, od markraběte Albrechta obdrželo právo dvou výročních trhů, v roce 1454 město obdrželo od Ladislava Pohrobka právo mílové (zákaz vaření piva v okruhu jedné míle od kláštera) a od krále Jiřího z Poděbrad právo vybírat dávky z piva a také dovážet pivo svídnické a pražské, stejně tak umožnil městu provozovat trh se solí. Z listiny od krále Ladislava se mělo \"město věžemi a zdmi obehanti\", nejpevněji bylo opevněno vnitřní město, předměstí byla opevněna také. Mezi lety 1458 a 1468 byla postavena městská věž (tehdy jako obranná věž ku kostelu svatého Martina) a k ní byl ulit i zvon se zlatou obručí (ten byl posléze ukořistěn Uhry), byla obnovena předsunutá stanoviště na Šmeralově kopci, Strážné hoře a Hrádku. Celkové hradby pak byly rozšířeny o dalších sedm věží.\n\nPo ustálení situace s hospodářským stavem kláštera a po sporech opata kláštera a města se situace kláštera obrátila v lepší a po konfliktech krále Jiřího a papežské kurie v roce 1466 se klášter a jeho opat zařekli, že se pokusí udržet smír mezi oběma stranami. Během česko-uherských válek, které probíhaly poblíž Znojma Matyáš Korvín pouze bránil vojskům Jiřího v rozhodující bitvě. Po ústupu Jiřího vojsk zpět do Čech však rychlým výpadem 12. května 1468 oblehla Korvínova vojska třebíčský klášter a 14. května jej dobyla. Ženy a děti byly poslány do Velkého Meziříčí, spousta měšťanů zemřela a město bylo podle listu odeslaného českým katolíkům \"vzato, spáleno a do kořene zničeno\". Zřejmě vítězství pomohl požár, který měl být založen Uhry, ti vstoupili do předměstí, začali rabovat a oheň se pak rozšířil i na zbylé části města. Posléze Matyáš táhl na opevněný klášter, kde bylo schováno 1500 jezdců a syn Jiřího z Poděbrad Viktorín. Matyáš se domníval, že v klášteře jsou schováni oba Jiřího synové, Viktorín i Jindřich mladší, Jindřich, nazývaný též Hynek, byl ovšem otcem z Čech vyslán na obranu kláštera a záchranu svého bratra, ke klášteru měl dorazit 22. května téhož roku, jeho vojska byla poražena. Viktorín lstí v noci 6. června mezi třemi skupinami jízdy uprchl z kláštera. 15. června se vzdal i zbytek osazenstva kláštera a 20. června odtáhl i Matyáš. Po dalších sedm let zde měly stát pouze ohořelé trosky města. Měšťané opustili město a část z nich se odstěhovala do Velkého Meziříčí a Měřína.\n\nV roce 1469 město získali Šternberkové. Podle Štřelkovy kroniky mělo být město po zničení vlastněno třinácti pány, v roce 1478 bylo vlastněno Zdenkem ze Šternberka, měl jej obdržet za jeho pomoc při dobytí města a kláštera. Některé klášterní vsi drželi i jiní páni. V roce 1474 již město mělo být částečně obýváno, Ctibor Kozský měl v Třebíči za úkol verbovat lidi na obranu purkrabího.\n\nV roce 1483 zde pobýval král Vladislav Jagellonský, ten zde pobýval od 1. srpna do 11. listopadu a schovával se v klášteru před morovou ranou a ještě o rok později Třebíč patřila pánům ze Šternberka. Po uzavření smlouvy \"o zboží dobytých mečem\" mezi českým králem a Matyášem se král zbavil Třebíče tak, že ji zastavil Vilémovi z Pernštejna. V prvních letech 16. století Pernštejnové skupovali spoustu vesnic z původního majetku kláštera. V roce 1491 pak král Vladislav město zastavil Vilémovi I. z Pernštejna. Již v roce 1492 je Vilémovi dovoleno zakládat na klášterních pozemcích rybníky a tentýž rok je mu umožněno opravit budovy kláštera a v roce 1573 je již uváděno 41 rybníků. Dělením majetku získal Třebíč syn Viléma Jan, zvaný bohatý, a ten ji dohodou převedl na Arkleba z Boskovic, ten později na svého syna \"Jana Jetřicha\". Katolický farář byl donucen Janem Jetřichem odejít z kostela sv. Martina a ten posléze také vyhnal i mnichy z kláštera. V roce 1546 byla ovšem Třebíč zpětnou výměnou za Vranov a Jemnici vrácena do rukou Pernštejnů. V roce 1547 město opět obdrželo \"mílové právo\", ve stejné listině se také reguloval rybolov, práce řezníků a otázka židů ve městě, měšťané pociťovali silnou obchodní konkurenci ze strany židů ve městě, ti byli tímto z města vypovězeni.\n\nV roce 1548 ovšem Vilém umírá a město padá do rukou jeho syna Vratislava, zvaného nádherný, jeho dobré vztahy s králem mu pomohly získat Třebíč do dědického vlastnictví. Po mnoha komplikacích je, z důvodu velkého zadlužení, v roce 1556 nebo 1557 prodal \"Burianu Osovskému z Doubravice\". \n\n"}
{"id": "372559", "url": "https://cs.wikipedia.org/wiki?curid=372559", "title": "Satynýrka", "text": "Satynýrka\n\nSatynýrka (též satinýrka) je ruční válcový grafický lis, který se užívá především pro umělecký tisk z hloubky. Skládá se z dvojice protiběžných ocelových válců, mezi nimiž se pohybuje ocelová deska s tiskovou formou a potiskovaným papírem. Pohyb stroje je ruční, pomocí ozubených převodů. \n\nNa rozdíl od tiskařského lisu, který působí na celou plochu tiskové formy a papíru najednou, satynýrka působí v každém okamžiku jen na malou část plochy. Může tak vyvinout podstatně větší tlak, zejména u velkých ploch. To je nezbytné hlavně u tisku z hloubky (mědiryt, lept, suchá jehla), aby se barva i z velmi jemných drážek formy spolehlivě otiskla. \n\nPotiskovaný papír se někdy navlhčuje a pro umělecký tisk z hloubky se nejlépe hodí měkký ruční papír. Tisková deska (obvykle se zaoblenými rohy) povrch papíru vyhladí a vytlačí v něm tzv. fazetu, která na první pohled odlišuje skutečný tisk na satynýrce (včetně ovšem novotisků či reprintů z původní desky) od pouhých reprodukcí. I fazeta se ovšem dá napodobit.\n\nSlangový název je v češtině přenesen z papírenského stroje na hlazení či „satinýrování“ papíru, slovo je odvozeno od francouzského \"satin\", hedvábí.\n"}
{"id": "372561", "url": "https://cs.wikipedia.org/wiki?curid=372561", "title": "Obchodní centrum", "text": "Obchodní centrum\n\nObchodní centrum nebo nákupní centrum je budova nebo soustava budov, ve kterých jsou jednotlivé maloobchody, které jsou propojeny cestami pro chůzi z jednoho maloobchodu do druhého.\n\nKaždý z těchto obchodů funguje samostatně a pod svojí značkou nezávisle na obchodním centru. Objekty tohoto typu lze nalézt v příměstských lokalitách.\n\nNákupní střediska představují výraznou část moderní maloobchodní sítě, spojení obchodu, stravování, služeb a často i kulturních a společensko–zábavních zařízení. Jsou novou podobou aktivit maloobchodu v oblasti nabídky zboží a služeb odpovídající požadavkům zákazníků 21. století. Odpovídají jejich spotřebním a nákupním trendům i způsobu života.\n\nNákupní středisko je možné obecně charakterizovat jako soustředění nákupních možností většinou spolu se zajištěním stravování a dalších služeb a atraktivit v jednom celku, jednotně vybudovaném a provozovaném podle určité koncepce a pravidel tak, aby zde návštěvníci nalezli optimální podmínky i potěšení z nákupu.\n\nOd pradávna je vývoj lidské společnosti spojen s dělbou práce, a její postupnou specializací. Původní formy dělby práce byly velmi jednoduché, ale o to přehlednější byly její důsledky:\nVzájemné ekonomické vazby postupně narůstaly, tím vznikla potřeba prostředníka ekonomických transakcí – tzv. obchod.\n\nOpodstatnění a význam obchodu jako mezičlánku je mezi hospodářskými subjekty nebo v užším smyslu mezi výrobou a spotřebou je nepopiratelné.\n\nSpecializované prodejny se vyznačují konkrétním zacílením. Jejich sortimentem se dá popsat jako úzký a hluboký zaměřující se na vybrané sortimentní skupiny a podskupiny. Zpravidla se tyto prodejny zaměřují na oblast nepotravin. Cenová úroveň se většinou pohybuje mezi vyššími. V těchto prodejnách můžeme nalézt jak rychloobrátkové zboží, tak i zboží s nižší frekvencí poptávky. Tyto prodejny se vyznačují vysokým stupněm a rozsahem poskytovaných doprovodných služeb. Personál by měl mít odborné znalosti. Typickým místem působnosti mohou být městská centra, nákupní centra a lokality s vyšším množstvím potenciálních zákazníků.\n\nJde o vyšší stupeň výše popsané kategorie. Sortiment je užší a hlubší. Orientují se na dílčí sortimentní skupiny, podskupiny či určité druhy. Zaměřují se na oblast nepotravin. Rozsah služeb je v těchto prodejnách nadstandardní. Cenová úroveň je vysoká. Tyto prodejny mají vyšší režijní náklady právě z důvodu kvalitního servisu, služeb a atraktivnosti umístění jednotek. Typickým místem působnosti jsou městská centra, nákupní střediska a jiné.\n\nJde o opačný typ než předchozí kategorie. Sortiment je široký a mělký. Jde většinou o zboží běžné denní potřeby, jako jsou potraviny i nepotraviny. Velikost doprovodných služeb je nízká. Odbornost obsluhy nebývá vysoká. Tyto prodejny lze nalézt na venkově nebo jiných místech s nižší hustotou osídlení a malou frekvencí poptávky. Cenová úroveň zde bývá vyšší. Relativní podíl režijních nákladů je vysoký. Často může jít i o službu podporovanou nebo dotovanou místní samosprávou.\n\nZa tyto prodejní jednotky jsou označovány prodejny s prodejní plochou cca 200–400 m, které nabízejí většinou také základní druhy nepotravinářského zboží denní potřeby. Jsou umísťovány blízko zákazníkovi na místa, jako jsou sídlištní oblasti, střediskové vesnice, komunikační cesty a další místa s vysokou frekvencí pohybu lidí. V dnešní době lze tyto prodejny najít především na nádražích, letištích, podchodech, součásti čerpacích stanic apod.\n\nJde o velkokapacitní prodejnu s plným sortimentem potravin a základními druhy nepotravinářského zboží. Forma prodeje je samoobslužná. Dolní hranice prodejní plochy pro supermarkety je 400 m. Horní hranice je 2 500 m. Nejčastěji můžeme vidět supermarkety s prodejní plochou okolo 1 500 m. Počet druhů zboží se pohybuje mezi 5 000 a 10 000 položkami. Většinu tvoří potraviny. Nepotraviny jsou doplňkový segment. Supermarkety se vyskytují na okrajích měst, v regionálních nákupních centrech nebo jako součást obchodních domů. Jejich oblíbenost je vysoká.\n\nHypermarkety jsou typickou formou obchodní jednotky v globalizovaném světě. Vyvinuly se ze supermarketů a jsou jejich jakousi nástavbou. Vyjadřují akcent společnosti na konzumní hodnoty. Reflektují požadavky na bohatost výběru a nákupu na jednom místě za přijatelné ceny. Jsou ideálním místem pro realizaci velkých týdenních nákupů. V hypermarketech lze nalézt až 50 000 položek. Dolní hranice prodejní plochy činí 2 500 m a horní hranice 20 000 m. Větší zastoupení má nepotravinářské zboží, avšak podnětem k nákupu většiny zákazníků jsou potraviny.\n\nTyto obchodní jednotky disponují značně hlubokým a širokým sortimentem zboží. Jejich heslem je nakoupit vše pod jednou střechou. Počet nabízených druhů je vyšší než u hypermarketů. Pohybuje se kolem 200 000 položek. Takové domy jsou obvykle situovány v centrech měst nebo regionálních nákupních centrech a obchodních či komerčních zónách. Jsou formou podnikání s nejširší a nejucelenějším sortimentem. Prodejní plocha se pohybuje mezi 5 000 – 20 000 m.\n\nMají výrazně užší sortiment oproti plnosortimentním obchodním domům. Orientují se jen na určitý segment trhu. Sortiment je však značně hluboký. Častý je sortiment odívání a zboží pro volný čas. Minimální prodejní plocha se pohybuje okolo 1 500 m. Jsou situovány v místech jako plnosortimentní obchodní domy. Cenová úroveň bývá vyšší.\n\nPředstavují koncentrovanou formu nabídky velmi širokého a hlubokého sortimentu nepotravinářského i potravinářského. Detailní popis nákupního centra bude uveden dále v práci.\n\nSpecializují se na sortiment vybraných větších ucelených segmentů specializovaného zboží. Je kladen důraz na zboží s rychlou obrátkou. Prodejny jsou řešeny halově s nižším počtem pracovníků a služeb. Preferuje se samoobslužný prodej. Jde převážně o prodej nábytku, domácích potřeb, sportovních potřeb, elektra, zahrádkářských potřeb apod.\n\nPodstatou a filosofií je akcent na cenovou konkurenci, tedy dosažení extrémně nízkých cen. Usilují o minimalizace provozních nákladů. Jde o tzv. „core business“, tedy obchod v tom nejužším pojetí. Typickým příkladem je prodejna Makro.\n\nPrvní centra jsme v USA mohli objevit již na začátku minulého století, kdy byly na předměstích některých měst řady prodejen s pěší ulicí a prodejny byly pronajímány obchodníkům. Nákupní centra v pravém slova smyslu vznikla však až po 2. světové válce.\n\nTab.1 : Vývoj nákupních center v USA\nKvalitativně nový rozvoj začal v 50. letech 20. století. Mezi první velká nákupní centra v USA patřilo například nákupní centrum Northgate v Seattlu, Northland nebo Southdale v Minneapolis. Tyto nákupní centra byla situována především v centrech měst.\n\nV sedmdesátých letech se likvidují negativní důsledky výstavby center ve středech měst.\n\nV osmdesátých letech se pokračuje v tendenci rozvíjení vybavenosti v centrech měst. Klade se důraz na architektonické ztvárnění, posílení veřejné dopravy a vzájemné skloubení nových a starých staveb. Dobrým příkladem je centrum Horton Plaza San Diego nebo Harborplace Baltimore.\n\nKonec 80. let přináší rozvoj generace mamutích regionálních center, jež byly umisťovány na okraje měst v rámci městských aglomerací s názvem Mega Mall. Nová obchodní centra se nazývají Mall a ne Centre. Jako příklad lze uvést West Edmonton Mall nebo Mall of America v Bloomingtonu v Minnesotě.\n\nRozvoj velkých nákupních center v Evropě lze obecně charakterizovat odstupem zhruba 10 let za vývojem v USA. Vývojové tendence jsou podobné až na to, že v Evropě nikdy nedošlo k vylidnění a devastace center měst, ani k rozsáhlé výstavbě nákupních center na zelené louce mimo městské oblasti.\n\nK pozitivním rysům evropských center je třeba přičíst i skutečnost, že většina z nich vnikla postupně. Vznikali ve dvou až třech etapách ve vazbě na stoupající koupěschopnost obyvatel. Na vzdory zpoždění za americkým vývojem je třeba hledat vzory pro velká nákupní centra právě v Evropě. Za nejstarší vzor je považován Palais Royal, který byl v roce 1784 přestavěn na obchodní a společenské centrum. Tato pětipatrová budova poblíž Louvru obsahovala prodejny, kluby, restaurace, hudební salony, divadlo, muzeum voskových figurín, turecké lázně a dva malé hotely. V polovině 19. století přicházejí pařížské obchodní domy, které byly svého času vzorem pro celý svět. Konec století je znám příchodem pasáží a hal s obchody a skleněnou střechou, které jsou známé nejen v Paříži a Bruselu, ale i v Milánu a Neapoli. Evropě se mohla poučit z pozitivních ale i negativních poznatků z rozvoje v USA. \n\nV roce 1967 byla v Bruselu založena Mezinárodní organizace Obchod a výstavba měst, která stanovuje zásady racionálního vývoje nákupních center v Evropě. Ve stejné době prožívá Evropa první rozsáhlou vlnu výstavby regionálních nákupních center na zelené louce. Nákupní centra se však vystavují také na předměstí i v centru měst, což je specifikum Evropy.\n\nRegionální nákupní centrum jako nový prvek maloobchodní sítě můžeme definovat jako architektonický jednotný soubor komerčních zařízení, naplánovaný, postavený, vlastněný a spravovaný jako celek. Jeho umístění, velikost a druh provozoven, které jej tvoří, závisí na spádové oblasti, jíž centrum slouží. Součástí jednotky jsou parkovací plochy, odpovídající typu a celkové velikosti soustředěných provozoven.\n\nRegionální nákupní centra přišly do České republiky pro nákladnost výstavby s určitým zpožděním. První velké nákupní centrum je v Praze od roku 1998 Centrum Černý Most s celkovou využitelnou plochou přes 100 000 m. Zrychlení nové výstavby nastalo začátkem tohoto století. V roce 2005 jich bylo již 200 s plochou nad 5 000 m. Kromě klasického vymezení nákupního centra se používají i tyto názvy: \n\n\nTypickou právní formou obchodního nebo nákupního centra je společnost s ručením omezeným. V České republice je v nákupních centrech obvykle poměr ploch 80 % prodejní plocha, 10 % gastronomie, 10 % služby.\n\nVe velkých nákupních centrech jsou multikina, časté jsou také různé druhy zábavy pro děti i dospělé. Poblíž nákupních center jsou také čerpací stanice pohonných hmot, bankomaty, restaurace rychlého občerstvení a samozřejmostí je dobrá dostupnost autem i městskou hromadnou dopravou. Zákazníci oceňují komplexnost nákupu i služeb. Poslední dobou nečekaně rychlých tempem rostly nákupní střediska v centrech měst. Mezi největší nákupní centra s prodejní plochou nad 35000 m patří: Centrum Černý Most (Praha), Avion Shopping Park (Ostrava), Fórum Nová Karolina (Ostrava), Centrum Chodov (Praha, od roku 2019 Westfield Chodov), Olympia (Brno), Obchodní centrum Letňany (Praha).\n\nK přesvědčení zákazníka, aby do prodejny vstoupil, používá každý obchodník (obchodní firma) řadu komunikačních prostředků: od masové reklamy v médiích až po například atraktivní vstupní prostor. Ze samotné návštěvy však obchodník nic netrží, a tak je pro něj důležité přimět zákazníka, aby nakoupil. Proto vede snaha obchodníků učinit pro zákazníka nabídku vystavovaného zboží natolik lákavou, aby jí zákazník neodolal a produkt zakoupil. K tomuto působení na zákazníka v místě prodeje využívá řadu nástrojů, především osobní prodej, podporu prodeje, reklamy P-O-P, merchandisingu a další. Neméně důležitým faktorem maloobchodní prodejní jednotky je „in store“ komunikace.\n"}
{"id": "372564", "url": "https://cs.wikipedia.org/wiki?curid=372564", "title": "In Coena Domini", "text": "In Coena Domini\n\nIn Coena Domini je papežská bula ze 13. století, zvaná též Exkomunikační bula. Název získala, jako všechny papežské buly, podle počátečních slov, znamenající „\"Při večeři Páně\"“.\n\nByla pravidelně čtena v Římě na Zelený čtvrtek, tedy v jeden z nejdůležitějších dnů církevního kalendáře, neboť v tento den si křesťané připomínají Večeři Páně.\n\nBula „\"In Coena Domini\"“ (někdy také zkráceně nazývaná „\"Coena Domini\"“) byla generální papežskou exkomunikací, neustále rok co rok pravidelně obměňovanou a doplňovanou.\n\nPočátek této buly není téměř znám. Jisté však je, že byla vyhlašována už ve 13. století, tedy v době, kdy začíná fungovat papežská inkvizice. Již papež Urban V. roku 1363 ve své bule „\"Coena Domini\"“ veřejně prohlašoval, že navazuje na buly svých předchůdců. Od konce 13. století byla čtena pravidelně až do doby napoleonských válek. Vydavatelem buly nemusel být pouze papež, v roce 1415 ji vydal Kostnický koncil, v roce 1433 koncil basilejský. Je zajímavé, že právě v 15. století se do seznamu heretiků, exkomunikovaných zde představovanou bulou, dostalo \"na prvním místě\" (!) i husitství, které se tak stalo obecně známé po celém katolickém světě jako první reformovaná církev.\n\nV roce 1568 dal papež Pius V. bule platnost obecně církevního zákoníku a od té doby už ji nebylo nutné pravidelně zveřejňovat.\nNutnost pravidelného zveřejňování tím přešla do rukou místních biskupů, čímž rozdmýchala jeden z největších sporů mezi papeži a jednotlivými katolickými panovníky.\n\nProblém, který začal v polovině 16. století, vznikl z nařízení buly exkomunikovat všechny ty, kdo libovolně nakládají s církevním majetkem, obsazují církevní úřady lidmi dle vlastního uvážení (a tedy nevyčkají, až Řím sám jmenuje pro něj vhodného kandidáta apod.), čímž se dotýkal téměř „\"výsadního práva\"“ katolických panovníků. S ohledem na tyto skutečnosti vznikla v této době paradoxní situace - nařízení naráželo na odpor katolických vrchností. A tak už v roce 1551 zakázal bulu tisknout císař Karel V. ve Španělsku, později se tento zákaz rozšířil i na španělské Neapolsko a Portugalsko.\n\nTaké v Českých zemích měla bula problematickou postavení. V roce 1586 nechal nuncius Filippo Sega v Praze bulu Coena Domini vyvěsit na vrata sv. Víta a pražskému arcibiskupovi Medkovi nařídil, aby bulu vytiskl. Rozhorlení císaře Rudolfa neznalo mezí a okamžitě zakázal publikování, tisk a další zveřejňování buly ve všech zemích koruny české.\n\nPapež Klement XIV. zastavil v roce 1770 prohlašování této buly v Římě, a tím začala upadat do zapomnění, i když jako trestní zákoník církevní platila až do konstituce papeže Pia IX. „Apostolicae Sedis\" z roku 1869.\n\nCísař Josef II. zavedl v habsburské monarchii dekretem ze dne 26. 3. 1781 tzv. „placet regium\", tj. zákaz uveřejňovat a vyhlašovat papežské buly bez svolení vlády. Také užívání buly \"In Coena Domini\" bylo dekretem ze 4. května 1781 zakázáno; musela být odstraněna (vytržena) z liturgických knih, a to pod trestem 50 zlatých za každý exemplář, v němž by se nalezla.\n\n\n"}
{"id": "372568", "url": "https://cs.wikipedia.org/wiki?curid=372568", "title": "Lubomír Franc", "text": "Lubomír Franc\n\nLubomír Franc (* 28. srpna 1953 Broumov) je český politik, v letech 2012 až 2018 senátor za obvod č. 47 – Náchod, v letech 2004 až 2016 zastupitel a v letech 2008 až 2016 hejtman Královéhradeckého kraje, od roku 1998 zastupitel města Broumov na Náchodsku (z toho v letech 2006 až 2008 místostarosta města), člen ČSSD.\n\nVystudoval Střední průmyslovou školu chemickou v Ústí nad Labem a v letech 1974 až 2006 pracoval ve společnosti Veba Broumov. V roce 1998 vystudoval bakalářský obor personální řízení a andragogika na Filozofické fakultě Univerzity Karlovy v Praze.\n\nLubomír Franc má tři děti a dvě vnoučata.\n\nOd roku 1998 je členem zastupitelstva v Broumově jako člen České strany sociálně demokratické. V letech 2006 až 2008 byl místostarostou Broumova. V komunálních volbách v roce 2014 obhájil za ČSSD post zastupitele města Broumova (díky preferenčním hlasům se posunul z 3. na 1. místo).\n\nDne 12. listopadu 2008 se stal hejtmanem Královéhradeckého kraje, zodpovídal za integrovaný záchranný systém v kraji a krizové řízení, zahraniční vztahy a investice. Zároveň byl místopředsedou ROP Severovýchod. Před krajskými volbami v roce 2016 se rozhodl, že už nebude obhajovat pozici hejtmana a kandidoval z 8. místa kandidátky ČSSD. I když získal 1 021 preferenčních hlasů na zisk mandátu krajského zastupitele to nestačilo. Ve funkci hejtmana skončil dne 14. listopadu 2016, nahradil jej Jiří Štěpán.\n\nOd října 2012 byl senátorem za obvod č. 47 – Náchod. V pozici senátora zamezil těžbě břidlicových plynů ve východních Čechách, podpořil možnost čerpání zdravotního pojištění v zahraničí pro české občany, urychlení výstavby dopravních staveb strategického typu se zásadním veřejným významem (typově R35, D11, železniční stavby), spoluprosadil také omezení hazardu a zpřísnění kontroly potravin pro české zákazníky.\n\nVe volbách do Senátu PČR v roce 2018 již svůj mandát senátora neobhajoval.\n\n"}
{"id": "372569", "url": "https://cs.wikipedia.org/wiki?curid=372569", "title": "Jeden chybný krok", "text": "Jeden chybný krok\n\nJeden chybný krok je 19. epizoda 2. řady sci-fi seriálu Hvězdná brána.\n\nSGC vyšle letoun UAV na planetu PJ2-445 a myslí si, že zde nic nežije. Letoun však spadne a zničí jednu místní rostlinu. Na planetu se vydá SG-1. Objeví tam primitivní obyvatele, kteří nemluví a jsou celí bílí. Mají primitivní obydlí. Po čase začnou někteří upadat do bezvědomí. Na pomoc přichází bránou z SGC speciální zdravotnický tým v čele s dr. Fraiserovou. Chce jednoho obyvatele vzít na Zemi a udělat další testy za přísné karantény. Fraiserová chce udělat sonografické vyšetření, ale vesničan začne vydávat vysoký tón. Místo toho mu dělají tomografické vyšetření. Ukazuje se, že má v břiše zvláštní orgán, který lidé nemají. Netuší, k čemu slouží. Fraiserová dále informuje Sam, že má v krvi i některé běžné složky jako lidé (oboje krvinky, glukózu...), ale neví, co je pro tyto tvory normální a testy vyhodnocuje podle lidské fyziologie.\n\nVrátí se zpět a chtějí zjistit, jestli za to můžou oni. Nezjistí nic divného, ale epidemie se síří dál. Daniel a Jack začínají mít příznaky, ale po průchodu bránou na základnu je jim hned lépe. Teal'c tam zůstane a uvidí vyrůst ty záhadné rostliny, když se ale pohne, znovu se zcvrknou. Zjistí, že jsou v zemi propojené. Začne mít tytéž příznaky jako Jack a Daniel. Vrátí se na Zemi a je mu hned lépe. Ze zvukových nahrávek zjistí, že na planetě ty rostliny vydávají jisté zvukové vlny, se kterými žijí obyvatelé v symbióze. Při havárii sondy však narušili rostliny a ty teď vydávají zvuky o jiné frekvenci a kvůli tomu obyvatelé slábnou a postupně umírají. SG-1 tedy nainstaluje přístroj, který tyto zvuky nahradí.\n"}
{"id": "372571", "url": "https://cs.wikipedia.org/wiki?curid=372571", "title": "Stanislav Mišák", "text": "Stanislav Mišák\n\nStanislav Mišák (* 9. listopadu 1952 Štítná nad Vláří-Popov) je český politik a veterinární lékař, v letech 2008 až 2016 hejtman Zlínského kraje, v letech 1994 až 2006 starosta města Otrokovic, člen ČSSD.\n\nNarodil se jako třetí z jedenácti dětí. První stupeň základní školy vychodil v Bylnici, druhý v Brumově. V letech 1968 až 1972 vystudoval Střední školu veterinární v Kroměříži, následně absolvoval Vysokou školu zvěrolékařskou v Brně a získal tak titul MVDr. (promoval v roce 1978).\n\nNásledně pracoval 16 let na Zlínsku jako veterinář v různých hospodářských funkcích, od zootechnika na zemědělském statku, přes obvodního veterinárního lékaře po vedoucího veterinárního střediska Okresní správy Zlín a ředitele Veterinárního asanačního ústavu Otrokovice.\n\nStanislav Mišák je ženatý. S manželkou Pavlou mají dceru Petru, která je rovněž veterinární lékařkou, a syna Stanislava, jenž působí na VŠB-TU v Ostravě. Od roku 1980 žije v Otrokovicích.\n\nV letech 1982 až 1989 byl členem KSČ.\n\nV komunálních volbách v roce 1990 byl zvolen zastupitelem města Otrokovice. Mandát obhájil ve volbách v roce 1994 jako nezávislý kandidát na kandidátce subjektu \"Sdružení ČSSD, NK\". Následně byl zvolen starostou města Otrokovice.\n\nV roce 1998 vstoupil do ČSSD a v komunálních volbách ve stejném roce opět obhájil post zastupitele i starosty města. V krajských volbách v roce 2000 se stal díky preferenčním hlasům členem Zastupitelstva Zlínského kraje. Kandidoval rovněž ve volbách do Senátu PČR v roce 2000 v obvodu č. 80 – Zlín. Postoupil sice do druhého kola, ale v něm ho porazil v poměru hlasů 48,98 % : 51,01 % kandidát Čtyřkoalice (člen KDU-ČSL) Jiří Stodůlka.\n\nV komunálních volbách v roce 2002 byl počtvrté zvolen otrokovickým zastupitelem a již potřetí také starostou města. Ve stejném roce se pokusil podruhé dostat do Senátu PČR, tentokrát v obvodu č. 81 – Uherské Hradiště, ale ve volbách skončil na 5. místě, když získal 11,40 % hlasů.\n\nV krajských volbách v roce 2004 obhájil post krajského zastupitele.\n\nV březnu 2006 se stal náměstkem hejtmana Zlínského kraje pro oblast strategického rozvoje a investic. V komunálních volbách v roce 2006 se opět dostal do otrokovického zastupitelstva, ale dále už působil jen jako neuvolněný místostarosta pro oblasti řízení městské policie, rozvoj a investice.\nV krajských volbách v roce 2008 byl lídrem kandidátky ČSSD. Vzhledem k vítězství strany byl v listopadu 2008 zvolen hejtmanem Zlínského kraje (ČSSD uzavřela koalici s ODS a KDU-ČSL).\n\nV komunálních volbách v roce 2010 byl již pošesté zvolen otrokovickým zastupitelem.\n\nV krajských volbách v roce 2012 obhájil post krajského zastupitele a následně i hejtmana Zlínského kraje. Vítězná ČSSD uzavřela koalici s KSČM a SPOZ, a proto čelil během volby hejtmana protestům části veřejnosti. Kandidoval rovněž ve volbách do Senátu PČR v roce 2012 v obvodu č. 80 – Zlín. Opět sice postoupil do druhého kola, ale prohrál s nezávislým kandidátem Tomio Okamurou v poměru hlasů 33,76 % : 66,23 %. Po porážce zvažoval konec v politice, ale nakonec se rozhodl zůstat.\n\nV listopadu 2012 rezignoval na mandát zastupitele města Otrokovice s tím, že chce veškerý svůj čas a energii věnovat práci krajského zastupitele a hejtmana. Přesto ve volbách v roce 2014 opět za ČSSD do otrokovického zastupitelstva kandidoval (na posledním místě kandidátky), tentokrát však neuspěl.\n\nV krajských volbách v roce 2016 obhájil za ČSSD post zastupitele Zlínského kraje. Protože už neusiloval o funkci hejtmana, figuroval na kandidátce původně na 9. místě. Vlivem 3 551 preferenčních hlasů však skončil nakonec na prvním místě. Dne 2. listopadu 2016 jej v křesle hejtmana Zlínského kraje nahradil Jiří Čunek.\n\n"}
{"id": "372575", "url": "https://cs.wikipedia.org/wiki?curid=372575", "title": "Nákupní centrum Géčko", "text": "Nákupní centrum Géčko\n\nNákupní centrum Géčko je jedním z nákupních center společnosti Reflecta. První Nákupní centra Géčko vznikla na podzim roku 2007 v Českých Budějovicích a Liberci. K již fungujícímu hypermarketu Globus se dostavily nákupní pasáže či centra, které doplnily nabídku komodit a služeb v hypermarketu.\n\n"}
{"id": "372576", "url": "https://cs.wikipedia.org/wiki?curid=372576", "title": "Matylda Skotská", "text": "Matylda Skotská\n\nMatylda Skotská (1080 – 1. května 1118 ve Westminsteru), původním jménem Edita, byla anglickou královnou.\n\nEdita byla dcerou skotského krále Malcolma III. a jeho manželky Markéty Skotské, od šesti let byla vychovávaná v klášteře Romsey pod dohledem své tety Kristýny, která zde byla abatyší.\n\n11. listopadu 1100 se Edita provdala za anglického krále Jindřicha I. a přijala normanské jméno Matylda. Před svatbou ovšem muselo být veřejně prokázáno, že nevěsta nesložila řeholní sliby, jak si to snad přála její teta .\n\nSvému manželovi porodila tři nebo čtyři děti – mezi nimi syna Viléma Aethelinga, jenž zahynul 25. listopadu 1120 při ztroskotání lodi White Ship.\n\nDcera Matylda se stala jakožto manželka císaře Jindřicha V. římskou císařovnou a po manželově smrti se jako dědička Anglie provdala za Geoffreye z Anjou. Jejich prvorozený syn Jindřich usedl na anglický trůn jako první představitel dynastie Plantagenetů.\n\nKrálovna Matylda doprovázela svého muže na cestách po Anglii a pravděpodobně i na tažení do Normandie v letech 1106–1107, během králových nepřítomností pak přebírala úlohu regentky, a to až do své smrti v roce 1118, ačkoli mnoho z jejích soudů ve specifických otázkách bylo učiněno ve shodě s Rogerem ze Salisbury, který vykonával reálnou moc.\n\nZasloužila se také o přestavbu Londýna, založila špitál sv. Jiljí v Holbornu (za městskými hradbami) pro nemocné leprou, převorství augustiniánských kanovníků sv. Trojice v Aldgate, v Queenshyte, největším říčním přístavišti, které nosilo její jméno, pak nechala vystavět první veřejné lázně ve městě. Rozsáhlá byla i její charitativní činnost. Byla velice vzdělaná, korespondovala si např. s Anselmem z Canterbury, byla též patronkou umělců a zvláště hudebníků, anglický dvůr byl v její době centrem velké literární aktivity.\n\nPo své smrti získala přízvisko \"„dobrá královna Matylda\"\" (\"angl. good queen Maud\").\n\n"}
{"id": "372582", "url": "https://cs.wikipedia.org/wiki?curid=372582", "title": "Edisonův závit", "text": "Edisonův závit\n\nEdisonův závit je závit se zaoblením (profil je složen z kruhových oblouků), takže nemá ostré hrany. Značí se velkým písmenem E, za nímž následuje číslovka udávající průměr v mm. Edison jím roku 1881 vybavil žárovku. Závit patří mezi standardizované závity.\n\nPříklady užití s uvedením hovorového názvu v závorkách:\n\n\n"}
{"id": "372588", "url": "https://cs.wikipedia.org/wiki?curid=372588", "title": "Daktylografika", "text": "Daktylografika\n\nDaktylografika je komunikační systém spočívající ve vpisování velkých tiskacích písmen zpravidla do dlaně ruky příjemce sdělení. Používá se zejména v komunikaci s tělesně postiženými.\n\n"}
{"id": "372589", "url": "https://cs.wikipedia.org/wiki?curid=372589", "title": "Národní parky v Bosně a Hercegovině", "text": "Národní parky v Bosně a Hercegovině\n\nV Bosně a Hercegovině existují tyto tři národní parky:\n"}
{"id": "372599", "url": "https://cs.wikipedia.org/wiki?curid=372599", "title": "De Havilland Canada DHC-2 Beaver", "text": "De Havilland Canada DHC-2 Beaver\n\nDe Havilland Canada DHC-2 Beaver je kanadský jednomotorový celokovový vzpěrový hornoplošník se zkrácenou délkou vzletu a přistání STOL.\n\nPo úspěšném školním letounu DHC-1 Chipmunk společnost de Havilland of Canada zařadila do vývoje pro kanadské provozní podmínky jednomotorový letoun DHC-2 Beaver. Původní projekt vypracovali dva polští konstruktéři W. J. Jakimiuk a W. Z. Stepniewski, kteří u firmy pracovali za druhé světové války.\nPotom do projektu zasáhl aerodynamik R. D. Hiscocks, kterému se podařilo prosadit úspěšné aerodynamické zdokonalení. Zároveň byl použit hvězdicový motor Pratt & Whitney R-985 Wasp Junior o výkonu 336 kW místo původně plánovaného slabšího řadového invertního de Havilland Gipsy Queen.\n\nPrototyp DHC-2 Beaver I (CF-FHB) byl zalétán 16. srpna 1947 s kolovým podvozkem, alternativně zaměnitelným za plováky nebo lyže. Mezi lety 1950-51 Beaver vyhrál v USA soutěže na vojenský spojovací a užitkový letoun. Celkový objem zakázek dosáhl počtu 980 letounů verze L-20A, od roku 1962 přeznačené na U-6A, pro USAF, US Army a US Navy. Největším uživatelem kanadských Beaverů se stala letecká společnost OPAS.\n\nV březnu 1953 začala výroba DHC-2 Beaver II (CF-GQE) s výkonnějším motorem Alvis Leonides 502/4 (404 kW), ale z důvodu vyšší hmotnosti a neúspěšnosti se jeho výroba zastavila.\n\nNakonec na Silvestra roku 1963 vzlétl prototyp úspěšného DHC-2 Turbo-Beaver III s turbovrtulovým motorem Pratt & Whitney Canada PT6 A-6 o výkonu 404 kW, který poté dovolil konstruktérům prodloužit stroji kabinovou část a díky tomu zvýšit počet sedadel přepravovaných osob z původních šesti na osm. \nZ důvodu jejich zlepšení chtěla firma dokonce prodávat stavebnicové systémy pro majitele původních verzí pro přestavbu na tento typ.\n\nÚdaje platí pro Beaver I\n\n\n"}
{"id": "372600", "url": "https://cs.wikipedia.org/wiki?curid=372600", "title": "Ethelbert z Wessexu", "text": "Ethelbert z Wessexu\n\nEthelbert z Wessexu (asi 836–865) byl anglický panovník. Ještě za života svého otce se stal (v roce 855) podkrálem Kentu, zatímco byl jeho otec Ethelwulf v Římě.\n\nKdyž v roce 858, stal se jeho nástupcem jako král Kentu. Když o dva roky později zemřel i jeho bratr Ethelbald, stal se i králem Wessexu. Stejně jako jeho otec a bratr byl korunován v Kingston upon Thames. Po celou dobu vlády vedl ochranné války proti Dánům. Zemřel na podzim roku 865 a jeho nástupcem se stal jeho bratr Ethelred.\n\n"}
{"id": "372601", "url": "https://cs.wikipedia.org/wiki?curid=372601", "title": "Craig Jones", "text": "Craig Jones\n\nCraig Alan Jones (* 11. února 1972), známý jako 133 nebo pod svým číslem #5, je sampler skupiny Slipknot.\n\nCraig se narodil ve městě Des Moines v Iowě. Než vstoupil do Slipknot (v únoru 1996) hrál na kytaru v různých metalových skupinách včetně Modifidious. Pro vstupu do Slipknot nahradil původního kytaristu Donnieho Steela, který opustil skupinu při nahrávání jejich prvního songu nazvaném \"Mate. Feed. Kill. Repeat.\" po které nese název jejich první \"demo\" CD. Údajně kvůli Craigově Křesťanské víře nepropůjčil tomuto albu svůj kytarový talent ale přijal ocenění za jeho grafiku. Protože po vydání Mate. Feed. Kill. Repeat. přišel do skupiny Mick Thomson nechal Craig kytary a ujal se role Samplera. Craig je jediný člen který si nesundal masku na rozhovoru pro DVD ani na jiných rozhovorech. Zatímco ostatní si sundají během rozhovoru masku, tak jeho tvář zůstává stále zahalená. Také na rozhovorech nic neříká. Většinou rozhovory začíná s otevřeným zipem na masce ale jakmile zazní otázka zapíná si zip, to je vidět i na videích na serverech jako je YouTube.\n\nCraig je kuřák, kouřil dokonce i během rozhovoru pro DVD .\nCraig je velký fanoušek počítačových her, často hraje po internetu Quake 3 Arena. Jeho Q3 nick je \"ZZ5\" a je ho dobře poznat, protože má svůj vlastní SlipKnoT skin.\n\n\n\n"}
{"id": "372605", "url": "https://cs.wikipedia.org/wiki?curid=372605", "title": "E!E", "text": "E!E\n\nE!E je česká punk rocková kapela původem z Příbrami hrající od roku 1987.\n\nKapela se zformovala koncem roku 1987 v Příbrami, kde většina jejích členů pracovala ve firmě ZTR RD Příbram. Inspirací pro vznik E!E (původně \"Hudební kroužek E.E.\", či \"H.K.E.E.\") se stala místní kapela Bon Pari (ta ovšem hrála spíše novou vlnu). Cílem E!E bylo od začátku provokovat a pobuřovat. I název proto měl znamenat něco odporného (citoslovce při znechucení). Původnímy členy byli Robert Kyselo (bicí), Vilda Řapek (basová kytara, zpěv), Petr \"Bakča\" Bakalerov (kytara, zpěv) a Miroslav Bergerstein (akordeon, zpěv). Kyselo zároveň figuroval jako hlavní autor textů. Kapela poprvé koncertovala v létě roku 1988 v příbramské hospodě U Podařilů. Ve stejném roce po odchodu Řapka a Bergersteina na vojnu doplnil sestavu baskytarista Bořivoj \"Bořek\" Řehoř. Místo však záhy přenechal Petru \"Motlíku\" Mottlovi a od té doby se v kapele věnuje pouze zpěvu. Tou dobou také vyšla první kazeta pojmenovaná \"Obyčejní poserové\" jako parodie na album \"Obyčejní hrdinové\" kapely HNF. Ačkoliv toto album obsahovalo protikomunistické texty (\"Nevadí když neseženu co chci sehnat (...), ale co mi vadí, hodně mi to vadí, když nemůžu si dělat co chci, nemůžu hrát, nemůžu zpívat, nemůžu si číst, prostě nemůžu si dělat co chci (...), nemůžu si prostě říkat co chci\") skupina nečelila oficiálním zákazům. Měla však problém zajistit si místo k vystupování. Několik koncertů tak odehrála pod záminkou imaginární svatby či oslavy narozenin.\n\nZe zakládajících členů zůstal pouze Bakalerov, ostatní odešli po nahrání „Poserů“ a Kyselo po albu 0001. Bakalerov se na konci 80. let odstěhoval z Příbrami do Písku a na čas omezil vystupování. Zbylí členové proto přibrali kytaristu Ladislava Havlíka a kapela dál fungovala ve dvou sestavách – s Bakalerovem jako E!E a s Havlíkem jako Hilfe Schule, později už pouze jako E!E s oběma kytaristy. Havlíka v roce 1991 vystřídal Petr Stawarz z kapely Franta Mast. Sestava se definitivně ustálila roku 1992 po příchodu bubeníka Romana Vojtíška z téže kapely. Popularita skupiny postupně rostla. V roce 1996 hráli v pražské sportovní hale jako předskokani britských Sex Pistols. Po tomto kariérním vrcholu však došlo kvůli neshodám s manažerem a postupnému úbytku aktivit kapely k odchodu Řehoře, který se posléze věnoval podnikání a pořádání hudebních akcí. Bakalerov se tak stal jediným zpěvákem a kapela ve čtyřčlenné sestavě v roce 1998 vydala album \"Děláme co můžem\". V roce 1999 s Řehořem natočili nové verze 26 skladeb z předchozích alb pod názvem \"Dvacet pe!ecek + bonus\". Bylo to poslední album, které si skupina sama produkovala a vydala ať už samostatně, či pod hlavičkou E!E Records. Po vydání tohoto alba se Řehoř do E!E opět vrátil na stálo. V novém tisíciletí se tvůrčí rytmus skupiny výrazně zpomalil a vyšla pouze dvě studiová alba \"Lepší už to nebude\" (2006) a \"2012\" (2012). Podle Řehoře za tímto zvolněním stálo odstěhování členů do různých měst a omezený prostor na prezentování nových písní publiku, které na koncertech očekává především odehrání všech kultovních skladeb.\n\n15. prosince 2013 zemřel zakládající člen kapely Petr \"Bakča\" Bakalerov. Vzpomínkové akce se bez nároku na honorář zúčastnilo několik spřízněných kapel (např. Visací zámek nebo Tři sestry). Rok po Bakalerově smrti o něm vznikl dokument \"Jako Indián ne!erad hulím sám\". Jeho premiéře předcházel unplugged koncert zbylých členů kapely. Ta se rozhodla ve vystupování pokračovat ve čtyřčlenném složení s čestným hostem, druhým kytaristou Robinem Davídkem (ex Krucipüsk, Vitacit, Aleš Brichta Band, Doctor P.P.). Kapela je populární především díky pravidelnému živému vystupování. Již tradičně E!E zařazují do svého koncertního roku dvě turné s kapelami Tři sestry a S.P.S. V roce 2017 oslavila skupina 30 let své existence. Při té příložitosti vznikl také první nový materiál od roku 2012 a to singly \"Zlitej jsem jak hovado\" a \"Punkroll\".\n\nSkupina E!E hraje punk, punk-rock. Mezi vzory patří skupiny The Clash, Ramones, Sex Pistols či The Exploited. Texty reagují na aktuální dění (např. Skins, Lochotín), partnerské vztahy (O ženách, Poslouchej, O lásce), život člověka pracujícího v továrně (ČKD, Práce, Dělník), nechybí ani témata politická (Míša, ABA-16-10, Náměstek). V repertoáru kapely se objevují také cover verze například písně \"Chodím po Broadwayi\" (Číro), \"Král a Klaun\" od Karla Kryla (O Králi), Belfast od Boney M. (Víme), \"Homicide\" od kapely 999 (Humusák) či písně \"Should I Stay Or Should I Go\" od kapely The Clash (Kleš). Cover verze jsou vždy opatřeny českým textem. Mezi největší hity kapely patří písně \"Poslouchej\", \"Pogo\", \"Humusák\", \"Míša\", \"Hovno\" a \"Nasraná\".\n\n\n\n"}
{"id": "372607", "url": "https://cs.wikipedia.org/wiki?curid=372607", "title": "Zásuvka (elektrotechnika)", "text": "Zásuvka (elektrotechnika)\n\nZásuvka je elektrotechnická součástka, která slouží pro připojení elektrických spotřebičů k elektrorozvodné síti. Zásuvka tvoří nejčastěji nepohyblivou část zásuvkového propojení, připevněnou ke stěně budovy, rozváděči nebo stroji. Může být ale i pohyblivou součástí prodlužovačky nebo volné rozbočky (rozdvojky apod.). Do ní se zastrkuje vidlice (proto také zástrčka). Vidlice je součástí pohyblivého přívodu (kabelu) k jinému elektrickému zařízení, nebo je přímo částí tohoto zařízení (zásuvkový adaptér). Obdobné spojení datových, telekomunikačních, obecně slaboproudých rozvodů, případně kombinace silových a slaboproudých rozvodů se jmenuje konektorové spojení.\n\nSíťová zásuvka je konstruována pro opakované spojování a rozpojování bez použití nástrojů. Svou konstrukcí umožňuje manipulaci i naprostým laikům bez elektrotechnické kvalifikace. Toho se dosahuje důsledným dodržováním principu použití obnažených kontaktů (kolíků) na straně spotřebiče a maximálně skrytých kontaktů (dutinek) na straně zdroje energie. Na straně zdroje zůstává odkrytý pouze zemnící kontakt, upravený tak, aby byl první, který se spojí a poslední, který se rozpojí. Aby se umožnilo používání prodlužovacích přívodů, musely být vyvinuty k zásuvce a vidlici ještě dva další přístroje:\n\nZásuvky mohou být jednofázové i vícefázové (typicky třífázové). Podléhají standardům, tyto standardy bývají v různé částech světa odlišné. V České republice je normalizované napětí 230/400 V, 50 Hz. Ale nebylo tomu tak vždy. Ještě kolem roku 2010 existovaly v Praze domy se zastaralou energetickou sítí o napětí 120 voltů. Ve 20. letech 20. století započalo v Evropě sjednocování, ale k úplnému vyrovnání hladin napětí nedošlo dodnes. V mnoha zemích, například v celé Severní Americe, Japonsku a na Filipínách proudí elektřina na nižší hladině napětí (120 V) než v Evropě (230 V).\n\nNapětí v elektrických rozvodech nízkého napětí se dle místních norem liší, takže někde je to 90 V, jinde 250 V ale v naprosté většině zemí je buďto cca 230 V nebo cca 115 V, (kmitočet buďto 50 Hz nebo až 60 Hz) u jednofázových a od 200 V až 400 V u třífázových rozvodů.\nZ toho vyplývá nutnost užívat redukce nebo převodní transformátory, pokud chceme elektrické spotřebiče používat mimo oblast, pro kterou byly vyrobeny. U spotřební elektroniky vybavené odděleným síťovým adaptérem je jednodušší opatřit si nový adaptér. Například přístroje určené pro USA a Evropu často pocházející ze stejné asijské montovny se liší právě jen přiloženým síťovým adaptérem.\n\nJednofázové zásuvky pro střídavé napětí 230 V (podle jednotlivých národních norem 220–250 V) jsou zpravidla se 3 válcovými kontakty. Zásuvky se 3 kontakty mohou být připojeny přes proudový chránič, který snižuje nebezpečí úrazu elektrickým proudem. Od roku 2009 jsou povinně vybaveny proudovým chráničem všechny v Česku nově zřizované nebo rekonstruované zásuvkové obvody.\n\nPopis zapojení zásuvky užívané v České a Slovenské republice: Od roku 1933 je oficiálně zaveden francouzský typ zásuvky (typ E) .Při čelním pohledu na zásuvku platí, že zemnící kolík (připojen žlutozeleným vodičem) je nahoře. Potom levá dutinka je spojena s fázovým vodičem (připojen hnědým nebo černým vodičem) s napětím a pravá dutinka je spojena s pracovním nulovým vodičem (připojen světle modrým vodičem). Tato orientace i barvy vodičů jsou předepsány ČSN a jsou povinné. V poslední době lze v České republice najít i rozvody se zásuvkami německého typu (Schuko, typ F). Je to zejména v sídlech zahraničních firem nebo v obytných budovách trvale žijících cizinců. Takové rozvody však neodpovídají ČSN a je nutno je posuzovat individuálně, a to podle norem DIN. I zde platí, že pevně instalovaná zásuvka typu F musí mít fázový vodič v levé dutince, nulový vodič v pravé dutince a ochranný vodič je vyveden na pružné ochranné kontakty (DIN toto rovněž striktně předepisují). Při použití univerzálních vidlic Unischuko je použití zásuvky typu E a F rovnocenné a zcela bezpečné. Barvy vodičů jsou v ČSN i DIN shodné.\n\nDostupné jsou i zásuvky se zvýšenou mírou bezpečnosti:\n\nDnes je běžné kombinovat síťové zásuvky ve společných vícenásobných rámečcích s dalšími instalačními přístroji. Nejčastěji s datovými, telefonními nebo anténními zásuvkami.\n\nV kontinentální Evropě (tj. mimo Britských ostrovů) se používají převážně dvě nepříliš odlišné verze se shodnou dvojicí válcových kolíků na vidlici (zástrčce).\nTendencí je, aby vidlice (podle CEE 7/7) byly plně funkční v obou těchto typech zásuvek, tedy aby byly vybaveny jak kolíkovou zdířkou, tak vodivými ploškami pro pružné kontakty. V této vidlici jsou navíc postranní výlisky dle německých norem - vidlice není zcela kulatá. Elektrické spotřebiče s jednofázovým napájením, prodávané v České republice, jsou tak opatřeny vidlicemi, které umožňují jejich bezpečné používání ve většině zemí Evropy. Říká se jim Unischuko. \n\nMálo rozšířené typy zásuvek v Evropě jsou:\nZapojení zásuvek v těchto zemích se řídí dle British standard BS 1363 a užívají obdélníkové kontakty pro napětí 230 V. Každá zásuvka britského typu je opatřena kolébkovým vypínačem. Podle zvyklostí v zemích Commonwealthu je zapnutá poloha vypínače \"dolů\", což může být pro cizince problémem, protože v převážné většině zemí světa se kolébky vypínačů zapínají \"nahoru\". Rovněž je slušné po vytažení vidlice zásuvku tímto vypínačem vypnout. Prakticky všechny britské zásuvky jsou navíc opatřeny clonkami - dětskou pojistkou. Pro připojení jakékoli evropské vidlice je nutný příslušný adaptér. Při pokusu zasunout jakoukoli jinou evropskou vidlici bez adaptéru to může skončit mechanickým poškozením zásuvky i vidlice, požárem nebo úrazem elektrickým proudem. Adaptéry se dají běžně pořídit kdekoli v Evropě, případně bývají pro ubytované turisty k zapůjčení v lepších hotelích.\n\nZásuvky se 2 plochými kontakty (typ A) se vyskytují hlavně v zemích, kde se používá napětí kolem 110 V (Severní Amerika, část Jižní Ameriky, Japonsko, Čína) podle normy severoamerické normalizační organizace NEMA. Tyto dva ploché kolíky mohou být doplněny uzemněným válcovým kolíkem na vidlici - typ B.\n\nZapojení zásuvek v Izraeli dle Israel SI32 standard a jsou od roku 1989 postupně uzpůsobovány jak pro ploché kolíky, tak pro válcové.\n\nI v tomto případě je adaptér na evropské vidlice bezpodmínečně nutný. Použít lze pouze takové spotřebiče, které jsou od výrobce na napájení 110 V přizpůsobeny. Samotný adaptér řeší pouze mechanické provedení zásuvky a napětí nemění.\n\nV České republice třífázové zásuvky zajišťují také dodržení sledu fází pro správný chod elektromotorů. Přesto existují třífázové vidlice, které umožňují jednoduchou úpravou zaměnit polohu dvou kolíků a tak obrátit sled fází. Pro různá proudová zatížení se odlišují i velikostí. Obvyklé velikosti jsou 16 A, 32 A, 63 A, 125 A. Ve starších rozvodech můžeme potkat čtyřkolíkové (3 fáze + vodič PE), v nových rozvodech smějí být už jen pětikolíkové (3 fáze, nulový vodič (N), zemnění (PE)). Pětikolíkové zásuvky mohou být také zapojeny do obvodů vybavených proudovým chráničem. Samozřejmě podléhají příslušným normám dané země jako vše, co se elektřiny týká.\nFáze bývají značeny písmenem L a číslem v pozici dolního indexu. Na starších se lze setkat třeba se značením písmeny R, S, T pro jednotlivé fáze.\n\nUžívají se přibližně do napětí 48 V. Častým příkladem jsou 12V zásuvky v automobilech.\n\n\n"}
{"id": "372608", "url": "https://cs.wikipedia.org/wiki?curid=372608", "title": "Ethelbert", "text": "Ethelbert\n\nEthelbert, Æthelberht, či Aethelbert, je anglosaské mužské jméno, které neslo více významných osob. Ve staré angličtině snamenalo \"vznešený\".\n\n"}
{"id": "372610", "url": "https://cs.wikipedia.org/wiki?curid=372610", "title": "Operátor koalescence", "text": "Operátor koalescence\n\nOperátor koalescence je v mnoha programovacích jazycích operátor, který vrací první z dodaných odkazů, který označuje platný objekt. Někdy bývá označován také jako \"operátor nulového sjednocení\".\n\nV jazyce C# je tento operátor binární a značí se dvěma otazníky (codice_1). Byl zaveden ve verzi C# 2.0 z roku 2005. Oba operandy musí být typově kompatibilní a být referenčního nebo \"nullable\" typu. Pokud není levý operand null, vrací levý operand, jinak vrací pravý operand.\n\nTedy zápis\n\nznamená zhruba totéž jako \n\nnebo jako podmínka\nNa rozdíl od těchto složitějších zápisů se při použití operátoru koalescence levý operand vyhodnocuje pouze jednou.\n\nOperátor má poměrně nízkou prioritu, nižší prioritu mají pouze podmíněný výraz a přiřazení. Je asociativní zprava, zápis codice_2 tedy znamená codice_3. Druhý operátor se ani nevyhodnocuje, pokud první operand není codice_4.\n\nImplementace operátoru koalescence v jazyce Vala se zcela shoduje s implementací v jazyce C#.\n\nV SQL existuje funkce codice_5, která přijímá libovolný počet parametrů a vrací první z nich (zleva), který není NULL, případně poslední hodnotu, pokud jsou všechny parametry NULL.\n\nZápis\n\nje definován jako zkratka pro\nNěkteré dialekty SQL definují jiné funkce s podobným významem, např. codice_6 pro MySQL, codice_7 pro MSSQL, codice_8 pro Oracle; funkce codice_5 ale patří přímo do standardního SQL.\n\nExistují i jiné, podobné, varianty řešení téhož problému. Nejznámější je konstrukce používaná např. v jazyce JavaScript, kde stačí použít běžný operátor disjunkce (codice_10). Ten totiž nevrací nutně logické hodnoty, ale vždy první operand, který je pravdivý (který po vyhodnocení není ekvivalentní s codice_11), pokud nějaký takový existuje, případně poslední operand, jsou-li všechny nepravdivé.\n\nSkriptovací jazyky Perl a PHP mají kromě standardních logických operátorů codice_12, codice_10 a codice_14 odpovídající operátory codice_15, codice_16 a codice_17 s velmi nízkou prioritou, vhodné pro výše uvedené konstrukce.\n\n"}
{"id": "372614", "url": "https://cs.wikipedia.org/wiki?curid=372614", "title": "Kosma", "text": "Kosma\n\nJméno Kosma nese:\n\n"}
{"id": "372615", "url": "https://cs.wikipedia.org/wiki?curid=372615", "title": "Štěnice", "text": "Štěnice\n\nŠtěnice (\"Cimex\") je rod polokřídlého hmyzu. Jedná se o parazity, specializované na různé druhy živočichů. Je to noční živočich. Živí se krví teplokrevných živočichů. Hostitele napadá v noci, vyhledává ho po čichu.\n\nNa člověku parazituje štěnice postelní, někdy též uváděná jako „domácí“.\n\nVědci se dlouhou dobu domnívali, že štěnice se vyvinuly spolu se svými původními hostiteli - netopýry a jinými letouny - v době před asi 60 až 50 miliony let (paleocén až eocén). Novější výzkumy však naznačují, že tito ektoparazité vznikli již zhruba o 50 milionů let dříve, tedy v době druhohor (konkrétně v období přelomu spodní a svrchní křídy).\n\n\n"}
{"id": "372625", "url": "https://cs.wikipedia.org/wiki?curid=372625", "title": "Trubkový závit", "text": "Trubkový závit\n\nTrubkový závit je mezinárodně normalizovaný závit pro šroubové spojování trubek pomocí šroubení nebo fitinků. Popis závitu je uveden v normě ISO 7, profil závitu je stejný jako pro Whitworthův závit, ale je jemnější. Označení původně znamenalo vnitřní (světlý) průměr trubky v palcích, v současnosti se jedná jen o technické označení. Závitové spoje je nutné utěsnit pomocí speciálních lepidel, pásků či provázků (koudel, hliníková vlákna ap.), aby se předešlo úniku kapalin nebo plynů. Při výběru těsnícího materiálu je třeba brát ohled i na tlak plynu či kapaliny, kterému bude muset odolávat. \n\nDruh závitu se označuje:\n\n\n\n"}
{"id": "372627", "url": "https://cs.wikipedia.org/wiki?curid=372627", "title": "Pancéřový závit", "text": "Pancéřový závit\n\nNázev je odvozen z názvu německé normy Stahlpanzerrohrgewinde, běžně zkracované jako Panzergewinde. Jedná se o šroubový závit vytvořený v Německu a následně používaný v dalších německy hovořících zemích (Německo, Švýcarsko, Rakousko) a s nimi sousedících evropských státech. Používá se ke spojování kabelových vývodek s ochrannými trubkami v elektroinstalaci, rozváděči a přístrojovými skříňkami.\n\nPancéřový závit je normalizován \"Německým úřadem pro normalizaci (Deutsches Institut für Normung e. V.)\", normou DIN 40430, kterou převzala ČSN 01 4035. V technické dokumentaci se značí Pg. Do ocelové trubky bývala vložena papírová trubka jako izolace. Podle vnitřního průměru této papírové trubky v milimetrech je odvozeno značení tohoto palcového závitu.\n\nPoněvadž stěny ochranných elektrotechnických trubek jsou relativně slabé, bylo třeba použít závit s malou hloubkou drážky. Z tohoto důvodu byl u pancéřového závitu použit vrcholový úhel 80°. Pancéřový závit se liší též zaoblenými vrcholy tvořícího trojúhelníku. Původně byl závit navržen pro ocelové trubky a průchodky, které se ale později začaly vyrábět kvůli korozi ze slitin zinku a niklu a nověji i z plastů.\n\nPočátkem roku 2000 byl formálně nahrazen normou EN 50262. Po přechodném období, po kterém mohl být u nových zařízení používán, byl pak nahrazen v roce 2003 normou EN 60423 jemným metrickým závitem se stoupáním 1,5 mm.\n\nV současné době se kabelové vývodky s pancéřovým závitem používají u chemických reaktorů, bioreaktorů a dalších zařízení jako snímačů, elektrorozvodných krabic, zásuvek a vidlic.\n\n"}
{"id": "372629", "url": "https://cs.wikipedia.org/wiki?curid=372629", "title": "Edred", "text": "Edred\n\nEdred (cca 923 – 23. listopad 955) byl anglický král v letech 946 až do své smrti roku 955. Byl synem Eduarda I. a jeho manželky Eadgifu.\n\nNa trůn nastoupil po svém starším bratrovi Edmundovi, který zahynul v potyčce. 16. srpna téhož roku byl posvěcen Ofou, arcibiskupem canterburským, v Kingstonu nad Temží poté, co mu slíbili oddanost vládci Walesu a knížata ze severní části země.\n\nPodle Anglosaské kroniky Edred v roce 946 ovládl Northumbrii a Skotové mu odpřisáhli věrnost. Nicméně Edred byl brzy nucen řešit na severu země problémy. V historických pramenech existují jisté časové nesrovnalosti, ale je jisté, že si dva vikinští princové činili nárok na vládu v Northumbrii.\n\nJedním z nich byl Olaf, bývalý král Yorku, později se stal Edmundovým kmotřencem a spřáteleným králem, ale nakonec byl zavrhnut. Pokoušel se prosadit svého bratrance na trůn království Dublin, ale po drtivé porážce roku 947 byl nucen hledat své štěstí jinde. Krátce nato se mu podařilo ovládnout York. Zdá se, že v této pozici ho Edred toleroval. Nicméně Olaf byl krátce nato odstraněn z trůnu ve prospěch Erika z Northumbrie.\n\nDruhým byl Erik, dřívější král Norska. Po několika úspěšných střetech dorazil do Northumbrie, kde se prohlásil jejím králem. Edred vyrazil rychle se svým vojskem na sever a na své cestě zničil mimo jiné chrám v Riponu. I když jeho vojsko utrpělo v bitvě u Castlefordu znatelné ztráty, dokázal své sily znovu obnovit. Vzhledem ke škodám, které v Northumbrii při svém tažení způsobil a pod pohrůžkou nového vpádu zaplatila Northumbrie Edredovi kompenzaci válečných nákladů.\n\nNa konci svého života trpěl Edred potížemi trávicího ústrojí, které zřejmě byly příčinou jeho smrti. Edred zemřel 23. listopadu 955 a byl pochován ve starém chrámu ve Winchesteru. Zemřel jako starý mládenec bez potomků, a tak se jeho následníkem stal mladý synovec Edwy.\n"}
{"id": "372633", "url": "https://cs.wikipedia.org/wiki?curid=372633", "title": "Borut Pahor", "text": "Borut Pahor\n\nBorut Pahor (* 2. listopadu 1963 Postojna) je od roku 2012 slovinský prezident. V letech 2004 až 2008 byl členem Evropského parlamentu za slovinskou sociální demokracii (Socialni demokrati), která je součástí frakce Strana evropských socialistů. Od listopadu 2008 do února 2012 byl slovinským premiérem.\n\nNarodil se v Postojni jako jediné dítě učitele a švadleny. Dětství prožil v Šempetru pri Gorici, kde absolvoval tamější gymnázium, na němž byl členem vedení gymnaziálního Svazu socialistické mládeže Slovinska (ZSMS). V roce 1982 nastoupil na Fakultu sociologie, politických věd a novinářství Univerzity Edvarda Kardelje v Lublani (FSPN). Ve třetím a čtvrtém ročníku vedl fakultní ZSMS a posléze se stal členem Svazu komunistů Slovinska (ZKS). Na přelomu let 1986 a 1987 neúspěšně kandidoval do vedení univerzitního ZSMS. Za svou diplomovou práci v roce 1987 obdržel Prešerenovu cenu a vedoucí jeho diplomové práce – Ernest Petrič – odhadoval Pahorův vysoký akademický potenciál, a proto Pahor v roce 1987 mohl ve studiích pokračovat v USA. V té době ale přišla nabídka Milana Kučana, díky které se stal Pahor praktikantem na Ústředním výboru ZKS (CK ZKS). V roce 1989 se Pahor stal historicky nejmladším členem CK ZKS a následně i jeho předsednictva. Jako člen CK ZKS se podílel na posledním kongresu Svazu komunistů Jugoslávie (SKJ) v lednu 1990, který slovinská delegace opustila. Již od roku 1993 byl místopředsedou Sjednocené kandidátky sociálních demokratů (ZLSD), v roce 1996 byl zvolen místopředsedou Státního shromáždění a v letech 2000 až 2004 byl jeho předsedou. Od února 1997 byl předsedou ZLSD. V roce 2004 byl zvolen poslancem Evropského parlamentu, tuto funkci opustil, když očekával kandidaturu v prezidentských volbách v roce 2007, v nichž nakonec nekandidoval, jeho strana – od roku 2005 Sociální demokraté – v roce 2008 přesvědčivě zvítězila ve volbách do Státního shromáždění a Pahor se stal premiérem.\n\nV průběhu roku 2011 se Pahorova vládní koalice začala rozkládat, čemuž přispěla i neúspěšná referenda a nutnost realizace nepopulárních reforem, zejména důchodové. Vládu opustila v dubnu 2011 po třech měsících ve funkci ministryně bez portfeje odpovědná za místní samosprávu a regionální politiku Duša Trobec Bučan (DeSUS), v květnu 2011 pak koalici opustila i samotná strana DeSUS s odůvodněním, že není brána za rovnocenného partnera. Ve vládě ale zůstal jeden z nominantů strany – prof. dr. Roko Žarnić. Počátkem června pak vládu opustil i Gregor Golobič (Zares), ostatní ministři zastupující Zares opustili vládu na konci června 2011. Výkon ministerských funkcí uprázdněných po odchodu DeSUSu, Zaresu a Katariny Kresal (LDS), jejíž odstoupení v zásadě nesouviselo s rozkladným procesem uvnitř koalice, převzali ostatní ministři včetně samotného premiéra, jenž tak zastával také funkci ministra veřejné správy. Premiér Pahor navrhl Státnímu shromáždění 20. září 2011 jména nových ministrů, avšak hlasy poslanců Slovinské demokratické strany, Slovinské lidové strany, Slovinské národní strany, DeSUSu a šesti poslanců strany Zares nebyl návrh přijat, čímž Pahorova vláda padla.\n\nV prosincových parlamentních volbách získala slovinská sociální demokracie jen 10,5 % hlasů. Na kongresu SD v červnu 2012 neobhájil křeslo předsedy strany, nový předseda SD – Igor Lukšič – nicméně o Pahorovi prohlásil, že tento je zrozen pro úřad prezidenta. Ve druhém kole prezidentských voleb, 2. 12. 2012, byl Borut Pahor zvolen prezidentem Slovinska, když porazil dosavadního prezidenta Danilo Türka, kterého v závěru volební kampaně podpořil také někdejší Pahorův mentor Milan Kučan.\n\nDne 23. prosince 2012 převzal Borut Pahor úřad prezidenta.\n\n\n\n"}
{"id": "372635", "url": "https://cs.wikipedia.org/wiki?curid=372635", "title": "Bohuslav Brouk", "text": "Bohuslav Brouk\n\nBohuslav Brouk (19. listopadu 1912, Praha-Holešovice – 19. ledna 1978, Londýn) byl psychoanalytik, spisovatel, básník, publicista, filosof, estetik, sociolog a biolog. Od roku 1948 žil v emigraci. Byl jedním z prvních propagátorů psychoanalýzy a kritickým vykladačem díla Sigmunda Freuda v Československu. Jeho dílo se týká psychoanalýzy (\"Autosexualismus a psycherotismus\", 1935), jazyka a způsobu vyjadřování (\"Jazyková komika\", 1941), či vztahů člověka k věcem (tzv. chrematologie neboli nauka o věcech, \"Lidé a věci\", 1947).\n\nByl mladším synem spoluzakladatele firmy Brouk a Babka. V roce 1931 absolvoval obchodní akademii v Praze Karlíně, o rok později složil maturitní zkoušku na gymnáziu v Klatovech. Po krátkém studiu na Lékařské fakultě Univerzity Karlovy v Praze vystudoval biologii a antropologii na Přírodovědecké fakultě UK (doktorát 1937), a estetiku na Filozofické fakultě UK Praha (doktorát 1946). Časopisecky poprvé publikoval v roce 1930 v \"Tvorbě\".\nTento \"enfant terrible\" české avantgardy a bohémy třicátých a čtyřicátých let se v roce 1934 stal spoluzakladatelem Skupiny surrealistů v ČSR, jejíž leták, informující o jejím ustavení, vydal vlastním nákladem. Při sporu uvnitř skupiny, v roce 1938, stál na straně Karla Teigeho proti Vítězslavu Nezvalovi. Zabýval se především psychoanalýzou, sexuologií, problematikou sebevraždy a řadou dalších témat. Za druhé světové války pracoval jako umělecký poradce obchodního domu Bílá labuť, který postavila a vlastnila rodinná společnost.\n\nV poválečném období let 1945–1948 se intenzivně zapojil do politické a publicistické činnosti – jako jeden z mála intelektuálů v této době veřejně přednášel a v tisku uveřejňoval texty, v nichž systematicky a neúprosně demaskoval komunistickou ideologii a především praktickou politiku Komunistické strany Československa. Vedle toho se svými přáteli, architekty Karlem Honzíkem a Ladislavem Žákem, rozvíjel koncept životního slohu.\n\nNa jaře 1948 odešel do exilu, nejdříve do americké okupační zóny v Německu, poté do Francie (Paříž), Austrálie (Melbourne), od konce roku 1958 žil ve Spojeném království (Londýn).\n\n\nUkázky z některých Broukových textů obsahuje článek Myšlenky Bohuslava Brouka (\"Analogon\", 1992, r. IV, č. 9, s. 21–22) a Kdo má zadnici pro veřejné vystoupení? (\"Babylon\", 29. listopadu 2010, r. XIX, č. 14, s. 7).\n\n\nPříspěvky podepisoval např. jako Bohuslav Brouk, B. Brouk, Boh. Brouk, Gottlob Brauk, Boguslav Broukčenko, -bkb-, -br-, Dr. B. B. či Jan Vlasák.\n\n\n"}
{"id": "372637", "url": "https://cs.wikipedia.org/wiki?curid=372637", "title": "Hrabství Carlow", "text": "Hrabství Carlow\n\nHrabství Carlow ( , ) je irské hrabství, nacházející se na jihovýchodě země v bývalé provincii Leinster. Sousedí s hrabstvími Laois a Kildare na severu, s hrabstvím Wicklow na severovýchodě, s hrabstvím Wexford na jihovýchodě a s hrabstvím Kilkenny na jihozápadě.\n\nHlavním městem hrabství je Carlow, postavené na řece Barrow, s 20 724 obyvateli (2011). Hrabství má rozlohu 896 km² a žije v něm 54 532 obyvatel (2011).\n\nDvoupísmenná zkratka hrabství, používaná zejména na SPZ, je CW.\n\n"}
{"id": "372638", "url": "https://cs.wikipedia.org/wiki?curid=372638", "title": "Havlovice (Miřetice)", "text": "Havlovice (Miřetice)\n\nHavlovice (německy \"Hawlowitz\") jsou místní částí obce Miřetice (okres Chrudim).\n\nPrvní písemný záznam o obci pochází z roku 1487. Je uveden v seznamu obcí, které patřily ke klášteru podlažickému. Seznam je založen v Deskách dvorských, které jsou umístěny ve Státním ústředním archivu v Praze. Havlovice byly do roku 1924 osadou obce Louka, okres Chrudim. Od roku 1925 do roku 1960 byly samostatnou obcí, ke které patřila osada Dubová. Od 1. ledna 1961 se staly místní částí obce Miřetice, kam patří dosud.\n\nNejvětším objektem v Havlovicích je bývalý panský dvůr, založený rodem Auerspergů ze Slatiňan. Panské dvory tvořily základ zemědělského podnikání šlechty. Každý dvůr vedl šafář, který trvale zaměstnával čeledíny a děvečky. Další pracovníci přicházeli do práce (dříve do roboty) podle potřeby. Havlovický dvůr patřil šlechtickému rodu Auerspergů ze Slatiňan. Při pozemkové reformě (parcelaci) po první světové válce byl dvůr státem vyvlastněn a část půdy rozdělena. Z nerozdělené části půdy a zemědělského objektu (dvora) byl vytvořen tzv. zbytkový statek, který byl pronajímán správcům. Po roce 1948 užívalo dvůr JZD Miřetice a Výkupní podnik Hlinsko. Dnes ho využívá soukromá firma.\n\nHavlovice jsou známé zejména vzájemně propojenými havlovickými rybníky – Hořička, Petráň, Žďár a menší Liška. Zdrojem vody je řeka Ležák (Holetínka), která napájí Petráň. Voda pak protéká do Hořičky a Žďáru, ze kterého nadbytečná voda opět odtéká do řeky Ležák. Do Petráně přitéká také voda z rybníku Liška, který je napájen Havlovickým potokem, který pramení za osadou Kvasín. Největší rybník Hořička má rozlohu 30 ha a celá soustava přes 50 ha.\n\nDnešní rybník Petráň se podle mapy z r. 1839 (Císařské otisky), jmenoval původně Kostelecký. Současný název Petráň vznikl pravděpodobně podle objektu pod rybníkem (bývalý mlýn), který se nazýval U Petráňů. Název rybníku Hořička byl odvozen od kopce Hořička (německy Horitschka), který leží nad rybníkem, 384 m nad mořem. Název rybníku Žďár byl asi odvozen od slov \"žďáření\" či \"žďárování\", tj. vypalování lesa před založením rybníka.\n\nPočet stálých obyvatel je nízký – kolem dvaceti osob. Ti bydlí v devíti domech. Vedle nich je zde několik rekreačních objektů. V roce 1869 měly Havlovice 95 obyvatel. Tento stav se udržel zhruba do roku 1910. Pak počet obyvatel klesal: v roce 1930 na 58 osob, v roce 1950 na 39 osob až po současný stav cca 20 trvale bydlících obyvatel.\n\n"}
{"id": "372649", "url": "https://cs.wikipedia.org/wiki?curid=372649", "title": "Kosmos 573", "text": "Kosmos 573\n\nKosmos 573 byl bezpilotovaná zkouška Sojuzu Ferry bez solárního systému.\n\n\n"}
{"id": "372650", "url": "https://cs.wikipedia.org/wiki?curid=372650", "title": "SS Nomadic (1911)", "text": "SS Nomadic (1911)\n\nSS Nomadic je parník společnosti White Star Line, který byl spuštěn na vodu 25. dubna 1911 v Belfastu. Byl postaven jako pomocná loď pro luxusní plavidla RMS Olympic a RMS Titanic a je posledním existujícím parníkem rejdařství.\n\nKýl Nomadicu byl položen v loděnicích Harland and Wolff v Belfastu roku 1910. 25. dubna 1911 byl spuštěn na vodu a 27. května předán rejdařství White Star Line. Parník byl 67 metrů (220 stop) dlouhý a 11,3 metrů (37 stop) široký, s hrubým výtlakem 1 273 tun. Byl vybaven dvěma trojlistými lodními šrouby, které zajišťovaly maximální rychlost 12 uzlů.\n\nSpolu se sesterskou SS Traffic byly používány jako zásobovací lodě, které přepravovaly pasažéry a náklad z přístavu v Cherbourgu na luxusní Olympic a Titanic kotvící nedaleko na moři (samotné byly tak obrovské, že by se do přístavu nevešly). Zatímco Traffic ale sloužil třetí třídě, Nomadic byl vybaven luxusnějšími interiéry odpovídajícími lodním lístkům pro první a druhou třídu. Po jeho palubách se prošlo mnoho osob, které po zkáze Titaniku vešly do dějin, včetně nepotopitelné Molly Brownové, manželů Duff-Gordonových nebo Benjamina Guggenheima, který se rozhodl zemřít jako gentleman, ve svých nejlepších šatech.\n\nBěhem první světové války byl Nomadic používán k přepravě amerických jednotek v Brestu.\nV roce 1927 byl prodán společnosti Compagnie Cherbourghoise de Transbordement a posléze v roce 1934 přešel do rukou Société Cherbourghoise de Remorquage et de Sauvetage. Během druhé světové války pod jménem \"Ingenieur Minard\" opět posloužil jako vojenská loď.\n\nPo skončení války se vrátil ke svému původnímu poslání, tedy coby zásobovací loď společnosti Cunard White Star (White Star Line a její sok Cunard Line se v roce 1934 sloučily), a to plnil dlouhé roky až do listopadu 1968. Sloužil mimo jiné proslulým parníkům Queen Mary a Queen Elizabeth.\n\nV roce 1974 Nomadic přešel do osobního vlastnictví a jeho nový majitel jej změnil na plovoucí restauraci na řece Seině v Paříži, přímo naproti Eiffelově věži. Po uzavření restaurace zde opuštěný parník po určitý čas pomalu chátral, a to až do roku 2003, kdy byl přemístěn do přístavu v Le Havru.\n\nSpolečnost spravující technické památky Belfastu (Belfast Industrial Heritage - BIH) a nezisková organizace v Severním Irsku rozvinuly snahu o jeho záchranu.\n\n26. ledna 2006 tak byl, díky úsilí představitelů výše zmíněných sdružení, SS Nomadic v aukci prodán vládě Severního Irska, konkrétně ministerstvu kulturního rozvoje (department for social development) za 171 320 liber (vyvolávací cena byla 165 000 liber).\n\nSS Nomadic tedy opustil Le Havre, aby se po dlouhých desetiletích v červnu roku 2006 konečně vrátil do svého rodného domova v Belfastu. Loď zde byla vřele přivítána ministrem kulturního rozvoje Davidem Hansonem, zástupcem města Belfast Ruth Pattersonovou i širokou veřejností. Protože Nomadic během let, kdy sloužil jako restaurace, přišel o vlastní technické vybavení, jeho transport zajistila společnost Anchor Marine Transportation Limited.\n\nStudie provedené městem Belfast odhadly předběžné náklady na rekonstrukci Nomadicu na 7 milionů liber. Komise belfastského přístavu (Belfast Harbour Commissioners) vyslovila souhlas s dočasným zakotvením lodi. Současně byla zřízena nadační sbírka. Nyní, když je Nomadic registrován na seznamu historických plavidel Spojeného království (United Kingdom's National Register of Historic Vessels), může projekt na jeho obnovu zažádat o grant, který by velkou měrou přispěl k současné částce 60 000 liber z veřejné sbírky a 100 000 liber získaných od magistrátu Belfastu.\n\nVeřejnost zároveň založila oficiální společnost na záchranu Nomadicu (Nomadic Preservation Society).\nPo návratu do Belfastu byl SS Nomadic ukotven v Queen's Quay, před Odyssey Arenou a na jeho palubě byla uspořádána dočasná výstava. Na konci roku 2008 byla loď uzavřena pro veřejnost a přemístěna do Barnett´s Dock z důvodu údržby. Předpokládá se, že v brzké době dojde k jejímu ukotvení v suchém doku v Hamilton Graving Dock, aby mohla být provedena dlouho očekávaná rekonstrukce.\n\nV lednu 2009 byla společnost Frazer Nash pověřena zpracováním podrobného plánu na obnovu lodi. Na jeho základě dojde ke stanovení rozsahu rekonstrukčních prací.\n\nNa sklonku roku 2009 bylo již dostatek financí zahájení hlavních restauračních prací. V únoru 2010 byla zahájena úprava a oprava ocelového trupu lodi, aby se zabránilo zhoršování stavu trupu.\n\nV únoru 2011 byla společnost Harland & Wolff pověřena k provedení renovace a oprav ocelových konstrukcí, navazujíc na původní stavitele před 100 lety. Jednalo se o zakázku v hodnotě 2 000 000 liber, a to včetně znovuvytvoření chybějícího můstku, opravy a nátěru trupu v původních barvách společnosti White Star Line. Tyto práce byly dokončeny v únoru 2012.\n\nPoslední etapa restaurátorských prací zahrnuje obnovu luxusního interiéru, včetně obložení a řezbářských ornamentů. Původní dřevěné obložení z Nomadicu bylo zakoupeno z francouzského muzea Společností na záchranu Normandicu s použitím finančních prostředků získaných během kampaně za obnovu lodi. Tato fáze prací zahrnuje také restaurátorské práce na historickém Hamiltonově suchém doku a pumpovací stanici, které tak budou přeměněny v turistickou atrakci, což by podle předpokladů mělo být dokončeno do listopadu 2012.\n\n"}
{"id": "372656", "url": "https://cs.wikipedia.org/wiki?curid=372656", "title": "Kosmos 496", "text": "Kosmos 496\n\nKosmos 496 byl bezpilotní zkouška upravené kosmické lodi Sojuz provedená roku 1972. Během letu nedošlo ke kontaktu s žádnou jinou stanicí. Po katastrofě Sojuz 11 byla loď vybavena jen dvěma sedadly. Třetí sedadlo bylo odstraněno, aby se do kabiny vešli dva kosmonauti oblečení ve skafandrech.\n\n\n"}
{"id": "372657", "url": "https://cs.wikipedia.org/wiki?curid=372657", "title": "Letka (řeka)", "text": "Letka (řeka)\n\nLetka ( ) je řeka na jihu Komijské republiky a v Kirovské oblasti v Rusku. Je dlouhá 260 km. Povodí řeky je 3680 km².\n\nPramení na vysočině Severní Úvaly. Ústí zprava do Vjatky (povodí Kamy).\n\nPrůměrný roční průtok vody ve vzdálenosti 45 km od ústí u vesnice Kazaň činí 20,6 m³/s.\n\nJe splavná pro vodáky. Vodní doprava je možná na dolním toku.\n"}
{"id": "372659", "url": "https://cs.wikipedia.org/wiki?curid=372659", "title": "Segesta", "text": "Segesta\n\nSegesta (sicilsky: \"Seggesta\") byla politickým centrem elymského národa. Je umístěna v severozápadní části Sicílie, v provincii Trapani v obci Calatafirmi-Segesta.\n\nPodle tradičního příběhu použitého ve Vergiliově Aeneidě byla Segesta z větší části založena tehdejším místním vládcem Acestem a některými z Aeneových následníků, kteří se rozhodli zde zůstat po Acestově boku a založit město jménem \"Acesta\". Byla známa i domněnka, že původní město \"Acesta\" či \"Egesta\" bylo přejmenováno na \"Segestu\" Římany, aby se tak vyhnuli latinskému výkladu tohoto slova zvěstujícímu špatná znamení. Na základě nalezených mincí však bylo dokázáno, že město se nazývalo \"Segestou\" i v dřívějším období.\n\nSegesta (řecky nazývaná Egesta) byla jedním z velkých měst Elymů, což byli jedni ze tří původních národů Sicílie. Populace Segesty se skládala z Elymů a iónských Řeků, přestože se Elymové brzy helenizovali a převzali vnější znaky řeckého života.\n\nToto město bylo po dlouhou dobu v konfliktu se \"Selinúntem\" (dnes Selinunte), který se pravděpodobně snažil zajistit si přístav na pobřeží Tyrhénského moře. První bitvy mezi těmito městskými státy se odehrály mezi lety 580–576 př. n. l. a znovu pak roku 454 př. n. l., ale později měl mít konflikt dopad na celou Sicílii. Roku 415 př. n. l. požádala Segesta o pomoc Athény, což vedlo ke katastrofální athénské výpravě na Sicílii (415–413 př. n. l.). Později Segesta požádala o pomoc Kartágince, kteří s Řeky dlouhodobě vedli války o Sicílii, a ti Selinús srovnali se zemí. Segesta nadále setrvala ve spojenectví s Kartágem, kvůli čemuž byla roku 397 př. n. l. obléhána Dionýsiem Syrakuským a o 90 let později zničena Agathoklem. Z této porážky se však zotavila.\nV roce 276 př. n. l. se město spojilo s králem Pyrrhem, avšak již roku 260 př. n. l. změnilo strany a podvolilo se Římanům. Město za svojí alianci s Kartágem nebylo potrestáno díky společnému mýtickému původu Římanů a Elymů (oba národy byly podle legend potomci uprchlíků z Tróji) a naopak mu byl přiznán status svobodného města.\n\nRoku 104 př. n. l. zde vypukla vzpoura otroků vedená Athenionem.\n\nO historii města během římské nadvlády je známo velice málo, ale je pravděpodobné, že se obyvatelstvo postupně přesunovalo do přístavního města Castellammare del Golfo, kde byly lepší obchodní příležitosti. Historie města pak byla ukončena nájezdem germánského kmene Vandalů.\n\nZbytky města se nacházejí na vrchu Monte Barbaro ve výšce 305 metrů nad mořem. Město bylo chráněno na několika místech příkrým srázem a poblíž chrámu, kde nebyl svah tak prudký, byly postaveny obranné zdi. Z vrcholu je dobrý pohled na údolí vedoucí k zálivu Castellamare. Město ve své době kontrolovalo velké množství cest vedoucích mezi pobřežím na severu a venkovskými oblastmi. O struktuře města je známo velice málo. Letecká fotografie naznačuje běžnou strukturu města vystavěného na terasách, čímž se stavitelé vyhýbali zdejšímu příkrému terénu. Současné zbytky mohou pocházet z rekonstrukce po zničení města Agathoklem.\n\nNedávné archeologické práce odhalily, že místo bylo znovu obydleno muslimy, a to za normanské nadvlády. Vykopávky odhalily muslimské pohřebiště a mešitu pocházející ze 12. století nacházející se vedle normanského hradu. Důkazy naznačují, že mešita byla zničena po příchodu nového křesťanského panovníka někdy po roce 1200. Město bylo nakonec opuštěno během 2. poloviny 13. století.\n\nNa kopci mimo oblasti starověké Segesty leží neobvykle dobře zachovaný dórský chrám. Byl postaven někdy ke konci 5. století př. n. l., má šest sloupů na šířku a čtrnáct sloupů na délku s třístupňovým podkladem měřícím 21x56m. Mnoho důkazů naznačuje, že chrám nebyl nikdy úplně dokončen. Sloupy nebyly vlnité, jak to bylo obvyklé u dórských chrámů, a v blocích tvořících podklad se stále nacházejí poutka (používala se pro zvedání bloků na místo a poté se většinou vyjmula). Chybí mu také cella a nikdy nebyl zastřešen. Tento řecký chrám je sám o sobě dost netradiční, protože byl postaven ve městě, které z větší části tvořilo neřecké etnikum.\n\nDivadlo se nachází na vrcholku hory, odkud je na sever vidět scénické panorama.\n\n\n\n"}
{"id": "372665", "url": "https://cs.wikipedia.org/wiki?curid=372665", "title": "Zázrivá", "text": "Zázrivá\n\nZázrivá je obec na Slovensku v okrese Dolný Kubín.\n\nObec byla založena jako Valašská obec na území panství Oravského hradu. První písemná zmínka je z roku 1556. Tehdy měla Zázrivá podle soupisů 150 až 200 obyvatel. Obyvatelé se v těch časech na léto stěhovali se stády do hor, ale postupně se rodiny usazovaly právě na těch místech, kde byly v létě, a tak vznikly dnešní osady Zázrivé jako Ráztoky, Havrania, Petrová, Bílá a další. V roce 1615 byly určeny definitivně hranice Zázrivé. Za panování krále Ludvíka II. Jagellonského během jeho dětských let vládl na Oravě magistr Donco.\n\nBěhem kuruckých válek vesnice velmi zpustla a postupně jí zrušili i veškeré výsady. V roce 1747 byl založen Farní úřad. V roce 1791 postaven první zděný římskokatolický kostel na místě, kde stál původně dřevěný, který byl postaven v roce 1705, později byl rozebrán a prodán do Žaškova.\n\nAž v roce 1871 byl vytvořen Urbárský spolek, neboť lidé neměli na vykoupení se z poddanství dostatek prostředků. V roce 1785 bylo v Zázrivé 2030 obyvatel, v roce 1828 2600 obyvatel, později jejich počet klesal v důsledku epidemií a vystěhovalectví. V roce 1829 to bylo 2598 lidí a v 70. letech 20. století byla Zázrivá největší obcí na Oravě, měla přes 4100 obyvatel. Pak počet obyvatel klesl asi na polovinu.\n\nBěhem SNP byla v obci partyzánská základna, na níž přistáli rozličné jednotky výsadkové partyzánské skupiny. Obec byla osvobozena 5. dubna 1945.\n\nKostel dal postavit v roce 1928 tehdejší kněz a děkan Jan Briššák (1. dubna 1866 - 2. ledna 1928), který tehdy působil v Zázrivé. Pocházel z Rabče a dokončení stavby se už nedožil. Kostel byl dostavěn v roce 1933 a byl vysvěcen na svátek Nanebevzetí Panny Marie 15. srpna 1934. V té době ve farnosti působili kněží Kočiš a kaplan Balara. Kostel je postaven v moderním stylu se zachovalými liniemi románského slohu. Je vybaven oltářem, v té době největším na Oravě, který byl dovezen z Tyrolska.\n\nKostel se nachází na okraji obce u hřbitova. První dřevěný kostel byl postaven v roce 1705. Tento stál údajně v Ústředí na začátku Doliny na vršku (nynější název Kostelec) a byl prodán do Žaškova. Na jeho místě byl roku 1720 postaven zděný kostelík. Se stavbou dalšího zděného kamenného kostela v Zázrivé se započalo v roce 1791 a dokončen byl v roce 1796. Byl postaven v pozdně raně-barokním stylu na pozemku starého hřbitova. Kostel se skládal z lodi, sakristie a malé předsíně, která zároveň tvořila hlavní vchod. Do sakristie se vcházelo přes hlavní vchod. Na boku lodě, v blízkosti hlavního oltáře byly po obou stranách dvě malá okna. V horní části zaklenutá do půlkruhu. V blízkosti vchodu na věž bylo ještě jedno okno. Celkově měl kostel tři vchody. Kromě hlavního oltáře, byly ještě dva boční oltáře. Na hlavním oltáři byla socha Božského Srdce Ježíšova, v životní velikosti. V pozadí toho celého, byl asi dva a půl metru vysoký obraz, dosahující až po strop, v bohatě zdobeném rámu. Na jeho bocích byly ve středu umístění andělé. Obraz znázorňoval v horní části sv. Trojici, nebe, anděly, a v dolní části svatých: Papeže s třírameným křížem, a věřící lid. V blízkosti levého oltáře byla sakristie, z níž se vycházelo na kazatelnu. V přední části kostela se nacházela jedna zpovědnice a socha svatého Antona. V kostele stály dvě řady lavic. Dlažba byla kamenná. Strop byl jednoduchý dřevěný. Křížová cesta se v kostele nenacházela. Na chór byl přístup jak zvenčí, tak z kostela. Chór vedl od bočního vchodu a končil naproti němu. Na věži byly tři zvony. Požár vznikl v pozdním odpoledni v sobotu 8. srpna 1934. Obyvatelé byli roztroušeni po loukách, protože ještě sušili seno a žeň ještě nezačala. Proto se pozdě začalo hasit. Už se zaměřili jen na záchranu zvonů. Během spouštění zvonů z věže jim jeden praskl a druhý roztál. Zachránil se pouze jeden zvon. Také byla zachráněna i socha sv. Antona, která byla v životní velikosti. Na poslední chvíli ji vynesl tehdejší varhaník a učitel Štefan Magúth. Kostel byl podpálen úmyslně dvěma občany Zázrivé. Provedli to na objednávku místního podnikatele, který vlastnil nákladní dopravu a obchod s petrolejem. Od té doby ruiny kostela chátrají. V roce 1968 byly pokusy místního administrátora Albína Senaja (1936 - 1999), dát obnovit kostel celkovou rekonstrukcí, ale přišla do toho normalizace a již nikdo se nepokusil znovu kostel opravit.\n\nObec se nachází v nadmořské výšce 600 metrů a rozkládá na ploše 67,250 km². K 31. prosinci roku 2011 žilo v obci 2 720 obyvatel.\n"}
{"id": "372669", "url": "https://cs.wikipedia.org/wiki?curid=372669", "title": "Carl Frederik Nyman", "text": "Carl Frederik Nyman\n\nCarl Frederik Nyman, také Carl Fredrik Nyman (31. srpna 1820 Stockholm - 26. dubna 1893 tamtéž) byl švédský botanik.\n\nNyman byl kurátorem stockholmského Riksmuzea. Spolu se Schottem a Kotschym vydával \"Analecta botanica\" (1854). Byl po něm pojmenován rostlinný rod \"Nymania\" S. O. Lindb..\n"}
{"id": "372675", "url": "https://cs.wikipedia.org/wiki?curid=372675", "title": "Andrij Voronin", "text": "Andrij Voronin\n\nAndrij Viktorovyč Voronin, ukrajinsky Андрій Вікторович Воронін (* 21. červenec 1979), je bývalý ukrajinský fotbalový útočník a reprezentant. V roce 2011 získal na Ukrajině ocenění „Fotbalista roku“. Prošel hráčská angažmá v Německu, Anglii a Rusku. Po skončení aktivní hráčské kariéry se stal trenérem.\n\nVoronin je bývalým reprezentantem Ukrajiny, v národním A-týmu odehrál v letech 2002–2012 celkem 74 zápasů, v nichž nastřílel 8 branek.\n\nZúčastnil se domácího Mistrovství Evropy ve fotbale 2012, které Ukrajina spolupořádala s Polskem. Odehrál na turnaji dva ze tří zápasů svého týmu, postupně 11. června výhra 2:1 nad Švédskem a 15. června prohra 0:2 s Francií. 19. června proti Anglii (porážka 0:1) nehrál. Ukrajinské mužstvo skončilo se třemi body na nepostupové třetí příčce základní skupiny D.\n\n"}
{"id": "372682", "url": "https://cs.wikipedia.org/wiki?curid=372682", "title": "Sven Berggren", "text": "Sven Berggren\n\nSven Berggren (12. srpna 1837 – 28. června 1917 Lund) byl švédský botanik a univerzitní profesor. Působil na univerzitě v Lundu v letech 1883–1902, a později na univerzitě v Uppsale.\n\nZabýval se, při svých cestách na málo prozkoumaná místa, sběrem rostlin. Například Špicberky roku 1868, Grónsko roku 1870, a roku 1873 Nový Zéland, Austrálie, Havaj a Kalifornie. Vytvořil sbírku hlavně mechorostů, méně jsou zastoupeny cévnaté rostliny, řasy a houby.\nKolekci uchovává Lundská univerzita.\n"}
{"id": "372685", "url": "https://cs.wikipedia.org/wiki?curid=372685", "title": "Euro Hockey Tour 2004/2005", "text": "Euro Hockey Tour 2004/2005\n\nEuro Hockey Tour 2004/2005 je 9. ročník hokejových turnajů Euro Hockey Tour.\n\nHokejový turnaj byl odehrán od 11.11.2004 – do 14.11.2004 v Helsinkách. Utkání Švédsko – Rusko bylo odehráno v Linkopingu\nHokejový turnaj byl odehrán od 16.12.2004 – do 19.12.2004 v Moskvě\nHokejový turnaj byl odehrán od 10.2.2005 – do 13.2.2005 v Stockholmu. Utkání Finsko – Rusko bylo odehráno v Tampere\nV této sezóně se turnaj Česká pojišťovna cup v Liberci neuskutečnil, ve stejném termínu se světoví hokejisté střetli na turnaji o Světový pohár (nástupce kanadského poháru)\n\n\nZápasy o umístění se hrály ve dnech 22. a 24. dubna 2005. Hrálo se dvoukolově systémem doma-venku.\n\n"}
{"id": "372693", "url": "https://cs.wikipedia.org/wiki?curid=372693", "title": "Nir Barkat", "text": "Nir Barkat\n\nNir Barkat (hebrejsky: ; * 19. října 1959, Jeruzalém, Izrael) je izraelský podnikatel, politik a starosta Jeruzaléma.\n\nNarodil se a vyrůstal v Jeruzalémě. Šest let sloužil u výsadkové brigády Izraelských obranných sil (1977–83) a dosáhl hodnosti majora.\n\nSvoji kariéru začal v roce 1988 v hi-tech průmyslu, když založil softwarovou společnost BRM, která se specializuje na antivirový software. Později pomáhal založit investiční společnost IVN.\n\nDo politiky vstoupil v lednu 2003, když založil stranu („Jeruzalém bude úspěšný“) a následně se s ní zúčastnil komunálních voleb. V nich strana získala 43 % hlasů a Barkat těsně prohrál s Uri Lupolianskim. Od té doby se stal vůdcem opozice, kterým byl až do komunálních voleb v roce 2008. Byl rovněž členem strany Kadima a ve volbách do 17. knesetu byl šéfem jejího volebního štábu v Jeruzalémském distriktu. Později Kadimu opustil kvůli jejímu smířlivému postoji k rozdělení Jeruzaléma.\n\nKomunálních voleb se znovu zúčastnil 11. listopadu 2008 a se ziskem 50 % hlasů porazil Me'ira Poruše, který získal 42 %. Barkat je označován jako sekulární politik, což kontrastuje jak s Lupolianskim, tak s Porušem, kteří jsou označováni jako ultraortodoxní. Jako starostovi Jeruzaléma je mu vzorem newyorský starosta Michael Bloomberg a jeho cílem je udělat z Jeruzaléma mezinárodní metropoli. Stejně jako ostatní kandidáti na post starosty, i Barkat zastává názor, že Jeruzalém musí zůstat sjednocený.\nDo funkce starosty byl znovu zvolen ve volbách v roce 2013, ve kterých porazil protikandidáta Moše Liona\n\n"}
{"id": "372698", "url": "https://cs.wikipedia.org/wiki?curid=372698", "title": "Hohol severní", "text": "Hohol severní\n\nHohol severní (\"Bucephala clangula\") je středně velká potápivá kachna, hnízdící ve stromových dutinách.\n\nJe velký přibližně jako kachnička mandarínská, dorůstá 40–48 cm, váží 600–1300 g a v rozpětí křídel měří kolem 77–83 cm. Všichni hoholové mají velmi svérázný vzhled a jsou poměrně snadno rozpoznatelní podle zvláštního tvaru hlavy. Samec má tmavou hlavu s jasně zelenavým odstínem, výraznou bílou skvrnu na obličeji, tmavý zobák, černý hřbet a ocas, příčné černobílé pruhování na bocích, světlé břicho, hruď a hrdlo a oranžové končetiny. Samice jsou celé hnědé a mají černožlutě zbarvený zobák.\n\nHohol severní hnízdí u větších vodních ploch obklopenými stromovým porostem zejména v Kanadě a na severu Spojených států, ve Skandinávii a při severním pobřeží Asie. Je převážně tažný, každým rokem se pravidelně stahuje směrem k mořskému pobřeží a na větší nezamrzající vnitrozemské vodní plochy v oblastech s mírnějším klimatem. Pravidelně po celý rok se vyskytuje i v některých vnitrozemských státech střední Evropy. Výjimkou není ani Česká republika, kde ročně hnízdí přibližně 60–90 párů a přezimuje zhruba 500–1000 jedinců.\n\nHohol severní se mimo hnízdní období zdržuje většinou v menších rozvolněných hejnech. Často se potápí. Největší složku jeho potravy tvoří korýši, vodní hmyz, měkkýši a drobné rybky, občas požírá i jikry a vodní rostliny. Sám se stává kořistí především orlů, sov a jiných velkých dravců, samice na hnízdě, vejce a mláďata padají často za kořist medvědům, lasicím, norkům nebo mývalům. Samec v toku se ozývá zejména pronikavým „knirrr“, samice hrčivým „garrr-gra“. Charakteristický je též zvláštní, zvonivý svist letek, nápadný zejména u samců. Tento svist je často popisován v jakutském eposu Oloncho.\n\nHnízdí v dutinách stromů, často využívá opuštěné dutiny datlů, ale zahnízdí i v přiměřeně velké budce. Samice klade průměrně 7–16 nazelenalých, 48,3 × 59,3 mm velkých a přibližně 64 g těžkých vajec. Zhruba po 1–2 dnech samec samici opouští a na vejcích sedí proto sama. Jejich průměrné inkubační období trvá přibližně 28–32 dnů. Mláďata hnízdo opouští již po 24–36 hodinách (často přitom musejí seskočit ze značné výšky) a jsou vzletná kolem 55–65 dnu života. Jeho vejce jsou na Sibiři vybírána z hnízd ke kuchyňským účelům.\n\nHohol severní se na svém rozsáhlém areálu rozšíření vyskytuje celkem ve 2 poddruzích:\n\n\n"}
{"id": "372704", "url": "https://cs.wikipedia.org/wiki?curid=372704", "title": "Žďár (Levínská Olešnice)", "text": "Žďár (Levínská Olešnice)\n\nŽďár nebo též Žďár u Staré Paky je dnes místní část obce Levínská Olešnice v okrese Semily. V roce 2008 zde žilo 46 stálých obyvatel. Je zde zachováno několik objektů typické lidové architektury a také pár domů z 18.století. Ve Žďáru se nachází bývalá obecná škola využívaná dnes jako kulturní dům. Vesnice je obklopena hustými lesy zvanými Panský háj, Roubenka, Hradiště, Stráň a Zádušní les. Dnes zde žije 56 stálých obyvatel. Žďár u Staré Paky je také název zdejšího katastrálního území o rozloze 3,53 km.\n\nŽďár leží v kopcovité krajině Podkrkonoší, severně od Nové Paky. Přímo v obci se nachází památný strom - dub letní. Také se zde nachází silný pramen pitné vody, díky kterému byla prý obec založena. Dnes je pramen zdrojem pro obecní vodovod a rybník nacházející se v centru obce zvaný Návesníček. Z okolních kopců vesnicí protéká několik potůčků, které se pod Hradištěm stékají do jednoho a ten je po necelém kilometru pravostranným přítokem Olešky v osadě Ždírec. V okolí vesnice jsou bohatá naleziště polodrahokamů – jaspisů, achátů, chalcedonů, křišťálu apod.\n\nVes byla založena ve 40. letech 13. století za vlády Václava I.. Od 14. století se nad vesnicí nachází bývalá tvrz zvaná též Žďár. A jižně od vesnice lze nalézt zbytky středověkého hradu zvaného Pravín či Hradiště pocházejícího z přelomu 13. a 14. století. Pány zde byli vladykové \"ze Žďáru\" . V obci se nachází bývalý hospodářský dvůr ze 16. stol. Prý zde byl i pivovar. Rod Harrachů nechal ve Žďáře vystavět panskou hájovnu, která je dodnes dominantou obce.\n\nRoku 1807 ve vesnici řádila cholera. Roku 1900 zde žilo v 60 domech 346 stálých obyvatel. V roce 1871 byla založena první žďárská škola, která byla roku 1902 nahrazena školou novou. Roku 1925 se obec dělila na části: \"Žďár, Smejta, Nový Svět, Hradiště\" a přilehlou osadu \"Ždírec\".\n\nV obci bydlel od roku 1963 významný sochař 20. století - Ladislav Zívr, který zde i zemřel.\n\nOd 31. července 1887 zde působí aktivní spolek\nSbor dobrovolných hasičů Žďár u Staré Paky,\npravidelně se účastnící soutěží v požárním sportu a výrazně přispívající ke společenskému životu ve vsi.\n\n\n"}
{"id": "372708", "url": "https://cs.wikipedia.org/wiki?curid=372708", "title": "Lanová dráha Oldřichovice – Javorový vrch", "text": "Lanová dráha Oldřichovice – Javorový vrch\n\nSedačková lanová dráha Oldřichovice – Javorový vrch vede z jižního okraje Oldřichovic, místní části města Třince, na hřeben Javorového vrchu. Horní stanice se nachází v nadmořské výšce 886 m n. m. asi půl kilometru východoseverovýchodně od vrcholu Malý Javorový (945 m n. m.), tj. asi 2 kilometry severovýchodně od hlavního vrcholu Javorového vrchu (1031 m n. m.). Lanová dráha byla zprovozněna v roce 1957. Současným majitelem a provozovatelem je společnost \"BYTOSLAN spol. s r.o.\" V jízdním řádu pro roky 2013–2015 zveřejněném v IDOSu je označena jako součást městské dopravy Třinec, jako linka LD s číslem 866901.\n\nStavba lanovky na Javorový vrch byla zahájena v roce 1955. Samotnou dráhu vyrobil národní podnik \"Transporta Chrudim\" na přelomu let 1954 a 1955. Původně měla být dodána do Sarajeva, ale vzhledem k tomu, že ji zákazník nepřevzal, bylo pro lanovku určeno nové působiště – Javorový vrch u Oldřichovic u Třince. Jednalo se o první poválečnou lanovou dráhu vlastní chrudimské konstrukce, neboť předchozí byly vyráběny v licenci firmy \"Von Roll\". Byla použita jednoduchá konstrukce neodpojitelných jednomístných sedaček, kterou \"Transporta\" vyráběla bez jakékoliv modernizace až do začátku 80. let 20. století.\n\nZahájení provozu lanové dráhy se konalo 7. července 1957. Dráhu od začátku provozovaly ČSD, které se jí ještě v roce 1957 snažily odprodejem zbavit. Protože ale nenašly kupce, dráha v jejich majetku zůstala až do roku 1996, kdy byla zprivatizována. Za tu dobu byla provedena jediná částečná rekonstrukce: v roce 1985 byla modernizována elektrická část dráhy.\n\n1. června 1996 dráhu získala do majetku firma \"BYTOSLAN spol. s r.o.\", která ji provozuje doposud. V roce 1997 byly vyměněny sedačky a kladkové baterie. V roce 2008 proběhla po 18 letech výměna dopravního lana.\n\nV roce 2004 se objevily zprávy o stavbě nové lanovky, která by v mírně odlišné a prodloužené trase nahradila do dvou let tu současnou. Někteří majitelé pozemků se ale nedohodli s městem o odkupu svých pozemků, projekt tak byl odložen. V létě 2007 nabídla společnost \"BYTOSLAN spol. s r.o.\" lanovou dráhu k prodeji za 10 milionů korun.\n\nJedná se o osobní visutou jednolanovou dráhu oběžného systému s pevným uchycením jednomístných sedaček. Lanovka je dlouhá 1310 m, vodorovná délka činí 1280 m a převýšení 424 m. Má dvě stanice: Oldřichovice (462 m n. m.) a Javorový vrch (886 m n. m.). Dopravní rychlost je 2,25 m/s (původně 2 m/s), jízda trvá 9,7 minuty (původně 12 minut), hodinová přepravní kapacita v jednom směru je 364 cestujících (původně 324). Dráha má 120 jednomístných sedaček, 27 podpěr (dvě tlačné, ostatní nosné) a jeden lanový přechod u horní stanice. Lanovku vyrobila \"Transporta Chrudim\".\n\nLanovka na Javorový vrch je v provozu celoročně. Provoz v letní sezóně 2008 byl zahájen 26. dubna, dráha jezdila denně mezi 8. a 17. hodinou, odjezdy se konaly každou celou hodinu. Později bylo každodenní zahájení provozu posunuto na devátou hodinu. Mimo provoz je lanovka vždy na jaře a na podzim, kdy se konají pravidelné opravy a revize. Jedna jízda v roce 2008 stála 50 Kč, slevy se poskytují např. dětem, existuje i výhodnější zpáteční jízdenka nebo jízdenka na pět jízd. V roce 2017 za 50 Kč mohly jezdit pouze děti do 140 cm. Obyčejné jednosměrné jízdné oproti předchozím létům stouplo na 70 Kč. Stále bylo ovšem možné zakoupit si zvýhodněné zpáteční jízdné nebo více jízd najednou. Za poplatek je možné rovněž vyvézt jízdní kolo (mimo elektrokola) nebo zavazadlo.\n\n\n"}
{"id": "372716", "url": "https://cs.wikipedia.org/wiki?curid=372716", "title": "Kostel Nejsvětější Trojice (Kopřivná)", "text": "Kostel Nejsvětější Trojice (Kopřivná)\n\nKostel Nejsvětější Trojice v Kopřivné je cennou rokokovou památkou z poloviny 18. století. V roce 1964 byla zapsán do seznamu kulturních památek.\n\nFara byla v Kopřivné již v 16. století, za třicetileté války na několik let zanikla, znovu byla obnovena roku 1639. Kostel byl postaven v letech 1746-1752, vysvěcen byl roku 1753.\n\nJednotná orientovaná podélná jednolodní stavba, s mělkým, mírně odsazeným, trojboce ukončeným kněžištěm. K jižní zdi kněžiště přiléhá čtyřboká sakristie s konvexně vypjatým lícem jižní zdi. Loď je téměř čtvercová, se zkosenými rohy, na bocích se čtyřbokými předsíněmi, které mají zkosená nároží. Na západní straně kostela předstupuje hranolovitá věž se zkosenými nárožími, její mírně prohnutý (konkávně) plášť navazuje na zkosené úseky lodě. V úrovni zvonice je napojena volutovitými křídly. Fasády kostela člení zdvojené lizény, vymezující vpadlé výplně prolomené okny se segmentovým záklenkem; okna lemují plastické šambrány završené akantem a klenákem zdobeným zvonečkovým motivem.\n\nDo kostela se vstupuje portálem v podvěží. Portál rámují podložené pilastry s iónskými hlavicemi nesoucí vypjaté římsové kladí. V supraportě portálu je umístěn reliéfový rodový erb pánů ze Žerotína, nad ním je papežský znak nesený dvojicí letících andílků.\n\nKněžiště je zaklenuto valenou klenbou, s výsečemi a lunetovým závěrem. Sakristie je zaklenuta plackou, loď plackou s výsečemi. V předsíních jsou klenby valené, s dotýkajícími se výsečemi. Patky kleneb nasedají na hlavice pilastrů s kompozitními hlavicemi, které nesou úseky římsového kladí. V lodi tyto pilastry obklopují přízední pilíře. Plochu klenby pokrývají barokní fresky Ignace Oderlického, v roce 1923 značně přemalované: v kněžišti Tři muži před stanem Abrahámovým, postavy starozákonních proroků (Mojžíš, Eliáš) a křesťanských světců (Štěpán, Jan Evangelista, Ondřej, Apolena) a andělských kůrů, v lodi pak Kristův křest, v lunetách čtyři církevní učitelé. V západní části lodi je hudební kruchta.\n\nZařízení kostela je převážně rokokové (sochař F. I. Günther, malíři I. Oderlický a J. Zink, zlatník J. Š. Forstner), s pozdějšími doplňky. Obzvláště cenný je hlavní oltář s menzou a tabernáklem, nad nímž je socha Immaculaty s andílky (F. I. Günther, 1751-53, další andělé o něco mladší). Nad oltářem visí monumentální obraz svaté Trojice (I. Oderlický) v bohatě vyřezávaném rámu s anděly (F. I. Günther). V lodi je dvojice pozdějších protějškových oltářů, kazatelna a dvě zpovědnice, obrazový soubor křížové cesty (1776) a portrét místního faráře Michala Josefa Schartela (1753). Varhany z roku 1750 pocházejí z dílny Kašpara Welzela z Králík. Mají zeleno-vínové štafírování s pozitivem v zábradlí a tvoří důstojný protějšek hlavního oltáře. Nejcennější součástí zařízení je monumentální paprsková monstrance z roku 1755.\n\nKostel byl postaven uprostřed hřbitova s ohradní zdí na půdorysu maltézského kříže. V ose jeho západního ramene je prolomena hlavní brána, v osách ostatních ramen tři vedlejší brány. Hlavní brána je završená odsazeným trojúhelníkovitým štítem. Vede k ní schodiště, u jehož paty stojí na kamenném jehlanu litinový kříž. Po bocích brány jsou vestavěné kaple podkovovitého půdorysu. \n\n"}
{"id": "372723", "url": "https://cs.wikipedia.org/wiki?curid=372723", "title": "Euro Hockey Tour 2006/2007", "text": "Euro Hockey Tour 2006/2007\n\nEuro Hockey Tour 2006/2007 je 11. ročník hokejových turnajů Euro Hockey Tour.\n\nHokejový turnaj byl odehrán od 31.8.2006 - do 3.9.2006 v Liberci. Utkání Švédsko - Rusko bylo odehráno v Linkopingu.\n\nHokejový turnaj byl odehrán od 9.11.2006 - do 12.11.2006 v Helsinkách. Utkání Česko - Švédsko bylo odehráno v Praze.\nHokejový turnaj byl odehrán od 14.12.2006 - do 17.12.2006 v Moskvě. Utkání Finsko - Česko bylo odehráno v Helsinkách.\nHokejový turnaj byl odehrán od 8.2.2007 - do 11.2.2007 v Stockholmu. Utkání Rusko - Finsko bylo odehráno v Mytišči.\n\nZápasy o umístění se hrály ve dnech 19. a 21. dubna 2007. Hrálo se dvoukolově systémem doma-venku.\n\n\nPoznámka:\nTie-break se hrál na 20 minut. Pokud se nerozhodlo následovaly samostatné nájezdy. V Praze se ale soupeři dohodli, že\nse bude hrát pouze na 5 minut aby Finům neuletělo letadlo.\n"}
{"id": "372728", "url": "https://cs.wikipedia.org/wiki?curid=372728", "title": "Kornet", "text": "Kornet\n\nKornet může označovat:\n\n"}
{"id": "372729", "url": "https://cs.wikipedia.org/wiki?curid=372729", "title": "Elche", "text": "Elche\n\nElche [elče] (španělsky), Elx [elš] (ve valencijské katalánštině) je město ve Valencijském společenství na jihovýchodě Španělska. S 222 000 obyvateli (2007) je druhým největším městem provincie Alicante; s městem Alicante tvoří metropolitní oblast, osmou nejlidnatější ve Španělsku. Elche je známé jednak výrobou obuvi, jednak palmovým hájem, který je součástí Světového dědictví.\n\nJe obshluhováno mezinárodním letištěm Alicante-Elche.\n"}
{"id": "372734", "url": "https://cs.wikipedia.org/wiki?curid=372734", "title": "Euro Hockey Tour 2007/2008", "text": "Euro Hockey Tour 2007/2008\n\nEuro Hockey Tour 2007/2008 je 12. ročník hokejových turnajů Euro Hockey Tour.\n\nHokejový turnaj byl odehrán od 17.4.2008 - do 20.4.2008 v Liberci. Utkání Rusko - Finsko bylo odehráno v Moskvě\nHokejový turnaj byl odehrán od 8.11.2007 - do 11.11.2007 v Helsinkách. Utkání Švédsko - Rusko bylo odehráno v Jönköpingu.\n\nHokejový turnaj byl odehrán od 13.12.2007 - do 16.12.2007 v Moskvě. Utkání Česko - Švédsko bylo odehráno v Praze\nHokejový turnaj byl odehrán od 7.2.2008 - do 10.2.2008 v Stockholmu. Utkání Finsko - Česko bylo odehráno v Tampere\n\n"}
{"id": "372737", "url": "https://cs.wikipedia.org/wiki?curid=372737", "title": "Pálenice", "text": "Pálenice\n\nPálenice či palírna (pěstitelská pálenice) je zařízení nebo stavba, která slouží na výrobu pálenky. Pálení alkoholu mimo autorizované pálenice může být nebezpečné (místo žádoucího etanolu může při pálení vzniknout jedovatý metanol) a je zákonem zakázané.\n\n"}
{"id": "372738", "url": "https://cs.wikipedia.org/wiki?curid=372738", "title": "Emauzy (Vražné)", "text": "Emauzy (Vražné)\n\nEmauzy (německy \"Emaus\") je osada ležící ve Moravskoslezském kraji, v okrese Nový Jičín a spadá pod obec Vražné, od které leží asi 1,5 km severozápadním směrem.\n\nOsada Emauzy vznikla roku 1787. První písemná zmínka ovšem pochází již z roku 1765, kdy bylo naplánováno založení osady, nakonec byl ovšem tento úmysl kvůli protestům některých měšťanů odložen.\n"}
{"id": "372745", "url": "https://cs.wikipedia.org/wiki?curid=372745", "title": "Mark Harmon", "text": "Mark Harmon\n\nThomas Mark Harmon (známější jako Mark Harmon, * 2. září 1951, Burbank, Kalifornie, Spojené státy americké) je americký herec, který se od poloviny 70. let objevil v celé řadě rolí. Od roku 2003 hraje v seriálu \"Námořní vyšetřovací služba\" (\"NCIS\") zvláštního agenta Leroye Jethra Gibbse.\n\nMark Harmon se narodil v Burbanku, v Kalifornii, jako nejmladší ze tří dětí. Jeho otec Tom Harmon byl hráčem basseballu a také váženým rozhlasovým hlasatelem. Jeho matka Elise Knox je bývalá herečka. Mark má dvě sestry, Kelly a Kristin. Jeho prarodiče z matčiny strany byli rakouští přistěhovalci. Roku 1988 se oženil s Pam Dawber, se kterou má 2 syny.\n\nRoku 1986 byl vyhlášen časopisem People nejpřitažlivějším mužem planety. Navštěvoval státní univerzitu (\"University of California, Los Angeles\"), kde byl úspěšným hráčem fotbalu a obdržel cenu nejlepšího hráče univerzitních týmů. Harmon si zahrál v mnoha filmech. Mezi nejznámější patří Pevnost (\"The Presidio\"), Po slibu (\"After the Promise\"), Na věčné časy (\"For All Time\"), Nenechám tě odejít (\"And Never Let Her Go\"), Tajemství pod vodou (\"Magic in the Water\"), Hon za svobodou (\"Chasing Liberty\"), Mezi námi děvčaty (\"Freaky Friday\"), Válka surfařů (\"Local Boys\"), Studené štěstí (\"Cold Heaven\"), Vražedné pochybnosti (\"Crossfire Trail\"), Za dobrodružstvím Poseidonu (\"Beyond the Poseidon Adventure\") a mnoha dalších. \n\nObjevil se také v seriálech. Mezi nejznámější z nich patří Nemocnice Chicago Hope a Námořní vyšetřovací služba.\n\nDříve než začal s hereckou kariérou, pracoval jako tesař. V seriálu NCIS jsou jeho tesařské dovednosti zmiňovány prostřednictvím postavy Gibbse, který staví ve svém sklepě lodě.\n\nMark Harmon je ženatý s herečkou Pam Dawber, se kterou má dva syny: Seana Thomase Harmona (narozen 25. dubna 1988), který v NCIS ztvárňuje mladého Gibbse, a Tye Christiana Harmona (narozen 25. června 1992).\n\nV roce 1996 Harmon zachránil dva dospívající chlapce, kteří měli dopravní nehodu poblíž jeho domu. Rozbil okno jejich auta a pak je vytáhl z plamenů, zatímco jeho manželka zavolala 911.\n\n"}
{"id": "372746", "url": "https://cs.wikipedia.org/wiki?curid=372746", "title": "József Szén", "text": "József Szén\n\nJózsef Szén (9. července 1805, Pešť – 13. ledna 1857, tamtéž) byl maďarský šachový mistr a organizátor maďarského šachového života.\n\nJózsef Szén se naučil hrát šachy od svého strýce. Vystudoval práva a stal se městským archivářem v Pešti.\n\nRoku 1836 porazil v Paříži Louise-Charlese de La Bourdonnaise 13:12 (=0), ale La Bourdonnais mu dával výhodu pěšce a dvou tahů.\n\nRoku 1838 v Berlíně zvítězil nad Tassilem von Heydebrandem und der Lasou 2:1, a remizoval s Ludwigem Bledowem 1:1. Prohrál však s Paulem Rudolfem von Bilguerem 0:1 a s Karlem Mayetem 2:3 (=1).\n\nRoku 1839 založil v Pešti šachový klub \"Pesti Sakk-kör\", který měl po potlačení maďarských revolučních událostí v letech 1848 - 1849 zákaz činnosti až do roku 1864 .\n\nV letech 1842 až 1846 vedl Szén šachový tým Pešti (jeho členy byli např. J. Oppenheim, Vincent Grimm a další), který v korespondenčním zápase s pařížskými hráči (Pierre de Saint-Amant, Ignazio Calvi, M. Chamouillet a další) zvítězil 2:0. V zápase maďarský tým poprvé použil variantu Italské hry \"1.e4 e5 2.Jf3 Jc6 3.Sc4 Se7\", která získala název \"uherská obrana\".\n\nSzén patřil rovněž k účastníkům londýnského mezinárodního šachového turnaje v roce 1851, kde skončil na pátém místě. V prvním kole porazil W. Newhama 2:0, ale ve druhém narazil na pozdějšího vítěze Adolfa Anderssena, se kterým prohrál 2:4. V zápasech o 5. místo porazil Szén nejprve Bernharda Horwitze 4:0 (=0) a pak Hugha Alexandra Kennedyho 4:0 (=1).\n\nJeště roku 1851 prohrál Szén zápas s Lionelem Kieseritzkym 7:13 a roku 1853 s Danielem Harrwitzem 1:3 (=1). Roku 1854 pak remizoval s Ernstem Falkbeerem 9:9 (=2).\n\n\n"}
{"id": "372749", "url": "https://cs.wikipedia.org/wiki?curid=372749", "title": "H&amp;O", "text": "H&amp;O\n\nH&O je francouzské nakladatelství, které se specializuje na díla homosexuálních autorů. Bylo založeno roku 1999. Jeho sídlo je v Béziers.\n\nVydává knihy mnoha literárních žánrů: francouzské i zahraniční romány (včetně děl Oliviera Delorma (\"Le Plongeon, Le Château du silence, La Quatrième Révélation\"), Oliviera Lebleu (\"L'Etranger de la famille\", \"Passer la nuit\"), Benoîta Montenata (\"Maman\"), Kevina Daada (\"Cosmoqueer\")), detektivky, komiksy (Patrick Fillion, Gengoroh Tagame, Logan), erotickou literaturu a eseje.\n"}
{"id": "372757", "url": "https://cs.wikipedia.org/wiki?curid=372757", "title": "Anglie očekává, že každý muž splní svou povinnost", "text": "Anglie očekává, že každý muž splní svou povinnost\n\n„Anglie očekává, že každý muž splní svou povinnost“ () byl námořní vlajkový signál vyslaný z vlajkové lodi viceadmirála Horatia Nelsona HMS \"Victory\" jako zahájení bitvy u Trafalgaru proti námořnictvu napoleonské Francie dne 21. října 1805. Bitva u Trafalgaru byla osudová pro Napoleonovo Francouzské císařství jako námořní velmoc. Spojené království získalo převahu na moři a zmařilo tak všechny naděje na francouzské vylodění na Britských ostrovech. \n\nAčkoliv ohledně přesného znění signálu se po bitvě vedla řada sporů, význam vítězství u Trafalgaru a smrt viceadmirála Nelsona v bitvě způsobily, že se toto úsloví mezi Brity rozšířilo a od té doby je často užívají a parafrázují.\n\nRoku 1805 byla napoleonská Francie dominantní silou na evropském kontinentu, naproti tomu britské námořnictvo ovládalo moře. Když třetí koalice dne 18. května 1803 porušila krátce trvající amienský mír a vyhlásila Francii válku, Napoleon se rozhodl Británii napadnout. Aby mohl takový plán uskutečnit, potřeboval zlomit odpor britského královského loďstva ovládajícího kanál La Manche. Jeho plán spočíval ve shromáždění válečného loďstva v ústí průlivu a prolomení britské blokády mezi Evropou a Amerikou, což mělo Napoleonovým silám umožnit, aby se spojily s holandskými a španělskými loděmi odříznutými v amerických koloniích. \n\nDne 17. ledna 1805 z Toulonu přes blokádu proklouzla francouzsko-španělská eskadra vedená francouzským viceadmirálem Pierrem-Charlesem Villeneuvem, aby britské síly odlákala k Antilám. Viceadmirál Horatio Nelson skutečně začal eskadru pronásledovat. Villeneuve se v Karibiku bitvě s Angličany ještě vyhnul a od Martiniku zamířil zpět k Evropě. Když však byl na zpáteční cestě zastižen britskými loděmi, spojené francouzsko-španělské loďstvo muselo ustoupit a hledat útočiště ve španělském přístavu Cádiz. Napoleon nakonec invazi do Anglie zrušil a loďstvu nařídil stáhnout se do Středozemního moře. Ke Cádizu však mezitím z Karibiku dorazilo Nelsonovo loďstvo. Dne 20. října viceadmirál Villeneuve vydal rozkaz z Cádizu vyplout a druhý den se u mysu Trafalgar s Nelsonovými silami konečně střetl.\n\nJakmile se britské lodě přiblížily ke spojenému nepřátelskému loďstvu, viceadmirál Nelson signalizoval ze své lodi nezbytné instrukce ostatním lodím britského loďstva. Nicméně, vědom si nastávajících nesnadných událostí, považoval za nezbytné učinit něco zvláštního. Nařídil proto svému signálnímu důstojníkovi, poručíku Johnu Pascovi, aby co nejrychleji signalizoval ostatním zprávu: \"England confides that every man will do his duty\" – \"Anglie spoléhá, že každý muž splní svou povinnost\". Poručík Pasco viceadmirálovi navrhl zaměnit výraz \"confides\" za \"expects\", protože signál \"expect\" se již nacházel v knize námořních kódů, zatímco slovo \"confides\" by se muselo signalizovat písmeno po písmenu. Nelson se změnou souhlasil, přestože výraz \"expect\" nevyjadřoval takovou míru osobní zodpovědnosti, jak by si býval přál:\n\nTermín \"Anglie\" (England) se v té době obecně používal k označení celého Spojeného království, ačkoliv se britské loďstvo skládalo i z kontingentů z Irska, Skotska a Walesu, stejně jako ze samotné Anglie. Kolem tři čtvrtě na dvanáct tak byl z admirálské lodě \"Victory\" odeslán nejslavnější námořní signál v britských dějinách. Přesný čas odeslání signálu není znám, je možné, že byl odeslán již v půl jedenácté, protože trvalo nějaký čas, než zpráva proběhla celým loďstvem. Záznamy byly sepsány až po bitvě, ale Pasco uvádí čas „čtvrt na dvanáct“ a záznamy z jiných blízkých lodí udávají signál blízko Pascovu údaji.\n\nSignál byl přenášen pomocí numerického vlajkového kódu známého jako \"Telegraphic Signals of Marine Vocabulary\" vytvořeném roku 1800 kontradmirálem sirem Homem Pophamem, založeném na dřívějším signálním kódu admirála lorda Howea. Howeův kód se zakládal na číslech od 1 do 9 na celkem deseti signálních vlajkách. Tyto vlajky v různých kombinacích představovaly číselné kódy, jež byly zapsány v seznamu šifer. Kniha šifer byla součástí výbavy každé lodi Britského královského námořnictva a každá byla opatřena olověným závažím, aby mohla být v případě zajetí lodi hozena přes palubu. Předpokládá se, že číselný kód musel být jeden po druhém vytahován na stěžeň spolu s „telegrafickou vlajkou“, která signalizovala, že jde o kódy Pophamovy šifry.\n\nSlovo „duty“ se rovněž nenacházelo v kódovací knize, ale nebylo nahrazeno jako „confides“ (dvě nejbližší slova, jež šifra znala – „best“ (nejlepší) a „utmost“ (krajní) – nebyla považována za vhodnou náhradu), tak muselo být každé písmeno signalizováno zvlášť, což znamenalo, že celá zpráva zabrala dvanáct „výtahů“. Slovo „duty“ bylo signalizováno pomocí čísel od 1 do 25, která představovala písmena od „A“ do „Z“, ovšem bez „J“. Navíc v tehdejší abecedě písmeno „V“ předcházelo „U“. Skupina čtyř až šesti mužů vedených poručíkem Pascem připravila vyvěšení signálních vlajek na palubě Nelsonovy vlajkové lodi HMS \"Victory\" a předpokládá se, že vyslání celého signálu mohlo trvat asi čtyři minuty. Zpráva mimo jiné zrcadlila jeden z nedostatků Pophamova kódu – dokonce dvojpísmenné anglické slovo „do“ si ke svému zobrazení v šifře vyžádalo tři signální vlajky. Běžně se uvádí, že jak se zpráva postupně šířila z jedné lodě na druhou, posádky lodí propukaly v nadšení.\n\nTéměř okamžitě začal být Nelsonův signál chybně předáván. Mnoho lodí britského loďstva zprávu předalo jako „England expects every man to do his duty“ (tedy vynecháno „that“ a „will“ nahrazeno „to“). Takto pozměněná verze se tak rozšířila, že je v tomto tvaru uvedena dokonce na Nelsonově sloupu na Trafalgarském náměstí v Londýně či na jeho hrobu v katedrále svatého Pavla. Nicméně záznamy z \"Victory\" a výpovědi poručíka Johna Pasca a kapitána fregaty HMS \"Euryalus\" Henryho Blackwooda, kteří byli přítomni přípravě signálu, se shodují na verzi „England expects that every man will do his duty“. \n\nNelsonova konečná zpráva, před tím než jednotlivá britská děla začala ostřelovat nepřítele, pro loďstvo zněla: \"engage the enemy more closely\", a byla vyslána ve 12:15. Tato zpráva byla signalizována pomocí telegrafické vlajky a signálních vlajek značících čísla 1 a 6. Nelson nařídil tento signál vytáhnout na stěžně a nechat ho tam. Signál zůstal na stěžni, dokud nebyl nepřátelskou palbou sestřelen.\n\nRoku 1811 složil tenorista John Braham píseň „Nelsonova smrt“, kde rovněž byla zahrnuta slova signálu z bitvy u Trafalgaru. Brahamova píseň se vzápětí stala velmi populární a hrála se napříč britským impériem po celé 19. století. Aby však slova zapadla více do rytmu, byl signál pozměněn na „England expects that every man this day will do his duty“. Tato varianta se rovněž dodnes někdy užívá.\n\nV letech 1885 až 1908 se věřilo, že Nelsonův signál využil kódovací šifru z roku 1799, protože v roce 1885 se poukázalo na to, že šifra z roku 1799 se v britském námořnictvu používala až do roku 1808. V roce 1908 však bylo zjištěno, že britská Admiralita ve skutečnosti svou šifru změnila již v listopadu roku 1803 poté, co se šifru z roku 1799 podařilo ukořistit Francouzům a nová šifrovací kniha byla Nelsonově loďstvu předána v Cádizu v září 1805. Kvůli této mylné představě knihy vydané v letech 1885–1908 signál zobrazují se špatnými signálními vlajkami. Loď HMS \"Victory\" v současnosti slouží jako námořní muzeum v suchém doku v Portsmouthu a každý rok 21. října na Trafalgarský den (Trafalgar Day) je slavný signál vyvěšen na stěžních. Signální vlajky jsou ale vyvěšeny všechny najednou, směrem od přídě na záď místo postupného vytahovaní na zadní stěžeň.\n\nNelsonův slavný signál byl v pozdějších letech napodobován mnohými světovými námořnictvy. Již Napoleon Bonaparte nechal signál přeložit do francouzštiny a v podobě \"La France compte que chacun fera son devoir\" byl poté zobrazován na francouzských lodích. V září roku 1814, se zahájením bitvy na Champlainově jezeře, komandér (v anglickém originálu \"Master Commandant\") Thomas MacDonough z námořnictva Spojených států vyslal signál \"Impressed seamen call on every man to do his duty\". Před bitvou u Cušimy v květnu roku 1905, japonský admirál Heihačiró Tógó (který v letech 1871–1878 studoval v Anglii) svému loďstvu signalizoval: \"Osud císařství závisí na dnešní bitvě: nechť každý muž splní svou nejvyšší povinnost\".\n\nDíky trvalé slávě viceadmirála Nelsona se fráze stala v Anglii velmi známou. Ve svých dílech ji parafrázoval Charles Dickens či Lewis Carroll. Britská premiérka Margaret Thatcherová ji užila během jednoho ze svých projevů k britské vládě, kdy nakonec vládu přesvědčila, aby se za ni postavila během sporu o daň z hlavy. Dále byl citát užit Jamesem Joycem v jeho románu \"Odysseus\". Ve Spojených státech Gordon England, bývalý ministr námořnictva, nosil kravatu se signálními vlajkami symbolizující tento slavný signál při jedné ze svých inspekcí amerických lodí. Fráze se rovněž vyskytla i ve filmu Stevena Spielberga \"Čelisti 2\".\n\nV současné době je zkrácená verze „England expects...“ často užívána v britských médiích, zejména ve spojitosti s očekáváním vítězství britských sportovních týmů. Například kniha Jamese Corbetta o dějinách anglického národního fotbalového týmu nesla název \"England Expects\".\n\n"}
{"id": "372761", "url": "https://cs.wikipedia.org/wiki?curid=372761", "title": "Vilém IV. Britský", "text": "Vilém IV. Britský\n\nVilém IV. (21. srpna 1765 – 20. června 1837) byl panovník Spojeného království Velké Británie a Irska a Hannoveru od 29. června 1830 do své smrti. Byl třetím synem Jiřího III. a mladším bratrem a následníkem Jiřího IV. Stal se posledním mužským panovníkem z Hannoverské dynastie.\n\nV mládí sloužil u královského námořnictva a byl přezdíván \"námořním králem\". Jeho dva starší bratři zemřeli bez legitimních potomků a tak se Vilém stal ve věku 64 let nástupcem na britském trůnu. V době jeho vlády byly uskutečněny některé reformy – úprava sociálních zákonů, zákaz práce dětí, zákaz otrokářství platící v téměř celém britském impériu a úprava volebního systému. I když se nezapojoval do politiky tak výrazně jako jeho bratr, byl posledním britským monarchou, který jmenoval předsedu vlády v rozporu s přáním parlamentu.\n\nProtože v době své smrti nezůstavil žádné žijící legitimní potomky, stala se jeho následnicí na britském trůnu jeho neteř princezna Viktorie z Kentu, jediná dcera Vilémova bratra prince Eduarda Augusta, vévody z Kentu a Strathearnu. V Hannoverském království, které akceptovalo pouze mužské následníky, pak na trůn nastoupil Arnošt August I.\n\nNarodil se 21. srpna 1765 v Buckinghamském paláci jako třetí syn Jiřího III. a jeho manželky královny Šarloty. Měl dva starší bratry Jiřího a Frederika a nepředpokládalo se, že by kdy usedl na trůn Spojeného království.\n\nJako třináctiletý nastoupil ke Královskému námořnictvu jako lodní poddůstojník. V době americké války za nezávislost sloužil v New Yorku. V době, kdy byl v Americe, schválil George Washington plán na jeho únos. Poté, co se tato informace donesla Britům, byl Vilém při cestách po městě doprovázen stráží. Roku 1785 se stal poručíkem a kapitánem lodi HMS \"Pegasus\". Na konci roku 1786 byl přeložen do Indie, kde sloužil pod Horatiem Nelsonem, se kterým se stali blízkými přáteli.\n\nSnažil se, aby podobně jako jeho starší bratři získal titul vévody a tím i stálý příjem, ale jeho otec o tom nechtěl slyšet. Aby přinutil otce jednat, začal se Vilém ucházet o místo poslance v Dolní sněmovně. Jeho otec nechtěl, aby se tato záležitost přetřásala mezi voliči a tak ho v květnu roku 1789 jmenoval vévodou z Clarence a St Andrews a hrabětem z Munsteru.\n\nOd roku 1791 žil s irskou herečkou Dorotheou Blandovou (později přijala jméno Dorothea Jordan). Z tohoto vztahu se narodilo deset nelegitimních dětí:\nTyto děti měly řadu prominentních potomků; pochází z nich např. bývalý britský premiér David Cameron.\n\n13. července roku 1818 se v Kew Palace v Surrey oženil s princeznou Adelheid von Sachsen-Meiningen. Šlo o dvojitou svatbu, neboť tentýž den se ženil i Vilémův bratr Eduard, vévoda z Kentu s jinou německou princeznou, Viktorií z dynastie \"Sachsen-Coburg-Saalfeldské\". Adelheid měla v době sňatku 25 let a byla o 28 let mladší než Vilém. Manželství nebylo bezdětné – Adelheid porodila čtyřikrát, nejstarší dcerka však zemřela těsně po porodu, ve dvou případech se děti narodily mrtvé a jediná přeživší dcerka zemřela v necelých čtyřech měsících věku.\n\nZemřel tedy, aniž by po něm zůstali legitimní potomci.\n\nTéměř neznámá však je skutečnost, že ještě jako mladík (tehdy až třetí v pořadí na následnictví trůnu) se tajně oženil s hannoverskou šlechtičnou, hraběnkou Karolinou Charlottou Dorotheou von Linsingen (1768–1815). Seznámili se v Hannoveru v roce 1790 a v srpnu roku 1791 se tajně vzali. Když po čase vyšla pravda o tajném a nerovném sňatku najevo, vypukl skandál. Královská rodina, především královna Šarlota, odmítla Karolinu přijmout, a proto došlo v roce 1792 k rozvodu, ačkoliv Karolina již byla těhotná (v listopadu 1792 údajně potratila, ve skutečnosti jí však bylo zamlčeno, že dítě – chlapec – předčasný porod přežilo a bylo dáno pod jménem Hans Georg Meyer na vychování do bohaté židovské rodiny). Karolina (posléze provdaná za lékaře dr. Adolfa Meineke), zemřela v roce 1815; snad lze i v této skutečnosti spatřovat důvod, proč se Vilém oženil až v poměrně pokročilém věku padesáti dvou let v roce 1817, tedy dva roky po její smrti. Na druhé straně i dva z pěti jeho bratří se oženili v takto pozdním věku, poté, co v roce 1817 zemřela po porodu svého jediného mrtvě narozeného dítěte Šarlota Augusta, jediná dcera nástupce trůnu, waleského prince Jiřího, a britský trůn neměl v další generaci následníka.\nJeho nejstarší bratr Jiří se stal, poté co byl jeho otec roku 1811 postižen záchvatem duševní nemoci, princem regentem. Roku 1820 Jiří III. zemřel a jeho nejstarší syn se stal britským panovníkem jako Jiří IV., následníkem trůnu pak druhý syn Jiřího III. Frederik, vévoda z Yorku. Když roku 1827 zemřel i on, stal se v šedesáti letech následníkem trůnu Vilém. Ke konci roku ho premiér George Canning jmenoval do úřadu admirála, který byl zřízen roku 1709. Po dobu, kdy byl admirálem, měl stálé spory s admirálskou radou složenou z důstojníků admirality.\n\nNavzdory rozporům dosáhl mnoha změn. Zakázal použití devítiocasého biče pro tresty kromě vzpoury, dosáhl zlepšení úrovně dělostřelectva a vyžadoval pravidelné zprávy o stavu a připravenosti každé lodi. Nechal postavit první válečný parník a doporučoval výstavbu dalších. Zbytek období vlády svého bratra strávil jako člen Sněmovny lordů a podporoval emancipaci katolíků.\nPoté, co jeho bratr 26. června 1830 zemřel bez legitimních dědiců, nastoupil na britský trůn v 64 letech jako nejstarší osoba, která kdy britský trůn získala. Na rozdíl od svého bratra, který trávil mnoho času na Windsorském hradu, se Vilém zdržoval v Londýně nebo Brightonu. Většinu sbírek obrazů svého bratra věnoval galeriím a zahájil rozsáhlou rekonstrukci Buckinghamského paláce.\n\nPo smrti předchozího krále byly vyhlášeny všeobecné volby. Toryové z nich vzešli oslabeni, i když stále disponovali většinou v dolní komoře parlamentu. Protože byli nejednotní, vytvořil novou vládu Whig Charles Grey. Ten slíbil reformovat volební systém, který od 15. století doznal pouze malých změn. Nesrovnalosti mezi jednotlivými obvody byly obrovské. Zatímco velká města jako Manchester nebo Birmingham neměla v parlamentu zastoupení, protože byla částí hrabství, malá městečka (označována jako \"rotten boroughs\"), jako například Old Sarum se sedmi voliči, byla zastoupena dvěma poslanci. Tyto obvody byly ovládány aristokraty, jejichž kandidáti byli často zvoleni, případně mohli tato zajištěná místa v parlamentu i prodávat zájemcům o post poslance.\n\nKdyž roku 1831 neprošel dolní komorou parlamentu první reformní zákon, Greyovi ministři jej pobízeli, aby vyhlásil nové všeobecné volby. Zpočátku nesouhlasil, protože volby se konaly předchozí rok a veřejnost byla podrážděna, což mohlo vyústit v násilné protesty. Nicméně byl roztrpčen úmyslem opozice vydat rezoluci proti rozpuštění parlamentu. V tomto úmyslu viděl útok proti svému právu odročit jednání parlamentu. Rozhodl se zúčastnit jednání Sněmovny lordů a jednání parlamentu odročit. Přístup poslanců ho ale rozčílil natolik, že parlament rovnou rozpustil. V nových volbách do dolní komory zvítězili stoupenci reforem, ovšem v horní komoře převládali jejich odpůrci.\n\nKrátkým přerušením této krize se stala jeho korunovace 8. září 1831. Nebyl si jist, zda na ni má přistoupit, ale nechal se tradicionalisty přesvědčit. Nicméně odmítl oslavy takového rozsahu, jaké doprovázely korunovaci jeho předchůdce a vyžádaly si náklady ve výši 240 000 liber a určil maximální výši prostředků na 30 000 liber.\n\nPo odmítnutí druhého návrhu reforem Sněmovnou lordů roku 1831 se rozpoutala kampaň za jejich prosazení po celé zemi. Na základě podpory veřejnosti se Greyova vláda rozhodla neuznat porážku a znovu navrhla přijetí tohoto zákona. Grey, který byl zklamán potížemi s projednáváním zákona v horní komoře, jej žádal, aby jmenoval nové peery, kteří by pomohli tento zákon prosadit. On sám byl ochoten jmenovat nové peery potřebné pro přijetí reforem, ale zároveň viděl nevýhody ve vytváření stále početnější horní komory a trval na tom, aby nově vytvořená místa byla pokud možno vyhrazena pro nejstarší syny nebo dědice současných členů horní komory a postupně tak vedla k opětovnému snížení počtu poslanců Sněmovny lordů.\n\nDoplněná sněmovna neodmítla zákon přímo, ale snažila se změnit jeho charakter pomocí dodatků. Grey a jeho ministři pohrozili rezignací, pokud panovník nebude souhlasit se jmenováním dostatečného počtů nových peerů pro přijetí reforem. On ale jejich rezignaci přijal a pověřil sestavením nové vlády Wellingtona, ale ten neměl dostatečnou podporu pro vytvoření stabilní vlády. Vilém pak souhlasil s opětným jmenováním Greyovy vlády a vytvořením nových peerů, pokud bude Sněmovna lordů pokračovat v obstrukcích s přijetím zákona o reformách. Roku 1832 byl zákon reformující volební obvody přijat.\n\nV zahraniční politice podporoval záměr výstavby Suezského průplavu, jako příspěvek ke zlepšení vztahů s Egyptem. Později se snažil urovnat vztahy s Amerikou, silně narušené za vlády jeho otce.\n\nV pozdním období své vlády zasáhl do politiky pouze jednou, když roku 1834, jako poslední britský panovník, který tak učinil, jmenoval předsedu vlády v rozporu s vůlí parlamentu. Vláda čelila velké nepopularitě, Grey odstoupil a nahradil ho William Lamb. Ten ponechal ve funkci většinu ministrů a získal v dolní komoře dostatečnou podporu. Vilém ale některými členy kabinetu opovrhoval a považoval je za radikály.\n\nV listopadu zdědil John Charles Spencer, mluvčí Dolní sněmovny a ministr financí, hodnost šlechtice a přesunul se z dolní komory do Sněmovny lordů. Lamb musel navrhnout nového mluvčího a ministra financí, protože podle dlouhodobé tradice byli tito funkcionáři jmenováni z členů dolní komory. Jediným vhodným kandidátem byl podle Lamba John Russel, kterého on sám (a mnozí jiní) považovali pro jeho radikální postoje za nepřijatelného. Odvolal proto vládu a pověřil jejím sestavením Torye Roberta Peela. Ten ale nemohl sestavit funkční vládu, protože neměl dostatečnou podporu v dolní komoře a tak byly vyhlášeny nové volby. Toryové v nových volbách získali více křesel, ale stále měli ve sněmovně menšinu. Peel v úřadu setrval ještě několik následujících měsíců, ale po několika porážkách rezignoval. Novým premiérem se stal Lamb, který v úřadu setrval až do Vilémovy smrti.\n\nVilém IV. zemřel na zástavu srdce 20. června 1837 na Windsorském hradu, kde byl také pohřben. Protože nezanechal žádné žijící legitimní potomky, stala se následnicí na britském trůnu princezna Viktorie z Kentu, jediná dcera jeho bratra Eduarda, vévody z Kentu. Hannoverské království ovšem vyžadovalo následnictví mužské linie, jeho následníkem v Hannoveru se tak stal jeho bratr Ernest Augustus.\n\n"}
{"id": "372762", "url": "https://cs.wikipedia.org/wiki?curid=372762", "title": "Apoštolští nunciové v Praze za doby Rudolfa II.", "text": "Apoštolští nunciové v Praze za doby Rudolfa II.\n\nV roce 1583 císař Rudolf II. přesídlil natrvalo do Prahy a s ním přicestoval nejen celý jeho dvůr, ale i vyslanci předních katolických mocností. Mezi nejvýznamnější (a také nejvlivnější) patřili apoštolští nunciové, neboť Praha se v té době stala jedním z center evropské protireformace.\n\n\n\n"}
{"id": "372768", "url": "https://cs.wikipedia.org/wiki?curid=372768", "title": "Hus", "text": "Hus\n\nHus je zřícenina hradu asi 1,5 km jihozápadně od Křišťanovic v okrese Prachatice. Stojí v nadmořské výšce 730 m na úzké skalní ostrožně, která vybíhá z jižního úbočí Panského vrchu a obtéká ji řeka Blanice. Od roku 1963 je chráněn jako kulturní památka.\n\nV roce 1341 povolil král Jan Lucemburský bratrům Jenšíkovi, Vavřinci, Herbortovi a Peškovi z Janovic v místě zvaném \"Na husi\" postavit hrad k ochraně nově zakládaných vesnic v okolí Záblatí. Postavený hrad zůstal v majetku pánů z Janovic do roku 1363, kdy se hrad stal majetkem královské komory. Kolem roku 1390 zastavil Václav IV. hrad Hus svému oblíbenci, Zikmundu Hulerovi. Ten byl majitelem hradu, města Záblatí a okolních vesnic až do své popravy v roce 1405. Poté Václav IV. dosadil na hrad jako dědičného purkrabího Mikuláše z Pístného, který se později začal psát jako Mikuláš z Husi. Ten před svou smrtí v roce 1420 postoupil Hus Janovi Smilkovi z Křemže. V roce 1439 byl Jan Smilek svým úhlavním nepřítelem, Oldřichem z Rožmberka, lstivě vlákán do krumlovského hradu a uvězněn. Hrad Hus tak zůstal bez pána a zmocnil se jej loupeživý rytíř Habart Lopata z Hrádku. V roce 1441 proto na něj zaútočili Přibík z Klenové, Petr Zmrzlík ze Svojšína a Jan Sedlecký z Prachatic se svými vojsky. Po obléhání se vyhladovělá posádka vzdala. Hrad byl zapálen a rozbořen a po sto letech existence se stal opuštěnou zříceninou.\n\nHrad byl postaven na úzkém ostrohu, který v zadní části klesá k řece Blanici. V této snížené části se nacházelo předhradí a hradní jádro zaujalo nejvyšší část dispozice v čele hradu nad šíjovým příkopem, který hrad odděloval od zbytku ostrožny. Přístupová cesta vedla od severu podél jihozápadní strany jádra, za kterým vstoupila do předhradí z nějž se dochovaly výrazné zbytky jeho hradeb. Podél jihozápadní hradby stála dlouhá budova. Na východní straně z předhradí vybíhá směrem k řece hradba, která umožňovala nabírat vodu přímo z řeky.\n\nHradní jádro bylo od předhradí odděleno příkopem. Podoba jádra je však nejasná, protože zřícené zdivo hradních budov zaplnilo prostor mezi nimi, výrazně navýšilo úroveň terénu, a vytvořilo tak tzv. zavřený hrad. Pravděpodobně zde stálo více budov.\n\nZřícenina hradu je volně přístupná. Přímo přes ostrožnu se zbytky hradu vede modře značená turistická trasa z Libínského Sedla do Volar.\n\n\n\n"}
{"id": "372770", "url": "https://cs.wikipedia.org/wiki?curid=372770", "title": "Čchö Hong-hui", "text": "Čchö Hong-hui\n\nČchö Hong-hui (최홍희, 崔泓熙, v anglickém přepisu Choi Hong Hi; 9. listopadu 1918 – 15. června 2002), také známý jako Generál Čchö, byl generálmajor jihokorejské armády a osoba, která je velmi důležitá v historii korejského bojového umění taekwonda. Generál Čchö je označován za otce taekwonda.\n\nČchö Hong-hui se narodil 9. listopadu 1918 v malé vesnici Hwa Dae, na území dnešní KLDR. Čchöův otec ho poslal studovat kaligrafii pod vedením mistra Han Il-donga, který byl také mistrem bojového umění taekkyon, starověkého korejského bojového umění bojování nohou. V Kyotu poznal Čchö Kim Hyun-sooa, který ho začal učit karate. V roce 1939 Čchö získal technický stupeň 1. \"dan\", později pak druhý.\n\nBěhem druhé světové války byl přinucen sloužit v japonské armádě. Byl zapleten do protijaponského odboje a tak byl uvězněn a odsouzen na smrt. Během této doby pokračoval ve cvičení bojových umění. Potom, co Japonsko kapitulovalo, byl propuštěn a v lednu 1946 ustanoven jako podporučík korejské armády. Během let 1946 až 1951 byl Čchö povýšen na podporučíka, poručíka, kapitána, majora, plukovníka a nakonec na brigádního generála. V roce 1954 byl Čchö povýšen do hodnosti generálmajora.\n\nGenerál Čchö zkombinoval prvky karate, taekkyonu a wu-shu a toto nové bojové umění nazval \"taekwondo\" (태권도; 跆拳道). Stalo se tak 11. dubna 1955. Samotný název umění se skládá ze tří slov: \"tae\" - techniky (kopy, bloky atd.) prováděné nohama, \"kwon\" - techniky (údery, bloky atd.) prováděné rukama a \"do\" - cesta bojovníka (filosofie). 22. března 1966 založil Čchö International Taekwon-Do Federation (ITF, Mezinárodní federace taekwonda) a byl zvolen jejím prvním prezidentem. Čchö je také autorem tzv. Encyklopedie taekwonda (korejské i anglické verze) a proto jsou si obě terminologie rovny.\n\nV roce 1971 jihokorejská vláda zamítla Čchöův požadavek, aby mohl vyučovat taekwondo v Severní Koreji, a tak generál Čchö odešel do exilu v Kanadě. Následně jihokorejská vláda založila World Taekwondo Federation (WT, Světová federace taekwonda).\n\nGenerál Čchö zemřel 15. června 2002 v Pchjongjangu, hlavním městě KLDR (Severní Koreje), kde byl také pochován. Je zařazen v Síni slávy taekwonda s mnoha přívlastky: „Otec a zakladatel taekwonda“, „Zakladatel a první prezident International Taekwon-Do Federation“ a „Zakladatel Oh Do Kwan“.\n\n\n\n"}
{"id": "372775", "url": "https://cs.wikipedia.org/wiki?curid=372775", "title": "Plejády (šachy)", "text": "Plejády (šachy)\n\nPlejády nebo také Berlínské Plejády bylo jméno skupiny sedmi berlínských šachových mistrů, kteří se od roku 1837 scházeli dvakrát týdně v \"Berlínské šachové společnosti (Berliner Schachgesellschaft)\" k šachovým analýzám. \n\nSvé jméno získala skupina podle počtu svých členů, kterých bylo stejně jako je počet běžně viditelných hvězd ve hvězdokupě Plejády. Skupina byla proto také označována jako \"Berlínské sedmihvězdí (Das Berliner Siebengestirn)\" nebo se pro ní někdy používá název \"Berlínská šachová škola (Die Berliner Schachschule)\". \n\nKe skupině \"Plejády\" patřili: \n"}
{"id": "372782", "url": "https://cs.wikipedia.org/wiki?curid=372782", "title": "Madona", "text": "Madona\n\nMadona je původně označení pro Pannu Marii obecně ( Madonna \"má paní\"; srov. \"Notre Dame\" a \"Our Lady\" naše paní a \"Unsere Liebe Frau\", česky také někdy jako \"naše milá paní\"), v umění pak pro plastiku nebo obraz zobrazující Pannu Marii, v užším slova smyslu pouze Pannu Marii s Ježíškem. Je jedním z nejčastějších vyobrazení křesťanského výtvarného umění, zvláště katolického (plastiky, obrazy, iluminace rukopisů) a pravoslavného (pouze obrazy - ikony).\n\nV katolickém prostředí v češtině převládá termín \"Panna Maria\", v méně užívané počeštěné verzi či v textech ovlivněných necírkevním prostředím s koncovkou \"Marie\", v označení uměleckých děl a v teorii umění se užívá počeštěný italský výraz \"Madona\". Pro označení Panny Marie jako osoby se slovo Madona používá s velkým počátečním písmenem, v obecném označení výtvarného ztvárnění madona s malým počátečním písmenem.\n\nV řeckokatolickém a pravoslavném prostředí se zásadně užívají termíny \"Bohorodička\" nebo \"Matka Boží\" (z řeckého \"Theotókos\", rusky \"Bogomátěr\").\n\nNa rozdíl od některých germánských (angličtina, němčina), románských (italština, francouzština) a i některých slovanských (polština) jazyků, které zachovávají původní italský pravopis se dvěma \"n\" (\"Madonna\") se v češtině píše madona ve významu \"\"výtvarné znázornění Matky Boží\"\" s jedním \"n\" (na rozdíl od zpěvačky Madonny).\n\nZobrazení Panny Marie se dělí trojím způsobem:\n\n1) Odborná umělecko-historická literatura je dělí podle postoje či pozice Mariina, eventuálně Kristova těla a jejich vzájemného vztahu. Nazývají se řeckou terminologií (např. Hodegetría, Galaktotrofusa, Galaktofylussa...).\n\n2) Historická a hagiografická literatura je dělí nejčastěji podle místa původu uctívaných madon.\n\n3) Obecně vžité je rovněž rozdělení podle epizod z Mariina života, prožívání či vlastnosti\n\n\n\n\n\n\nPlastiky madon (polychromované) jsou typické pro gotické umění po celé Evropě (v Českých zemích např. Mistr vyšebrodského oltáře a mnoho jiných).\nPodle míst, kde býval obraz či plastika umístěna, získává madona přídomek. Někdy dalo takové zobrazení vzniknout vlastnímu typu výtvarného zobrazení Panny Marie (viz seznam níže).\n\n\n\n\n\n\n\n\n\n\n"}
{"id": "372786", "url": "https://cs.wikipedia.org/wiki?curid=372786", "title": "Bitva o Alamo", "text": "Bitva o Alamo\n\nBitva o Alamo (23. února – 6. března 1836) se odehrála poblíž dnešního města San Antonio. Byla jednou z nejvýznamnějších bitev Texaské revoluce, během níž se Texas odtrhl od Mexika. Na konci února roku 1836 byla bývalá misie Alamo obsazena posádkou cca 100 mužů, kteří se po třináct dní bránili několikatisícové přesile mexických jednotek vedených prezidentem Antoniem Lópezem de Santa Anna. Všichni obránci Alama při jeho obraně padli. Pro Američany se Alamo stalo symbolem heroického odporu. V současností je jednou z nejnavštěvovanějších turistických lokací v Texasu.\n\nMexický velitel navrhl Texasanům možnost vzdát se bez boje, což byl bezesporu ze strany Santa Anny zajímavý strategický manévr. Velitel amerických sil William Travis si vzal čas na promyšlení, načež udělal na náměstí pevnosti čáru. Všechny muže postavil na jednu stranu s tím, že kdo chce bránit a doufat v pomoc texaské armády Sama Houstona, ať překročí na druhou stranu. Podle jedné z verzí čáru přešli všichni kromě jistého Francouze, který zažil Napoleonovu invazi do Ruska. Dotyčný voják odmítl bránit pevnost a v noci unikl z Alama. Travis poslal těsně před bitvou kurýra k Houstonovi, který ovšem nemohl nijak pomoct. I přes Houstonův nesouhlas se vydala skupinka 320 amerických vojáků na pochod, během kterého byla přepadena a zcela zničena.\nSanta Anna zahájil hlavní útok 6. března 1836 kolem půl šesté ráno. Nejprve se Američanům dařilo odrážet Mexičany, zvrat nastal ve chvíli kdy padl velitel William Travis a další vysocí představitelé – Jim Bowie a Davy Crockett. Po hodině bitvy byla obrana Alama zlomena.\n\nV bitvě padlo 182–257 Američanů a 400 až 600 Mexičanů. O pár dní později se generál Houston vydal proti Lópezovi, na kterého narazil 21. dubna 1836 u San Jacinta. Ačkoli měl López převahu, bitva trvala pouhých 18 minut a na jejím konci na zemi leželo 360 zabitých Mexičanů, 208 zraněných a 730 zajatých. Americké ztráty činily pouhých devět mrtvých.\n\n"}
{"id": "372790", "url": "https://cs.wikipedia.org/wiki?curid=372790", "title": "Národní technická knihovna", "text": "Národní technická knihovna\n\nNárodní technická knihovna (NTK) je s fondem čítajícím přes 1,1 milionu svazků největší knihovnou technické literatury v České republice. Její nová budova, budovaná od roku 2006 a otevřená 9. září 2009, stojí v Dejvicích v Praze 6 v areálu technických vysokých škol (ČVUT a VŠCHT). V budově NTK sídlí kromě instituce a knihovních fondů Státní technické knihovny, která se při příležitosti stěhování přejmenovala na Národní technickou knihovnu, též České národní středisko ISSN a Pobočka městské knihovny v Praze. Mottem NTK je \"„Knihovna je služba“ .\"\n\nNárodní technická knihovna je státní příspěvková organizace zřízená opatřením Ministerstva školství, mládeže a tělovýchovy č. 12 785/2009 a v souladu s opatřením MŠMT č. 23 313/2011-31, kterým se vydává Dodatek č. 2 ke zřizovací listině NTK. Je řízena prostřednictvím náměstka MŠMT a podle svého statutu plní funkci veřejně přístupné vědeckotechnické knihovny, která je součástí informační infrastruktury výzkumu a vývoje. NTK je zapsaná v evidenci knihoven Ministerstva kultury ČR.\n\nFond dnešní Národní technické knihovny v Praze vznikl v roce 1718 jako sbírka knih prvního stavovského profesora inženýrství Christiana Willenberga (1655-1731).\n\nBěhem dalších dvou století se knihovna rozrůstala jako součást Českého stavovského polytechnického ústavu a jiných předchůdců dnešního ČVUT v různých lokalitách. Knihovna se přestěhovala do Klementina jako Knihovna vysokých škol technických (KVŠT) v roce 1935.\n\nDělení školy na českou a německou v roce 1869 po rakousko-uherském vyrovnání knihovnu nepostihlo, jen začala používat dvojjazyčné razítko: „Bibliothek der k. k. polytechnischen Institute zu Prag – Knihovna c. k. polytechnických ústavů v Praze“ a i nadále sloužila všem studentům a byla samostatně financována. V roce 1879 se v souvislosti s přejmenováním polytechnických ústavů na vysoké školy technické její název změnil na „Bibliothek der k. k. technischen Hochschulen in Prag – Knihovna c. k. vysokých škol technických v Praze“.\n\nV roce 1960 byla knihovna přejmenována na Státní technická knihovna (STK). Postupem času se knihovna začala přerůstat volné místo v Klementinu. Dva dálkové skladovací prostory byly pořízeny v letech 1974 až 1981 Praze 4-Písnici (jeden objekt pro 100 000 svazků) a ve Lhotě u Dolních Břežan (dva objekty, každý pro 200 000 svazků). Knihovna i nadále hledala trvalejší řešení ne zcela vyhovujících prostor. Z několika projektů nové budovy se nakonec podařilo v druhé polovině 90. let prosadit projekt výstavby Národní technické knihovny (NTK) v Praze 6-Dejvicích, v centru českého technického vzdělávání.\n\nInvestorem stavby Národní technické knihovny byla Státní technická knihovna v Praze.\n\nArchitektonická soutěž na podobu budovy proběhla v roce 2000 a vítězný návrh byl vybrán porotou v lednu 2001. Realizovaný návrh vytvořilo architektonické studio Projektil architekti, a to architekti Roman Brychta, Adam Halíř, Ondřej Hofmeister (Václav Králíček) a Petr Lešek. Autorem výtvarné výzdoby bylo sdružení PAS (Produktivita Aktivit Současnosti), a to Vít Havránek, Tomáš Vaněk a Jirka Skála, centrální umělecké dílo vytvořil Dan Perjovschi. Autorem vizuálního stylu a infosystému byl Petr Babák, vystupující pod značkou Laboratoř.\n\nPo dlouhou dobu plány ustrnuly z nedostatku finančních prostředků, jejž prohloubily také povodně v roce 2002. Příslib financování přijala až vláda roku 2004 z podnětu ministryně školství Petry Buzkové; poté byla vyhlášena obchodní soutěž na projektanta a zhotovitele stavby. Povinností dodavatele bylo zajistit si vlastní zdroj financí, stát zakázku splácel do roku 2013 z prostředků Ministerstva školství.\n\nNa realizaci se podíleli autoři architektonického návrhu, dále Helika a.s. (prováděcí projekt), Sekyra Group Real Estate (zhotovitel) a sdružení dodavatelů Metrostav, a.s. rovným dílem s OHL-ŽS, a.s.\n\nStavba byla zahájena v říjnu 2006, dokončena a předána 31. prosince 2008. Logo NTK bylo oficiálně odhaleno 29. dubna 2009. Od května 2009 do konce července se knihovna stěhovala z Klementina, slavnostní otevření proběhlo 9. září 2009 a otevřena pro veřejnost s kompletní nabídkou služeb byla 14. září 2009.\n\nBudova má půdorys zaobleného čtverce o rozměrech asi 70×70 metrů. Je devítipodlažní – má tři podzemní (depozitáře a parkoviště) a šest nadzemních podlaží. Celková užitková plocha zahrnuje 38 661 m. Kromě moderních architektonických prvků obsahuje i prvky pro zajištění úspor energie včetně akumulace tepla a chladu.\n\nInteriéru dominuje rozlehlé atrium s pravoúhlým půdorysem, které zahrnuje všech šest nadzemních podlaží. Na jeho obvodu leží schodiště mezi patry; betonové stěny směrem do atria zdobí přes dvě stovky avantgardních kreseb komiksového typu od rumunského výtvarníka Dana Perjovschiho.\n\nNová budova NTK získala od vzniku mnoho ocenění:\nDalé byla stavba nominována na českou Stavbu roku 2009, vyhrála Nejlepší stavbu roku 2010 městské části Praha 6, byla uvedena například mezi osmi unikátními knihovnami světa anglickým architektonickým serverem Architizer.\n\nZe skleněné fasády se 10. února 2017 uvolnily dvě skleněné tvarovky o hmotnosti 35 kg a roztříštily se na zemi. Okolí budovy od té doby, slovy ředitele NTK Martina Svobody, \"hyzdí přenosná kovová zábradlí a ochranná dřevěná zastřešení nad vstupy\". Po neúspěšném jednání se zhotovitelem stavby Sekyra Group podala NTK spor k soudu.\n\nKnihovna se nyní může pochlubit nejrozsáhlejší sbírku českých a mezinárodních dokumentů v oblasti techniky a aplikovaných přírodních a společenských věd souvisejících s technikou v České republice. Přírůstek se pohybuje kolem 5000 titulů ročně.\n\nKapacita tří podzemních skladů je 1,3 milionu svazků. Prostor pro volný výběr ve čtyřech nadzemních patrech má maximální kapacitu 660 000 knihovních jednotek, reálně využitelná kapacita je okolo 500 tisíc svazků. Fond NTK umístěný ve volném výběru je opatřen elektronickými čipy RFID umožňujícími samoobslužné vypůjčování i vracení publikací. Ve volném výběru jsou publikace tematicky uspořádány podle klasifikačního systému Kongresové knihovny (LCCS).\n\nS registrací v NTK automaticky vznikne několik druhů uživatelských kont a přístupy do několika systémů. Prostředky uložené na konto přes pokladnu, bankovní převod, nebo kreditní kartu pak mohou sloužit k úhradě poplatků za kopírování či tisk, placení rezervací týmových studoven, pokut za pozdě vrácené knihy apod.\n\n\nProběhla integrace NTK a partnerských knihoven z důvodu rozšíření informačních fondů, ušetření při nákupu elektronických informačních zdrojů a zvýšení komfortu uživatelů, kteří vše najdou na jednom místě pod střechou NTK.\nVšechny zúčastněné knihovny uchovávají svou subjektivitu, což jim umožňuje plně respektovat licenční ujednání s vydavateli a majiteli informačních zdrojů a především věnovat zvláštní pozornost potřebám studentů, zaměstnanců a čtenářů jejich domovských institucí.\n\nCílem projektu je zajistit pro celou výzkumnou a vzdělávací sféru v České republice efektivní nákup a zpřístupnění klíčových elektronických informačních zdrojů (EIZ) pro potřeby vědy, výzkumu a vzdělávání.\n\n\n"}
{"id": "372793", "url": "https://cs.wikipedia.org/wiki?curid=372793", "title": "Euro Hockey Tour 2008/2009", "text": "Euro Hockey Tour 2008/2009\n\nEuro Hockey Tour 2008/2009 je 13. ročník hokejových turnajů Euro Hockey Tour.\n\nTurnaj se hrál ve dnech 16.4.2009 - 19.4.2009 v Liberci. Utkání Finsko - Rusko bylo sehráno ve finském Tampere.\nHokejový turnaj byl odehrán od 6. 11. 2008 - do 9. 11. 2008 v Helsinkách. Utkání Rusko - Švédsko bylo odehráno v Moskvě\nTurnaj se hrál od 18. 12. 2008\n\nTurnaj se hrál od 5. 2. 2009 do 8. 2. 2009\n"}
{"id": "372794", "url": "https://cs.wikipedia.org/wiki?curid=372794", "title": "Voluta", "text": "Voluta\n\nVoluta (latinsky \"volutus\" = svinutý) je spirálovitý motiv různých soustav výzdoby, který konstrukčně vychází z Archimédovy spirály. Tento motiv je v architektuře využíván od pravěku v mnoha různých formách, polohách a způsobech umístění. Nejčastěji byl využíván v sestavě hlavic, palmet a ant v iónském sloupovém řádu a korintském sloupovém řádu a v sestavě volutového štítu.\n\nVoluta je charakteristickým prvkem hlavic sloupů tohoto řádu.\n\nVoluty jsou součástí složitých hlavic sloupu tohoto řádu. Voluty tvoří na těchto hlavicích především rohové články, svinující se pod deskou abaku, k těmto čtyřem rohovým volutám přistupují často další vřazené voluty.\n\nObjevuje se ve vrcholné renesanci od poloviny 16. století (po roce 1570) v nizozemském a německém manýrismu (Florisův styl) na fasádách radnic a měšťanských domů v oblasti řeky Vezery (odtud \"vezerská renesance\").\n\nDynamický domovní štít, typický pro období baroka a rokoka. Voluty se zde využívaly k vyřešení přechodu mezi svislými a vodorovnými částmi stavby.\n"}
{"id": "372798", "url": "https://cs.wikipedia.org/wiki?curid=372798", "title": "Kostel svatého Michala (Rejchartice)", "text": "Kostel svatého Michala (Rejchartice)\n\nKostel svatého Michala (nyní je zasvěcen archandělům Michaelovi a Gabrielovi) v Rejcharticích je barokní stavbou se starším jádrem a areálem hřbitova s ohradní zdí. Je postaven na místě starého kostela z roku 1643 na křižovatce čtyř historických cest spojující okolní obce s Rejcharticemi V roce 1958 byl zapsán na seznam kulturních památek.\n\nJiž při první zmínce o obci z roku 1350 je z obce uváděna i fara. V roce 1643 byl postaven nový farní kostel, ale fara za třicetileté války zanikla a byla obnovena až v roce 1784. Kostel byl rozšířen do barokní podoby v letech 1768 – 1770 dle návrhu architekta F. A. Neumanna. Po částečné opravě v roce 1964 kostel chátral a teprve počátkem 21. století byla zahájena postupná celková rekonstrukce celého areálu kostela včetně interiéru a ohradní zdi.\n\nOd roku 2013 se na prostranství v blízkosti kostela pořádá sochařské a řezbářské sympozium Andělské louky, jehož cílem je vytvoření unikátní galerie soch andělů pod širým nebem inspirované krásnou krajinou podhůří Jeseníků. \n\nKostel sv. Michala je jednolodní stavbou se segmentovým závěrem a dvěma bočními, půlkruhově ukončenými kaplemi, které vzbuzují dojem příčné lodi a vytvářejí půdorys kříže. K závěru kostela přiléhá hranolovitá věž. K západnímu průčelí je přizděna malá předsíň s pultovou střechou. Další předsíň je přistavěna z jižní strany. Kolem kostela je ohradní zeď hřbitova z lomového kamene, která je prolomena dvěma branami. Od severozápadu je přístup ke kostelu tvořen kamenným schodištěm.\n\nSe svou úspornou dřevěnou „klenbou“ má mimořádně působivý vnitřní prostor. Klenby jsou zdobeny ornamentálními malbami, zrcadly a medailonky. V západní části lodi se nachází zděná kruchta s varhanami vyrobenými v Krnově. Od roku 1847 má kostel dva oltáře s novými obrazy, novou kazatelnu a rekonstruovanou křtitelnici. Soubor čtrnácti obrazů křížové cesty vytvořil rapotínský malíř Jindřich Kress.\n\n"}
{"id": "372799", "url": "https://cs.wikipedia.org/wiki?curid=372799", "title": "Tomáš Knoz", "text": "Tomáš Knoz\n\nTomáš Knoz (* 26. listopadu 1965 Brno) je český historik působící na Historickém ústavu filozofické fakulty Masarykovy univerzity. Odborně se specializuje na české a moravské dějiny raného novověku. Je autorem řady příspěvků o dějinách a osobnostech předbělohorské Moravy, moravské pobělohorské emigraci, renesanční a manýristické kultuře, hospodářských dějinách a dějinách každodennosti. Předmětem jeho zájmu je též osobnost a historická úloha Karla staršího ze Žerotína.\n\nSpolu předsedá mezinárodní komisi pro česko-lichtenštejnské vztahy, je členem Českého národního komitétu historiků a zasedá v několika vědeckých a redakčních radách.\n\n\n"}
{"id": "372800", "url": "https://cs.wikipedia.org/wiki?curid=372800", "title": "Rudolf Fuksa", "text": "Rudolf Fuksa\n\nRudolf Fuksa (27. listopadu 1930 Motyčín u Kladna – 9. srpna 1952 Praha) byl agent chodec, účastník protikomunistického odboje popravený ve svých jednadvaceti letech v Praze na Pankráci.\n\nPo druhé světové válce se s rodiči přestěhoval do Chrastavy, kde stál u zrodu chrastavského fotbalu a působil jako vedoucí skautů. U svého otce, který se stal správcem tiskárny, se vyučil typografem. 4. dubna 1949 nastoupil ke Sboru národní bezpečnosti. Po základním výcviku v Liberci sloužil u Pohraniční stráže v Nýrsku u Železné Rudy. Prodělal radiotelegrafický kurz ve Zbirohu a dosáhl hodnosti staršiny.\n\n6. srpna 1951 přešel v uniformě a se zbraní hranice do západního Německa, kde se v utečeneckém táboře seznámil s na den stejně starým Jiřím Hejnou. Oba mladé muže získal pro spolupráci československý zahraniční odboj, který úzce spolupracoval s americkou zpravodajskou službou. Společně prošli školením v Mnichově, kde byli seznámeni s náplní práce agentů chodců. 19. října 1951 přešli hranice zpět do Československa a v Děčíně a Teplicích získali spolupracovníky a vybudovali mrtvou schránku.\n\nV Plzni byl však Rudolf Fuksa poznán svým kamarádem Františkem Dolejšem, který bezprostředně potom agenty udal Státní bezpečnosti. 27. října 1951 byli oba mladíci zatčeni na nádraží v Klatovech. Obviněni byli z vlastizrady, vyzvědačství a zběhnutí a následně 12. března 1952 odsouzeni k trestu smrti. Odvolání ani žádosti o milost nebyly vyslyšeny a 9. srpna 1952 byli oba časně ráno popraveni.\n\nTělo Rudolfa Fuksy skončilo v hromadných hrobech v Ďáblicích, kde má dnes svůj pomníček spolu s dalšími oběťmi komunistického režimu. Rehabilitovaný byl v roce 1990. 11. listopadu 2008 Rudolfa Fuksu ocenila ministryně obrany Vlasta Parkanová Vyznamenáním Zlaté lípy in memoriam za obranu demokracie. 13. prosince 2008 mu byla v Chrastavě na domě, kde žil, odhalena z iniciativy jeho prasynovce pamětní deska; městské zastupitelstvo návrh na zřízení desky městem a její umístění na radnici zamítlo.\n\nZačátkem roku 2009 natočili žáci deváté třídy ZŠ v Mníšku u Liberce o Rudolfu Fuksovi dokument, který v rámci projektu Bojovníci proti totalitě očima dětí skončil v celorepublikové soutěži na třetím místě.\n\n"}
{"id": "372806", "url": "https://cs.wikipedia.org/wiki?curid=372806", "title": "Třebíč v 18. a 19. století", "text": "Třebíč v 18. a 19. století\n\nTřebíč se rozvíjela i v 18. století. Postupně začala přeměna cechů a řemeslníků na větší manufaktury. Tento proces pokračoval i v 19. století.\n\nV druhé polovině 18. století se v Třebíči začínají rozšiřovat cechy a manufakturní výroba, v konsignaci z roku 1753 je uváděno, že největšími cechy byli cechy soukenický, tkalcovský, ševcovský a krejčovský, celkem je uváděno 482 křesťanských a 101 židovských mistrů. Další přehled vedený místními živnostenskými představenými se zachoval z roku 1763. V tomto přehledu se výrazně navýšil počet soukeníků a tkalců. Naopak počet krejčích a punčochářů poklesl. Z vysokého počtu soukeníků plynulo i to, že Valdštejnům bylo navrženo vytvoření soukenické manufaktury v Třebíči, v roce 1807 pro ni již na místě bývalého panského dvora byly postaveny budovy, ale cech si stěžoval na nevýhodnost této manufaktury, tak nakonec nebyla založena. Dobře se rozvíjely i cechy kožešnický a koželužnický. Již v této době se mluví o největších koželužnách bratrů Budischowskich, které se měly nacházet na Stařečce. Dalšími velkými koželužnami byly židovská Subakova a křesťanská Hasskova.\n\nBěhem napoleonských výbojů prošel mezi 19. a 26. listopadem 1805 Třebíčí první sbor vedeným maršálem \"J. B. Bernadottou\", tento sbor odtáhl pro nedostatek potravin k Jihlavě, ale další dvě francouzské divize ležely ještě od 9. do 29. prosince poblíž Třebíče, město náklady na tato opatření vyčíslilo na 300 000 zlatých. V roce 1809 po uzavření příměří po bitvě u Znojma tábořili napoleonští vojáci na polích u Starče, Třebíčí procházela demarkační čára a tak přes ni nemohl probíhat jakýkoliv obchod, tím vznikly škody větší než 100 000 zlatých.\n\nV roce 1774 byly uvedeny v platnost školské reformy, kdy byl změněn školský systém. Třebíčská městská škola, která byla tehdy umístěna nad Znojemskou či Vídeňskou branou, byla pak změněna na školu triviální, měla dvě třídy, které navštěvovalo 300 dětí. Existovaly plány pro postavení nové školní budovy ve východní části města, k tomu však nedošlo, neboť město postihla neúroda. V roce 1785 požadoval stavbu nové školní budovy také Jejkov, kdy tam bylo k dispozici celkem 155 dětí. V roce 1786 bylo krajským úřadem nařízeno postavit novou školní budovu a zřídit dvě třídy vyšší školy. V tu dobu také v Třebíči působila židovská škola, která vzdělávala v roce 1788 138 dětí.\n\nZa vlády Josefa II. se začala měnit správa měst a města měla spadat pod státní krajské úřady, ve městech byly zrušeny městské rady a byly nahrazeny magistráty. Byla taky zařazena do tříd podle možností placení purkmistrů a radních, Třebíč byla zařazena do třetí třídy. První volby do magistrátu se konaly 3. března 1787, kandidáty na purkmistry byli \"Jan Hladík\" a \"Jan Fundulus\". Za rychtáře (purkmistra) byl zvolen \"Jan Hladík\", \"Jan Fundulus\" se stal druhým radním, syndikem, čili prvním radním se stal \"Petr Bayer\". V tu dobu už bylo používání češtiny podle Janáka úplně zrušeno, na konci 17. století již nebyla používána ani v pozemkových knihách a v mistrovských knihách nejchudších cechů. Dalším purkmistrem se v roce 1806 stal \"Antonín Thomerle st.\", nástupem Bayera na vyšší krajské místo se změnil i syndik, mezi lety 1793 a 1798 jím byl \"František Karafiát\" a mezi lety 1799 a 1820 \"Vincenc Neumann\".\n\nRoku 1811 došlo ke státnímu bankrotu a také k měnové reformě, stát dával do oběhu více a více měny v \"bankocetlích\" a lidé tak skupovali a schraňovali zboží a ražené mince, v roce 1819 navíc propukl ve městě dobytčí mor a v roce 1820 byly městské finance zpronevěřeny \"Vincencem Neumannem\", mezitím v roce 1818 rezignoval na úřad purkmistra \"A. Thomerle st.\" a na jeho místo nastoupil podnikatel a majitel papírny v Přibyslavicích \"Josef Strniště\", ten ovšem rezignoval již za dva roky a tak v roce 1821 nastoupil na úřad \"Matěj Brzkovský\", odvolán byl v roce 1830. V roce 1821 navíc vypukla robotní vzpoura a robotníci byli trestáni ranami holí a začali se tak objevovat paličské listy, které hrozily městu, že bude hořet ze všech stran. Tyto hrozby byly plněny, 3. května 1821 shořelo v židech 100 domů, v Podklášteří 50 domů a stodoly v Týně, 17. května shořelo 38 domů na Jejkově a také špitál, 7. července shořela hospodářská stavení v zámku a v srpnu shořely nějaké chalupy u papírny. 14. června 1822 v domě U zlatého lva začalo hořet a vzhledem k suchu a silnému severozápadnímu větru se oheň rychle rozšířil a kromě některých domů na Stařečce a v Horce shořelo téměř vše, bylo to 290 spálených domů, kostel sv. Martina z Tours, obě fary i obě školy. Škody byly odhadnuty na milion zlatých, o pět dní později ještě spadlý štít stavení na náměstí zabil pět lidí, tak bylo nařízeno stržení štítů, tak Třebíč přišla o tehdejší ráz.\n\nV roce 1826 se začalo jednat o postavení nové školní budovy, k tomu však došlo až o několik let později. Nicméně školní výchova pokračovala, městská škola byla rozdělena dle pohlaví žáků na dvě dvoutřídní školy. Dívčí škola působila v domě čp. 33 na dolní straně třebíčského náměstí.\n\nV roce 1830 se městem prohnala velká povodeň, kdy měla voda dosahovat až do prvních pater domů na Stařečce a také se stal purkmistrem \"Josef Kliment\", tento mydlář obnovil správné hospodaření ve městě a spolu se syndikem \"Josefem Gotsmannem\" pravidelně sestavovali rozpočet. Gotsmann dosáhl toho, že ve vypálené Třebíči byly obnoveny silnice, postaveny dva mosty, prohloubeny a vyčištěny rybníky \"Baba\" a \"Barák\" a také byly vysázeny lesy na svazích v nynějším Libušině údolí a Strážné hoře. O několik let později, v roce 1832, začala řádit i v Třebíči cholera. V roce 1833 byly dokonce zakoupeny olejové lampy veřejného osvětlení a byly rozmístěny po náměstí u kašen a u bran. Jednu koupil \"Martin Hassek\", zbylých 10 město. V roce 1837 zažádalo o zavedení veřejného osvětlení i obyvatelstvo Stařečky, měšťanský výbor navrhl i osvětlení Jejkova a konzultoval i osvětlení ostatní předměstí. K tomuto došlo až ve čtyřicátých letech tohoto století. Mezitím ovšem proběhly v letech 1832 a 1836 epidemie cholery, kdy se pohřbívalo i do společných šachet.\n\nMezi lety 1840 a 1842 město dalo přečíslovat domy v celém městě a v letech 1844 a 1845 dalo město opravit a příjezdy do města ve Stařečce, Jejkově a v Domcích. V roce 1844 byla postavena nová dvoupatrová škola s šesti třídami a dvěma učitelskými byty. Dívčí i chlapecká škola tak byly umístěny do nové budovy. V příštím roce byl na místo syndika (po smrti \"Leopolda Sommera\", který nastoupil na úřad v roce 1835) byl dosazen do úřadu \"Antonín Schwabe\" ze Znojma a v roce 1845 byl do úřadu definitivně dosazen \"Bedřich Fux\" z Jevíčka. Roku 1847 propukla velká sucha a ve městě vysychaly studny, 25. května tohoto roku vypukl v truhlářské dílně na Jejkově požár, který způsobil zkázu velké části města. Shořel celý Jejkov, horní strana nynějšího Karlova náměstí, veškeré stodoly v Domcích, chalupy v Domcích a celá přilehlá zadní ulice ve Vnitřním městě. Celkem shořelo 91 domů a 25 stodol, spáleno na prach mělo být 30 měřic zahrad a celková škoda byla vyčíslena na 104 903 zlatých a o majetek mělo přijít 143 rodin. Pojišťovny měly vyplatit pouhých 30000 zlatých. Zemřelo 12 lidí, podle jiných zdrojů zemřelo jen 11 lidí a i počet shořených domů a stodol měl být nepatrně nižší.\n\nBěhem revolučních událostí v březnu roku 1848, které probíhaly v Praze, Vídni v Třebíči byl syndikem \"Bedřich Fux\", purkmistrem byl \"Josef Kliment\". První reakcí třebíčanů bylo vytvoření národní gardy, zlegalizováno nabírání členů bylo k 20. březnu – velitelem byl veterán z napoleonských válek a vedoucí představitel německé strany v Třebíči \"Ignác Glas\". Prapor se dělil do šesti sekcí, celkem měla třebíčská národní garda 600 členů. Židovské město nedostalo povolení pro utvoření vlastní sekce národní gardy, nicméně bylo svoleno, aby byli židé přijímání do zvláštního oddílu. V dubnu byla vydána tzv. Dubnová ústava a v Třebíči bylo toto oslaveno 27. dubna bohoslužbami a pochodňovým průvodem.\n\nMěstské orgány měly problémy se stabilitou, staří členové odcházeli a bylo tak nutno doplnit městskou radu, v jejím vedení zůstal Josef Kliment. Jako odpověď na otázky zemského sněmu (podklad pro stanovení požadavků městského stavu na Moravě). Měšťané chtěli, aby bylo zrušeno poddanství vrchnosti, posléze i další platby z vína, piva, polí, lánů a dávky cechů. Také požadovali, aby existovala obecní správa, která bude nezávislá od soudní moci, za toto ovšem město požadovalo zřízení okresního soudu v Třebíči – měšťané nabídli, že ponesou náklady na soud. Dále žádali o větší podporu cechovních a drobných řemeslníků a o ztížení práce továrnám a fabrikám. Měšťané také chtěli, aby židé měli zakázaná některá řemesla a aby vůbec židé neměli rovná práva jako jiní měšťané. Město rovněž chtělo své zástupce v Říšském sněmu a také ve sněmu zemském. Město mohlo volit za sebe jednoho poslance a za okolní vesnice další tři poslance, nicméně vzhledem k tomu, že by Třebíč měla tyto tři poslance platit, tak zvoleni nebyli tři, ale pouze jediný a postavení vesnic tak spadlo ještě do horších poměrů. Dne 27. května se konaly volby, za město byl zvolen za poslance \"Alois Budischowsky\" a za okolní vesnice byl zvolen bývalý syndik \"Bedřich Fux\". Již 29. května se dostavil protest od Ptáčovských a Kracovických, později se přidali i lidé z Petrůvek – \"B. Fux\" byl zvolen pouze \"ad hoc\" městskou radou, vesnice tak neměly možnost hlasování ovlivnit. 24. června byl zvolen za říšského poslance občan Velkého Meziříčí a hostinský Josef Kučera – třebíčští podali odpor, nicméně 11. srpna Říšský sněm protest zamítl.\n\nV březnu roku 1849 došlo k rozpuštění sněmu a oktrojování ústavy. Třebíčští již začínali formovat odpor, první manifestací mělo být svěcení praporů Národní gardy, při tomto byla pronesena česky mše a také byly hrány a zpívány písně \"Hej Slované\" a \"Sušelka nám píše\". Na konci roku 1849 bylo gardě nařízeno, že musí odložit zbraně a také zrušit strážnici. Také svojí hodnost složil velitel \"Ignác Glas\" a tak se velitelem stál \"František Budischowsky\". Úplné zrušení gardy přinesl císařský patent 22. srpna 1851, zbraně a prapor museli být vráceny do Olomouce a zbytky gardy byly změněny ve \"Střeleckou společnost\".\nJiž v roce 1849 se začínala formovat tzv. \"Měšťanská beseda\", zakladateli byli třebíčští buditelé a vzdělanci: \"Jan M. Haněl\", \"Karel Müller\", \"František Přibík\", \"Petr Novák\", \"Josef Svoboda\", \"Jan Krupička\", \"Matěj Svoboda\" a \"Karel Klusáček\". Po zmíněném zrušení ústavy nastalo pronásledování národních spolků a trestání jejich veřejných projevů. Tento spolek měl \"\"bavit, vzdělávat a křísit a zvelebovat domácí národnost slovanskou\"\" a hlavně měl být spolkem nepolitickým. Spolek vedl sedmičlenný výbor a vybíral různě vysoké poplatky, ve zřizovacím řádu byly určeny noviny, které měl tento spolek odebírat. Spolek měl od začátku působení velké problémy s obecním výborem, který doporučil zákaz působení pro \"slovanské rejdy\". Moravské místodržitelství, které schvalovalo stanovy spolků, usoudilo, že slovanská náplň je příliš politická a tak byli členové donuceni změnit první paragraf stanov na: \"\"pečování o domácí řeč československou.\"\" Činnost této besedy postupně sílila, v květnu roku 1851 měla mít 60 členů, po vydání silvestrovských patentů však spolek k začátku roku 1852 zanikl. Nebezpečí trestů bylo příliš vysoké. Její činnost byla obnovena až v roce 1861. Po roce 1850 byla ve městě postupně založena spořitelna (1863), Národní dům a gymnázium (obojí 1871). \n\nV roce 1863 byla v Třebíči založena městská spořitelna, stala se tak první spořitelnou na Moravě, návrh na její založení byl podán již v roce 1861. Spořitelna působila i nadále, kdy v roce 1928 založila filiální pobočku v Hrotovicích, později také v Náměšti nad Oslavou, Mohelně a Okříškách. V roce 1867 byla v Třebíči založena i Občanská záložna a v roce 1892 Rolnická záložna. Roku 1919 pak byla založena i Živnostenská záložna. Roku 1871 pak byla založená i německá záložna (\"Trebitscher Vorschussverein\"), ta působila do roku 1921, kdy byla převzata Brněnskou bankou. Roku 1911 pak byla v Třebíči založena pobočka Moravské agrární a průmyslové banky. Brněnská banka a Moravská agrární a průmyslová banka se v roce 1928 zfúzovaly a pobočky byly sloučeny.\n\nV roce 1857 vznikla farní škola, tu navštěvovalo celkem 262 žáků. V šedesátých letech se tehdejší německé zastupitelstvo snažilo o kompletní poněmčení školní výuky, to se však nepovedlo. V roce 1869 byly zrušeny dosavadní školy a vznikla pětitřídní škola chlapecká a čtyřtřídní škola dívčí. Germanizace pokračovala a v roce 1874 bylo rozhodnuto o tom, že českým jazykem se bude vyučovat pouze v první třídě, v dalších třídách se v prospěch německého jazyka vyučovalo spíše v jazyce německém. V roce 1882 však tyto snahy vyvrcholily založením německé školy s mateřskou školou. V roce 1882 také byla otevřena opakovací škola pro učně, ta však působila pouze do roku 1884. V tomtéž roce byly zrušeny dvojjazyčné školy a nadále tak působily pouze školy oddělené. O dva roky později však byla otevřena pokračovací škola s povinnou školní docházkou. Roku 1885 bylo postaveno i sousoší sv. Cyrila a Metoděje na Karlově náměstí, o rok později bylo město připojeno k železnici. Ke konci 19. století vznikly také dnes významné podniky ZON (zal. roku 1879) a BOPO (dříve Karl Budischowski, dnes již neexistuje).\n\nV 19. století bylo podniknuto několik významných kroků ke zlepšení dopravní dostupnosti Třebíče.\n\nPrvním významným krokem ke zlepšení napojení Třebíče na dopravní síť tehdejšího Rakouska-Uherska bylo rozhodnutí vystavět trať Vídeň – Znojmo – Jihlava – Berlín, která měla vést přes Třebíč. Nakonec se však trať významným městům vyhla a stanice byly zřizovány mnohdy daleko od nich. Třebíč získala svou stanici až 7 km za městem mezi Starčí a Čechočovicemi, tehdy byla nazvána Starč-Třebíč ( \"Startsch – Trebitsch\").\n\nMnohem významnějším činem byla ovšem stavba tratě č. 240 – tzv. Českomoravské transversálky ze Zastávky u Brna (tehdy nazývané \"Boží Hod\") do Okříšek. Tato železnice totiž již vedla v těsné blízkosti města, kde na ní byla zbudována jedna stanice – Třebíč – a jedna zastávka – Řípov (dnes Třebíč Borovina) a později se stala jeho součástí.\n\nV devatenáctém století vyvrcholila v Třebíči průmyslová revoluce. Tím byla také značně ovlivněna sociální struktura obyvatelstva. Dříve v Třebíči byli skoro výhradně drobní živnostníci, zatímco na konci století tomu bylo přesně naopak. Ve městě se objevilo větší množství dělníků a vznikaly velké výrobní podniky.\n\nV roce 1818 byl postaven nový pivovar, ten pak v roce 1873 vyhořel a v roce 1882 byla postavena budova nová.\n\nV třicátých letech se v Třebíči vyskytovali ještě jenom drobní živnostníci. Větší koncentrace výroby byla patrná jenom v koželužství. V Budischowského koželužské manufaktoře tehdy bylo zaměstnáno již deset tovaryšů. Celý podnik tehdy ještě sídlil na Stařečce. Větší koncentrace výroby je pak ve čtyřicátých letech patrná ještě v koželužské manufaktoře Martina Hasska, kde bylo tehdy 30 tovaryšů.\n\nV roce 1880 bylo v Třebíči vykázáno 591 obchodních a živnostenských oprávnění. Velké množství majitelů těchto oprávnění, celkem 132, žilo v Židovském městě. Například v Podklášteří jich pak bylo evidováno pouhých 32. Ve většině případů to však byly živnosti malé.\n\n\n"}
{"id": "372811", "url": "https://cs.wikipedia.org/wiki?curid=372811", "title": "Neutronová bomba", "text": "Neutronová bomba\n\nNeutronová bomba je typ taktické jaderné zbraně, která ve zvýšené míře vyzařuje neutrony. Je to termojaderná zbraň, u níž je až polovina energie uvolněna ve formě ionizujícího záření, z nějž přes polovinu připadá na neutronové záření. Ačkoli sama má stále silné tepelné a tlakové účinky, jejím hlavním cílem jsou živé organismy. Běžná představa, že neutronová bomba zabíjí, ale infrastrukturu neničí, není zcela správná, v okruhu několika set metrů ničí stejně jako obyčejná jaderná zbraň o ekvivalentu zhruba kilotuna TNT. Člověka ale dokáže zabít svým zářením na vzdálenost mnohokrát větší.\n\nZa vynálezce neutronové bomby je považován Samuel Cohen, který její koncept navrhl v roce 1958. Poprvé ji Spojené státy americké vyzkoušely v roce 1963. Na konci sedmdesátých let byl její vývoj zastaven, ale v osmdesátých zase obnoven. Měla být použita pro zastavení případného útoku obrněných vojsk Varšavské smlouvy, pancéřování totiž není pro neutronové záření překážkou. Jeden z vyvinutých typů, W79, byl i dělostřeleckým 8″ nábojem.\n\nReakce Sovětského svazu byla velmi prudká, zřejmě při vědomí její účinnosti na pozemní vojska a velké ekonomické zátěži při její výrobě. Zbraň ve své propagandě označovalo za „barbarskou“, „nehumánní“ a „útočnou“. V listopadu 1978 Leonid Brežněv ve svém projevu prohlásil, že SSSR tuto zbraň již taky dávno vyzkoušel, ale nikdy ji nezačal masově vyrábět.\n\nPo skončení studené války USA neutronové bomby vyřadily ze své výzbroje. Poslední neutronovou bombu USA rozebraly v roce 2003. Neutronovou bombu vyzkoušela roku 1980 i Francie, ale ta je již také nepoužívá. Předpokládá se, že neutronovou bombu by mohla od roku 1988 sestrojit i Čína.\n\nKilotunová neutronová bomba vybuchlá 1 km nad zemí způsobí ve vzdálenosti 300 metrů smrt během dvou dnů a ve vzdálenosti 700 m během týdne. Zabíjí až ve vzdálenosti 2600 m a podstatné škody působí na vzdálenost 3,5 km. Opožděné účinky jsou také její nevýhodou, protože zasažení ve větší vzdálenosti po prvotní paralýze se dočasně proberou a až několik dní se cítí relativně dobře.\n"}
{"id": "372814", "url": "https://cs.wikipedia.org/wiki?curid=372814", "title": "Elektronický rozdělovač brzdného účinku", "text": "Elektronický rozdělovač brzdného účinku\n\nElektronický rozdělovač brzdného účinku, zkráceně EBD (angl. \"Electronic brakeforce distribution\"), je technologie pro brzdový systém automobilu, která automaticky mění brzdný účinek aplikovaný na jednotlivá kola, v závislosti na stavu vozovky, rychlosti, zátěži apod. Je vždy spřažen s protiblokovacím systémem (ABS) a může nastavovat větší či menší účinek na příslušné kolo tak, aby se maximalizovala brzdná síla, ale kolo se stále odvalovalo (a vozidlo zůstalo ovladatelné).\n\n"}
{"id": "372821", "url": "https://cs.wikipedia.org/wiki?curid=372821", "title": "Pontevedra", "text": "Pontevedra\n\nPontevedra je město v Galicii na severozápadě Španělska, politické, správní a kulturní středisko provincie Pontevedra, stejnojmenné comarky a oblasti Rías Baixas. K 1. lednu roku 2013 mělo 82 934 obyvatel. Sídlem provincie se Pontevedra stala roku 1833, přestože ji později velikostí výrazně předstihlo sousední Vigo.\n\nPrvní osada Keltů je doložena před naším letopočtem. Název města pochází z latinského \"(Locus)Pontis veteris\", v překladu „(místo) starého mostu“, jež odkazuje na původem římský most přes řeku Lérez, jež dělí město přibližně na dvě poloviny. Most zbudovali Římané při své kolonizaci Galicie v 1.–4. století a za vpádu Arabů byl pobořen. Na jeho základech stojí dodnes dochovaný \"Ponte do Burgo\", pocházející zčásti ze 12. století a vícekrát opravovaný. Vzestup města od středověku ovlivnila zejména jeho poloha na Svatojakubské poutní cestě, významný přístav se stavbou lodí, ale také výstavba kostelů a klášterů, zejména františkánů a dominikánů. Byla zde postavena „Santa María“, jedna z námořních lodí Kryštofa Kolumba. Historické centrum města je velmi dobře zachovalé.\n\n\nUniverzita byla založena roku 1990, má moderní campus na okraji města.\n\nMezi slavné rodáky Pontevedry patří několik mořeplavců. Nejvýznamnější jsou:\n\nMěstská a meziměstská doprava je převážně autobusová. Pontevedra je napojena na dálnici spojující Vigo se Santiagem a Coruñou; po stejné trase jezdí železniční spoje R-598.\n\n"}
{"id": "372824", "url": "https://cs.wikipedia.org/wiki?curid=372824", "title": "Pořín", "text": "Pořín\n\nPořín () je vesnice v okrese Tábor ležící přibližně 17 km východně od Tábora, na hranicích s pelhřimovským okresem. Od roku 1975 je územně největší částí obce Dolní Hořice. V roce 2011 zde trvale žilo 173 obyvatel. Necelé 2 kilometry (po silnici) od obce je zastávka vlaku Pořín, i když třeba obec Radostovice je zastávce vlaku podstatně blíže.\n\nNázev vsi je pravděpodobně odvozen od osobního jména Póra a vyjadřoval, že zde byl Pórův dvůr. Lze předpokládat, že tato oblast byla obydlena ještě před 13. stoletím, kdy probíhala vesnická kolonizace. První zmínka o vesnici je z roku 1354 (některé zdroje uvádí rok 1361.), kdy si bratři, páni z Hradce, rozdělili dědictví. Mezi statky pana Jindřicha se uvádí i Pořín. Jak zaznamenal August Sedláček, cela oblast ve 14. století náležela pánům z Jindřichova Hradce. Z dalšího období o Poříně nic nevíme. Zřejmě to zapříčinil požár v roce 1541, kdy na Pražském hradě shořela valná část zemských desk.\n\nPořín v 16. století patřil Petru Smrčkovi. Jeho statky ale po Bílé hoře propadly královské komoře a byly prodány různým majitelům. Hlubokou ránu oblasti zasadila třicetiletá válka, po jejím skončení hospodářský život ještě dlouho skomíral. Berní rula dokládá, jaký stav byl v Poříně v roce 1654: 4 osedlé usedlosti, 1 rolník nově osedlý, 14 rolníků pohořelých, 10 pustých gruntů. O třicet let později bylo v Poříně ještě 7 pustých gruntů. Opuštěnou půdu si přisvojovala vrchnost a podle tehdejší řádu na ní museli sedláci robotovat. Podle záznamů z druhé poloviny 18. století pořínští robotovali tři dny v týdnu. \n\nV roce 1760 panství koupil Leopold Kolovrat Krakovský a připojil je ke Hrobům. Územní i farní příslušnost k této vsi pak trvala dlouhou dobu. Významným kulturním počinem bylo založení kostelů a škol. V Poříně je kostel datován rokem 1719 a archivní materiály dokládají založení školy v roce 1854. Přínosem pro celou oblast byla výstavba železniční tratě Tábor – Horní Cerekev.\n\nPředstavu o historickém významu obce ilustruje 574 občanů při sčítání obyvatel v roce 1861. Tento stav byl víceméně stabilizován až do roku 1930, kdy dochází k menšímu asi 8% úbytku obyvatel. Odliv obyvatel vyvrcholil v šedesátých letech, kdy se počet trvale hlášených obyvatel za deset let zmenšil asi o 23 procent. Úbytek obyvatel se nezastavil ani v následných desetiletích. V roce 1999 bylo v Poříně trvale hlášeno 108 obyvatel.\n\n\n"}
{"id": "372833", "url": "https://cs.wikipedia.org/wiki?curid=372833", "title": "Grunt", "text": "Grunt\n\nGrunt (z něm. \"Grund\", pozemek, základ) může znamenat:\n\n\n\n\n"}
{"id": "372836", "url": "https://cs.wikipedia.org/wiki?curid=372836", "title": "Předměřice nad Jizerou", "text": "Předměřice nad Jizerou\n\nPředměřice nad Jizerou je obec ve Středočeském kraji, okres Mladá Boleslav. Rozkládá se 20 km jihozápadně od Mladé Boleslavi a 30 km severovýchodně od Prahy. Leží na levém břehu řeky Jizery bezprostředně poblíž dálnice D10. Má obyvatel. Součástí obce je i vesnice Kačov.\n\nPrvní zmínku o obci nalezneme v historických pramenech v roce 1352.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nVe vsi Předměřice nad Jizerou s 861 obyvateli v roce 1932 byly evidovány tyto úřady, živnosti a obchody: poštovní úřad, telegrafní úřad, telefonní úřad, četnická stanice, katolický kostel, autobusový dopravce, biograf Sokol, hydrocentrála, galanterie, 3 holiči, 6 hostinců, klempíř, 2 koláři, konsum Včela, 2 kováři, 3 krejčí, mlýn, obchod s obuví Baťa, 2 obuvníci, pekař, 11 rolníků, 2 řezníci, sedlář, 2 obchody se smíšeným zbožím, spořitelní a záložní spolek, trafika, truhlář, 2 zámečníci.\n\n\nSilniční doprava\n\nOkolo obce vede dálnice D10 Praha - Mladá Boleslav - Turnov. Obcí prochází silnice II/610 Praha - Předměřice nad Jizerou - Benátky nad Jizerou - Mladá Boleslav - Turnov.\n\nŽelezniční doprava\n\nŽelezniční trať ani stanice na území obce nejsou. Nejblíže je železniční zastávka \"Lysá nad Labem-Dvorce\" (jen pro osobní dopravu) ve vzdálenosti 6 km ležící na trati 072 v úseku mezi Lysou nad Labem a Mělníkem. Nejbližší železniční stanicí (pro veškerou dopravu) je \"Lysá nad Labem\" ve vzdálenosti 8 km ležící na spojnici tratí 072 z Lysé nad Labem do Ústí nad Labem a na trati 231 z Prahy do Nymburka a Kolína.\n\nAutobusová doprava\n\nV obci měly zastávku v květnu 2011 autobusové linky jedoucí do těchto cílů: Bělá pod Bezdězem, Benátky nad Jizerou, Brandýs nad Labem-Stará Boleslav, Lysá nad Labem, Mladá Boleslav, Mnichovo Hradiště, Praha.\n\n"}
{"id": "372839", "url": "https://cs.wikipedia.org/wiki?curid=372839", "title": "Cerhenice", "text": "Cerhenice\n\nCerhenice jsou městysem ležící v okrese Kolín asi 11 km severozápadně od Kolína. Žije zde obyvatel. Katastrální území obce má rozlohu 1 063 ha. V roce 2011 zde bylo evidováno 626 adres. Součástí obce je i vesnice Cerhýnky.\n\nU obce se nachází železniční zkušební okruh Výzkumného ústavu železničního.\n\nCerhenice je také název katastrálního území o rozloze 9 km.\n\nPrvní písemná zmínka o obci pochází z roku 1295. Původní jméno obce bylo \"Crhynici\", tedy ves lidí Crhyňových. Během vývoje se z původního jména stala vesnice Crhynice a později Cerhenice. Kolem roku 1340 byly v Cerhenicích tři vladycké statky. Později tu byla zbudována tvrz, stávala na místě pivovaru, který byl postaven v roce 1118. Začátkem 16. století byly Cerhenice, zásluhou Elišky ze Střížkova povýšeny na městečko. Do poloviny 16. století zde měla sídlo Jednota českých bratří. Za třicetileté války (1618–1648) byly Cerhenice úplně vylidněny. Vesnice byla vypálena, obyvatelé rozptýleni do okolí a nebo pobiti. Po skončení války se obec pomalu zalidňovala. Kolem roku 1690 se staly Cerhenice majetkem Šternberků a v roce 1718 zde bylo 32 usedlostí. V roce 1758 prodal František ze Šternberka obec Marii Terezii. V roce 1778 byl pod vlivem selských bouří vydán rozkaz, aby všechna pole a louky ve vlastnictví státu a měst byla rozdělena na menší usedlosti. Robota byla nahrazena peněžitými dávkami a v roce 1781 bylo zrušeno nevolnictví. V místní škole se vyučovalo už v 16. století a zřejmě i v době pobělohorské, kdy veškeré školství v Čechách upadalo.\n\nRoku 1845 začaly projíždět u Cerhenic první vlaky po důležité železnici mezi Prahou, Pardubicemi a Olomoucí, ale nádraží zde přes veškeré úsilí nebylo vybudováno (pouze zastávka). Industrializace se na Cerhenicích projevila především stavbou cukrovaru, zprovozněného na přelomu 60 a 70. let 19. století. Tato původně Společná rolnická továrna na cukr se stala dominantou a poznávacím znamením obce. Továrna měla od svého založení problémy, stav se zlepšil až prodejem pražskému velkoobchodníkovi M. B. Kohnovi roku 1888, přičemž později se stala majetkem Pečecké rafinerie cukru. V roce 1907 byl cukrovar rozšířen o rafinérii a roku 1909 o nové skladiště podle projektu Bruno Bauera. Zajímavostí také je, že areál továrny je napojen na 3,6 km vzdálenou železniční stanici Velim, i když leží přímo vedle trati. Toto průmyslové dědictví je ovšem dnes nevyužito (poslední řepná kampaň 1997/1998), většina budov byla zbořena v letech 2001 až 2002 a dnes zbývá komín, skladiště surového a bílého cukru a kanceláře. Další promeškanou příležitostí v Cerhenicích je přestavba místní tvrze v Zámecké ulici (čp. 137, od konce 18. století do roku 1918 sloužila jako pivovar), která v letech 2002 až 2004 setřela její renesanční vzhled (původ budovy je gotický). To vedlo k jejímu vyškrtnutí z památkového fondu roku 2005.\n\nOd 23. ledna 2007 byl obci vrácen status městyse.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV městysi Cerhenice \"(přísl.Radímek, 1800 obyvatel, poštovní úřad, telegrafní úřad, četnická stanice, sbor dobrovolných hasičů)\" byly v roce 1932 evidovány tyto živnosti a obchody: lékař, autodoprava nákladní, autodrožka, bednář, biograf Sokol, 2 cukráři, Pečecká rafinerie cukru, 2 čalouníci, 4 holiči, 5 hostinců, 2 koláři, konsum, 3 kováři, 2 krejčí, malíř pokojů, 4 mlýny, 7 obuvníků, obchod s ovocem a zeleninou, 4 pekaři, 4 pískovny, pivovar, 2 pokrývači, 2 porodní asistentky, 16 rolníků, 4 řezníci, 2 sedláři, sladovna, 8 obchodů se smíšeným zbožím, spořitelní a záložní spolek pro Cerhenice, stavitel, obchod se střižním zbožím, 4 švadleny, 2 tesařští mistři, 2 trafiky, 2 truhláři, 3 velkostatky, 2 zahradnictví, zednický mistr, 2 obchody se zemskými plodinami.\n\nVe vsi Cerhýnky \"(585 obyvatel, samostatná obec se později stala součástí Cerhenic)\" byly v roce 1932 evidovány tyto živnosti a obchody: 4 autodopravci, 2 hostince, krejčí, surové kůže, obchod s mlékem, 2 obuvníci, 2 obchody s ovocem a zeleninou, pekař, rolník, sadař, velkostatek, 2 obchody se smíšeným zbožím, trafika.\n\n\nDopravní síť\n\n\nVeřejná doprava 2011\n\n\n\n"}
{"id": "372842", "url": "https://cs.wikipedia.org/wiki?curid=372842", "title": "Karel Kozánek", "text": "Karel Kozánek\n\nKarel Kozánek (5. března 1858 Kroměříž – 2. ledna 1941 Kyjov) byl advokát, činovník Sokola, hudební organizátor, přítel Antonína Dvořáka, klavírista, syn Jana Kozánka a dedeček chartisty a pozdějšího poslance za OH Petra Kozánka.\n\nKarel Kozánek se narodil v rodině slezského advokáta a říšského poslance Jana Kozánka. Jejich kroměřížská vila, často označovaná za patricijský dům, byla centrem kulturních besed a politických debat. Jedním z hostů v jejich domě byl např. rodinný přítel Antonín Dvořák. Není bez zajímavosti, že v Kroměříži v době jeho mládí hostovalo Florentinské kvarteto: primário Jean Becker, Mazi, Chiostri, Spitzer-Hegyesi. Toto nedostižné kvarteto, především v interpretaci klasických mistrů, pozval do Kroměříže roku 1879 Rudolf Thurn-Taxis, který stál v čele Hlaholu, Moravana, byl přítelem Bedřicha Smetany a demokraticky smýšlející šlechtic. Tenkrát se Kozánek obrátil pod jménem houslového mága Jeana Beckera, primária kvarteta, na Antonína Dvořáka, aby pro kvarteto napsal skladbu ryze českou. Dvořák vyhověl a sepsal: kvartet Es dur op. 51. Tedy díky Kozankovu malému \"podvodu\", který ve srovnání s obhajobou naprosto falešných rukopisů je spíše k pousmání má česká hudba jeden ze svých největších klenotů. Roku 1880 se kvarteto postupně rozpadlo. Jean Becker se vrátil do rodného Manheimu.\n\n\nV roce 1887 se přestěhoval z Kroměříže do Kyjova, kde se zapojil do skupiny kolem Čtenářského spolku, založeného v Kyjově roku 1864, a působil v něm po boku svého spolužáka ze Slovanského gymnázia v Olomouci, kterým byl moravský vlastenec MUDr. Severin Joklík, jenž působil na pozici městského radního. Tuto dvojici českých vlastenců a národních buditelů doplňoval Dr. Josef Galusek na postu starosty města. Vzkřísili skomírající činnost spolku Sokol, který byl založen v Kyjově roku 1871. Všechny tři osobnosti byly velmi silně národně založeny a městu se přezdívalo „Malé Srbsko“. Dr. Joklík v aféře s ruskými letáky v roce 1914 patřil mezi jedny z perzekvovaných, v roce 1915 zemřel po dlouhém psychickém vypětí, když si ve své ordinaci vrazil skalpel do srdce.\n\nRoku 1888 byl předsedou jednoty Sokola zvolen Karel Kozánek, funkci vykonával až do roku 1928, tedy přesně čtyřicet let, náčelníkem byl jeho přítel ze studií v Praze Dr. Severin Joklík. Po Kozánkově předsednictví se stal předsedou Matěj Urban, který byl za heydrichiády popraven nacisty. Během své dlouholeté činnosti uspořádal v Kyjově celou řadu oslav, podniků, nejvýznamnější je z roku 1921, kdy bylo padesáté výročí založení a župních cvičení se zúčastnily soubory z Francie, Jugoslávie a Spojených států. Slavnosti doplňovala velká národopisná výstava, divadelní představení Mrštíkovy Maryši, Jízda králů. Byla vzorem pro další velké národopisné podniky, a poté se v Kyjově konaly tradičně „Slovácké roky“, které se udržely dodnes. Za národopis pravděpodobně Kyjov vděčí svému gymnáziu a jejímu profesorskému sboru.\n\nKdyž bylo v roce 1889 v Kyjově otevřeno klasické obecní gymnázium, prvním ředitelem se stal Kozánkův přítel a bývalý spolužák profesor Josef Klvaňa, kterého se Kozánkovi podařilo do Kyjova přivést z Uherského Hradiště, a Klvaňovo jméno dodnes kyjovské gymnázium nese. Kozánek svými intervencemi dosáhl, že gymnázium se stalo prvním reálným státním gymnáziem v kraji. Národopisec, etnograf a v neposlední řadě vědec Josef Klvaňa, tvůrce první geologické mapy Moravy a Slezska a později Království českého, doplnil kulturní život Kyjova velmi významně o svůj evropský přehled. Byl spoluiniciátorem cesty Augusta Rodina na Moravu roku 1902, a Rodinovy cesty do nedaleké Hroznové Lhoty, kde měl ateliér Joža Úprka. Doprovod tvořil malíř Alfons Mucha, sochař Josef Mařatka a další. Auguste Rodin byl cestou nadšen a prohlásil tento kraj za helénské Řecko- Helladu.\n\nRoku 1926 Karel Kozánek iniciativně nechal zbudovat novou sokolovnu, s kinem a hřištěm.\n\nKozánek byl hudebně spjat s osobou Leoše Janáčka, Antonína Dvořáka. Byl vynikajícím klavíristou. Jeho hudební znalosti se promítaly i do členství ve spolcích jako Moravan, Občanská beseda. Harmonizoval moravské lidové písně.\n\nByl jedním z poradců spolutvůrců Moravského paktu.\n\n2. ledna 1941 umírá v Kyjově jako významný člen místní politiky a kultury, advokát a hudebník. Významný je jeho přínos pro československý Sokol. Vzhledem k perzekucím, které v Kyjově vypukly během první světové války, je pravděpodobné, že byl členem protirakouské Maffie.\n\n"}
{"id": "372849", "url": "https://cs.wikipedia.org/wiki?curid=372849", "title": "František Zapletal", "text": "František Zapletal\n\nFrantišek Zapletal (18. července 1861 Senička – 20. srpna 1935 Žitenice) byl český katolický duchovní, titulární biskup salonský a pomocný biskup pražský.\n\nVýznamně se zasloužil o vybudování české koleje Nepomucenum v Římě, jíž pak byl dlouholetým představeným. Na světícího biskupa pražského byl vysvěcen spolu s Antonínem Eltschknerem dne 19. března 1933.\n\nKanovníkem vyšehradské kapituly se stal v roce 1904, roku 1924 pak i jejím proboštem. Je pohřben ve hřbitovní kapli v areálu Vyšehradského hřbitova, jejíž suterénní část slouží jako hrobka kanovníků Královské kolegiátní kapituly sv. Petra a Pavla na Vyšehradě.\n\n\n\n"}
{"id": "372865", "url": "https://cs.wikipedia.org/wiki?curid=372865", "title": "Lymfom", "text": "Lymfom\n\nLymfomy jsou zhoubné nádory mízních uzlin a lymfatické tkáně v okolí sleziny, jater, střev a velkých krevních cév.\n\nPříčina není dosud zcela známá, avšak klade se do souvislosti se vznikem choroby přítomnost EBV, HIV a jiných retrovirů. Hlavním příznakem je dlouhotrvající zvětšení mízních uzlin na krku, v podpaždí či tříslech, které jsou nebolestivé a napohmat tuhé. Toto zvětšení bývá často jediným příznakem. Mezi další příznaky pak patří únava, hubnutí, jinak nevysvětlitelná horečka zvláštního charakteru: má typické večerní vzestupy, přičemž se období horeček střídají s obdobími zcela normální teploty, které mohou trvat několik dnů, ale i týdnů. Tomuto druhu horečky se říká Paulova-Ebsteinova. Dále se může vyskytnout svědění kůže a tupá bolest ve zvětšených uzlinách, která se objevuje několik minut po vypití alkoholu. V pozdějších fázích nemoci se objevují abnormality v krvi, ponejvíce anémie (chudokrevnost),\ndále lymfocyty T, mění se jejich vzhled.\n\nDiagnostika je prováděna pomocí biopsie.\n\nLéčí se především ozařováním a podáváním cytostatických léků. Využívá se také autologní transplantace krvetvorných kmenových buněk z kostní dřeně nebo pupečníkové krve. Hodgkinův lymfom je v dnešní době léčitelný, nehodgkinský lymfom je závažnější, ovšem i u něj je vyléčení možné.\n\n"}
{"id": "372867", "url": "https://cs.wikipedia.org/wiki?curid=372867", "title": "Centrální zamykání", "text": "Centrální zamykání\n\nCentrální zamykání automobilu umožňuje řidiči nebo cestujícímu na sedadle vpředu zamknout nebo odemknout všechny dveře vozidla stisknutím tlačítka nebo přepnutím přepínače.\n\nCentrální zamykání bylo poprvé použito u luxusního vozu Scripps-Booth v roce 1914, ale nebylo běžné, dokud ho znovu nezavedl Packard v roce 1956. Dnes se téměř u všech modelů automobilů nabízí přinejmenším jako doplňková výbava.\n\nZpočátku systémy centrálního zamykání ovládaly pouze dveře. Mnoho vozů má dnes systémy, které ovládají také víko zavazadlového prostoru nebo dvířka plnicího otvoru palivové nádrže.\n\nU moderních automobilů je také běžné, že se zámky automaticky aktivují, když se zařadí rychlostní stupeň nebo vozidlo dosáhne určité rychlosti. U takových systémů se obvykle dveře odemknou při zaparkování.\n\nDnes má mnoho vozů s centrálním zamykáním také dálkový bezklíčový systém, který umožňuje odemykat vozidlo stiskem tlačítka na dálkovém ovladači (nebo, u některých vozů Ford a Nissan Maxima, vložením číselné kombinace přes klávesnici). Tyto systémy potvrzují úspěšné odemčení/zamčení pomocí světelného nebo zvukového signálu a obvykle nabízejí možnost mezi oběma variantami přepínat. Obě poskytují tutéž funkcionalitu, avšak světelný signál je diskrétnější, kdežto zvukový může být nepříjemný v obytných oblastech nebo všude jinde, kde se často parkuje (např. na krátkodobých parkovištích).\n\nJiná vozidla mají bezobslužný systém založený na vzdálenosti. Je spouštěn tím, že je jeho vysílač v určité vzdálenosti od vozidla. Některé systémy obsahují navíc ještě funkci pro otevírání garážových vrat.\n"}
{"id": "372869", "url": "https://cs.wikipedia.org/wiki?curid=372869", "title": "Edwy", "text": "Edwy\n\nEdwy nebo také Eadwig (941 – 1. října 959, Gloucester) byl anglickým králem v letech 955 až do své smrti.\n\nByl nejstarším synem Edmunda I. a jeho manželky Elgivy. Po smrti svého strýce Edreda byl šlechtou zvolen za jeho nástupce. Jeho krátká vláda byla poznamenána neustálými konflikty s ostatními členy jeho rodiny a především s vedoucími představiteli církve svatým Dunstanem a arcibiskupem Odou.\nPodle jedné legendy začal spor s Dunstanem v den Edwyho vysvěcení, kdy nestihl přijít na jednání se šlechtou. Když za ním přišel Dunstan, našel ho, jak skotačí se šlechtičnou Ethelgive a odmítl odejít s Dunstanem. Dunstan ho odtáhl bokem a snažil se ho přesvědčit, aby tuto ženu odvrhl. Později si ale Dunstan uvědomil, že provokoval krále a uprchl se schovat do svého kláštera. Ale Edwy podporovaný Ethelgivou ho následoval a klášter vyplenil. Dunstanovi se podařilo uniknout, ale odmítl se vrátit do Anglie až do Edwyho smrti.\n\nZáznamy v Anglosaské kronice uvádí nástup Edwyho na trůn a Dunstanovo opuštění Anglie, ale neuvádí důvody Dunstanova odjezdu. Předchozí popis Dustanova a Edwyho sporu tak může být založen na skutečné události vyvolané sporem o moc mezi mladým králem a mocnou církví, která chtěla ovládat panovníka. Legenda také uvádí, že arcibiskup Odo zrušil Edwyho manželství z důvodu \"příbuzenského\" vztahu manželů.\n\nEdwy se oženil s Elgivou, sestrou Ethelwearda. Vzhledem k tomu, že posoudil příbuzenské vztahy mezi manžely jako příliš příbuzenské, zrušil arcibiskup Oda jejich svatbu. Elgiva byla ocejchována a poslána jako otrokyně do Irska. Zrušení tohoto manželství bylo neobvyklé, protože se odehrálo proti vůli manželů a zřejmě bylo motivováno Dunstanovými příznivci. Církev v té době stanovila, že každý svazek na úrovni 9 stupňů příbuznosti je incestem. To by znamenalo, že v anglické populaci čítající asi 1,5 miliónu obyvatel by byla většina sňatků neplatných.\n\nDunstan, podporovaný flanderskými benediktýny, začal formovat skupinu kolem Athelstana, vládce Východní Anglie, podporující Edwyho mladšího bratra Edgara. Roku 957 se k ní přidali i zemané Mercie a Northumbrie, frustrování královými daněmi a podporování arcibiskupem Odou. Edwy byl v bitvě u Gloucesteru poražen, ale z obavy ze vzniku občanské války byla země rozdělena na dvě části. Edwy nadále vládl na území Wessexu a Kent a Edgar byl ustanoven panovníkem území na sever od Temže.\n\nV posledních několika letech svého panování vládl Edwy moudřeji a mnohem štědřeji podporoval církev. Zemřel ve věku 18 let a jeho nástupcem ve Wessexu a Kentu se stal jeho bratr Edgar, který tak obnovil jednotu království. Příčina Edwyho smrti není známá.\n"}
{"id": "372875", "url": "https://cs.wikipedia.org/wiki?curid=372875", "title": "Summa technologiae", "text": "Summa technologiae\n\nSumma technologiae (v latině znamená \"Suma technologie\") je soubor filosofických a futurologických esejí polského spisovatele Stanislava Lema. Byla vydána v roce 1964, ve druhém vydání pak 1967. Jejím tématem je vzájemný vztah nových technologií a vývoje lidstva. Předjímá v ní mnoho v té době nerealizovaných technologií (umělá inteligence, virtuální realita, nanotechnologie a další).\n\nNázev samotný má aluzovat knihu \"Summa theologiae\" Tomáše Akvinského.\n\nPo několika desítkách let autor hodnotil své předpovědi v knize \"Tajemství čínského pokoje\".\n"}
{"id": "372877", "url": "https://cs.wikipedia.org/wiki?curid=372877", "title": "Zikmund III. Vasa", "text": "Zikmund III. Vasa\n\nZikmund III. Vasa či Zikmund Švédský (polsky Zygmunt III Waza, švédsky Sigismund III Vasa, latinsky Sigismundus III Vasa; 20. června 1566 zámek Gripsholm, Mariefred, Švédsko – 30. dubna 1632 Varšava, dnes Polsko) byl polský král, litevský velkokníže a švédský král z dynastie Vasovců. Polsko-litevskému soustátí vládl v letech 1587 až 1632, Švédsku vládl od roku 1592 do sesazení svým strýcem Karlem IX. a švédskými stavy roku 1599.\n\nByl synem švédského krále Jana III. a jeho první manželky Kateřiny Jagellonské. Zikmund byl zvolen vládcem Republiky obou národů a hledal cestu, jak vytvořit personální unii Polska a Švédska. Na nějakou dobu se mu to v roce 1592 povedlo.\n\nPo svém svržení ze švédského trůnu v roce 1599 strávil většinu času snahou dobýt ho pro sebe zpátky. Jeho svržení ze švédského trůnu vyvolalo řadu polsko-švédských dynastických válek, v nichž se on a jeho nástupci neúspěšně snažili o znovusjednocení obou zemí pod jednou vládou.\n\nV Polsku je Zikmund Vasa poněkud kontroverzní postavou. Jeho dlouhá vláda je spojena se zlatou dobou Republiky obou národů, zároveň se ale během této doby začaly objevovat znaky jejího úpadku.\n\n\n\n4. května roku 1592 ve Vídni uzavřel sňatek \"per procura\" (Zikmunda zastupoval litevský maršálek \"Albrecht Radziwiłł\") s Annou Habsburskou. Vlastní svatba, spojená s Anninou korunovací polskou královnou, se uskutečnila 31. května téhož roku v Krakově.\n\nZ manželství Anny a Zikmunda vzešlo pět dětí, jediný Vladislav se však dožil dospělosti.\n\nPři porodu posledního syna Anna zemřela. Její manžel se sedm let poté, v roce 1605, oženil s její o patnáct let mladší sestrou Konstancí. Z manželství Konstance a Zikmunda III. vzešlo sedm potomků, dva z nich však zemřeli v útlém věku:\n\n"}
{"id": "372882", "url": "https://cs.wikipedia.org/wiki?curid=372882", "title": "Jiří Hejna", "text": "Jiří Hejna\n\nJiří Hejna (27. listopadu 1930 Rokycany – 9. srpna 1952 Praha ) byl účastník protikomunistického odboje a jeden z nejmladších lidí popravených v politických procesech.\n\nNarodil se v Rokycanech. Základní vojenskou službu absolvoval jako příslušník PTP. V létě 1951 z vojenského útvaru utekl a přešel hranice do západního Německa. Zde se seznámil se stejně starým Rudolfem Fuksou a spolu s ním se vrátil do Československa jako agent chodec.\nPodařilo se jim získat spolupracovníky a vybudovat mrtvou schránku. Byli však na základě udání zatčeni a za „zločiny“ vlastizrady, vyzvědačství a zběhnutí odsouzeni k trestu smrti. 9. srpna 1952 byla exekuce vykonána.\n\nJiří Hejna je pohřbený v hromadných hrobech v Ďáblicích.\n\n"}
{"id": "372897", "url": "https://cs.wikipedia.org/wiki?curid=372897", "title": "Command &amp; Conquer 3: Tiberium Wars", "text": "Command &amp; Conquer 3: Tiberium Wars\n\nCommand & Conquer 3: Tiberium Wars je realtimová strategie vydaná v roce 2007 firmou Electronic Arts, je přímým pokračováním předchozí hry . Děj je zasazen do roku 2047 kdy je země zamořena smrtícím tibériem a vůdce Bratrstva Nod Kane chystá další útok na proti silám GDI. Hra disponuje třemi zcela rozdílnými hratelnými stranami a příběhy v kampani za jednotlivé strany do sebe zapadají.\n\nPo Druhé tibériové válce se Bratrstvo Nod stáhlo do ústraní a nepodnikalo žádné větší akce, GDI proto uzavřelo řadu svých základen a omezilo výdaje na zbrojení (např. zrušení výroby kráčejícího kolosu Mammoth MK II). Mezitím však vůdce bratrstva Kane sbíral síly připravoval své armády na další válku. Tyto přípravy vyvrcholily roku 2047 útokem na Goddardovo vesmírné centrum, kde se nalézalo řídící středisko protiraketové obrany a následný raketový útok vedený z raketové základny poblíž Káhiry kompletně zničil vesmírnou stanici Philadelphia, kde se právě konala schůzka velitelů GDI. Útok GDI naprosto zaskočil a Bratrstvo následně dobylo velkou část území. Válka však byla pouze zastírací manévr, Kane umístil pod svůj Hlavní chrám v Sarajevu nálož kapalného tibéria, která byla následně odpálena iontovým dělem GDI; výbuch kapalného tibéria znamenal obrovskou katastrofu pro život v již tak zničené krajině jihovýchodní Evropy.\n\nDíky informacím z mimozemského zařízení jménem Tacitus Kane věděl, že exploze upoutá pozornost mimozemské lodi a ta vydá impulz k invazi. Mimozemská rasa Scrinů podnikla invazi na Zemi, byla však zaskočena zarputilostí a silou obránců. Taktika vetřelců měla zpočátku diverzní charakter, útoky na velká centra populace měly odlákat pozornost od stavby gigantických věží (které měly fungovat jako mezihvězdné brány pro armádu a později pro rafinaci a přenášení Tiberia). Velitelé GDI si však brzy uvědomili, jaký význam věže pro vetřelce mají, a zaměřili na ně své útoky. Postupně byly zničeny všechny věže, až na jednu, zde se do hry opět vložilo Bratrstvo Nod a zabránilo silám GDI v jejím zničení. Vojska GDI však mezitím podnikla zničující útok na mimozemský kontrolní uzel a zničila jej (hráč si může vybrat, zda ke zničení kontrolního uzlu použije konvenční prostředky, nebo se uchýlí ke značně kontroverzní bombě z kapalného tibéria). Jednotkám vetřelců tak byla přerušena dodávka energie a to znamenalo konec invaze.\n\nJednotky v C&C 3 jsou velmi různorodé a řada z nich má sekundární schopnosti, mnoho jednotek je možno vylepšit ve vědeckých budovách jako třeba technologická laboratoř. Každá jednotka postupně získává zkušenosti a tím se zlepšují její bojové schopnosti. Oproti předchozím dílům série, jsou pěchotní jednotky trénovány po družstvech, nikoli jednotlivě. Oprava poškozených vozidel je realizována pomocí opravárenských sond, které se nacházejí u každé válečné továrny, k opravě vozidla tedy stačí být poblíž válečné továrny, opravárenské sondy má také jednotka GDI Rig, jedná se o mobilní rozložitelnou bitevní stanici, s možností utočit na pozemní i vzdušné cíle. Další zajímavou jednotkou je kommando, každá ze stran má svou vlastní variantu, kommando GDI je klasický elitní voják vybaven navíc jump packem, kommando NODu je specialistka na skryté operace a disponuje osobním stealth generátorem, scrinský Mastermind je schopen ovládat mysl ostatních jednotek a je schopen teleportovat jednotky přes celou mapu.\n\nLetecké jednotky jsou nejvíce zastoupeny u Scrinů (Storm rider, Planetary assault cruiser, Mothership), na zemi naopak dominuje hrubá síla GDI (Mammoth tank, Juggernaut). jednotky Bratrstva NOD jsou tradičně specializované na zákeřné (sebevražední teroristé) a neviditelné zbraně (stealth tank, Shadow team), nejsilnější jednotkou NODu je bezpochyby bojový robot Avatar. Každá ze stran disponuje také superzbraní, GDI a NOD mají jako v předchozích hrách ze série Iontový kanón a Atomovou raketu, scrinové mají Rift generator, což je v podstatě generátor černé díry.\n\nGDI stojí jako v předchozích dílech série na straně dobra. Území pod kontrolou GDI se nachází převážně v modrých zónách, tedy v místech kde je zamoření tibériem velmi nízké nebo žádné. GDI plní funkci světového obránce míru a jeho hlavním posláním je vymýtit tibérium. V C&C 3 zastává roli hlavního vojenského velitele Generál Jack Granger, zasloužilý veterán z Druhé tibériové války. Nejvyšší velitel je Redmond Boyle, původně zastával roli ministra financí, ale po zničení stanice Philadelphia zůstal jako jediný na živu. V kampani GDI postupně porazí vojska Bratrstva a poté odrazí invazní síly Scrinů, v závěru kampaně přikáže Redmond Boyle použít bombu z kapalného tibéria, čímž se dostane do sporu s generálem Grangerem a je pouze na hráči zda ji použije.\n\nBratrstvo NOD je něco mezi teroristickou organizací a fundamentálním státem, členové bratrstva obývají většinou žluté zóny (značné zamoření tibériem) a jejich víra spočívá ve využívání tibéria k užitku lidstva a jeho rozšiřování všude po světě. NOD běžně využívá prostředky z tibéria k posílení svých bojovníků a jako zdroj energie. Vůdcem Bratrstva je charismatický Kane, další důležití velitelé v C&C 3 jsou Generál Kilian Qatar a důstojník rozvědky Ajay. Na konci kampaně je bratrstvo sice poraženo, ale podaří se mu získat přístup k věži Scrinů.\n\nScrini jsou insektoidní mimozemskou rasou, která byla na zem přilákána explozí kapalného tibéria. Jejich technologie je velmi vyspělá. Jsou tvořeni tibériem, jejich jednotky se dokáží léčit v tibériových polích a letecká jednotka Stormrider je velmi efektní v iontové bouři. I přes jejich velkou technologickou vyspělost a moment překvapení, se jim nepodařilo zemi dobýt a museli se stáhnout jedinou dokončenou věží. Scrinové byli přítomni už v Tiberian Sun, kdy na zemi havarovala jejich průzkumná loď a Kane tak měl možnost k prostudování jejich paměťové zařízení - Tacitus. Kampaň za Scriny je dostupná až po dohrání kampaní za GDI a NOD.\n\nProcesor: 2.0 GHz XP, 2.2 GHz Vista\nOperační paměť: 512MB XP, 1024MB Vista\nGrafická karta: 3D grafická karta se 64 MB pro XP a 128 Vista\nZvuková karta: DIRECT 9.0c kompatibilní\nOperační systém: XP, Vista\nDIRECTX: 9.0\n6 GB volného místa na pevném disku\nVstupní zařízení: klávesnice, myš\nVhodné: VoIP Headset\nDVD mechanika: 8x\nOnline multiplayer: 512 kbit/s\n\nCommand and conquer série má stále hodně fanoušků, proto když vývojáři z EA vypustili do světa nástroje pro editaci hry, dalo se čekat, že vzniknou také modifikace. Tak se také stalo a proto si v nynější době můžete vybrat z množství zajímavých modifikací. Za zmínku stojí například dokončený mód The Forgotten, český mód Tiberium Essence (BETA verze), atmosferický Tiberian Sun Rising či další zajímavý mód Mutant´s revenge.\n\nCommand and Conquer 3: Tiberium Wars používá již postarší engine, který nese název SAGE. Tento engine byl využit již například ve hře The Battle for the Middle Earth 1 a 2. Editor map pro tento engine se vždy jmenuje Worldbuilder.\n\n"}
{"id": "372913", "url": "https://cs.wikipedia.org/wiki?curid=372913", "title": "Píseň pro Rudolfa III.", "text": "Píseň pro Rudolfa III.\n\nPíseň pro Rudolfa III. je český muzikálový televizní seriál z let 1967 až 1969 režiséra Jaromíra Vašty a scenáristy Jaroslava Dietla, pojednávající o pražském řezníkovi Rudolfovi (Darek Vostřel), který se ztrácí ve svých snech, a jeho rodině. Vzniklo celkem devět dílů, poslední z nich nebyl v době svého vzniku odvysílán a premiérově byl uveden až v roce 2019.\n\nPro seriál vznikla píseň „Modlitba pro Martu“, která se stala symbolem odporu proti okupaci Československa vojsky Varšavské smlouvy. Hudbu složil Jindřich Brabec, text napsal Petr Rada. Píseň byla složena ještě před invazí vojsk v srpnu 1968, ovšem Marta Kubišová ji nahrála pár dní poté. Skladba byla na magnetofonovém pásku následně provezena do Československého rozhlasu. Na televizní obrazovce se skladba objevila na podzim 1968 v závěru sedmého dílu „Hrabě Monte Christo“.\n\nDevátý díl „Dinosaurus“ byl pak natáčen na jaře 1969 a jeho premiéra byla ohlášena na 6. dubna toho roku. Datum bylo uvedeno v televizních programech ještě 5. dubna, avšak díl už nesměl být odvysílán a celý seriál, obsahující politické vtipy na soudobé události, byl ihned zakázán. Předpokládalo se, že díl byl ztracen, nicméně v roce 2018 jeho původní filmový kotouč získala Česká televize, která epizodu zrekonstruovala. Nezachovalo se prvních deset minut dílu a část záběrů byla němá, takže došlo k jejich novému nadabování dle původního scénáře v režii Michala Vostřeze. Samy sebe namluvily Iva Janžurová a Helena Vondráčková. Díl byl premiérově uveden 5. září 2019 na stanici ČT art. 21. srpna 2019 uvedlo ČT art desetiminutový dokumentární Film o filmu Dinosaurus\n, ve kterém jsou popsány okolnosti nálezu ztraceného dílu a jeho rekonstrukce a také přináší o informaci o existenci scénářů k dvěma dalším dílům v pořadí 10. a 11. a jiný scénář pro 6. díl. \n\nNedochoval se šestý díl „Rudolf III. na dvoře Leonida I.“, který byl vysílán živě ve dnech invaze. Pro vysílání v 90. letech bylo několik existujících černobílých částí dílu v roce 1990 doplněno studiovou dotáčkou s Ivou Janžurovou komentující děj. Celá rekonstrukce má délku asi 10 minut.\n\n\n\n\n"}
{"id": "372914", "url": "https://cs.wikipedia.org/wiki?curid=372914", "title": "Blumenthal (zámek)", "text": "Blumenthal (zámek)\n\nZámek Blumenthal leží na řece Ecknach mezi sídly Klingen a Sielenbach v zemském okresu Aichach-Friedberg v Bavorsku. Renesanční vodní zámek je poprvé zmiňován roku 1296. Byl komendou německého řádu a potom byl 200 let ve vlastnictví rodu Fuggerů. V rozlehlém areálu zámku Blumenthal je starý pivovar, zahrada a mariánská kaple. Východně od zámku stojí zbytky kaple sv. Jiří.\n\n"}
{"id": "372940", "url": "https://cs.wikipedia.org/wiki?curid=372940", "title": "Le Castor Astral", "text": "Le Castor Astral\n\nLe Castor Astral je francouzské nakladatelství.\n\nBylo založeno roku 1975 Reuzeauem a Marcem Torralbem v Bordeaux. Vydává hudbu, literaturu a poezii.\n\nMezi pulikovanými autory jsou Emmanuel Bove, Michel Fardoulis-Lagrange, René-Guy Cadou, Alain Absire, André-Marcel Adamek, Daniel Biga, Philippe Blasband, Francis Dannemark, Guy Darol, Patrice Delbourg, Roland Brasseur, Philippe Lacoche, Bernard Morlino, Michel Ohl, Hervé Le Tellier, François Tétreau, Régine Vandamme, a členové sdružení Oulipo.\n"}
{"id": "372945", "url": "https://cs.wikipedia.org/wiki?curid=372945", "title": "Brokk", "text": "Brokk\n\nBrokk je trpaslík (někdy překládáno také jako skřítek) v severské mytologii a je bratrem Sindriho.\n\nNejspíše nejvýraznější roli sekhrál spolu se lstivým severským bohem Lokim v příběhu stvoření kance Gullinbursta, Ódinova prstenu Drapniru a Thórova kladiva Mjöllniho. Když se Loki chvástal, že žádný trpaslík by nedokázal vytvořit něco tak krásného či užitečného jako Synové Ívaldiho (vytvořili například Freyovu loď Skídbladni nebo Ódinův oštěp Gungni), Brokk se s ním vsadil o hlavu, že jeho bratr Sindri to dokáže. \n\nSindri byl šikovný kovář používající magii, ale ani tak se při své práci neobešel bez svého bratra, který měchem udržoval výheň a zajišťoval, aby oheň neskomíral, ale aby ani příliš nežhnul.\nJako první vložil Sindri do výhně vepřovici a požádal Brokka, aby dmýchal bez ustání, tak dlouho, dokud nevyjme z výhně, co do ní vložil. Pak Sindri odešel z kovárny a nechal Brokka dmýchat. Hned mu na ruku sedla moucha (proměněný Loki) a silně jej štípla. On však dmýchal a dmýchal, dokud Sindri nepřišel a nevyndal z výhně kance, se zlatými štětinami - Gullinbursti. \n\nPoté vložil do výhně zlato a požádal bratra, aby znovu dmýchal jako před tím a zase odešel. Moucha přilétla zas, tentokrát však usedla Brokkovi na krk a štípala ho dvojnásob jak předtím. Brokk opět bez ustání dmýchal, dokud kovář nevyndal z výhně zlatý prsten Draupni. \n\nNaposledy do výhně vložil kus oceli a do třetice dal bratru stejný úkol, aby dmýchal bez ustání. Nyní mu moucha sedla mezi oči a štípala ho do víček tak, že mu krev tekla do očí, až neviděl. Ohnal se co nejrychleji rukou a mouchu odehnal, ale měch stihl \nsplasknout. V tom přišel Sindri a prohlásil, že téměř vše přišlo nazmar a vyndal z výhně velké kladivo Mjöllni, které však mělo o něco kratší topůrko. Všechny předměty předal svému bratru Brokkovi a požádal jej, aby je odnesl do Ásgardu a vyzvedl výhru.\n\nKdyž Loki a Brokk předložili své dary, zasedli Ásové na soudné stolice, rozhodnutí vyřknou Ódin, Tór a Frey. Tu dal Loki Ódinovi oštěp Gungni, Thórovi vlasy pro Sif, Freyovi loď Skídbladni a vysvětlil vlastnosti všech předmětů. Poté předložil své předměty Brokk. Ódinovi dal prsten Draupni. Freyovi kance zvaném Gullinbursti a nakonec Tórovi kladivo Mjöllni, které mělo jen jednu vadu a to tu, že topor byl trochu krátký. Bohové prohlásili, že kladivo je ze všech těch nejvzácnější, protože bude nejpádnější ochranou před obry. Rozhodli se tedy, že skřítek sázku vyhrál. Loki skřítkovi nabídl za svou hlavu výkupné, ale o tom nechtěl ani slyšet. Loki prohlásil, ať si jej tedy chytí. Když ho však skřítek chtěl chytit, už byl Loki pryč, neboť měl střevíce, se kterými mohl běžet vzduchem i po vodě. Tak požádal Brokk Thóra, aby jej chytil a to také Thor udělal. Skřítek už chtěl Lokimu utít hlavu, ale ten se vymlouval na to, že jeho krk předmětem sázky nebyl. Tak vzal skřítek řemínek a nůž a chtěl Lokimu propíchat díry do rtů a sešít mu je, nůž ale neřezal. Vzal tedy bratrovo šídlo a tím mu rty propíchal a následně sešil řemínkem Vartari, aby se již více nemohl chvástat.\n"}
{"id": "372948", "url": "https://cs.wikipedia.org/wiki?curid=372948", "title": "Jean-Yves Reuzeau", "text": "Jean-Yves Reuzeau\n\nJean-Yves Reuzeau (* 1951 Laval) je francouzský básník a spisovatel.\n\nPracuje od roku 1977 pro \"Revue Jungle\". Je autorem několika antologií a publikoval sbírky básní. Roku 1975 byl spoluzakladatelem nakladatelství Le Castor Astral v Bordeaux a dlouhodobě pracoval pro Elektra Records.\n"}
{"id": "372954", "url": "https://cs.wikipedia.org/wiki?curid=372954", "title": "Synové Ívaldiho", "text": "Synové Ívaldiho\n\nSynové Ívaldiho jsou skupinou trpaslíků (též temných elfů) v severské mytologii, kteří vytvořili mnoho obdivuhodných předmětů. Vytvořili Freyovu loď Skídbladni, Ódinův oštěp Gungni nebo zlaté vlasy bohyně Sif, protože o její vlastní ji připravil lstivý bůh Loki.\n\nPřesný původ pojmenování \"Synové Ívaldiho\" zůstává zatím neznámý, stejně jako jejich počet. Na další z několika mála zmíněk o nich můžeme narazit např. v příběhu o sázce Lokiho s trpaslíkem Brokkem. (Viz Brokk či Loki.)\n"}
{"id": "372961", "url": "https://cs.wikipedia.org/wiki?curid=372961", "title": "Šachový turnaj v Londýně roku 1849", "text": "Šachový turnaj v Londýně roku 1849\n\nŠachový turnaj v Londýně roku 1849 (\"Ries' 'Cigar' Divan Tourney\") je považován za první moderní šachový turnaj. Šlo o uzavřený turnaj dvanácti členů šachového klubu londýnské kavárny \"Divan\", odehrál se v lednu roku 1849 a poprvé se v něm pořizoval dokumentární zápis partií. První dvě kola se hrála vyřazovacím způsobem (k postupu bylo třeba dvou vítězství) až vznikla trojčlenná finálová skupina, kde hrál každý s každým. \n\nProtože šlo o uzavřený turnaj, zúčastnili se ho pouze angličtí šachisté, členové klubu:\n\n\n\nVe finálové skupině nejprve Henry Thomas Buckle porazil Georga W. Medleyho a Johna R. Medleyho a obsadil na turnaji první místo. V souboji o druhé místo pak porazil George Webb Medley svého bratra Jona R. Medleyho 2:0.\n\n\n"}
{"id": "372971", "url": "https://cs.wikipedia.org/wiki?curid=372971", "title": "Mezeňská Pižma", "text": "Mezeňská Pižma\n\nMezeňská Pižma ( ) je řeka v Archangelské oblasti s prameny v Komijské republice v Rusku. Je dlouhá 236 km. Plocha povodí měří 3830 km².\n\nPramení na vrchovině Četlasský Kameň v Timanském krjaži. Ústí zprava do Mezeně.\n\nZdrojem vody jsou převážně sněhové srážky. Průměrný roční průtok vody ve vzdálenosti 61 km od ústí činí 41,9 m³/s. Nejvyšších vodních stavů dosahuje v květnu a v červnu. V létě a na podzim dochází k povodním.\n"}
{"id": "372976", "url": "https://cs.wikipedia.org/wiki?curid=372976", "title": "Jazz (DVD)", "text": "Jazz (DVD)\n\nJazz je záznam společného benefičního koncertu Ivy Bittové a Idy Kelarové z velkého sálu Lucerny z ledna roku 2008, který vyšel ve vydavatelství Indies Scope. Jednalo se o vůbec první koncert, na kterém se sestry Iva s Idou sešly, doprovodilo je velké množství hostů (kolem 20) včetně skupiny Jazz Famelija či kontrabasisty Georga Mraze. Program koncertu tvořily jazzové standardy.\n\nAlbum vyšlo na dvou DVD. První disk obsahuje devadesátiminutový záznam z koncertu a bonusy v podobě rozhovoru s hlavními představitelkami a dokumentu ze zkoušek. Druhý disk obsahuje film \"Černá hvězda\" o činnosti občanského sdružení Miret, které pracuje s romskou mládeží. Výtěžek z koncertu a zisk z prodeje DVD podpořil právě toto občanské sdružení.\n\n\n"}
{"id": "372977", "url": "https://cs.wikipedia.org/wiki?curid=372977", "title": "Jazz (rozcestník)", "text": "Jazz (rozcestník)\n\nJazz může znamenat:\n\n"}
{"id": "372979", "url": "https://cs.wikipedia.org/wiki?curid=372979", "title": "Prix du Quai des Orfèvres", "text": "Prix du Quai des Orfèvres\n\nPrix du Quai des Orfèvres je francouzská literární cena za nejlepší kriminální román roku, udělovaná od roku 1946 porotou složenou z policistů, soudců a novinářů, která posuzuje anonymní texty. Předsedou poroty je policejní prefekt.\n\nJméno ceny je odvozeno od adresy Policejní prefektury v Paříži, které na tomto nábřeží (Quai des Orfèvres – Zlatnické nábřeží) sídlí.\n\nVítězné dílo je následně vydáno (nakladatelství Hachette v letech 1951–1965, nakladatelství Arthème Fayard od roku 1966) v nákladu minimálně 50 000 výtisků.\n\nCena nebyla udělena v letech 1950, 1955, 1961 a 1973.\n\n\n"}
{"id": "372981", "url": "https://cs.wikipedia.org/wiki?curid=372981", "title": "Gullinbursti", "text": "Gullinbursti\n\nGullinbursti (což znamená zlaté štětiny či zlatá hříva) je zlatý kanec v severské mytologii. Jeho štětiny budou vydávat takovou zář, že kudy poběží nikdy nenastane noc ani ve světě temnot. \n"}
{"id": "372984", "url": "https://cs.wikipedia.org/wiki?curid=372984", "title": "STS-119", "text": "STS-119\n\nSTS-119 byla montážní mise amerického raketoplánu Discovery k Mezinárodní vesmírné stanici (let ISS 15A). Dopravila tam poslední (čtvrtý) solární panel ITS-S6.\n\nJaponský astronaut Kóiči Wakata nahradil Sandru Magnusovou v rámci dlouhodobé Expedice 18. Během letu se uskutečnily tři výstupy do vesmíru (: \"Extra-Vehicular Activity, EVA\"), které byly zaměřené především na instalaci a aktivaci ITS-S6.\n\n\n\n\nHlavním úkolem mise STS-119 bylo dopravit a zprovoznit na Mezinárodní vesmírné stanici poslední pár solárních panelů spolu s nosníkem S6, na kterém jsou panely namontovány. Tím byla stavba hlavního nosníku stanice dokončena. Kromě toho bylo pro misi naplánováno ještě několik dalších experimentů:\nPři návratu raketoplánu do atmosféry proběhl experiment '. Jedna z dlaždic systému tepelné ochrany TPS (') byla vysunuta o 6,4 mm nad okolní povrch. Celkem třináct teplotních čidel sledovalo průběh rozložení teplot při vstupu do atmosféry.\n\nJaponský astronaut Wakata nahradil na stanici Sandru Magnusovou, která se vrátila na Zemi s posádkou STS-119. Wakata se stal členem Expedice 18 a po vystřídání základních posádek pokračoval v práci na stanici jako člen Expedice 19 a později i Expedice 20. Na Zemi se vrátil koncem července 2009 s astronauty při misi STS-127.\n\nDne 7. ledna 2009 byl raketoplán přesunut z hangáru OPF-3 do montážní haly (VAB), kde byl připojen k externí palivové nádrži (ET) a pomocným raketovým stupňům (SRB). 14. ledna byla celá sestava převezena na startovací rampu LC-39A, a tak mohlo 22. ledna dojít k zkušebnímu odpočítávání TCDT (\"). Datum startu bylo po opakovaném odložení určeno na 16. březen 2009, což byl poslední termín startovacího okna.\n\nDne 16. března 2009 v 00:43 SEČ (19:43 místního času) raketoplán úspěšně odstartoval z Kennedyho vesmírného střediska.\nPo dosažení výchozí oběžné dráhy začal raketoplán Discovery stíhat Mezinárodní vesmírnou stanici. Astronauti otevřeli dveře nákladového prostoru raketoplánu, aby mohly začít fungovat radiátory klimatizačního systému, vysunuli anténu v pásmu Ku a zaktivovali robotickou paži RMS (\").\n\nDruhý letový den posádka provedla kontrolu tepelného štítu OBSS (\"). Při kontrole nebyly zjištěny žádné problémy. Tento den se astronauti věnovali kontrole skafandrů, které byly později použity při výstupu do vesmíru (EVA). Tyto skafandry si vezl Discovery s sebou. Po snímkování tepelného štítu posádkou ISS a následném manévru došlo ve 22:19 SEČ k připojení raketoplánu k ISS. O dvě hodiny později po kontrole hermetičnosti spojení byly otevřeny průlezy a obě posádky se přivítaly.\n\nTřetí den mise byl ve znamení příprav na první EVA. Po bezpečnostním breafingu přenesli astronauti skafandry z raketoplánu do přetlakového modulu Quest. Následujícího dne vyzvedli John Phillips a Koiči Wakata pomocí staniční robotické paže nosník S6 se solárními panely z nákladového prostoru raketoplánu a předali jej paži raketoplánu. Ta jej poté držela do doby než se staniční paže přesunula po mobilním transportéru tak, aby dosáhla na konec nosníku S5. Poté nosník S6 opět převzala staniční paže.\n\nPo čtvrté hodině ráno světového času zahájila odpočinek posádka ISS a o půlhodinu později i posádka Discovery. Obě posádky byly probuzeny shodně ve 13:43 SEČ. Potom staniční manipulátor SSRMS () zachytil a vybral z nákladového prostoru segment ITS-S6 a předal jej manipulátoru raketoplánu. Pak byl nosník „vrácen“ manipulátoru SSRMS, kde zůstal téměř do začátku prvního výstupu astronautů do kosmu. Zatím se jeho teplota vyrovnávala s teplotou stanice, aby po jeho připojení do sebe dobře zapadly všechny montážní otvory. Tuto složitou operaci předávání nosníku mezi manipulátory měli na starosti John Phillips a Kóiči Wakata, kteří ovládali SSRMS a Tony Antonelli a Joe Acabá v kokpitu raketoplánu.\nCílem prvního výstupu do kosmu (EVA 1) byla instalace nosníku ITS-S6. Výstup absolvovali astronauti Swanson a Arnold a oficiálně začal v 18:16 SEČ. Dvojice asistovala při připojování nosníku manipulátorem SSRMS až do chvíle vzájemného kontaktu dílů ITS-S6 na ITS-S5. Díly se poprvé dotkly v 19:22 SEČ a pevně spojily ve 20:14 SEČ. Dalším bodem programu bylo kabelem spojit nový ITS-S6 se zbytkem komplexu stanice. Po skončení astronauti vyklopili dva bloky BGA (), které obsahovaly složené solární panely, a připravili tak jejich vyklopení v následujících dnech. Odstranili také všechny nepotřebné mechanické úchyty a tepelné kryty a rozvinuli radiátor PVR. Výstup skončil v 00:23 SEČ, o 20 minut dříve oproti plánu.\n\nPo skončení výstupu si obě posádky odpočinuly a po jejich probuzení pokračovalo přenášení nákladu mezi raketoplánem a stanicí. Na programu bylo také rozvinutí obou křídel solárních panelů nového nosníku ITS-S6, které bylo původně plánované až na 8. den letu. Tepelný štít raketoplánu si nevyžádal další inspekci, která měla v tento den proběhnout, vyklápění panelů se ale posunulo dva dny dopředu. Vysouvání panelů probíhalo ve dvou fázích: panely se nejdříve vysunuly do poloviny a potom celé.\nNa rozdíl od mise STS-120, kde se při stejné operaci s panely na nosníku P6 jeden panel zasekl a poškodil, toto vyklápění proběhlo bez větších problémů. ISS tak získala dalších 20-30 kW stálého využitelného elektrického výkonu. Po zbytek dne se posádky věnovaly hlavně přípravám na druhý výstup do kosmu (EVA 2).\n\nDruhý výstup z Mezinárodní vesmírné stanice v rámci mise STS-119 začal 21. března v 17:51 SEČ. Zahájila ho dvojice Swanson a Acaba. Do výstupu byly začleněné rovněž některé úkoly plánované pro 4. výstup, který se ale z důvodu opožděného startu a z toho vyplývajícího zkrácení letu nemohl uskutečnit. Dvojice astronautů nejdříve uvolnila ukotvení solárních panelů ITS-P6, aby mohly být během budoucí mise STS-127 vyměněné. Potom částečně vyklopili závěsnou konstrukci UCCAS () na upevňování nákladu na ITS-P3. Nepodařilo se jim ji však zajistit západkou. Swanson namontoval GPS anténu na japonský modul Kibó, zatímco Acaba v rámci inspekce důkladně vyfotografoval povrch hlavních staničních radiátorů na S1 a P1. Potom se astronauti ještě pokusili o rekonfiguraci rozvodného panelu silových setrvačníků CMG () na konstrukci ITS-Z1, ale Swansonovi se nepodařilo odpojit jeden konektor. Na závěr výstupu se Swanson ještě vrátil k závěsné konstrukci UCCAS a zajistil ji alespoň provizorně pomocí několika lanek. Výstup skončil v 00:21 SEČ a trval 6 hodin 30 minut.\n\nDne 22. března probíhaly hlavní přípravy na třetí výstup do kosmu (EVA 3) a ve 22:28 SEČ také proběhla tisková konference.\n\nTřetí výstup do otevřeného prostoru proběhl 23. března se začátkem v 16:37 SEČ. V průběhu výstupu přemístili Acaba a Arnold vozík CETA-2 () na příhradovou konstrukci ITS-S0 na pravobočnou stranu kolejové dráhy nosníku. Vozík stál totiž v cestě mobilnímu transportéru s robotickou rukou. Potom se astronauti pokusili o úplně vyklopení a zajištění konstrukce UCCAS, se kterou měli problémy během druhého výstupu. Ani tentokrát se jim to však nepodařilo a tak museli přistoupit k náhradnímu řešení - co nejvíc zafixovat konstrukci v aktuální poloze. Potom ještě uvolnili 2 aretační pojistky na rotačním spoji radiátorů na nosníku ITS-S1, Acaba namontoval na vozík CETA-2 kratší spojky, Arnold promazal úchopový mechanismus staničního manipulátoru. Výstup skončil ve 23:04 SEČ jen s částečným úspěchem. Další dvě plánované úlohy musely být z časových důvodů vyřazeny. Celkem trval třetí výstup do vesmíru 6 hodin 27 minut.\n\nDne 24. března se posádky věnovaly překládání nákladu mezi raketoplánem a stanicí, balení a přenosu skafandrů pro výstup do otevřeného vesmíru zpět na palubu raketoplánu, tiskové konferenci a společnému fotografování. V ranních hodinách se prostřednictvím satelitu konal rozhovor astronautů s americkým prezidentem Barackem Obamou.\n\nDiscovery se od Mezinárodní vesmírné stanice oddělila 25. března. Předcházelo mu slavnostní rozloučení posádek, uzavření průlezů a kontroly jejich hermetičnosti. Ve 20:36 SEČ dalo řídící středisko souhlas s odpojením a ve 20:53:44 SEČ se raketoplán od stanice oddělil. Následoval „tradiční“ inspekční oblet stanice a pak přechod raketoplánu na samostatnou dráhu.\n\nDne 26. března opět proběhla kontrola tepelné ochrany raketoplánu kamerami a senzory na nástavci OBSS. Dne 27. března probíhaly hlavní přípravy na přistání. Upravování vnitřních prostorů raketoplánu, prověrky řídicího systému, nácvik přistávacího manévru a další. Uskutečnila se také tisková konference.\n\nPřistání raketoplánu na Kennedyho vesmírném středisku bylo naplánované na 28. března v 18:39 SEČ. Kvůli špatnému počasí však byl první pokus o přistání odvolaný a přesunutý o jeden oběh raketoplánu okolo Země. Po tomto oběhu se počasí mírně zlepšilo, proto dal letový ředitel souhlas s přistáním. V 19:08:14 SEČ Discovery zahájil brzdící manévr dvojice motorů OMS. Po 179-sekundovém manévru se rychlost stroje snížila o 102,4 m/s a Discovery začal klesat. Sestup atmosférou proběhl normálně. Ve 20:13:17 SEČ se přistávací dráhy dotkl hlavní podvozek Discovery, ve 20:13:40 dosedlo přední kolo a v čase 20:14:45 se raketoplán zastavil.\n\n"}
{"id": "372987", "url": "https://cs.wikipedia.org/wiki?curid=372987", "title": "Neviditelný nepřítel (Hvězdná brána)", "text": "Neviditelný nepřítel (Hvězdná brána)\n\nNeviditelný nepřítel je 20. epizoda 2. řady sci-fi seriálu Hvězdná brána.\n\nNa Zemi přijde hvězdou bránou chlapec. Říká, že bránu mu otevřela matka, která je již nějaký čas v SGC. Nikdo ji ale nevidí, tak si ostatní myslí, že chlapec blouzní nebo je telepat, protože toho ví docela hodně o lidech na základně. Jméno prý nemá. Jack mu řekne, že jeho syn se jmenoval Charlie. Chlapec se chce taky tak jmenovat. Charlie říká, že jeho lid na planetě Reetalia vyhladili Goa'uldi a on byl sestrojen jako prostředník mezi lidmi a rasou Reetou. Jeho poslala vláda, protože vzniklo mnoho partyzánských skupin, které si myslí, že když vyhladí všechny možné hostitele pro Goa'uldy, tak se Goa'uldům pomstí. Prý měl s jeho matkou přijít později, ale protože byl špatně sestrojen, tak musel dříve, protože již dlouho žít nebude. Když do místnosti vejde Teal'c tak se jeho symbiont začne znepokojovat. Teal'c si myslí že v místnosti opravdu je někdo, koho lidé nevidí. Lidé zažádají o pomoc Tok'ry. Tok'rové se jdou podívat do místnosti a také cítí, že tam někdo je. Odejdou na svou domovskou planetu a přinesou zbraň, transfázový eliminátor (T.E.R.), který umí odhalit Reetou a zabít je. Reetou totiž mají hlas a vzhled na úplně jiné frekvenci než lidé. Jsou schopni vidět lidi, ale lidé je nevidí a neslyší. Poté se jdou se zbraněmi podívat na planetu P63-2031, kde by se podle Charlieho měli shromažďovat desítky Reetou, jsou jich tam však tisíce. Vypadají jako obrovští brouci. Když se vrátí zpět na Zemi, tak zjistí že na základnu SGC proniklo několik Reetou s nimi. Izolují je na patře a zlikvidují je. Chlapce si s sebou vezmou Tok'rové, protože mu mohou dát symbionta, který napraví škody na jeho těle a bude moci i nadále žít.\n"}
{"id": "372993", "url": "https://cs.wikipedia.org/wiki?curid=372993", "title": "Rok 1969 (Hvězdná brána)", "text": "Rok 1969 (Hvězdná brána)\n\nRok 1969 je 21. epizoda 2. řady sci-fi seriálu Hvězdná brána.\n\nSG-1 se chystá odcestovat na planetu P2X-555. Před odchodem, dá generál George Hammond Carterové lístek se vzkazem. Když projdou bránou, jsou zpět na Zemi a brána za chvíli zmizí. Jsou stále na základně. Je zde však raketa, která se chystá na zkušební zážeh. Teal'c jí zneškodní zat'nik'atelem. Za chvíli přijdou stráže a zatknou je jako špióny. Jsou v roce 1969, sluneční erupce je poslala v čase zpět. Jejich velitel, generál George Hammond, je v té době mladý poručík. Najde u Carterové vzkaz, který napsal sám sobě a pomůže SG-1 k útěku. Na vzkazu jsou ještě dva časy. Usoudí, že jsou to pravděpodobně další sluneční erupce, které je pošlou zpět do své doby. Cestují až do New Yorku, kde se dozvědí, že hvězdná brána je ve skladu ve Washingtonu. Jedou tam. Zprovozní tam bránu, ale trvá to dlouho, protože mají malý zdroj energie. I přesto to stihnou, a dokonce projdou bránou o chvíli dřív. Proto je brána pošle do daleké budoucnosti na Zemi. Na základně nikdo není, ale za chvíli vejde nějaká žena. Carterová pozná, že je to Casandra, které je v jejich době 13 let. Tady jí je přibližně 75 let, takže jsou v roce 2060. Casandra jim nestihne říct nic jiného než, že mají před sebou velké úspěchy, protože musí stihnout další erupci. Pomocí jakéhosi přístroje na levé ruce aktivuje bránu, aniž by došlo k vypuštění přebytečné energie červí díry (pravděpodobně technologie budoucnosti). SG-1 se ocitnou zpět v budoucnosti. Generál Hammond jim řekne, že věděl, kdy jim dát lístek se vzkazem pro sebe: v minulosti vezl jakési čtyři lidi a pamatoval si zranění Carterové, kterého si před odchodem SG-1 všiml. Skoro je nepustil, ale byl si vědom toho, že by změnil budoucnost.\n"}
{"id": "373007", "url": "https://cs.wikipedia.org/wiki?curid=373007", "title": "Ohrožený druh (album)", "text": "Ohrožený druh (album)\n\nOhrožený druh (2008) je album Michala Horáčka. Obsahuje 10 písní. Texty napsal Michal Horáček, hudbu složili různí hudebníci, často jednu píseň ve více verzích, mezi kterými pak Horáček vybíral. Písně nazpívaly různé zpěvačky, podobně jako u alba \"Dívčí válka\" Jana Buriana (2006). Album se připravovalo asi 5 let, autor vybíral ze zhruba 20 textů.\n\n\n\n"}
{"id": "373015", "url": "https://cs.wikipedia.org/wiki?curid=373015", "title": "Příběh (DVD, Marta Kubišová)", "text": "Příběh (DVD, Marta Kubišová)\n\nPříběh (2008) je výběrové DVD Marty Kubišové, které obsahuje 39 klipů. První část obsahuje samostatné klipy z let 1963 – 2000, druhá část pak tři ucelené televizní recitály \"Náhrdelník melancholie\", \"Proudy lásku odnesou\" a \"Stalo se na podzim\".\n\n"}
{"id": "373026", "url": "https://cs.wikipedia.org/wiki?curid=373026", "title": "Jan Lipšanský", "text": "Jan Lipšanský\n\nJan Lipšanský (* 27. září 1968 Brno) je novinář, scenárista a spisovatel.\n\nVystudoval pražskou FAMU, obor scenáristika a dramaturgie. Pracoval a externě stále pracuje v reklamě (Mark/BBDO, JWT aj.), jako redaktor dělal ve \"Večerníku Praha\", časopise \"Kino\", časopise \"PC World\", externě \"Katolický týdeník\", psal a píše pro internetové magazíny (\"Tiscali\", \"Filmpub\", \"Christnet\" ad.), nyní je zástupcem šéfredaktora časopisu \"DiViDi\". V letech 1995–1997 dělal PR v České televizi (scenáristická a režijní spolupráce na pořadu Setkání s obrazovkou). Byl hostem pořadu \"Síto\" (2002), Na koberečku (2011) nebo Před půlnocí (2012).\n\nScenáristicky spolupracoval s Českou televizí, převážně redakcí náboženských pořadů (Slovenská lutherská církev v Praze, Bratr Jan Vejnar), spolupracuje i s filmovými amatéry (Ortel, Láska). Vystupoval v pořadech Českého rozhlasu o novinkách v ČT, o novinkách na DVD, nově namlouvá úvahy pro Rádio Vatikán. Byl předsedou Ekumenické poroty na MFF Karlovy Vary 2002.\n\nKnižně publikoval povídky ve sbornících \"Mysli si svět\" (Kruh Hradec Králové, 1990), \"Jak Češi jednají\" (Milenium Publishing Chomutov 2000), \"Fantasy 1992 /2002\" (Avari/Klub Julese Verna 2003), \"České srdce pro Jana Pavla II.\" (Karmelitánské nakladatelství 2005), \"Brněnská diecéze (1777–2007), Historie a vzpomínky\" (Brněnské biskupství 2006), sborník literární soutěže Řehečská slepice 2007.\n\nDetektivní román \"Smrt odpadlého bratra\" vyšel v nakladatelství Fatym, 2005. V roce 2008 vychází v nakladatelství Tribun, Brno sborník úvah \"Na obranu katolíků\" a v nakladatelství Nová Forma, České Budějovice sbírka sci-fi povídek \"Mrtví mohou tancovat\". Začátkem roku mu u stejného nakladatelství vychází kniha detektivek \"Tři minipřípady Jacka Linného\", v nakladatelství Akcent pak historický román \"Deník Václava II\". a o další příběh (Jediný den té zimy padal sníh) rozšířené nové vydání \"Smrti odpadlého bratra\". V září 2009 vychází sborník úvah, kritik a recenzí \"Český film 1990–2007\". V roce 2010 vyšla knížka \"Napoleon ze Šlapanic / Dita měla svátek\".\n\nJeho recenze jsou citovány v knize Miloše Smetany \"Jan Tříska a jeho dvě kariéry\" (Nakladatelství XYZ, 2004; 3. rozšířené vydání) a v knize Jana Čulíka \"Jací jsme\" (HOST Brno 2007).\n\nPravidelně se účastní různých literárních soutěží, kde obsadil první místa nebo získal čestná uznání (Ikarie, Amber Zine, Řehečská slepice, Polabský knižní veletrh aj.)\n\nV roce 2011 si vyzkoušel divadelní režii, když pro brněnský amatérský divadelní soubor Amadis režíruje hru \"Smíšené dvouhry\" britských autorů.\n\nOn-line v létě 2011 vychází na pokračování na Kafe.cz (web Sanomy) detektivka Kdo zabil Elvise Presleyho?. V časopisu Čtyřlístek mu vycházejí Příběhy ze zoo. Překlady jeho povídek do angličtiny společně s dalšími autory vyšly v USA v knize \"Prague Mysteries\".\n\n\n"}
{"id": "373029", "url": "https://cs.wikipedia.org/wiki?curid=373029", "title": "Tul", "text": "Tul\n\nTul (korejsky v hangul: 틀 – \"tchŭl\", v hanja: 勢) nebo sestava je standardizovaný vzor cvičení v bojovém umění taekwondo. Systém výuky zahrnuje 2 vzory základních pohybů a 24 vzorů technických sestav. Umění tulů je inspirované ideály, které zosobňují významné osobnosti korejské historie. Kažný tul vyjadřuje myšlenky a skutky těchto výrazných lidí.\n\n<br>\n\n\n\n\n"}
{"id": "373030", "url": "https://cs.wikipedia.org/wiki?curid=373030", "title": "United States Geological Survey", "text": "United States Geological Survey\n\nUnited States Geological Survey (USGS) je americká vědeckovýzkumná vládní agentura. Je součástí struktur Ministerstva vnitra. Pracovníci agentury zkoumají geografii, USA, přírodní zdroje a přírodní katastrofy.\n\nUSGS se zabývá čtyřmi vědeckými disciplínami: biologií, geografií, geologií a hydrologií. Zaměstnává téměř 9000 lidí (8670 v roce 2009), její sídlo je v Restonu ve Virginii. Rozpočet služby v roce 2006 byl 971 milionů dolarů, v roce 2010 už 1,1 miliardy dolarů. Rozpočet ve fiskálním roce 2013 činil 1,103 miliardy dolarů. Na výzkum v oblasti klimatických změn bylo určeno 153,7 milionů dolarů, pro výzkum georizik 144,8 milionů, 44 milionů do oblasti energetické transformace a 209,8 milionů dolarů pro průzkum vodních zdrojů.\n\nDalší hlavní úřadovny jsou v Lakewoodu v Coloradu (Denver Federal Center) a Menlo Parku v Kalifornii.\n\nUSGS byla založena dekretem kongresu 3. března 1879 jako nezávislá výzkumná organizace. Zpočátku byla pověřena členěním a průzkumem rozsáhlých území, výzkumem geologické stavby a vyhledáváním ložisek nerostných surovin rychle se rozvíjejícího státu. Tyto úkoly byly dány potřebou soupisu nových území a pozemků, které byly přičleněny k USA po koupi Louisiany v roce 1803 a mexicko-americké válce v roce 1848. Založením geologické služby zároveň došlo k ukončení Haydenova, Powellova a Wheelerova průzkumu od 30. června 1879. V průběhu činnosti byly od organizace odděleny některé složky: Úřad pro rekultivaci půd (1902), Báňský úřad (1910), Federální komise pro energii (1920). V období první světové války a po ní se organizace zapojila do vyhledávání a hodnocení nerostných surovin v USA i zahraničí. V průběhu tohoto období se projevil i nedostatek energetických surovin ale i topografických a geologických map, které do té doby pokrývaly pouze 60 % území země. Následný program mapování a vyhledávání surovin umožnil, že do roku 1932 byl tento problém vyřešen.\n\nOd roku 1962 se také podílí na dálkovém výzkumu a pořizování map Země, Měsíce a jiných vesmírných těles. Spolupracuje například s NASA, Národním úřadem pro oceán a atmosféru (NOAA)\n\nVelký vliv na kvalitu a výkon USGS měly výrazné osobnosti jejích ředitelů. Od vzniku geologickou službu řídili:\n\nHlavní portály USGS\n"}
{"id": "373035", "url": "https://cs.wikipedia.org/wiki?curid=373035", "title": "Shabana Azmi", "text": "Shabana Azmi\n\nShabana Azmi (* 18. září 1950 Dillí) je indická herečka.\n\nJe dcerou básníka Kaifi Azmi a herečky Shaukat Azmi. Patří k nejznámějším indickým herečkám na západě. Doposud získala 14 filmových ocenění. Jejím manželem je scenárista Javed Akhtar.\n"}
{"id": "373038", "url": "https://cs.wikipedia.org/wiki?curid=373038", "title": "Manson (kráter)", "text": "Manson (kráter)\n\nManson je impaktní kráter o průměru asi 38 kilometrů, nacházející se nedaleko Mansonu v Iowě. Na povrchu není viditelný, protože ho přikryl ledovcový till. Zbytky kráteru o průměru 38 km leží 20 až 80 metrů pod povrchem.\n\nO zdejší anomálii se vědělo již od počátku 20. století z vrtů studní. Výzkum ale začal až roku 1955, přičemž se předpokládalo, že jde o pozůstatek sopečné činnosti. V roce 1959 Robert Dietz navrhl impaktní původ kráteru. Důkaz toho přinesl roku 1966 Nicholas Short, když dokázal přítomnost šokového křemene. Další výzkum prováděl v letech 1991 a 1992 United States Geological Survey s cílem zjistit, zda kráter nemůže být spojován s hranicí K-Pg (konec druhohor). Izotopickým argonovým datováním bylo stanoveno stáří kráteru na 73,8 milionu let, což souvislost s hranicí K-Pg o stáří 66,0 m. l. vyloučilo.\n\nPředpokládá se, že kráter způsobil kamenný meteorit o průměru asi 2,4 km. Při dopadu rozrušil nejen paleozoické sedimentární horniny, ale i prekambrické žulové, břidlicové a rulové podloží.\n\n"}
{"id": "373040", "url": "https://cs.wikipedia.org/wiki?curid=373040", "title": "Daniel Barringer", "text": "Daniel Barringer\n\nDaniel Moreau Barringer Jr. (25. května 1860 – 30. listopadu 1929) byl americký báňský inženýr, geolog a obchodník. Je znám zejména pro to, že jako první prokázal existenci meteoritického kráteru na Zemi.\n\nArizonský kráter Meteor Crater se na jeho počest nazývá \"Barringerův kráter\", jméno ale používá především vědecká komunita. Jeho jméno nese i malý kráter na odvrácené straně Měsíce.\n\nDaniel Barringer byl synem kongresmena D. M. Barringera a synovcem generála Rufuse Barringera. V roce 1879 absolvoval Princetonskou univerzitu a v roce 1882 vystudoval právo na Pensylvánské univerzitě. Později studoval geologii a mineralogii na Harvardově univerzitě a University of Virginia.\n\nV roce 1892 koupil Barringer spolu se svým přítelem Richardem A. F. Penrosem mladším a dalšími zlatý a stříbrný důl v Cochise v Arizoně. Později otevřel Barringer také stříbrný důl \"Commonwealth Silver Mine\" v Pearce v Arizoně. Těžba drahých kovů z něj, stejně jako z pozdějšího prezidenta Geological Society of America R. A. F. Penrosea mladšího, učinila zámožného muže.\n"}
{"id": "373042", "url": "https://cs.wikipedia.org/wiki?curid=373042", "title": "Klášter Jablonné v Podještědí", "text": "Klášter Jablonné v Podještědí\n\nKlášter v Jablonném v Podještědí v severních Čechách (okres Liberec) je barokní stavba s hodnotnou poutní bazilikou sv. Vavřince a sv. Zdislavy. Dodnes v něm žije malá komunita dominikánů.\n\nKlášter vznikl kolem roku 1250 a u jeho zrodu stál Havel z Markvartic a jeho manželka Zdislava z Lemberka, později prohlášená za svatou. V kostele sv. Vavřince byla pak tato vynikající žena a matka, paní Zdislava, pohřbena. Pravděpodobně její zásluhou vznikl i dominikánský konvent v Turnově roku 1250. První řeholníci přišli do Jablonného patrně z Brna nebo z Kolína nad Rýnem.\n\nJeště roku 1252 se staví klášterní budovy a papežský subdelegát a kardinál dominikán Gerhard z Vrorzheimu udělil plnomocné odpustky všem, kteří přispějí bratřím kazatelům v Jablonném, snažícím se \"„claustrum suum cum officinis suis usibus opportunis edificare“\". Tento klášter zbudovaný „dílem nákladným“ se těšil trvalé podpoře rodu Vartenberků, kteří mu věnovali četné nadace. Budova konventu byla dokončena zřejmě již kolem roku 1269, neb se zde toho roku konala provinční kapitula česko-polské dominikánské provincie.\n\nV původním kostele se choval milostný obraz Panny Marie, který se stal brzy cílem četných poutníků. Zpráva z roku 1389 mluví o deseti řeholnících v konventu a jejich převorovi P. Petru Ilerovi. Klášter měl čilé styky s Lužicí a zvláště pak se Žitavou. O dalších osudech kláštera jsme zpraveni jen nedostatečně. Roku 1402 získal klášter tzv. \"janovský les\", o nějž měl později konvent svést spor. Roku 1415 věnoval Jindřich Berka z Dubé na Housce klášteru 13 kop grošů ročních úroků.\n\nKdyž vypukly husitské války, ukryl klášter své cennosti v Žitavě. Roku 1425 byl klášter i s městečkem Jablonné husity, kteří v rámci \"božích bojů\" bojovali proti svým ideovým odpůrcům, skutečně napaden a zničen. Alespoň část mnichů se zachránila útěkem a brzy se opět vrátila. Roku 1430 odkázal Jarek z Pecky roční důchod 20 kop grošů na opravu budov a oděvy mnichů. Berkové z Dubé dále podporovali klášter v Jablonném jehož byli patrony. V listopadu roku 1431 byly ukryté věci ze Žitavy vráceny do kláštera. \n\nRoku 1508 získal konvent koupí tři dvory na panství Lemberk a roku 1510 byl opět, ovšem velice skromně, neb stavebním materiálem bylo dřevo a hlína, vystavěn konvent i kostel sv. Vavřince patrně s rychle se šířící úctou ke sv. Zdislavě odpočívající v kostelní kryptě. Začínají sem putovat četná procesí k jejímu hrobu. Zdejší klášter převzal v Jablonném také duchovní správu.\n\nI když se větev Berků z Dubé držící Jablonné chovala za reformace obojetně, dominikánský klášter se udržel, ale ztratil roku 1579 administraci fary ve městě. Katolíci byli od té doby omezeni již jen na klášterní kostel. Roku 1594 se dokonce zdejší převor Pavel Landtmann v České Lípě oženil. Týž rok byl klášter vizitován a shledán ve špatném morálním i ekonomickém stavu. Přesto však přestál i toto své úpadkové období. Roku 1596 byl upraven Zdislavin hrob a pořízena u něj železná mřížka. Koncem 16. století se šíří zásluhou Bertholda Pontana, rodáka z Mostu, svatovítského kanovníka a básníka, úcta ke sv. Zdislavě po celé zemi.\n\nV roce 1683 začala zásadní obnova, která však musela být kvůli nedostatku prostředků (dominikáni jsou žebravý řád) několikráte zastavena. V 17. století se úcta ke sv. Zdislavě dále šířila. Roku 1677 podává relace jablonského faráře důkazy o úctě ke sv. Zdislavě. Dominikáni se proto rozhodli svůj konvent rozšířit a v letech 1683-1696 byl klášter postupně zcela přestavěn. Začínají se pak množit žádosti o blahořečení Zdislavy. Poslední člen rodu Berků z Dubé František Antonín (1647-1705) dává vypracovat plány pro nový kostel sv. Vavřince Janu Lucasovi Hildebrandtovi. Dřevěný model stál prý 1 200 zlatých a za vzor sloužila římská bazilika sv. Petra. Vlastní stavbu provedl Petr Bianco z Litoměřic (do roku 1708) a pak Domenico Perini, který v útvaru kupole pozměnil původní plán. Kostel sv. Vavřince byl vysvěcen až roku 1729.\n\nJe třeba se zmínit také o tom, že klášter a kostel roku 1710 vyhořel, ale ve stavbě se pokračovalo zásluhou sestry posledního Berky, Františky Rozalie provdané Kinské. V 18. století byla klášterní komunita dosti četná a souviselo to zejména s rostoucí oblibou tohoto poutního místa. Roku 1773 zde žilo 11 kněží a dva bratři-laici. Roku 1785 však rozhodl císař Josef II. o zrušení tohoto proslulého kláštera. Když roku 1788 Jablonné vyhořelo, stal se klášterní kostel sv. Vavřince kostelem farním (došlo ke změně jeho statutu). Dominikáni se v duchovní správě v Jablonném udrželi až do roku 1810.\n\nRoku 1907 byla Zdislava prohlášena za blahoslavenou. \n\nDominikánský řád pak dlouho usiloval, aby v Jablonném, kde jsou uloženy tělesné ostatky Zdislavy, členky III. řádu, byl klášter obnoven. To se podařilo až po druhé světové válce, kdy byl v roce 1945 klášter nakrátko obnoven. V roce 1950 byl klášter násilně uzavřen v rámci neblaze proslulé „Akce K“ a duchovní správu převzalo diecézní kněžstvo litoměřické diecéze.\n\nV období politického uvolnění v roce 1968 se v Jablonném vytvořila poloilegální dominikánská komunita, jejímž srdcem byl P. Jindřich Gajzler OP († 25. srpna 2000).\n\nPo roce 1989 se dominikáni do Jablonného vrátili. Klášter osídlila tříčlenná komunita, kterou v roce 2014 tvořili:\n\n\nBratři se vedle Jablonného starají o farnost Jítrava s filiálkami Zdislava a Rynoltice a farnost Žibřidice. Jeden z bratří též zajišťuje katolickou duchovní péči ve věznici ve Stráži pod Ralskem, další se věnuje duchovní správě komunity bývalých narkomanů na někdejší faře v Žibřidicích.\n\nDne 21. května 1995 byla paní Zdislava svatořečena papežem Janem Pavlem II. a 24. října 2000 ji týž papež prohlásil za hlavní patronku litoměřické diecéze.\n\nPři jablonském klášteře funguje celá řada dalších aktivit. V budově kláštera se konají pravidelná setkání dominikánských terciářů, vyučuje se náboženství a místní „Centrum svaté Zdislavy“ nabízí ubytování rodinám pro duchovní pobyty.\n\nPod basilikou minor se nacházejí tzv. katakomby. Jde o soustavu krypt a chodeb. Čítá nejspíše 3 patra, která sahají přibližně do hloubky 39 metrů. Dnes je přístupné pouze patro první, a to z důvodu, že není znám do dalších dvou pater vchod. V tomto patře se také nachází krypta sv. Zdislavy, rakev Františka Antonína Berky z Dubé (hlavního mecenáše této stavby), krypta Pachtů z Rájova, dělníci, kteří zemřeli při stavbě chrámu, malá rakev dráteníčka a v neposlední řadě krypta dominikánů, do které není běžný přístup a to z důvodu pietních.\n\nKatakomby v roce 1981 zkoumala StB, pro podezření, že v podzemních prostorách je z dob války ukryt nacistický archiv. Během této tzv. \"Akce Kostel\" nebylo nic nalezeno. Vrtané sondy se dostaly až na spodní vodu. Jediným výsledkem celé akce bylo značné poškození prostor katakomb. Dnes jsou katakomby přístupné pouze ve výjimečných případech.\n\n\n\n"}
{"id": "373043", "url": "https://cs.wikipedia.org/wiki?curid=373043", "title": "Elymové", "text": "Elymové\n\nElymové (řecky \"Elymoi\", latinsky \"Elymi\") byli starověkým národem, který obýval západní část Sicílie během doby bronzové a klasické antiky.\n\nPřesný původ elymského národa je neznámý, avšak na základě archeologických nálezů je možné, že přesídlili na Sicílii z Anatolie v Malé Asii. Řekové je považovali za potomky Trójanů; Thúkydidés tvrdil, že jejich předky byli utečenci z Tróje. Skupina Trójanů prý po konci trójské války, když Achájové zničili jejich město, po dlouhé pouti přes Středozemní moře přistála na Sicílii. Smísili se se zdejšími Sikany a založili nový lid jménem Elymové. Podle Vergilia byli na Sicílii dovedeni hrdinou Akestem. \nKromě mytologie je o Elymech, o jejich kultuře a identitě známo jen málo určitého. Z archeologických nálezů z mladší doby železné (zhruba 1000 – 500 př. n. l.) se nedají odlišit od svých sikanských sousedů. Zdá se tedy, že přijali mnohé znaky kultury od řeckých kolonistů na Sicílii. Také postavili významný chrám v Segestě a užívali řecké alfabety k zapisování vlastního jazyka. Tento jazyk se však doposud nepodařilo rozluštit.\n\nElymové udržovali dobré vztahy (a spojenectví) s Kartágem, naproti tomu však soupeřili s expanzionistickými řeckými koloniemi na (jiho)západě Sicílie, zejména Selinuntem. Hraniční spory se Selinúntem vyústily v otevřenou válku, která se po roce 580 př. n. l. několikrát opakovala. Elymové se původně spojili proti Selinúntu s Athénami, což vedlo ke katastrofální athénské] výpravě na Sicílii v letech 415–413 př. n. l. Po tomto neúspěchu přesvědčili Elymové k útoku na Selinús Kartagince. Ti na něj roku 409 př. n. l. úspěšně zaútočili a zničili jej. O půldruhého století později, během První punské války (264–241 př. n. l.), se však Elymové proti Kartágu obrátili a spojili se s Římem, který nakonec Sicílii ovládl.\n\nŘímané, sami odvozující svůj původ z Tróje, uznali trójské kořeny i u Elymů a proto je osvobodili od daní a udělili jim privilegovaný status. Elymové pak během nadvlády Římanů zmizeli z historické scény; pravděpodobně splynuli se zbytkem sicilské populace.\n\nElymové se dělili o západní Sicílii se Sikany, Féničany a později také Řeky. Jejich tři nejvýznamnější města byla Segesta, jež byla politickým centrem, Eryx (moderní Erice a v době Elymů jejich náboženské centrum) a Entella. Jiná města byla Elima, Halyciae (v moderních italských pramenech nazývaná \"Alicia\"), Iatae, Hypana a Drepanon (dnešní Trapani).\n\n"}
{"id": "373044", "url": "https://cs.wikipedia.org/wiki?curid=373044", "title": "Kontrašpionážní sbor", "text": "Kontrašpionážní sbor\n\nKontrašpionážní sbor (, zkráceně CIC) byla zpravodajská služba armády Spojených států založená v průběhu druhé světové války, a to v prosinci 1941.\n\nÚkolem CIC bylo vyhledávat a eliminovat německé špióny v řadách spojeneckých armád. Její činnost spočívala i v získávání spolupracovníků v německé politické sféře a armádě.\n\nPo druhé světové válce se zaměřila na sovětský blok, kdy spolupracovala mimo jiné i s československým zahraničním odbojem. Pomáhala vyhledávat a školit agenty, kteří plnili zpravodajské úkoly na území sovětského vlivu včetně Československa. Pro ně nejznámější označení je agenti chodci. Později tuto činnost převzala CIA.\n\nV roce 1961 došlo k reorganizaci a vojenskou kontrarozvědku převzala Defense Intelligence Agency.\n\nV 10. epizodě s názvem \"Vrah se skrývá v poli\" budoucí atentátník z plánické školy, který přebývá u faráře, faráři říká, že jej ve „cvičném lágru“ v Bavorsku školil „americkej židák ze CIC“, kterej je učil „všecko možný, a hlavně – nenávidět sama sebe!“ (44.–45. minuta).\n"}
{"id": "373046", "url": "https://cs.wikipedia.org/wiki?curid=373046", "title": "Montmorillonit", "text": "Montmorillonit\n\nMontmorillonit je minerál spadající do rozsáhlé skupiny tzv. jílových minerálů. Je součástí skupiny smektitu. Tato představuje jednu z nejdůležitějších skupin fylosilikátů. Jsou součástí prachu zvířeného ve vzduchu, součástí půd a horninotvorným minerálem. Struktura smektitu je složena ze dvou tetraedrických sítí, které mezi sebou uzavírají jednu dioktaedrickou, nebo trioktaedrickou síť. Podle typu mezivrstevné sítě se rozdělují na dioktaedrické a trioktaedrické smektity. \n\nSmektity vznikají při zvětráváním hornin nebo je jeho původ spojen s cirkulací nízkoteplotních hydrotermálních roztoků, anebo vznikají v mírně kyselém až alkalické prostředí. Vznik smektitu je spjat se zvětráváním bazických hornin. Důležitá je vysoká aktivita Si(OH), Mg, Ca a pH nad 6,5, naopak je důležitá minimální aktivita K a Al (při nižším pH než 6 vzniká vermikulit a následně kaolinit, Borchardt 1989). Takové minerály se výrazně liší od smektitů vznikající alterací výlevných intermediálních hornin a bazaltového vulkanického skla (nízký náboj jílových minerálů). \n\nVe svojí struktuře jsou schopny provádět rozsáhlé substituce, které jsou spojena s existencí výrazného záporného náboje na plochách krystalitu. Tento náboj je kompenzován přítomností kationů Na, Ca, Mg a K v mezivrství krystalitů. \nNa mezivrství nejsou kationy fixované, ale mají vlastnosti výměnných kationů (při změně prostředí, kde je vysoká koncentrace jiných kationů, dochází k výměně). Přednostně se do struktury dostávají kationy s malým poloměrem a malou hydratační energií. \n\nSmektity mají na povrchu přebytek záporných nábojů, které mezi sebou vytvářejí van der Waalsovy síly (slabě přitažlivé prostředí, které je schopné adsorbovat cizí kationty z okolního prostředí). Tyto vazby působí na vzdálenost asi 4–5 Å. Vzdálenost šupinek jílu je dána druhem navázaných kationů. U smektitického jílu při tloušťce krystalitu 8,9 Å, mohou být tvary oddáleny od sebe až o 11,2 Å.\n"}
{"id": "373049", "url": "https://cs.wikipedia.org/wiki?curid=373049", "title": "El sexto sentido", "text": "El sexto sentido\n\nEl sexto sentido je studiové a zároveň třinácté vydané album Thalíe. Oficiálně bylo uvedeno EMI Music 19. července 2005 k prodeji, je nazpíváno španělsky s výjimkou třech písní na konci alba, které jsou v angličtině.\n\nNa desce spolupracovala Thalía s Kolumbijským mistrem Éstefanem. Je to mix popu latinských rytmů. Prací Éstefanem přirovnává Thalía ke stavení domu. Stejně jako na ostatním deskám ani této nechybí covery. Tentokrát sáhla Thalia po italském hitu \"24000 besos (24000 polibků)\", který zpívala před patnáctí lety jako host ve španělské televizní show VIPde noche, a také další cover verze hitu \"Amor Prohibido\", původní verzi nazpívala latinskoamerická zpěvačka Selena. Album zahrnuje několik balad (jako \"\"Un Alma Sentenciada\" anebo \"Olvídame\"\"), pár rytmických popových písní (jako \"\"Amar Sin Ser Amada\" a \"Un Sueño Para Dos\"\") a také nechybí taneční latino písně jako \"\"Seducción\" a \"No Me Voy a Quebrar\"\". Album \"El sexto sentido\" bylo též v roce 2006 nominováno na prestižní soutěže \"Latin Billboard Awards \" a \"Latin Grammy Awards\".\n\nCD\n\nCD-DVD\n\n\n\"The Sixth Sense\" Je alternativní titul pro Japonsko vydáno 13. září, 2005 místní vydavatelská spol. Toshiba EMI.\n\nSeznam písní\nrozšířená část CD\n\nV 14. února, 2006 Vyšlo její El sexto sentido při formálním jméně: El Sexto Sentido: Re+Loaded To obsahuje 4 novinky\n\"Loca\", \"Amor Prohibido\" a anglické písně na albu nejsou, které byly na originální (Standardní edici) a na této jsou odstraněny.\n\n\nPromo alba\n\nHudební Video\n"}
{"id": "373051", "url": "https://cs.wikipedia.org/wiki?curid=373051", "title": "Úderové a blokovací plochy v taekwondu", "text": "Úderové a blokovací plochy v taekwondu\n\nAp joomuk je označení pro úderovou plochu v bojovém umění Taekwon-do.\n\n\"Ap\" znamená přední, ve předu či dopředu.\"Joomuk\" znamená pěst.\n\nSamotný \"ap joomuk\" tedy označuje 2 přední klouby na pěsti.\n\n"}
{"id": "373052", "url": "https://cs.wikipedia.org/wiki?curid=373052", "title": "Smektit", "text": "Smektit\n\nSmektit je obecný název pro rozsáhlou skupinu smektitu. Tato představuje jednu z nejdůležitějších skupin fylosilikátů. Jsou součástí prachu zvířeného ve vzduchu, součástí půd a horninotvorným minerálem. Struktura smektitu je složena ze dvou tetraedrických sítí, které mezi sebou uzavírají jednu dioktaedrickou, nebo trioktaedrickou síť. Podle typu mezivrstevné sítě se rozdělují na dioktaedrické a trioktaedrické smektity. \n\nSmektity vznikají při zvětráváním hornin nebo je jeho původ spojen s cirkulací nízkoteplotních hydrotermálních roztoků, anebo vznikají v mírně kyselém až alkalické prostředí. Vznik smektitu je spjat se zvětráváním bazických hornin. Důležitá je vysoká aktivita Si(OH), Mg, Ca a pH nad 6,5, naopak je důležitá minimální aktivita K a Al (při nižším pH než 6 vzniká vermikulit a následně kaolinit, Borchardt 1989). Takové minerály se výrazně liší od smektitů vznikající alterací výlevných intermediálních hornin a bazaltového vulkanického skla (nízký náboj jílových minerálů). \n\nVe svojí struktuře jsou schopny provádět rozsáhlé substituce, která je spojena s existencí výrazného záporného náboje na plochách krystalitu. Tento náboj je kompenzován přítomností kationů Na, Ca, Mg a K v mezivrství krystalitů. Na mezivrství nejsou kationy fixované, ale mají vlastnosti výměnných kationů (při změně prostředí, kde je vysoká koncentrace jiných kationů, dochází k výměně). Přednostně se do struktury dostávají kationy s malým poloměrem a malou hydratační energií. \n\nSmektity mají na povrchu přebytek záporných nábojů, které mezi sebou vytvářejí van der Waalsovy síly (slabě přitažlivé prostředí, které je schopné adsorbovat cizí kationty z okolního prostředí). Tyto vazby působí na vzdálenost asi 4-5 Å. Vzdálenost šupinek jílu je dána druhem navázaných kationů. U smektitického jílu při tloušťce krystalitu 8,9 Å, mohou být tvary oddáleny od sebe až o 11,2 Å.\n\nNejdůležitějším zástupcem skupiny je montmorillonit (bohatý na Al), dalšími zástupci jsou nontronit (bohatý na Fe), saponit (bohatý na Mg), beidellit a hektorit. Ke spolehlivé determinaci smektitových minerálů se využívá RTG difrakce nebo test nasycení ethylenglykolem.\n"}
{"id": "373053", "url": "https://cs.wikipedia.org/wiki?curid=373053", "title": "Euro Hockey Tour 2003/2004", "text": "Euro Hockey Tour 2003/2004\n\nEuro Hockey Tour 2003/2004 je 8. ročník hokejových turnajů Euro Hockey Tour.\n\nHokejový turnaj byl odehrán od 4.9.2003 do 7.9.2003 v Pardubicích, Utkání Finsko–Švédsko bylo hráno v Helsinkách.\nHokejový turnaj byl odehrán od 6.11.2003 do 9.11.2003 v Helsinkách. Utkání Švédsko – Česko bylo hráno v Nykopingu.\nHokejový turnaj byl odehrán od 18.12.2003 do 21.12.2003 v Moskvě\nHokejový turnaj byl odehrán od 5.2.2004 do 8.2.2004 v Stockholmu. Utkání Finsko – Česko bylo hráno v Helsinkách.\n\n\nZápasy o umístění se hrály ve dnech 16. a 18. dubna 2004. Hrálo se dvoukolově systémem doma-venku (Stockholm a Helsinky, Moskva a Ostrava).\n\n"}
{"id": "373058", "url": "https://cs.wikipedia.org/wiki?curid=373058", "title": "HMS Nelson (28)", "text": "HMS Nelson (28)\n\nHMS Nelson byla bitevní loď Royal Navy třídy \"Nelson\". Loď dostala přezdívku \"Nels-ol\" díky své nekonvenční konstrukci, která připomínala tehdejší zásobovací tankery třídy Ol.\n\nV letech 1937–1938 bylo u lodi zesíleno pancéřování palub, další výrazné modifikace přinesla až válka. V roce 1940 byla navíc zesílena protiletadlová výzbroj lodi o 24 kusů 40mm kanónů a dva raketomety (odstraněné za dva roky). Loď také dostala radar. V roce 1942 byly odstraněny torpédomety, přibylo dalších 8× 40 mm a 13× 20 mm. V roce 1943 byly odstraněny kulomety a loď dostala další 20mm kanóny.\n\n\"Nelson\" už 30. října 1939 zasáhla tři torpéda z ponorky \"U-56\", ale naštěstí nevybuchla. Dne 4. prosince 1939 ho však na osm měsíců vyřadil výbuch německé magnetické miny. V roce 1941 byl \"Nelson\" (\"Rodney\" též) součástí svazu H v Gibraltaru. Dne 27. září 1941 byl \"Nelson\" při doprovodu konvoje zasažen italským leteckým torpédem. V roce 1942 se \"Nelson\" spolu s \"Rodney\" podílely na vylodění v Severní Africe (Operace Torch), v následujícím roce i na vylodění na Sicílii a v Itálii. V roce 1944 \"Nelson\" a  a jeho sesterská loď podporovaly vylodění v Normandii.\n\nV roce 1946 byla loď přeřazena k výcviku, v roce 1948 byla použita jako cvičný cíl pro bombardovací letouny a v roce 1949 sešrotována.\n"}
{"id": "373060", "url": "https://cs.wikipedia.org/wiki?curid=373060", "title": "Ljudevit Selo", "text": "Ljudevit Selo\n\nLjudevit Selo (česky Lipovec) je vesnice v chorvatské Slavonii, administrativně spadající k městu Daruvar, od něhož leží 2 km na západ. Žije zde 253 obyvatel v 75 domácnostech.\n\nVesnice je poprvé zmiňována v nájemní smlouvě (Pachtvertrag) ze dne 28. září 1863. Z této smlouvy vychází najevo, že hrabě Julius Janković pronajal část svého pozemku Václavu Vavřincovi, který do Slavonie přišel z Boukovic v Čechách. Za hraběte Jankoviće smlouvu podepsal správce Karel Ditz. Uvedený pozemek byl součástí \"pole Lipovec\" a patří k dědičnému panství Dolní Daruvar. Hrabě Janković zde 1862 plánoval založit kolonii, ve které chtěl usadit 25-30 rodin a poněvadž ji mínil darovat své choti Luise, byla do katastru zavedena jako \"Luisendorf\". Čeští přistěhovalci zde káceli lipový les a z dřevěného uhlí zásobovali jedinou sklárnu v této oblasti. Po založení Království Srbů, Chorvatů a Slovinců v roce 1918 byl název vesnice změněn na chorvatské jméno \"Ljudevit Selo\".\n\nDnešní obyvatelé však svou vesnici nazývají i nadále Lipovec.\n\n"}
{"id": "373068", "url": "https://cs.wikipedia.org/wiki?curid=373068", "title": "HMS Rodney (29)", "text": "HMS Rodney (29)\n\nHMS Rodney byla bitevní loď Royal Navy třídy \"Nelson\".\n\nV letech 1937–1938 loď dostala katapult, který nesla až do roku 1943 (nesla plovákový letoun Fairey Swordfish), tři osmihlavňové 40mm komplety a radar typu 79Y (\"Rodney\" byly vůbec první lodí Royal Navy, která nesla radar).\n\n\"Rodney\" hrál důležitou úlohu při potopení německé bitevní lodě \"Bismarck\" v květnu roku 1941. V roce 1941 byl \"Rodney\" součástí svazu H v Gibraltaru, přičemž ve stejném roce byl také opravován v americkém Bostonu. Zde byla zesílena protiletadlová výzbroj, k čemuž došlo v následujících letech ještě několikrát. V roce 1942 se \"Rodney\" podílel na podpoře spojeneckého vylodění v Severní Africe (Operace Torch), v následujícím roce i na vylodění na Sicílii a v Itálii. V roce 1944 loď podporovala vylodění v Normandii. V prosinci 1944 byl \"Rodney\" převeden do rezervy (pohonný systém měl časté havárie a loď také nebyla do takové míry modernizována jako sesterský \"Nelson\"). Ke konci služby jeho protiletadlovou výzbroj tvořilo 44 kusů 40mm kanónů a 68 kusů 20mm kanónů.\n\nDo rezervy byla loď převedena v roce 1946, v roce 1948 byla zcela vyřazena a prodána k sešrotování.\n\n"}
{"id": "373075", "url": "https://cs.wikipedia.org/wiki?curid=373075", "title": "8 Mile (soundtrack)", "text": "8 Mile (soundtrack)\n\n8 Mile je v pořadí šesté album od amerického zpěváka a rapera Eminema. Vyšlo v roce 2002 jako soundtrack ke stejnojmennému filmu. Lose Yourself získala dokonce Oscara za nejlepší píseň k filmu.\n"}
{"id": "373077", "url": "https://cs.wikipedia.org/wiki?curid=373077", "title": "Bánovecké syrečky", "text": "Bánovecké syrečky\n\nBánovecké syrečky je sýr vyráběný v Rakousku, který je do České republiky dovážený ze Slovenska. Prodáván je v síti supermarketů a hypermarketů \"Albert\", ve kterých tvoří konkurenci olomouckým tvarůžkům. Od těch se však odlišuje chutí i způsobem výroby.\n\n"}
{"id": "373086", "url": "https://cs.wikipedia.org/wiki?curid=373086", "title": "Greatest Hits (album, Thalía)", "text": "Greatest Hits (album, Thalía)\n\nGreatest Hits je kompilace největších hitů Thalíe z let 1994-2004.\n\nCD\n\nDVD (64:01)\n"}
{"id": "373089", "url": "https://cs.wikipedia.org/wiki?curid=373089", "title": "Karel Andrlík st.", "text": "Karel Andrlík st.\n\nKarel Andrlík starší (18. srpna 1861 Drahonice – 16. července 1931 Drahonice) byl český chemik, profesor cukrovarnictví na pražské ČVUT.\nV roce 1895 zavedl s K. Preisem speciální laboratoře z cukrovarnické chemie a výzkumnictví a spolu s K. Preisem, J. Stoklasou a E. Votočkem zahájil činnost na nově založené výzkumné stanici cukrovarnické.\n\nV roce 1907, kdy byl sloučen Spolek českých chemiků se Společností pro průmysl chemický v Království českém tak, že vznikla jediná „Česká společnost chemická pro vědu a průmysl“ se dvěma odbory, stal se Andrlík vedoucím odboru vědeckého, zatímco odbor průmyslový (který měl třikrát více členů než odbor vědecký) vedl A. Nydrle. V roce 1908 organizoval s E. Votočkem chemickou sekci na IV. sjezdu českých lékařů a přírodozpytců.\n\nJe autorem knih \"Pivovar. Výroba sladu\", Praha 1923 a \"Tovární výroba cukru řepového a jiných uhlohydrátů\", Praha 1925.\n\nPo profesoru Andrlíkovi je pojmenována ulice v Praze-Čakovicích (v blízkosti cukrovaru), která: „Vychází západním směrem ze Schoellerovy jižně od Šircovy, lomí se k jihu, prochází kruhovým objezdem, ze kterého pokračuje západním směrem, prochází křižovatkami s Templářskou a Samohrdovou a slepě končí.“\n\nChemik stejného jména Karel Andrlík nejmladší (1894–1962) byl autorem chemických (i fotografických) příruček a učebnic, které existovaly i ve slovenské verzi.\n\n"}
{"id": "373092", "url": "https://cs.wikipedia.org/wiki?curid=373092", "title": "Červená Hospoda", "text": "Červená Hospoda\n\nČervená Hospoda je osada a základní sídelní jednotka městyse Starče. Leží asi kilometr na sever od své mateřské obce, s níž je spojena silnicí č. III/4101. Nadmořská výška se pohybuje mezi 480–485 m n. m. V roce 2008 zde bylo evidováno 58 adres. Počet obyvatel dosahoval 150 osob v roce 2003.\n\nOsada leží na křižovatce silnic jihlavské (dnešní silnice č. II/405) a telečské (dnešní silnice č. I/23). Vychází z ní též cesta do Řípova. V těsné blízkosti zástavby na jihu vede trať 240. V mapovém díle stabilního katastru je Červená Hospoda označena . Poblíž osady je trať, na níž měli být trestáni viníci, a proto se jí říkalo \"U šibenice\". Přímo na křižovatce obou hlavních silnic stojí kaple svaté Rodiny.\n\n\n"}
{"id": "373097", "url": "https://cs.wikipedia.org/wiki?curid=373097", "title": "Vaďovce", "text": "Vaďovce\n\nVaďovce jsou obec v západním Slovensku v okrese Nové Mesto nad Váhom. Žije zde  obyvatel.\n\nObec leží na úpatí Bílých Karpat asi 11 km západně od Nového Města nad Váhom. Asi 5 km západně od obce se nachází město Stará Turá.\n\nPrvní písemná zmínka o obci pochází z roku 1392.\n\nNejvýznamnější pamětihodností obce je katolický kostel svatého Michala Archanděla, který vznikl již v roce 1427, původně jako gotická kaple. V roce 1770 byla k této kapli přistavěna věž, avšak o 9 let později kostel vyhořel. Poté byl znovu obnoven, již v barokním slohu.\n\n\n"}
{"id": "373098", "url": "https://cs.wikipedia.org/wiki?curid=373098", "title": "Třída Leander", "text": "Třída Leander\n\nTřída Leander byla třída lehkých křižníků Royal Navy, přijatých do služby v letech 1933–1936. Třída se skládala z osmi lodí. Pět bylo v první skupině, tříčlenná druhá skupina se lišila uspořádáním pohonného systému (měla pouze 4 kotle a dva komíny místo jednoho) a sloužila v australském námořnictvu. Všechny lodě této třídy se účastnily druhé světové války, tři byly v bojích potopeny.\n\nHlavní výzbroj křižníku tvořilo osm 152mm kanónů umístěných ve čtyřech věžích. Ty doplňovaly kanóny ráže 102mm, protiletadlové kanóny, kulomety, torpédomety (čtyři na každém boku) a hydroplány (postupně typy Fairey Seafox, Fairey Swordfish a Supermarine Walrus). Po vstupu do služby byly u všech lodí dodatečně přidány čtyři další 102mm kanóny. Skladba lehké výzbroje se během války u každé z lodí měnila.\n\nHMS Ajax a \"Achilles\" se spolu s těžkým křižníkem HMS Exeter v prosinci 1939 utkaly s německým těžkým křižníkem Admiral Graf Spee v bitvě u ústí Rio de La Plata. \"Exeter\" zde sice byl těžce poškozen, \"Admiral Graf Spee\" však určitá poškození také utrpěl a jeho kapitán ho později raději sám potopil.\n\nDne 19. července 1940 se \"Sydney\" v bitvě u mysu Spatha podílel na potopení italského lehkého křižníku \"Bartolomeo Colleoni\". V červenci 1940 se \"Sydney\", \"Orion\" a \"Neptune\" účastnily bitvy u Punta Stilo. V listopadu 1940 se \"Orion\", \"Ajax\" a \"Sydney\" účastnily útoku na Taranto.\n\nV březnu 1941 \"Ajax\", \"Orion\", \"Sydney\" a \"Perth\" bojovaly v bitvě u Matapanu. V květnu 1941 byl \"Orion\" těžce poškozen náletem při evakuaci Kréty. Dne 11. listopadu 1941 se \"Sydney\" západně od Austrálie střetl s německým pomocným křižníkem Kormoran, který ho dokonale překvapil, potopil, ale sám po bitvě také klesl ke dnu.\n\n\"Perth\" nejprve bojoval v bitvě v Jávském moři a poté byl ztracen během bitvy v Sundském průlivu počátkem roku 1942. \"Hobart\" byl součástí spojeneckých sil v bitvě v Korálovém moři. \"Neptune\" se potopil po najetí na několik min 19. prosince 1942. \"Leander\" byl v červenci 1943 těžce poškozen v bitvě u ostrova Kolombangara.\n\n\n"}
{"id": "373103", "url": "https://cs.wikipedia.org/wiki?curid=373103", "title": "Prsa (plavání)", "text": "Prsa (plavání)\n\nPrsa jsou v plavání jedna z plaveckých technik. Má nejmenší účinnost co se týče rychlosti. Při tomto způsobu vzniká příliš velké tření, jelikož pohyb je prováděn ve velké vzdálenosti od těla. Okamžitá rychlost kolísá od 0 do 3,2 m/s v důsledku současných pohybů nohou i paží. Nejrychlejší plavci tohoto stylu dosahují průměrné rychlosti zhruba 1,7 m/s. Plavecký způsob prsa je nejběžnější způsob plavání u nezávodních plavců, protože jde o styl z laického pohledu nejjednodušší. Rekreační plavci však většinou plavou tento styl nesprávně, protože při něm zaklanějí hlavu, čímž dochází k velkému zatížení krční páteře a možným následným bolestem krku. V poslední době doznal způsob plavání prsou značných změn. Je to nejrychleji se zrychlující způsob ze všech plaveckých způsobů. Závodní plavci využívají tzv. „prsařského skluzu“ (splývání), kdy plavec při záběru rukou vyskočí z vody právě až po prsa a při vklouznutí do vody kopne nohama. Při tomto výskoku se většinou vyhazují ruce z vody pro rychlejší přechod do dalšího tempa. Na plaveckých závodech se při tomto stylu skáče šipka a obrátka se provádí tak, že se plavec dotkne současně oběma rukama stěny, otočí se a nohama se odrazí. Prsové disciplíny jsou 50 prsa, 100 prsa a 200 prsa, přičemž 50 a 100 prsa jsou sprint a 200 prsa je spíše vytrvalost.\n\nJe to jedna z nejnáročnějších plaveckých technik.\n\nTechnika se skládá ze záběru rukou, kopu nohou a následného splývání v optimální poloze, kdy jsou ruce a nohy zcela propnuty.\n\nNejdříve zabírají ruce, které zabírají od hladiny vody směrem k hrudníku. Ruce tedy celé tělo vynesou z vody až po prsa (zde vznik názvu pro tento styl), ve stejném okamžiku se nohy přitahují k tělu a připravují se ke kopnutí. Následně jdou současně ruce dopředu přes vodu a nohy provádějí kop. Po provedení těchto pohybů by se tělo mělo dostat zpět do optimální rovné linie (splývaní – „stream line“ základní výchozí bod), kde bude využívat minimálního odporu (minimální spotřeba energie) a nejvyšší rychlosti plavání.\n\n\n"}
{"id": "373109", "url": "https://cs.wikipedia.org/wiki?curid=373109", "title": "Seznam savců Česka", "text": "Seznam savců Česka\n\nSeznam savců Česka uvádí všechny savce vyskytující se volně, třeba i na malém území, v Česku. Seznam obsahuje i člověkem zavlečené druhy. Celkem se jedná o 88 druhů.\n\nNa území Česka žije 27 druhů letců, viz seznam netopýrů Česka pro kompletní seznam.\n\n"}
{"id": "373113", "url": "https://cs.wikipedia.org/wiki?curid=373113", "title": "Variace (algoritmus)", "text": "Variace (algoritmus)\n\nAlgoritmus pro nalezení všech variací znaků (s opakováním, v jazyku Java)\n"}
{"id": "373114", "url": "https://cs.wikipedia.org/wiki?curid=373114", "title": "HMS Ajax (22)", "text": "HMS Ajax (22)\n\nHMS Ajax byl lehký křižník Royal Navy třídy \"Leander\". Křižník bojoval v bitvě u ústí Rio de La Plata, byl jednou z lodí, které uskutečnily úspěšný útok na Taranto, bojoval v bitvě u Matapanu, pomáhal při obraně Kréty a dopravoval také zásoby pro obležený Tobruk. Po válce byl \"Ajax\" jedním z aktérů incidentu na lodi \"Exodus\". Loď byla vyřazena v roce 1949.\n\n\n\n"}
{"id": "373117", "url": "https://cs.wikipedia.org/wiki?curid=373117", "title": "HMNZS Leander", "text": "HMNZS Leander\n\nHMNZS Leander byl lehký křižník Royal Navy třídy Leander. V únoru 1941 \"Leander\" potopil italský pomocný křižník \"Ramb I\". V roce 1943 nesl křižník lehkou výzbroj posílenou o 9 kusů 20mm kanónů, naopak ve stejném roce byl odstraněn katapult. V červenci 1943 byl \"Leander\" těžce poškozen v bitvě u ostrova Kolombangara. Opraven byl až po skončení války, vyřazen byl v roce 1949.\n\n\n"}
{"id": "373119", "url": "https://cs.wikipedia.org/wiki?curid=373119", "title": "Charles Brady", "text": "Charles Brady\n\nCharles Eldon Brady Jr. (12. srpna 1951 Pinehurst, Severní Karolína, USA – 23. července 2006 v Orcas Island, Washington) byl americký astronaut, který se dostal do vesmíru na palubě raketoplánu Columbia.\n\nVystudoval North Moore High School, Robbins, Severní Karolína a v témže roce 1969 nastoupil na universitu v Severní Karolíně (\"University of North Carolina at Chapel Hill\") ke studiu medicíny. V letech 1971–1975 pokračoval ve studiích na \"Duke University\", Durham, Severní Karolína. V letech 1999–2000 absolvoval roční studium biologie na \"University of Tennessee\". Mezitím vystřídal celou řadu zaměstnavatelů, absolvoval letecký výcvik a v roce 1992 se zapojil u NASA do výcvikového střediska astronautů. Čtyři roky poté absolvoval let do vesmíru, v roce 2002 z NASA odešel. Byl ženatý s Cathy Ann, rozenou Schererovou, s ní se rozvedl. Našel si družku Susan Osenovou a měli spolu v roce 2002 syna Charlese. Používal přezdívku Chuck. V roce 2006 ve svých 54 letech zemřel zřejmě vlastní rukou z nejasných příčin.\n\nV červnu 1996 byl na palubě raketoplánu Columbia při misi STS-79. Pro Columbii to byl 20. let, pro něj první (a poslední). Stal se tak 348. člověkem ve vesmíru a strávil tam 16 dní. Startovali z mysu Canaveral na Floridě. Velitelem lodě byl Terence T. Henricks, v sedmičlenné posádce byli dále Kewin R. Kregel, Richard M. Linnehan, Susan J. Helmsová, všichni z USA, dále Jean-Jacques Favier z Francie a Robert B. Thirsk z Kanady. Na palubě měli laboratoř Spacelab a prováděli experimenty různého zaměření.\n\n\n"}
{"id": "373122", "url": "https://cs.wikipedia.org/wiki?curid=373122", "title": "HMS Neptune (20)", "text": "HMS Neptune (20)\n\nHMS Neptune byl lehký křižník Royal Navy třídy Leander. V červenci 1940 se zúčastnil bitvy u Punta Stilo. V roce 1941 se stal součástí \"svazu K\", který měl za úkol napadat italské konvoje mezi Itálií a severní Afrikou. \"Neptune\" se potopil 19. prosince 1942 během nájezdu \"svazu K\" proti konvoji, který mířil do Tripolisu. \"Neptune\" vplul do minového pole a postupně najel na čtyři miny. Potopení lodi přežilo pouhých 30 mužů, až na jediného muže však zemřeli do té doby, než jejich člun za pět dnů nalezla italská torpédovka \"Generale Achille Papa\".\n\n\n"}
{"id": "373124", "url": "https://cs.wikipedia.org/wiki?curid=373124", "title": "Andvarinaut", "text": "Andvarinaut\n\nAndvarinaut (neboli Andvariho dar) je kouzelný prsten v severské mytologii, který dokázal vytvářet zlato. \nPříběh začíná výpravou Odina, Lokiho a Höniho, kdy Loki zabil u řeky kamenem vydru. Loki měl radost, když vydru zabil i s lososem, jehož právě vydra ulovila. Ásové Lokiho úlovek vzali a šli, až došli k jednomu sedlákovi, kterého požádali o nocleh. Sedlák, který tam bydlel, se jmenoval Hreidmar, byl to král trpaslíků a mocný čaroděj. Ásové pravili, že jídla sebou mají dost a ukázali mu vydru a lososa. Když Hreidmar spatřil vydru, přivolal své syny Fáfniho a Regina a sdělil jim, že jejich bratr Otr byl zabit. Poté i se syny Ásy zajal a spoutal. Sebral Lokimu jeho kouzelné boty a Odinovi jeho meč a oštěp. Sdělil jim, že vydra byla jeho proměněným synem. Ásové za sebe nabídli výkupné, tak velké, jak si jen Hreidmar určí. Ten jim sdělil, že kůže vydry musí být naplněna a pokryta beze zbytku zlatem. \nOdin tedy vyslal Lokiho do země černých Álfů, tam Loki chytil pod vodopádem skřítka Andvariho do sítě, který tam žil proměnný v podobě štiky. Za jeho svobodu požadoval Loki všechno zlato, co měl u sebe doma ukryto. Andvari mu dal všechno své zlato, kromě jednoho prstenu, který se pokusil před bohem schovat. Loki poručil skřítkovi, ať mu jej dá. Skřítek ho však úpěnlivě prosil, ať mu jej nechá, že s ním bude moci rozmnožovat svůj majetek. Loki však prsten sebral a šel pryč. Andvari na to pronesl kletbu, že prsten přinese zkázu svému majiteli. Lokimu to však bylo jedno a pravil, že se sám postará, aby se kletba donesla k sluchu toho, kdo prsten přijme. \nVrátil se Hreidmarovi a ukázal zlato Odinovi. Tomu se prsten velimi zalíbil a vzal si jej pro sebe. Pak vydří kůži naplnili zlatem, a když byla plná tak ji Odin pokryl zlatem ještě na povrchu a vyzval Hreidmara, ať se podívá, zda je pokrytá celá. Hreidmar spatřil na kůži jeden nezakrytý chlup a žádal, aby i ten zakryli, jinak nebude vykoupení platné. Odin tedy zakryl chlup prstenem říkajíc, že teď je úhrada za vydru vyplacena. Když Odin i Loki dostali zpět své věci prohlásil Loki že se splní Andvariho kletba: prsten a zlato přinesou zhoubu svému majiteli. A tak se také stalo. \nZlatu se od té doby říká úhrada za vydru či výkupné Ásů a kovem sváru. \nHreidmar sice zlato úhradou za syna přijal, avšak Fáfni a Regin chtěli za bratra také svůj díl. Hreidmar jim ho však odepřel. Bratři nato svého otce zabili. Regin poté žádal, aby se s ním Fáfni o zlato rozdělil napůl. Fáfni však prohlásil, že se nebude dělit s bratrem, kvůli kterému zabil svého otce, řekl bratru, ať zmizí, nebo dopadne jako otec. Potom si vzal Hreidmarovu přilbu, zvanou přilba hrůzy (všechno živé se při pohledu na ni bálo). A vzal si meč Hrotti a odešel na Gnitskou pláň, kde si udělal doupě, proměnil se v draka a lehl si na zlato. Regin uprchl se svým mečem zvaným Refil. Fafnim, byl nakonec zabit hrdinou Sigurdem, který daroval prsten valkýře jménem Brynhild. \n\nAndvarinaut se také stal jedním z ústředních motivů opery Richarda Wagnera - Prsten Nibelungův.\n"}
{"id": "373127", "url": "https://cs.wikipedia.org/wiki?curid=373127", "title": "Karl Schorn", "text": "Karl Schorn\n\nKarl Schorn (16. října 1803, Düsseldorf – 7. října 1850, Mnichov) byl německý malíř\n\nPo dokončení Düsseldorfské umělecké akademie pokračoval Schorn v letech 1824 až 1827 ve svém malířském vzdělávání v Paříži v ateliérech Antoina-Jeana Grose a Jeana Auguste Dominique Ingrese. Po návratu do Německa vstoupil v Mnichově do umělecké školy Petra von Corneliuse a zúčastnil se provedení nástěnných maleb v arkádách dvorní zahrady a kompozic k postranním oknům katedrály v Řezně.\n\nRoku 1832 se Schorn usídlil v Berlíně a zde vznikly jeho nejznámější historické obrazy \"Zajatí novokřtěnci před biskupem Františkem v Münsteru roku 1536\", \"Papež Pavel III. před podobiznou Lutherovou\" a \"Hráči\" (z období třicetileté války). Roku 1847 byl Schorn jmenován profesorem na Mnichovské akademii.\n\nSchorn byl také poměrně silný šachový hráč a po dobu svého berlínského pobytu byl členem skupiny Plejády, založené roku 1837 Ludwigem Bledowem, která se dvakrát týdně scházela v \"Berlínské šachová společnosti (Berliner Schachgesellschaft)\" k šachovým analýzám.\n\n"}
{"id": "373129", "url": "https://cs.wikipedia.org/wiki?curid=373129", "title": "Hlasy svatohostýnské", "text": "Hlasy svatohostýnské\n\nHlasy svatohostýnské bylo tištěné periodikum, šlo o měsíčník pro katolický lid, který vydávala Matice svatohostýnská společně s duchovní správou na Svatém Hostýně. Vycházely od 1. dubna 1905 do března 1943 (39 ročníků) a poté od ledna 1947 do prosince 1948 (ročník 40 a 41). Vydávání bylo ukončeno na příkaz komunistických úřadů - viz citát z posledního vydaného čísla (č. 12/1948, str. 2): \"\"Nepředplácejte další ročník Hlasů Svatohostýnských. Ministerstvo informací a osvěty (tiskový odbor) odňalo nám povolení k tisku Hlasů svatohostýnských \"v rámci reorganizace tisku, jejímž cílem je dosažení zjednodušení poměrů v časopisectví a docílení podstatných úspor ve spotřebě tiskového papíru; vychází při tom ze zásady, že v prvé řadě je nutno docílit požadovaných úspor zrušením listů místního významu a takových časopisů, jejichž úkoly může převzíti jiný tisk.\" (Min. inf. a osvěty č. 31.013/48 T. O.) V případném obnovení povolení k tisku budou do nového čísla vloženy složenky\"\". Vydávání bylo obnoveno až po roce 1997, pod názvem \"Listy svatohostýnské\".\n\nListy svatohostýnské, Matice svatohostýnská, Svatý Hostýn\n\n\n"}
{"id": "373130", "url": "https://cs.wikipedia.org/wiki?curid=373130", "title": "Czechoslovak Intelligence Office", "text": "Czechoslovak Intelligence Office\n\nCzechoslovak Intelligence Office – Československý zpravodajský úřad (CIO) byl založen na přelomu let 1948−1949. Měl být jednou z odnoží plánované exilové zpravodajské organizace.\n\nK zakladatelům úřadu patřili generálové Sergěj Ingr a František Moravec. V jejím čele stanul plk. Karel Procházka.\n\nZpočátku vyhledával CIO v úzké spolupráci s britskou SIS a americkou CIC mezi československými emigranty potenciální agenty pro zpravodajskou činnost. \n\nV roce 1955 přešel CIO plně na metodu zvanou „bílé linky“, kdy v řadách vlivných československých občanů – zejména mezi lékaři, vědci, politiky, sportovci atd. – získával spolupracovníky pro zpravodajskou činnost zaměřenou proti komunismu.\n\nObjevil se však zrádce Karel Zbytek – agent „Light“, který prodával informace komunistické kontrarozvědce StB. Po jeho dvouleté činnosti byla síť spolupracovníků CIO v Československu rozbita.\n\nCzechoslovak Intelligence Office ukončil svou činnost v roce 1957. \n\n"}
{"id": "373133", "url": "https://cs.wikipedia.org/wiki?curid=373133", "title": "CIO", "text": "CIO\n\nCIO může být:\n\n"}
{"id": "373136", "url": "https://cs.wikipedia.org/wiki?curid=373136", "title": "Hari Singh", "text": "Hari Singh\n\nHari Singh (30. září 1895, Džammú–26. dubna 1961, Bombaj) byl poslední vládnoucí mahárádža indického knížecího státu Džammú a Kašmír.\n\nByl synem předchozího mahárádžy Ranbira Singha. Ve 13 letech byl poslán na Mayo College v Adžméru ve státě Rádžasthán. O rok později, roku 1909, zemřel jeho otec, načež se britská strana začala zajímat o jeho vzdělávání a ustanovila mu osobního poručníka. Vlády se Singh chopil v roce 1925. Byl hinduistou, za jeho vlády došlo k tzv. první kašmírské válce, během které byl nucen s dalšími uprchlíky odejít ze svého sídelního města Šrínagar do jižněji položených kašmírských oblastí.\n"}
{"id": "373139", "url": "https://cs.wikipedia.org/wiki?curid=373139", "title": "Euro Hockey Tour 2002/2003", "text": "Euro Hockey Tour 2002/2003\n\nEuro Hockey Tour 2002/2003 je 7. ročník hokejových turnajů Euro Hockey Tour.\n\nHokejový turnaj byl odehrán od 5.9.2002 - do 8.9.2002 v Zlíně. Utkání Švédsko - Finsko se hrálo v Karlstadu (Švédsko)\nHokejový turnaj byl odehrán od 7.11.2002 - do 10.11.2002 v Helsinkách. Utkání Česko - Švédsko se hrálo v Pardubicích\nHokejový turnaj byl odehrán od 16.12.2002 - do 22.12.2002 v Moskvě. Utkání Finsko - Slovensko se hrálo v Espoo\nHokejový turnaj byl odehrán od 4.2.2003 - do 9.2.2003 v Stockholmu. Utkání Finsko - Česko se hrálo v Helsinkách\n"}
{"id": "373140", "url": "https://cs.wikipedia.org/wiki?curid=373140", "title": "Justin Francis Rigali", "text": "Justin Francis Rigali\n\nJustin Francis kardinál Rigali (* 19. dubna 1935, Los Angeles, USA) je americký římskokatolický duchovní, kardinál.\n\nPochází ze šesti sourozenců, jeden bratr se stal jezuitou, jedna sestra řeholnicí. Kněžské svěcení přijal 25. dubna 1961. Poté odjel na další studia do Říma, studoval kanonické právo na Papežské univerzitěš Gregoriana. Nastoupil do anglickojazyčné sekce státního sekretariátu. Působil mj. jako sekretář nunciatury na Madagaskaru. Jako tlumočník z angličtiny doprovázel papeže Pavla VI. a Jana Pavla II. při jejich zahraničních cestách. Současně byl řadu let duchovním sester karmelitánek v klášteře sv. Josefa v Římě.\n\nV červnu 1985 byl jmenován osobním arcibiskupem a prezidentem Papežské diplomatické akademie. Biskupské svěcení mu udělil Jan Pavel II. 14. září téhož roku. V prosinci 1989 byl jmenován sekretářem Kongregace pro biskupy a o dva měsíce později sekretářem kardinálského kolegia. Jan Pavel II. ho v lednu 1994 jmenoval arcibiskupem St. Louis a v červenci 2003 arcibiskupem metropolitou ve Filadelfii.\n\nPři konzistoři 21. října 2003 ho Jan Pavel II. jmenoval kardinálem.\n\nJako papežský legát se 18. června 2011 zúčastnil pouti ke cti sv. Jana Nepomuka Neumanna v rámci oslav 200. výročí jeho narození. O měsíc později ocešel na odpočinek a jeho nástupcem ve funkci arcibiskupa ve Filadelfii se stal Charles Chaput.\n\n\n"}
{"id": "373142", "url": "https://cs.wikipedia.org/wiki?curid=373142", "title": "Vladimír Maděra", "text": "Vladimír Maděra\n\nProf. Ing. Dr. Vladimír Maděra, DrSc. (23. ledna 1905 Dobřany – 15. února 1997 Praha) byl profesor chemie a technologie vody, rektor pražské VŠCHT.\n\nNarodil se v rodině vrchního učitele na české škole v Dobřanech Vincence Maděry (1857–??) a jeho manželky Marie, rozené Šindelářové (1875–??).\n\nVysokou školu chemicko-technologického inženýrství (VŠChTI, která byla součástí ČVUT) absolvoval v roce 1926 jako žák profesora Schulze, významné osobnosti československého vodohospodářství. Souběžně studoval v letech 1925–1928 mikrobiologii na Přírodovědecké a hygienu na Lékařské fakultě Karlovy univerzity. Pro svou odbornou dráhu byl dobře vybaven znalostí cizích jazyků – vedle tehdy obvyklé němčiny a francouzštiny ovládal též angličtinu a ruštinu. Již v té době spolupracoval s KSČ a vedl v Libni komunistickou agitační skupinu Modré blůzy.\n\nSvoji kariéru inženýra začínal v pražské kanalizační čistírně v Bubenči jako vedoucí chemické laboratoře. Zde vybudoval jednu z prvních mikrobiologických laboratoří pro odpadní vody v Evropě. V roce 1932 byl promován doktorem technických věd na základě své práce „Chemické a mikrobiologické studie o čistotě Vltavy“. Následně působil v pražské (magistrátní) kanalizační kanceláři a později se stal jejím jako vedoucím. V posledních letech první republiky připravoval technologické podklady pro novou pražskou mechanicko-biologickou čistírnu odpadních vod. Za jeden z těchto jeho projektů mu byla udělena cena Masarykovy akademie práce, která mu umožnila studijní pobyt v Anglii, z něhož vytěžil studii o technologii čištění odpadních vod ve Velké Británii.\n\nPo válce se stal dík prvorepublikovým komunistickým aktivitám perspektivním bolševickým kádrem. Přesto zůstal zaměstnancem města Prahy, ale jen do roku 1949, kdy byl jmenován řádným profesorem pražské techniky (ČVUT). V roce 1953 (rok po založení samostatné VŠChT) přešel se svými spolupracovníky z ČVUT na VŠChT, kde se stal prvním profesorem katedry technologie vody, a v té souvislosti získal (bez disertační práce – zřejmě za zásluhy o bolševizaci vysokých škol) hodnost doktora věd (DrSc.) pro tento obor. V letech 1954–1955 působil dočasně jako náměstek ministra školství, ale již hned poté se vrátil do čela své katedry (katedru vedl až do roku 1974) a v roce 1957 se stal rektorem VŠChT (do roku 1962). S jeho rektorováním je spojena největší komunistická čistka na VŠChT, která proběhla v roce 1958 a která znamenala, že ze školy muselo odejít na 40 profesorů, docentů, asistentů a zaměstnanců (kdo nešel dobrovolně, byl vyhozen „pro ztrátu důvěry“). V roce 1965 spoluzaložil International Association for Water Research and Control (IAWRC). Byl čestným členem britského Institution of Water and Environmental Management a Royal Institute of Health. Od roku 1956 byl expertem Světové zdravotnické organizace OSN. V roce 1961 získal Řád práce.\n\n"}
{"id": "373144", "url": "https://cs.wikipedia.org/wiki?curid=373144", "title": "Mrtvá schránka", "text": "Mrtvá schránka\n\nMrtvá schránka je výraz pro místo, kam se dají ukládat informace pro další osoby, většinou zpravodajského rázu. Takovým místem se mohla stát například dutina ve stromě, nepoužívaná poštovní schránka, vyčnívající roura, nádržka splachovadla na veřejných toaletách, úkryty na dětských hřištích atd. Informace mohla být předána také např. zaznačením do telefonního seznamu ve veřejném telefonním automatu. Tento způsob špionáže byl hojně využíván agenty za druhé světové války i v období tzv. studené války.\n"}
{"id": "373147", "url": "https://cs.wikipedia.org/wiki?curid=373147", "title": "Ota Hofman", "text": "Ota Hofman\n\nOta Hofman (10. dubna 1928 Praha – 17. května 1989 Praha) byl spisovatel a scenárista, autor zejména knížek pro děti a scénářů k filmům pro děti a mládež. Nejznámějšími byly filmy a seriály o panu Tau, či sci-fi film \"Odysseus a hvězdy\".\n\nSvé dětství strávil jednak v rodné Praze na Žižkově a také u dědečka v Bohdašíně v Podkrkonoší. Později vystudoval obchodní akademii (otec byl obchodním cestujícím), maturoval v roce 1948. První jeho práce otiskl časopis \"Středoškolák\" v roce 1945 a psal do něj řadu let. Zkusil pokračovat rok na právech, pak přestoupil na studia na Filmové fakultě Akademie múzických umění, zvolil si obory scenáristika a dramaturgie. Po ukončení studií se pustil do filmování, byl scenáristou Filmového studia Barrandov, později zde působil jako dramaturg skupiny filmů pro děti a mládež. Mnohá z jeho děl se stala velmi populární i ve světě, zejména filmy o panu Tau. Jeho knihy byly přeloženy do 15 jazyků. Při filmové tvorbě spolupracoval zejména s Jindřichem Polákem. Byl scenáristou více než 30 celovečerních filmů a řady televizních seriálů. Mnohé z filmů získaly řadu mezinárodních ocenění. Řada jeho pohádek se prolíná s žánrem sci-fi. Pod pseudonymem Ota Dvorský mu vyšly dvě detektivky.\n\nOd 1988 byl předsedou Československé národní sekce Mezinárodního sdružení pro dětskou knihu (IBBY).\n\nV roce 1950 se oženil (manželka Irena), narodila se jim dcera Irena a později syn Otto.\n\nV roce 1979 mu byl udělen titul zasloužilý umělec, v roce 1989 i titul národní umělec. Za tvůrčí činnost mu bylo v roce 1978 uděleno čestné občanství města Ostrova. V roce 2004 při příležitosti oslav 650 let obce Kostelní Lhota obdržel také její čestné občanství (in memoriam); v obci často pobýval u rodičů a krátkou dobu i chodil do školy.\n\n\n\n\n\n\n"}
{"id": "373159", "url": "https://cs.wikipedia.org/wiki?curid=373159", "title": "Viktorin Vojtěch", "text": "Viktorin Vojtěch\n\nViktorin Vojtěch (16. července 1879, Plzeň – 11. července 1948, Praha) byl profesor fotochemie a vědecké fotografie Karlovy univerzity v Praze.\n\nFyziku a chemii si oblíbil již jako středoškolák. V roce 1904 absolvoval Karlovu univerzitu v Praze a hned nato odjel na univerzitu v Lipsku, aby studoval fyzikální chemii a do Vídně, aby studoval fotochemii u profesora Edera na tamním \"Grafickém ústavu\".\n\nV roce 1914 byl v Praze na Karlově univerzitě habilitován (jako docent) pro obor fotochemie a vědecké fotografie, a v roce 1922 se stal v tomto oboru řádným profesorem. Vedle toho působil od roku 1918 jako docent na české technice (ČVUT), od roku 1920 jako ředitel Státní grafické školy a od roku 1931 jako profesor na Přírodovědecké fakultě. Dále také založil Státní grafický ústav a inicioval založení Společnosti pro vědeckou fotografii.\n\nNa přání České akademie věd a umění se ujal výzkumu Rukopisů (RKZ) z počátku jako skeptik, který sdílel všeobecné mínění, že jde o podvrhy. Zevrubný fotochemický výzkum jej však přivedl k závěru, že Rukopisy nemohly být napsány v době, kdy byly nalezeny, ale o pár set let předtím. Tyto výzkumné výsledky publikoval ve spisu \"Rukopisy Královédvorský a Zelenohorský – dokumentární fotografie (Praha 1930)\", který se stal východiskem ke knize obránce pravosti Rukopisů profesora Mareše \"Pravda o RKZ\". Publikováním svého spisu se profesor Vojtěch stal terčem bezohledné novinářské kampaně. Přesto převzal v březnu 1937 na valné hromadě funkci předsedy Československé společnosti rukopisné, a to (jak se ukázalo) doživotně.\n\nNa konci války (zřejmě při americkém bombardování Prahy v roce 1945) byl jeho dům zničen, on však vyvázl. Neměl však kde bydlet a tak přespával v laboratoři svého ústavu. Ačkoliv vážně onemocněl, nebyl mu nikdy přidělen náhradní byt. Zemřel 11. července 1948 a byl pohřben v den svých nedožitých narozenin.\n"}
{"id": "373166", "url": "https://cs.wikipedia.org/wiki?curid=373166", "title": "Lanová dráha Bohosudov – Komáří vížka", "text": "Lanová dráha Bohosudov – Komáří vížka\n\nSedačková lanová dráha Bohosudov – Komáří vížka je dvousedačková lanová dráha vedoucí ze severočeského města Krupky, respektive jeho části Bohosudov, na Komáří vížku, jeden z vrcholů Krušných hor. Byla zprovozněna v roce 1952, jedná se tak nejstarší provozovanou osobní visutou lanovou dráhu v Česku a zároveň jde o nejdelší osobní lanovku v Česku. Od roku 2013 je chráněna jako kulturní památka České republiky. Jejím současným provozovatelem je společnost Sport Krupka.\n\nS prvním návrhem na lanovou dráhu vedoucí na Komáří vížku přišel již hrabě Westfalen v roce 1838, lanovka tehdy měla usnadnit obyvatelům horských obcí přístup do podhůří. V roce 1903 byly zahájeny přípravy pro stavbu, zastavila je však první světová válka. Další projekt se objevil v roce 1932, podle kterého měla být vystavěna pozemní lanovka, jež by přes noc mohla vytahovat nákladní automobily a jiné těžké náklady; jeho realizaci opět zhatila válka. Výstavba současné lanovky proběhla na začátku 50. let a zprovoznění se dočkala 25. května 1952. Samotnou dráhu dodal národní podnik Transporta Chrudim, který ji vyrobil na základě licence od švýcarské firmy Von Roll (stejný systém byl použit např. i na lanovce na Sněžku). Svou délkou 2348 m se jedná o nejdelší osobní visutou lanovou dráhu v Česku (tzv. dvouúsekové lanovky jsou vlastně dvě, na sobě nijak nezávislé dráhy), delší je pouze nákladní lanovka Černý Důl – Kunčice nad Labem a několik dalších, v minulosti již zrušených nákladních lanových drah. Dne 1. července 1953 převzaly provoz lanovky na Komáří vížku Československé státní dráhy.\n\nV 80. letech proběhla částečná rekonstrukce dráhy. V letech 1982 a 1983 byla zmodernizována strojovna, mezi lety 1986 a 1988 proběhla výměna kladkových baterií. V roce 1996 byla lanovka zprivatizována, od 1. května 1996 do 1. července 2009 ji vlastnila firma Dragon Trade, s. r. o., která prodala městu Krupce, jehož dceřiná společnost Sport Krupka, s. r. o. dráhu nadále provozuje.\n\nDne 23. září 2013 byla lanovka prohlášena kulturní památkou České republiky. Památkově chráněny jsou obě stanice a technické zařízení dráhy.\n\nJedná se o osobní visutou jednolanovou dráhu oběžného systému s odpojitelným uchycením dvoumístných sedaček. Je dlouhá 2348 m (šikmá, tedy skutečná délka), vodorovná délka činí 2336 m a převýšení 480 m. Dolní stanice Bohosudov (též Krupka) se nachází v nadmořské výšce 326 m, horní stanice Komáří vížka (či Komáří hůrka nebo Kněžiště) v 806 m n. m.. Dopravní rychlost lanovky je 2,5 m/s, jízda tak trvá 15,5 min a za hodinu zvládne jedním směrem přepravit 226 cestujících. Dráha má 60 dvoumístných sedaček a 29 podpěr (čtyři tlačné, ostatní nosné). Výrobcem je \"Transporta Chrudim\" podle licence firmy \"Von Roll\".\n\nProvoz lanové dráhy na Komáří vížku je zajišťován celoročně, výjimkou je období pravidelných oprav a revizí. V období 1. dubna až 30. září jezdí od 8,30 do 18,30 hod, mezi 1. říjnem a 31. březnem končí provoz již v 16,30 hod. Odjezdy jsou konány vždy ve 30. minutě každé hodiny. Jedna jízda stála v roce 2005 50 Kč, v roce 2008 již 80 Kč. Existuje např. sleva pro děti či zpáteční jízdné. Na lanovce je také možné přepravovat jízdní kola.\n\nZa rok vyveze lanovka na Komáří vížku 40 000 až 50 000 cestujících a 10 000 jízdních kol.\n\n\n"}
{"id": "373186", "url": "https://cs.wikipedia.org/wiki?curid=373186", "title": "Urdina studna", "text": "Urdina studna\n\nUrdina studna (také Urdar brunn) je studnou/pramenem osudu v severské mytologii, je jednou ze studen pramenících u kořenů světového stromu Yggdrasilu a je spojována s říší Ásgard. Dalšími dvěma jsou Mímiho studna (studna/pramen moudrosti v Jötunheimu, u které bůh Ódin přišel o své levé oko) a Hvergelmi (studna/pramen smrti v Niflheimu).\n\nUrdina studna je kromě Yggdrasilu spojována také se třemi sudičkami, nornami Urd, Verdandi a Skuld.\n"}
{"id": "373190", "url": "https://cs.wikipedia.org/wiki?curid=373190", "title": "Severoamerické velitelství protivzdušné obrany", "text": "Severoamerické velitelství protivzdušné obrany\n\nSeveroamerické velitelství protivzdušné obrany (anglicky: \"North American Aerospace Defense Command\", NORAD) je společné velitelství Kanady a Spojených států amerických, které poskytuje varování před případným leteckým či raketovým útokem, zajištění vzdušné svrchovanosti a obrany severní Ameriky. Bylo založeno 12. května 1958 pod názvem \"North American Air Defense Command\". Operační středisko NORADu se nachází v komplexu Cheyenne Mountain v Coloradu. Toto operační středisko má své velitelství na vojenské letecké základně Peterson Air Force Base poblíž Colorado Springs. Kromě toho má tři vedlejší velitelství, která dostávají rozkazy od velitelství hlavního:\n\nMá rovněž k dispozici velké množství radarů, pozemních senzorů, satelitů a letadel. Neustále sleduje všechna neidentifikovatelná letadla, starty raket, kosmické objekty a dopad meteoritů z kosmu.\n\n\n\n"}
{"id": "373191", "url": "https://cs.wikipedia.org/wiki?curid=373191", "title": "Hutterité", "text": "Hutterité\n\nHutterité jsou komunální větví anabaptistů. Jako amišové a mennonité mají své začátky v radikální reformaci 16. století. Hutterité se objevili na Moravě po r. 1525, kam přišli z Tyrolska a Korutan. Od mučednické smrti zakladatele sekty Jakoba Huttera v r. 1536 byli hutterité často pronásledováni pro svou víru. Jejich „zlatý věk“ na Moravě skončil v r. 1622, kdy byli vypovězeni ze země. Odešli na Slovensko, Ukrajinu a do Rumunska. Ježto hutterité věří v absolutní pacifismus a společné vlastnictví majetku, byli i v pozdějších dobách perzekvovaní, a nakonec se rozhodli spolu se skupinou mennonitů odejít do Severní Ameriky koncem 19. století, a usadili se v Teritoriu Dakoty. Z malé skupiny (asi 400 lidí) existuje dnes asi 50 000 hutteritů v mnoha státech USA i v Kanadě. V Evropě již neexistují.\n\nHutterité žijí ve venkovských komunitách, zvaných \"kolonie\", jejichž hospodářství je založeno převážně na zemědělství. Soukromý majetek téměř neexistuje. Když osada doroste asi 100 lidí, začnou plánovat založení nové osady, kam se nakonec přesune polovina obyvatelů původní vesnice. Hutterité mají vysokou porodnost. Dosud mluví starým německým dialektem s tyrolskými a slovanskými (a dnes i anglickými) prvky. Jejich zemědělské usedlosti využívají moderní technologie, ale jejich kontakt s okolním světem je minimální.\n\nDnes existují tři hlavní větve hutteritů: Schmiedeleut, Dariusleut a Lehrerleut. Mezi těmito větvemi existují rozdíly, např. ve stylu oblékání či v organizační struktuře. Jejich originální doktrína je však pro všechny identická a rozdíly jsou většinou jen geografického původu.\n\nRoku 2004 bylo ve světě 483 hutteritských komunit:\n\n\n"}
{"id": "373195", "url": "https://cs.wikipedia.org/wiki?curid=373195", "title": "Poti", "text": "Poti\n\nPoti () je gruzínské přístavní město nacházející se na břehu Černého moře v deltě řeky Rioni v regionu Samegrelo-Honí Svanetie. Město bylo zbudováno poblíž rozvalin starověkého řeckého města Fasis. Dnešní Poti se navzdory dobré poloze stalo významným městem a průmyslovým centrem až v průběhu 20. století. Je sídlem gruzínského námořnictva a kotví zde námořní válečné lodě. V roce 2002 v něm žilo 47169 obyvatel.\n\nMěsto Poti se nachází na břehu Černého moře 312 km od hlavního města Tbilisi v bažinaté deltě řeky Rioni. Nejvyšší bod města leží v nadmořské výšce pouhé dva metry nad mořem. Okolí města bylo zčásti odbahněno a byly zde zřízeny citrusové sady. Dále od města pak byl zřízen Národní park Kolcheti. Nedaleko se rozkládá jezero Paleostomi s rozlohou až 17 km². Pět kilometrů jižně od Poti se nachází letní středisko Maltakva. Podnebí je vlhké subtropické.\n\nMěsto Poti a jeho okolí má velmi dlouhou historii, jeho vznik se datuje až do počátku 6. století př. n. l., když byla oblast východního Černého moře kolonizována Řeky z Milétu, kteří založili polis Fasis. Jeho pozůstatky jsou však dnes již zaplaveny vodou z nedalekého jezera Paleostomi, které s městem podle Strabóna sousedilo, nebo řekou Rioni. Určit přesnou polohu Fasisu je však velmi obtížné kvůli příliš rychlému postupu geomorfologických procesů v této oblasti. Město Fasis bylo v průběhu klasického období důležitým obchodním a kulturním centrem Kolchidy, protože bylo, jak se zmínil ve svých publikacích Strabón a Plinius starší, napojeno na stezku vedoucí do Indie. Během 6. - 2. století př. n. l. město skutečně kontakty s Indií mělo.\n\nBěhem válek Římamů vedených Lucullem, v závěru pak Pompeiem s Mithridatem Pontským, přešlo město do římských rukou. Po příchodu křesťanství na území dnešní Gruzie ve 4. století se Fasis stalo sídelním městem biskupa kolchidské diecéze. Během tzv. Lazských válek mezi Byzancí a Sasánovci (541-562) bylo město neúspěšně obléháno perskou armádou.\nV 8. století se v gruzínských kronikách poprvé objevuje název Poti. V této době si město stále drželo pozici významného přímořského centra obchodu Gruzínského království a dokonce i Evropané znali toto město (pod jménem \"Fasso\"). Obchodníci z Janova se ve 14. století pokusili založit v Poti vlastní pobočku nebo manufakturu, ale tento záměr se nesetkal s úspěchem.\n\nV roce 1578 bylo Poti dobyto Osmanskými Turky. Ti město přejmenovali na \"Faş\", vybudovali zde těžké opevnění a zřídili trh s otroky. V roce 1640 se spojeným armádám gruzínských knížat podařilo dobýt Poti od Turků zpět, ale v roce 1723 o něj Gruzínci přišli znovu. Další pokusy o vysvobození Poti z tureckých rukou se uskutečnily v roce 1770 a 1771, ale i přes pomoc od Rusů byly oba neúspěšné. Když začali Rusové po roce 1800 rozšiřovat své Ruské impérium směrem na Kavkaz, pokusili se i o ovládnutí Poti a v roce 1809 se jim to s pomocí gruzínských dobrovolníků podařilo. V roce 1812 se ale Poti vrátilo zpět Osmanské říši na základě mírové dohody z Bukurešti. Během následujících Rusko-tureckých válek si ale Rusko vzalo Poti zpět a v roce 1858 bylo začleněno do kutaiské gubernie a byla mu udělena privilegia přístavního města. V roce 1863 byla zahájena výstavba moderního přístavu a v roce 1872 byla dobudována železnice spojující Tbilisi a Černé moře s konečnou stanicí v Poti.\nPoti se začalo značně rozrůstat jak co do velikosti, tak do významu, když stál v letech 1894 - 1912 v čele města starosta Niko Nikoladze, který je považován za zakladatele moderního Poti. Dal zbudovat místní divadlo, katedrálu, dvě gymnázia, elektrárnu, rafinérii a kolem roku 1907 bylo konečně dokončeno několikrát přerušené budování přístavu. Od roku 1900 bylo Poti jedním z nejvýznamnějších černomořských přístavů. Během Ruské revoluce 1905 došlo ve městě k stávkovým pohotovostem a v ulicích vyrostly barikády. Když získala Gruzie na léta 1917 - 1921 nezávislost, stalo se Poti přístavem otevírajícím se Evropě (Byl umožněn přístup německým a britským expedičním jednotkám). 28. května 1918 zde byla uzavřena smlouva z Poti mezi Gruzií a Německem, které tímto nezávislost Gruzie jako první stát na světě uznalo. 14. března 1921 padlo Poti do rukou bolševiků během invaze Rudé armády do Gruzie. Během sovětské éry bylo město ještě dále industrializováno a militarizováno.\n\nKdyž Gruzie získala opět v roce 1990 nezávislost, upadla záhy do občanské války a Poti bylo v roce 1993 obsazeno povstalci vedenými svrženým prvním gruzínským prezidentem Zviadem Gamsachurdiou. Poti, na jehož činnosti byla závislá Arménie, Ázerbájdžán a své zájmy zde mělo i Rusko, bylo brzy ruskou armádou z rukou povstalců vysvobozeno.\n\nV srpnu 2008 vypukla válka v Jižní Osetii a vojenský i civilní přístav byly napadeny ruskými bombardéry, potopeno několik gruzínských vojenských lodí a přístav obsazen ruskými vojáky. 13. září 2008 se Rusové z kontrolních bodů před městem stáhli.\n\nVýstavba přístavu začala v roce 1863 a byla dokončena v roce 1907. Brzy se stal díky vybudované železnici do Tbilisi nejdůležitějším gruzínským přístavem a zastínil do té doby největší přístav východního černomoří Batumi. V dubnu 2008 byl 51% podíl akcií přístavu prodán investorům ze Spojených arabských emirátů, byla se souhlasem prezidenta Saakašviliho vytvořena tzv. Volná ekonomická zóna s platností na 49 let Současně byl otevřen nový přístavní terminál.\n\nV červenci 1941 byla v Poti zřízena námořní základna. Když nacističtí Němci v roce 1942 obsadili sovětský přístav Sevastopol a Novorossijsk, byla sovětská černomořská flotila přemístěna do Poti a Batumi, odkud pak vedli sověti výpady na nacisty okupovaném území. Po Druhé sv. válce byly do Poti umístěny malé sovětské námořní jednotky černomořské flotily a zůstaly zde až do roku 1992. Toho roku byly teď už ruské námořní jednotky donuceny město vyklidit a jejich místo zaujmula nově vzniklé gruzínské námořnictvo. Kvůli občanské válce v Samegrelu vedené \"Zviadisty\" se Rusové dočasně na léta 1993 až 1998 do Poti vrátili.\n\n\n\n"}
{"id": "373198", "url": "https://cs.wikipedia.org/wiki?curid=373198", "title": "Umění pravěku", "text": "Umění pravěku\n\nUmění pravěku představuje nejdelší období vývoje umění, od prvních estetických projevů předchůdců dnešního člověka po vznik civilizací používajících písmo.\n\nNejstarší nepřímé doklady estetického zájmu předchůdců dnešního člověka lze nalézt od nejstaršího paleolitu. Mohou k nim patřit nálezy dokládající sběr zajímavých kamenů, užití barviva nebo opracování předmětů nemající jednoznačně praktickou funkci – např. vrypy do kosti nebo symetrie pěstního klínu. Zrození skutečného umění je však spojeno až s objevem moderního člověka a jeho příchodem do Evropy před přibližně 40 000 lety, tedy s obdobím mladého paleolitu.\n\nMladý paleolit je období vzniku a rozkvětu pravěkého umění, tvořené kromaňonci (neandrtálci), lidmi dnešního typu přišlými do Evropy kolem roku 40 000 (35 000), a končící s poslední dobou ledovou kolem roku 10 000 př. n. l. Starší představa o postupném vývoji umění od jednoduchých forem po náročnější díla v průběhu jednotlivých mladopaleolitických kultur musela být revidována po nálezu Chauvetovy jeskyně v roce 1994.\n\nNejstarší období prezentované především kulturou aurignacien vyniká zejména drobnými soškami. Kromě zobrazení různých, často již vyhynulých zvířat se již od začátku období objevují lidské postavy. Patří k nim první známé venuše, zvláště asi nejstarší Venuše z Hohle Fels a podobně starý Lví muž (muž se lví hlavou) z Hohlenstein Stadel. Doklady malířského umění nejsou příliš četné, ale jedny z nejstarších v Chauvetově jeskyni, představující různé druhy zvířat, patří k výtvarně nejvyspělejším z celého mladšího paleolitu. \n\nStřední období představované gravettienem přináší další příklady drobné plastiky jako je hlavička z Brassempouy, Willendorfská venuše nebo první doklad použití keramiky, Věstonická venuše. Kromě toho se objevují skalní rytiny (Foz Côa) i malby zvířat doprovázené negativními otisky ruky (jeskyně Pech Merle).\n\nPozdní fázi zastupuje především magdalénien, během kterého se rozvíjí výtvarná výzdoba předmětů denní potřeby s použitím geometrických i zvířecích a figurálních motivů. Nejslavnější díla tohoto období jsou ovšem četné jeskynní malby, ke kterým patří zvířecí motivy v jeskyních Altamira a Lascaux.\n\nZ nálezů na českém území vynikají kromě Věstonické i Petřkovická venuše nebo ženský idol z Hlubokých Mašůvek.\n\nPo umělecky neplodném období přechodného období konce poslední doby ledové (pozdní paleolit, mezolit) vzniká na nových základech umění neolitu, době počátku zemědělství a usedlého způsobu života. Povrch kamenných nástrojů je broušen do hladka, používá se různě tvarovaná a zdobená keramika. Objevují se ženské postavy, snad bohyně plodnosti, i šperky z různých materiálů. Později se budovaly monumentální kamenné stavby (viz níže). Neolitické umění se vyznačuje určitou zjednodušující a abstrahující schematičností, která jej odlišuje od mistrovských děl paleolitu. Je to dobře patrné například na nástěnných malbách východního Španělska (), zobrazující různé scény života lidí. Zvláštní zmínku zaslouží působivé skalní rytiny a malby v oblasti Sahary. \n\nDoba skončení neolitu a navazující kultury se značně liší v závislosti na oblasti. Úrodné oblasti umožnily již několik tisíciletí před naším letopočtem vznik vyspělých starověkých civilizací a rozvoj umělců jako samostatného povolání. Na jiných územích dál přetrvával pravěký způsob života, ve kterém mělo umění řemeslně-výzdobné či jinak závislé postavení.\n\nPro období po skočení doby kamenné je typické používání kovů a složitější uspořádání společnosti, dělba práce a rozvrstvení společnosti. Rozvoj kultury je však značně nerovnoměrný: v některých oblastech přímo navazují vyspělé starověké civilizace, jinde se rozlišují ještě klasická doba bronzová a železná. Za prehistorické je však možné označovat i kultury v místech, kde došlo k přijetí písma až ve středověku, například v souvislosti s christianizací.\n\nKe společným znakům poneolitického umění patří výrobky z kovů (měď, zlato, bronz, železo), kromě nástrojů se objevují výtvarně zpracované šperky a zbraně, které měly význam jako odznak společenského postavení. Nové materiály ovlivnily i výzdobu stále hojně používané keramiky, která začala být tvarována pomocí hrnčířského kruhu. V různé míře se také projevují vzory a inspirace umělecky vyspělejších kultur.\n\nPravěku vděčíme za to, že nám zanechal odkaz společenského poslání základů architektonické tvorby, včetně jejich kompozičních principů, jako je dominanta a rytmus mohutných megalitických staveb.\n\n"}
{"id": "373199", "url": "https://cs.wikipedia.org/wiki?curid=373199", "title": "Daddy Yankee", "text": "Daddy Yankee\n\nRamón (Raymond) Ayala (* 3. února 1977) alias Daddy Yankee je portorický raper. Reprezentuje reggaeton, je známý hlavně hitem Gasolina, který se jako první reggaeton dostal do Evropy. 12. ledna 2017 nazpíval společně s Luisem Fonsi píseň Despacito, jež se dostala na vrchol světových hitparád.\n\n\n"}
{"id": "373200", "url": "https://cs.wikipedia.org/wiki?curid=373200", "title": "Umění starověku", "text": "Umění starověku\n\nUmění starověku zahrnuje sochařství, architektura a další umění nejstarších civilizací, které vzniklo v oblasti Blízkého východu v Severovýchodní Africe, v Arábii a v Malé a Střední Asii. Tedy v Mezopotámii a v Egyptě, ve Fénicii a v Palestině, v Persii a ve státech Chetitů, Urartů, Skýtů a v Chorezmu. Druhou oblastí bylo Egejské moře s Krétou a Řecko, Etrurie a Řím. Do třetí patří vzdálenější kultury Dálného východu s Indií a Čínou a předkolumbovská Amerika.\n\nMezopotámie byla starověká říše Sumerů a Akkádů na území mezi řekami Eufrat a Tigris (4000/3000 př. n. l.). Prvními obyvateli byli v polovině 4. tisíciletí př. n. l. Sumerové (nesemité). Následovali Akkádové (semité) v polovině 3. tisíciletí př. n. l.. V severní části země byli i semitští Asyřané. Za Chammurapiho vznikla 2000 př. n. l. na jihu kolem města Babylón Babylónské říše. Na severu vznikla v okolí měst Aššur a Ninive Asyrská říše, která zaniklá roku 612 př. n. l.\nArchitektura: Říše trpěla nedostatkem kovů a dřeva dováženého z Libanonu i kamene lámaného v severních horách. Stavebním materiálem byla především hlína doplněná rákosem, dřevem a asfaltem, ve spodní části staveb doplněná kamennými deskami a glazovanými cihlami. Stropy byly kryty dřevěnými trámy a cihelnými klenbami. Na vysokých terasách byly stavěny chrámy v posvátném okrsku, paláce, trůnní sály a terasovité věže se svatyněmi na vrcholu (Zikkuratu). Mezopotámci věřili v přírodní božstva. Božství bylo připisováno i člověku (králi). Otrok byl naopak vnímán jen jako stín člověka. Důležitým byl život na zemi, který bylo nutno co nejlépe prožít. Pohřbívání, na rozdíl od Egypta, nebyla proto věnována mimořádná péče.\n\nSochařství: K nejcennějším sochařským dílům patřily sochy bohů a králů, fantaskní podoby zvířat i lidí převzaté z mytologie a zhotovované z kamene či zlata nebo pozlacené.\n\nDva samostatné státy, dolní i horní Egypt, byly sjednoceny do jediné říše.\nArchitektura: V říši byl k dispozici sice dostatek výborného stavebního kamene, ale velký nedostatek dřeva. Materiálem běžných staveb byla proto hlína, rákosí, dřevo a papyrus. Na významné stavby byl používán výhradně kámen. I strop byl z kamene nebo z povalového dřeva. Železo Egypťané neznali.\nByla stavěna velká města a gigantická díla, slavnostní, chrámové a palácové stavby, kolosy, pohřební chrámy, hrobky (mohyly, mastaby, pyramidy, sfingy. Kult zemřelých vycházel z víry v posmrtný život. Bylo proto nutno uchovat tělo zemřelého balzamováním.\n\nSochařství: bylo zaměřeno na obrovské sochy králů a bohů a mythických bájných tvorů (sfing), které byly stavěny do blízkosti pyramid a chrámů. Chrámové zdi a hlavice sloupů byly zdobeny rozměrnými reliéfy. Všechna sochařská díla byla velmi dovedně, pečlivě, čistě a hladce zpracována z nejtvrdšího kamene (žuly, porfyru a syenitu).\n\nPalestina a Fénicie byly městské otrokářské kultury na západním pobřeží Arábie a v Severní Africe s královskými paláci, chrámy a pevnostmi.\nPrvní zmínka o Palestincích pochází z roku 3500 př. n. l. Kolem roku 1200 př. n. l. se usadili v oblasti dnešní Gazy.\nFénicie byla státem semitských mořeplavců a obchodníků, kteří se na syrském pobřeží usídlili už ve 3. tisíciletí př. n.l. S palestinským Kanaánem tvořili jedinou kulturní, náboženskou i etnickou oblast.\n\nArchitektura: Palestinci postavili např. královský palác, chrám boha Jehovy a pevnost Sion.\nPalestina se střídavě dostávala pod vliv velkých sousedních mocností (Asýrie, Babylonie, Makedonie a Egypta). Nakonec i do moci Říma jako římská provincie Judea.\n\nSochařství: v Palestině a především v Kartagu bylo velmi různorodé, ale pocházelo často především z dovozu a výměnného obchodu.\n\nFéničané byli výbornými mořeplavci, měli silné loďstvo (obchodní i válečné) a žoldnéřskou armádu. V Severní Africe v západním Středomoří založili svou kolonii Kartágo s paláci, chrámy a pevnostmi. Kartágo ovládalo až do punských válek Pyrenejský poloostrov, Sardinii, Korsiku, Sicílii. Později však bylo zničeno Římany.\nArcheologické nálezy potvrzují, že především Kartágo se stalo díky svému loďstvu a obchodnímu talentu svých obyvatel centrem obchodu ve Středomoří. Obchodovalo téměř se vším, co bylo žádáno ve starověkém světě (se zlatem, stříbrem, bronzem, cínem, dřevem, ebenem, jantarem, slonovinou). A také s výrobky z těchto materiálů (plastiky, keramika, kovové produkty a ozdobné předměty, šperky, dekorace). Obchodovalo také s každým, kdo měl co nabídnout (Egypt, Persie, Etrurie, Řím, Řecko, Kypr, Malá Asie, západní Středomoří, africké kmeny apod.).\n\nV dobách starověku sídlila v Malé Asii slavná Chetitská říše, později pak Féničané. Chetité, byli velkými válečníky používajícími železné zbraně. Vytvořili v Malé Asii říši, zahrnující i dnešní Sýrii, Libanon a část Palestiny.\n\nArchitektura: Ke stavbě svých měst, paláců, pevností a pohřebních komor používali Chetité nepálené cihly, kámen a dřevo. Ve skalách budovali skalní hroby.\nV architektuře svých staveb užívali motiv \"bít-hillání\" (zvláštní kiosk s okny v I. poschodí) a reliéfní výzdobu s reliéfy bohů a démonů.\n\nSochařství: Chetité byli mistry v odlévání kovů využívaném i v umění (kovové sošky, nádoby atd.).\n\nV starověku na území Persie vznikly rozlehlé říše Médů a perských Achaimenovců - říše achaimenovská (550–330 př. n. l.) a říše sásánovská neboli novoperská (224–651 n. l.).\nZakladatelem Perské říše byl Kýros II., který se stal králem Médů a Peršanů. Byl označován titulem krále králů. Provincie spravovali satrapové.\n\nArchitektura: Na celém území říše byla postupně prosazena dominance perské kultury. Sídlem králů bylo město Persepolis s kultem Slunce a ohně. Budovány byly paláce vladařů, Propyleje (monumentální vstupní sloupové budovy), pevnosti, opevněná sídliště (hradiště s obytnými hradbami), apadamy (staroperské paláce se čtvercovým sálem), stanové kuželové stavby na kruhovém půdorysu z dřeva a rákosí, hroby králů a náhrobky, skalní hroby.\n\nPeršané patřili mezi první v užití matematiky, geometrie a astronomie v architektuře, jejich architektura měla proto značný vliv na architekturu starověkých civilizací. Užívala symbolickou geometrie, čisté formy ve tvaru kruhu a čtverce (např. obdélníková nádvoří a chodby). Je rozdělena do čtyř stylů (angl. \"Elamite\", \"Parsi\", \"Parthian\", \"Sassanid\").\n\nVšechna území zachovávala standard, který určoval Persepolis, město krále králů. Podle standardu bylo město v rozlehlém parku s mosty, zahradami, kolonádovými paláci a otevřenými sloupcovými pavilóny. Velká nádvoří byla spojována s centrální modlitební chodbou.\nStavby: Byl užíván architrávový konstrukční systém, bohatá reliéfní výzdoba (většinou lidské postavy), štíhlé sloupy členěné na patku, dřík a hlavici, dřevěná kladí, trojúhelníkové štíty, sedlové střechy, římsy a cimbuří.\nStarověcí íránští stavitele si vypracovávali keramické modely návrhů svých staveb.\nNejvětší a nejkomplexnější stavbou v Persepoli byla chodba Apadana (audienční sál perských paláců - sloupová hala obklopená třemi sloupovými síněmi s 36 sloupci, přístupná po dvou monumentálních schodištích).\n\nVnitřní výzdoba: Přednost měla vnitřní podoba stavby před jejím zevnějškem. Povrchy byly bohatě ozdobeny glazovanými obkládačkami, vyřezávanou štukaturou, vzorovaným cihlovým zdivem.\n\nMykénské umění na Peloponésu navazuje na krétské umění (také mínojské podle krále Mínóa), které se rozvíjelo v 2. polovině 2. tisíciletí př. n. l.\nPod pojmem egejská kultura nebo také Mínojská kultura obvykle najdeme nejen vyspělou starověkou kulturu obyvatel ostrova Kréty a ostrovů Egejského moře, ale i na části řecké pevniny okolo Mykén a bájné Tróje. V čele této civilizace bývá uváděn největší ostrov Středozemního moře Kréta s královským palácem a trůnním sálem mýtického krále Mínoa a labyrintem s bájným Minotaurem v Knóssu.\n\nArchitektura: Nádherné patrové paláce se schodišti a světlíky obehnané hradbami, zdobené cihlami a barvou i jednoduché komory pro pohřbívání, byly postaveny i v Mykénách (Lví brána), na ostrovech Egejského moře i v Tróji.\nZákladním stavebním materiálem byl kámen opracovaný do tvaru kvádrů a sušené cihly spojované maltou a opatřené omítkou.\nStavby: Architektura přímořských měst s přístavy i měst, která byla umísťována na výšinách ve vnitrozemí, byla budována na bázi architrávového systému, ale byla jemnější než tomu bylo u stavitelství egyptského. Paláce uvnitř obdélníkových dlážděných nádvoří obklopených skupinami budov stavěných v pravoúhlém systému byly vybaveny vodovodem a kanalizací s koupelnami a splachovacími záchody.\n\nSochařství nebylo zaměřeno na monumentální díla, ale na drobnější plastiky, na kultovní sošky (keramická soška bohyně s hady), na realistické reliéfy, na drobnou keramiku s oblíbeným motivem spirály a s motivy mořské fauny a flóry (váza s chobotnicí), na poháry s vytesanými výjevy odpovídajícími kultu býka (chytání a zkrocení býků), role ženy (kněžky).\nOblíbeno bylo nástěnné figurální malířství (Princ s liliemi z Knóssu, Dívka skákající přes rohy býka), s motivy ze světa zvířat (delfíni, koroptve), fantastické. (Gryfové - lvi s ptačí hlavou) a ornamentální (kvetoucí rostliny).\n\nAntické - starověké Řecko dnes nevnímáme jen jako soustátí řeckých měst, ale také jako epochu vzniku současné moderní západní civilizace. Vzniklo z drobných městských států s dórským, achájsko-aiolským, a iónským obyvatelstvem.\n\nŘecká kultura dosáhla značného věhlasu (jazyk, politika, vzdělávací systém, filozofie, věda a umění). Měla mimořádný význam pro dějiny evropské kultury. Vztahovala se nejen na Řecko, ale i na ostatní oblasti starověké kultury kolem Středozemního moře, na egejské ostrovy a pobřeží, na Kypr, Malou Asii, na Sicílii a jižní Itálii, na četné řecké kolonie na pobřeží Černého moře, Ilýrie, Thrákie, Egypta, Kyrenaiky, jižní Galie a severovýchodního pobřeží Iberského poloostrova.\nArchitektura: Města byla stavěna na vyvýšeninách. Chráněna byla hradbami. Nejdříve měla úzké ulice, později širší a pravoúhlé. Centrem byla agora, náměstí obklopené sloupovím a stavbami se školami, obchody a soudy.\nHlavní město Athény bylo spojeno úzkou spojnicí s přístavem. Hlavní pozornost byla věnována výstavbě Akropole budované z mramoru jako náboženský a reprezentační střed nejen Athén, ale i celého spolku. Dominantu Akropole dosud tvoří chrám Parthenón zasvěcený bohyni Athéně (Feidiova socha ze zlata a slonoviny). Dalším chrámem na Akropoli je Erechteion s karyatidami (sloupy v podobě dívek). Na provedení velkolepého souboru plastik se vedle Feidia podílela celá řada alších sochařů.\n\nMonumentální stavby, zejména chrámy, byly budovány architrávovým systémem, v němž na sloupech spočíval vodorovný architráv a na něm vlys a dopředu vysunutá římsa. Většina chrámů měla pravoúhlý půdorys. Předsíň, vlastní svatyně s kultovní sochou a zadní předsíň, v níž se ukládaly chrámové poklady a obřadní náčiní, stály na stupňovité podnoži a byly ze všech stran obklopeny sloupy (peristylem). Stavby byly budovány ve třech typech stavebních slohů (sloh dórský, iónský, korintský). Stavěny byly kamenné chrámy, divadla, stadiony. Jedním z nejstarších chrámů byl Héřin chrám na Samu, k sedmi divům světa byl počítán Artemidin chrám v Efesu, proslulý byl i Apollonův chrám v Delfách, chrám Athény Afaie na Aigíně či početné dórské chrámy v řeckých osadách na Sicílii a v jižní Itálii. Vedle chrámu se postupně objevují i výstavné stavby, sloužící veřejnému životu. Později byla stavěna velká kamenná divadla, střediska sportu a vzdělanosti (gymnasia), závodní dráhy a lázně. Velkolepě stavěli svá sídla např. helénističtí vládci v Alexandrii, Antiochii a Pergamu.\nSochařství: Řekové nejdříve napodobovali Egypťany. Později ale začali hledat svou vlastní výrazovou dokonalost (především lidského těla).\nV archaickém období to byly dva typy vzpřímeně stojících figur bez náznaku pohybu (kúros – nahý jinoch, kóré – dívka v oděvu).\nV klasickém období (doba výstavby Athén) se postupně stali mistry vyjádření pohybu, citových vzruchů a vášní. Byli to sochaři jako Feidiás (Akropole – reliéfní výzdoba Partheonu, Pallas Athéna, Zeus), Myrón (Diskobolos), Polykleitos výstižně tvarující mužské postavy atletů (Doryforos - muž nesoucí kopí a Diadúmenos - mladík uvazující si stužku vítěze), Praxiteles, zobrazující krásu nahého ženského těla (kultovní socha bohyně Afrodíty). Svá vzácná díla tvořili i ze zlata a slonoviny.\nV helénistickém období (doba rozšiřování říše) dosáhli velké proslulosti. Pokračovali nejen v klasickém vytváření podob bohů (Afrodita Mélská, Laokoon), ale i obyčejných lidských typů a profesí – stařen, brusičů, rolníků, pastýřů, rybářů). Jejich díla se nám uchovala v římských kopiích. Sochy byly zlaceny nebo polychromovány. Řekové také používali barvy. Vedle monumentálního umění, sloužícího především bohům, městským státům nebo bohatým jednotlivcům, se rozvíjelo i drobné umění. Hliněné sošky sloužily obyčejným lidem jako dary bohům či jako ozdobné předměty.\n\nUmění Etrurie je spojovacím článkem mezi řeckým a římským uměním. Umělecky založení Etruskové vytvořili vyspělou civilizaci v podobě konfederace měst, jejímž centrem byl Neapolis v 7. stol. Př. n. l. Ta ovládala část severní a střední Itálie, město Řím a Kampánii. V 3. stol. Př. n. l. však podlehli moci Říma.\n\nArchitektura: Etruská kultura se ve spojení s kulturou řeckou stala důležitou součástí římské kultury. Položila tím základy kompilační a aplikační metody římské architektury přejímající a využívající cizí poznatky. Etruskové stavěli chrámy na vysoké podnoži (pódiové) zdobené terakotou a kryté sedlovou střechou. Domy byly stavěny kolem vnitřního dvora v podobě atria. Dalšími stavbami byly užitkové stavby, opevnění a hradby s branami zaklenutými pravou klenbou. Hroby šachtové, tumulové (zvenčí kulaté a uvnitř čtvercové) a do skály vysekané skalní hroby v podobě interiéru obytného domu skýtajícího možnost posmrtného života v záhrobí. Vybudovali mohutnou stoku (Cloaka maxima). Jako první užívali vyspělé techniky zastropení vnitřních prostor a překlenutí svislých otvorů kamennými klenbami z klenáků.\n\nSochařství: V sochařství byli Etruskové spojovacím článkem mezi řeckým a římským sochařstvím. Z jejich sochařského umění se však zachoval jen malý zlomek v podobě výzdoby náhrobních staveb s freskami a plastikami.\n\nStarověký Řím byl vyspělou civilizací vzniklou na Apeninském poloostrově z městského státu soustátí Etrurie, která v postupné změně z městského státu na království, republiku a císařství expandovala do velké části antického světa. Rozdělení jednotlivých období po založení Říma v roce 753 př. n. l.:\nRozpad Západořímské říše nastal v roce 476.\nŘímané aplikovali znalosti převzaté od Etrusků a současně pokračovali i v řecké tradici. Výsledkem byla nová kultura.\n\nArchitektura: Římské antické umění bylo rozhodujícím způsobem ovlivněno etruskou a řecko-helénskou tradicí. K typickým etruským plastikám patří například proslulá Kapitolská vlčice (symbol Říma) a četné sarkofágy. Velmi znatelným byl i vliv řecké kultury. Oproti citlivým řeckým umělcům byli však Římané praktičtějšími techniky. V období císařství přispěli k svému dalšímu rozvoji vytvořením vlastního umění říše, jehož úkolem byla oslava císařského domu. Typickým rysem římské architektury bylo axiální a symetrické uspořádání stavebních dílů. Ústředním prostorem města bylo fórum obklopené významnými budovami (např. radnice a baziliky). Dále to byly monumentální stavby paláců, chrámů, fór, divadel (Margelovo) a lázní (Diokleciánovy, Carakallovy), vítězných oblouků a sloupů oslavujících vítězné návraty vojevůdců ( Titův, Traiánův), vil a vícepatrových patricijských a nájemních domů (Adriánova vila) a dalších světských staveb.\n\nStavby: Základní formou chrámové stavby byl etruský pódiový chrám s jednou čelní stranou s bohatou terakotovou výzdobou, jehož původní formy ze dřeva a nepálených cihel se vyvinuly v kamenné stavby monumentálního vzezření. Nejužívanějšími materiály byly: mramor, kámen, sklo, dřevo, bronz, (obkladové desky). Stavebními slohy: toskánský, římsko-dórský, římsko-iónský, římsko-korýntský, kompozitní.\n\nSochařství bylo nesmírně bohaté, i když zčásti opakovalo řecké vzory. Sochy byly také barevné, ačkoli se dnes jeví bílé. Zvlášť významná je římská portrétní plastika, citlivě a věrně zobrazující své modely. Jde převážně o podobizny politiků a císařů (figury, hlavy a bysty - Augustus z Primaporty), jezdecké pomníky (Marcus Aurelius na Kapitolském náměstí v Římě).\nDruhou významnou oblastí římského sochařství je tvorba reliéfů s historickými náměty. Tvoří výzdobu triumfálních (vítězných) oblouků a sloupů, z nichž mnohé dodnes stojí (Konstantinův oblouk a Trajánův sloup v Římě).\n\n"}
{"id": "373202", "url": "https://cs.wikipedia.org/wiki?curid=373202", "title": "Umění středověku", "text": "Umění středověku\n\nSochařství, architektura a další druhy umění středověku jsou tradičně vnímány jako umění historické epochy vymezující období mezi koncem starověku a antické civilizace a začátkem novověku, mezi pádem Západořímské říše v roce 476 a objevením Ameriky Kryštofem Kolumbem roku 1492, nebo také jako období vzniku a rozvoje románského slohu a gotiky.\n\nNezanedbatelnou roli v rozvoji umění této doby mělo i náboženství (především křesťanství a islám) i postupný rozvoj kontaktů s blízkovýchodními civilizacemi, s Indii, Čínou a po objevení Ameriky Kolumbem i s Amerikou. \n\nVe středověku vznikla nová společnost mající duchovní kořeny v křesťanství. Ovlivňovat společnost svou uměleckou tvorbou začínalo křesťanství již od samého počátku našeho letopočtu v podobě tzv. umění křesťanské antiky. \nVe středověku (především ve 13. a 14. století) došlo však k rozkvětu a růstu bohatství i moci církve. Velká část kostelů přešla z rukou světských do rukou církevních. Rostoucí majetek církve umožňoval nejen uspokojování potřeb duchovních, ale ve stále větší míře i kulturních, vzdělávacích, sociálních a ekonomických. Za vlády Karla IV. se církev stala nezávislou organizací, která dbala nejen o život duchovní, ale stala se i nositelkou sociálních služeb, kultury, vzdělanosti a vědy. Silně také ovlivňovala všechny druhy umění. \n\nSochařství a další druhy výtvarného umění byly v době středověkého rozmachu moci církve silně motivovány křesťanstvím a uplatňovaly se převážně při výzdobě chrámů, kostelů, tvorbě náboženských předmětů ze zlata apod.\n\nVe středověku, v době života proroka Mohameda v 7. století n. l., došlo na Arabském poloostrově k islámské expanzi a k oživení perské národní identity doprovázené významnými kulturními změnami. Toto období bylo označováno jako islámský zlatý věk.\nIslám je po křesťanství nejrozšířenějším náboženstvím světa. Je to také monoteistické náboženství, založené na učení proroka Muhammada. Slovo islám znamená odevzdání se Bohu a Muslim je ten, kdo se Bohu podřizuje. Za základ islámu považují muslimové korán, který Bůh zjevil Muhammadovi. Muslimové Muhammada nepovažují za zakladatele nového náboženství, ale za obnovitele původní víry Abraháma, Mojžíše, Ježíše a dalších proroků islámu. Židé a křesťané podle nich zkreslili zjevení a pokřivili původní poselství Bible.\nDžihád (snaha o spravedlivou věc) sloužil k šíření víry všemi prostředky. Šířen měl být nejen srdcem (zbožností), jazykem (misijní činností), rukou (charitativní činností) ale i mečem (válkami). \n\nStavby: Typickými stavbami islámu byly mešity, jejichž součástmi byly kamenné minarety, věžovité, štíhlé stavby tužkovitého tvaru. Minarety sloužily ke svolávání věřících k modlitbě. Věřící svolávali muezzini z jejich ochozů opatřenými stříškami s půlměsícem, symbolem islámu.\n\nRománské umění vzniklo v Evropě počátkem 11. století jako důsledek rozmachu klášterů a rozvíjelo se zhruba dvě stě let (na vrcholu bylo mezi lety 1075–1125). Jeho domovem byla Francie a Německo. Postupně se rozšířilo do západních zemí jižní a střední Evropy. Šiřitelem a nositelem slohu byla církev. Na východě Evropy se v té době rozšířil sloh byzantský.\n\nArchitektura a sochařství: Sochařství bylo spojeno s architekturou, kterou zčásti pouze zdobily ornamentální reliéfy na hlavicích sloupů, nad vstupy portálů, kolem nich, na průčelí a na stěnách kostelů). \nStavěny byly především církevní stavby, ale také paláce, hrady, kláštery, špitály a obytné domy. Románské sochařství v českých zemích nebylo nikdy příliš bohaté. Počet jeho památek je dnes už jen malý. K nejvýznamnějším pracím z doby po roce 1150 patří reliéf Malostranské mostecké věže, která stávala u bývalého Juditina (dnes Karlova) mostu v Praze. Zajímavá je i řada figur z průčelí kostelíka v obci Jakubu u Kutné Hory. Po roce 1200 vznikl trojdílný reliéf (triptych) s trůnící madonou v bazilice sv. Jiří na Pražském hradě.\n\nMalířství: V malířství to byly v románských kostelech zcela běžné fresky. Podobně jako plastiky, také malby pokrývaly všechna volná místa. Respektovaly architekturu, aniž by se zabývaly perspektivou. Inspirovaly se miniaturami v rukopisných knihách. Nejhezčí soubory fresek, které se zachovaly, se nacházejí v kostele městečka Saint-Savin sur la Gartempe v kraji Poitou.\n\nGotický sloh je slohem rozvinuté feudální společnosti. Vznikl kolem roku 1120 ve Francii, odkud pochází i jeho zprvu hanlivý název gotika (umění Gótů). Klasicky se rozlišují její fáze jako Gotika raná (období přechodu – 12. století), Gotika vrcholná (13. – 14. století), Gotika pozdní (15. století). V Čechách se gotika vyvíjela ve třech obdobích: raná (přemyslovská), vrcholná (lucemburská za panování Karla IV.) a pozdní (jagellonská).\n\nSochařství a architektura: Sochařství bylo v gotice zprvu těsně svázáno s architekturou. Později již ale vznikaly také volné plastiky. Byly to kamenné a dřevěné sochy madon, kříže s tělem Krista, piety (sedící madony s mrtvým Kristem na klíně) i sochy světců.\n\nParléřova huť: V čele významné císařské stavební huti v Čechách, kterou založil Matyáš z Arrasu, stál Petr Parléř. V jeho díle pokračoval jeho syn Jan. Druhý syn Václav byl vedoucím huti při stavbě Svatoštěpánského dómu ve Vídni. Parléřovská huť v Čechách zanikla v době husitských válek.\n\nSochařství V období vrcholné gotiky vytvořil stavitel Svatovítské katedrály Petr Parléř se svými kameníky několik ležících figur pro náhrobky přemyslovských králů. Vysoko nad hlavní lodí katedrály umístil dvě řady podobizen královské rodiny a jejího dvora. Později v období tzv. \"krásného slohu\" začali gotičtí sochaři prosazovat jemnost a sladkou něhu svých postav, především madon (matek) s děťátkem (Madona krumlovská, plzeňská, třeboňská a další). V této době byl převážně kámen nahrazován pestře polychromovaným (barveným) dřevem.\nV pozdním, závěrečném období stavitelé pokračovali ve ztvárňování náboženských témat obohacených o složitější scény s mnoha figurami (příznačná jsou opět řezbářská díla). \n\nByzantská říše vznikla rozdělením Římské říše na západní (hlavní město Řím) a východní část (hlavní město Konstantinopol). Velký podíl na vzniku říše měl císař Konstantin Veliký založením Konstantinopole a šířením křesťanství. \nV 9. a 10. století došlo k upevnění pozice Byzance jako evropské velmoci a k pokračujícímu rozvoji byzantského umění. Státním jazykem byla řečtina a státním náboženstvím křesťanství. Po velkém schizmatu se stala centrem nové, východní ortodoxní církve, stojící v opozici proti katolické církvi ovládající západ.\n\nArchitektura a sochařství: Sochařství stejně jako celé výtvarné umění a architektura, se vyvíjelo v byzantském uměleckém slohu, ovlivněném orientálními tradicemi Blízkého Východu.\nJeho typickým projevem byly mohutné křesťanské chrámy postavené na půdorysu tvaru kříže. Nad jeho středem a rameny se tyčily kopule. \n\nVýtvarná výzdoba chrámu se řídila přesnými pravidly. Vnitřky byly obloženy vzácnými barevnými mramory, zdi a kopule byly pokryty nástěnnými malbami nebo pestrobarevnými mozaikami. V klenuté části bývala umístěna postava Ježíše Krista nebo Matky Boží s Ježíškem v náručí. \nVe 4. a 5. století došlo v Indii k rozmachu vědy a hinduistické kultury označovanému jako zlatý věk Indie později přerušenému muslimskou invazí na Indický subkontinent. K opětovnému rozvoji kultury a umění pak došlo až teprve v době novověku v 17. století (Tádž-Mahál): \nIndické výtvarné umění vznikalo již v neolitických kulturách údolí Indu. Vznik monumentálního umění, s centry měst a paláci perského typu a s buddhistickými kultovními centry a s chrámy s bohatou reliéfní, ornamentální a figurální výzdobou, je spjat s buddhismem.\nGandhárské umění, reagovalo na helénisticko-římské podněty, které se s uměleckým centrem v Mathuře podílely na vývoji typu vyobrazení Buddhy a bódhisattvů (Amarávatí) s nástěnnými malbami a výjevy z Buddhova života. Současně vznikala i hinduistická a džinistická ikonografie.\n\nPostupně byly zformulovány i základní estetické a ikonografické normy, typy profánní i sakrální architektury (stúp, čaitja, vihára, tórana) i kanonické typy indické plastiky. Byly vybudovány rozsáhlé chrámy vyjadřující a symbolizující komplex kosmologických představ uspořádání universa (monolitické skalní chrámy) a pojaté jako sochařsky formulovaný architektonický komplex.\n\nArchitektura: Rozvíjena byla nástěnná malba i iluminace. Následoval rozvoj čólských bronzů a architektonického typu chrámu s gópurami. Dále pak s nástupem islámu i rozvoj nových typů architektury (mešity, paláce, náhrobky) a pod perským vlivem dvorského umění, zejména miniatur s mytologickými náměty spojujícími indické a islámské prvky. \nKniha Vastu-šástra o architektuře přesně definuje způsob stavby. Chrám je místem pro komunikaci člověka s Bohem. Ztělesňuje sjednocení materiálního a duchovního života. \nIndie je místem vzniku čtyř náboženství: hinduismu, buddhismu, džinismu a sionismu.\nSpojením slámské, perské a indické architektury vznikla mughalská architektura.\n\nSochařství: K velkým změnám došlo v indické architektuře, sochařství i malířství s příchodem novověku. Architektura měst a administrativních budov byla ovlivněna anglickým klasicismem (vládní paláce, radnice, pevnostní stavby, paláce provinčních vládců) a historickými styly (neogotika). Současně působily na vývoj architektury i vlivy čínské a japonské a domácí tradice v souvislosti s bojem za nezávislost.\n\nV 6. století došlo v Číně k rozkvětu buddhismu podporovanému státem, laiky i kláštery. V 9. století však nastalo jeho násilné potlačování (boření buddhistických klášterů atd.). Teprve po jeho částečném splynutí s konfucianismem a taoismem se opět buddhistické kláštery staly centrem vzdělanosti.\nČínský sloh byl velmi svérázný. Číňané stavěli silnice, mosty, průplavy, věže, pagody, slavobrány. Mostů bylo veliké množství. Byly kamenné a vynikaly nejen délkou ale i smělým rozpětím oblouků, krásou a velkolepostí. Velký význam má Velká čínská zeď. Stavby průplavů, z nichž nejproslulejší je Jün-ho (císařský průplav), protínají Čínu od severu na jih. Zachovány jsou dosud zbytky velkolepých, širokých silnic dlážděných velikými kameny a osázených krásným stromovím.\n\nPamátky: Věže budované z kamene, cihel, dřeva a z majoliky stály vedle každého většího města. Proslulou byla nankingská věž pokrytá porcelánovými ozdobami. Pagody (svatyně) byly stavěny v obrovském množství u silnic, na lukách i v polích: hlavně však uvnitř měst a vesnic. Ty nejmenší měly podobu nepatrné kapličky se sochou a s nádobou pro kadidlo, jiné naopak vznikly jako velkolepé svatyně s vynikající vnitřní i vnější nádhernou úpravou (bohatě zdobené malbami i řezbami). Zvláště proslulé jsou chrámy Nebes a Země v Pekingu. Původních svatyní je dnes už jen málo. Neopravují se a stavějí se nové. Zajímavými stavbami jsou kamenné nebo dřevěné slavobrány zdobené řezbářskými pracemi (rozličnými zvířaty, květinami, ptáky).\n\nPředkolumbovskou Amerikou rozumíme období amerických kultur před objevením Ameriky Kryštofem Kolumbem (Cristóbal Colón), který získal s pomocí kastilské královny Isabely a jejího chotě aragonského krále Ferdinanda dvě malé karavely Pintu a Niňu a jednu větší loď Santa Maríi a po dlouhé a strastiplné plavbě přistál dne 12. října 1492 na Bahamách u ostrova, kterému dal jméno „San Salvador“. Domníval se, že přistál v Indii. Proto zdejší obyvatele nazval \"Indios\" (Indové). Odtud Indiáni. Téhož roku objevil ještě i pobřeží Kuby a Haiti. \n\nKolumbus prohlásil San Salvador ležící v souostroví Bahamských ostrovů jihovýchodně od Floridy a severovýchodně od Kuby prohlásil za španělskou državu.\n(Dnes je San Salvador hlavním městem Salvadoru ležícího ve Střední Americe). \nŠpanělé odvezli většinu původního indiánského obyvatelstva Bahamských ostrovů jako otroky do zlatých dolů na Kubu a na Haiti. Zbytek vymřel. Později Španělé vyvrátili i říše Aztéků a Inků.\n\nVyspělé civilizace: Na území Jižního Mexika, v jižní části Severní Ameriky (kontinentu ohraničeném Severním ledovým, Atlantským a Tichým oceánem a Karibským mořem) byli původními obyvateli Aztékové (Aztec, Azteca), Mayové (Maya) a Olmékové (Olmec). Mayové byli obyvatelé mnohých rozličných populací, komunit a etnických skupin, z nichž každá měla svou vlastní odlišnou tradici, kulturu či historickou identitu. Významným státním útvarem v předkolumbovské Americe na území Mexika byla Aztécká říše, jejímž hlavním městem byl Tenochtitlan.\n\nNa územích dnešních států Kolumbie, Ekvádoru, Peru, Bolívie, Chile a Argentiny v Jižní Americe (kontinentu omývaném Tichým a Atlantským oceánem) byli původními obyvateli indiáni různých kmenů. K nejznámějším patřili Inkové (Imperio Inca).\nInckou kulturou rozumíme kulturu dominantní složky mnohonárodnostního státního útvaru Říše Inků, kteří za svou přijali kečujskou kulturní tradici a jazyk a pomocí vojenské a ekonomické expanze pak tuto tradici vnutili podrobeným etnikům.\n\nPamátky: Dodnes se především v Mexiku a v Peru setkáváme s mnohými památkami aztécké, mayské a incké minulosti. S údivem a s rozpaky stojíme před obrovským architektonickým dědictvím, které nám zanechaly různé národy, nazývané společným názvem Indiáni. Jsou to tisíce měst, desítky tisíc domů, stovky chrámů, věží, pevností a paláců, velkých vojenských silnic, akvaduktů a jiných veřejných staveb.\n\n"}
{"id": "373207", "url": "https://cs.wikipedia.org/wiki?curid=373207", "title": "Chmel", "text": "Chmel\n\nChmel (\"Humulus\") je rod rostlin z čeledi konopovité (\"Cannabidaceae\"). Jeho plodem je chmelová hlávka. Mezi známé zástupce patří chmel otáčivý (\"Humulus lupulus\"), užívaný v procesu výroby piva, dále například chmel japonský (\"Humulus scandens\").\n\nChmelem se zabývá chmelařství. Mladé chmelové výhonky pojídali labužníci v Římě za dob Jakuba jako pochutinu se solí, pepřem, octem a olejem. Starší výhonky se vařily a používaly jako chřest. Chmel byl označován za zeleninu povzbuzující chuť k jídlu, která uklidňuje nervy strávníků.\n\nNa území Čech byl znám a pěstován od 11. století. Roste i planě, ovšem většinou je pěstován v tradičních chmelařských oblastech. Tyto oblasti jsou: Žatecká, Úštěcká a Tršická.\n\nAsi nejznámější z místních chmelů je žatecký poloraný červeňák, který také získal chráněné označení původu.\n\n\n \n"}
{"id": "373208", "url": "https://cs.wikipedia.org/wiki?curid=373208", "title": "Tramvajová trať Palackého náměstí – Sídliště Modřany", "text": "Tramvajová trať Palackého náměstí – Sídliště Modřany\n\nTramvajová trať Palackého náměstí – Sídliště Modřany je dlouhá asi 11 kilometrů a vede v Praze z Nového Města podél pravého břehu Vltavy proti jejímu proudu okrajem bývalého Podskalí a čtvrtí Vyšehrad, Podolí, Braník, Hodkovičky a Modřany. V Modřanech odbočuje souběžně s Modřanskou roklí k západu do svahu podél sídliště, při jehož okraji je ukončena. Trať byla postupně vybudována v letech 1910 až 1995. V 50. letech a v roce 1986 byly rozsáhlé úseky původní trati přeloženy blíže k řece, závěrečný úsek od nádraží Braník do smyčky u sídliště Modřany byl dobudován jako takzvaná tramvajová rychlodráha v roce 1995.\n\nKoněspřežná tramvaj jezdila po jednokolejné trati přes Palackého náměstí od Myslíkovy a Náplavní ulice přes Palackého most od června 1883 a od 18. prosince 1900 byla elektrifikována. \n\nZačátkem 20. století bylo vybudováno nábřeží při Podskalí (dnešní část Rašínova nábřeží od Palackého náměstí k vyšehradské skále). Otevřením vyšehradského tunelu v roce 1905 tak vzniklo nové pobřežní silniční a pěší propojení Nového Města s Podolím. 31. července 1910 byla otevřena nová tramvajová trať z Palackého náměstí do Podolí (k témuž datu byla otevřena i nová nábřežní trať mezi Myslíkovou ulicí a Národním divadlem). \n\n25. června 1922 byla tramvajová trať z Podolí prodloužena Podolskou ulicí do stanice Cementárna, do míst dnešního plaveckého stadionu. 15. srpna 1924 byla trať jednokolejně prodloužena dále do stanice Bráník a od 3. července 1925 byl tento úsek zdvojkolejněn. 6. ledna 1933 byla trať prodloužena do stanice Ledárny Bráník. 20. června 1927 byla nábřežní trať na Výtoni propojena dnešní Svobodovou ulicí s tehdejší tratí ve Vyšehradské ulici. \n\nOd 21. května 1952 byl úsek od podolské cementárny ke Dvorcům přeložen na novou komunikaci (dnešní Modřanská). 15. června 1956 byla trať v úseku mezi podolskou vodárnou a cementárnou přeložena z Podolské ulice na Podolské nábřeží. Od 2. července 1959 byla trať prodloužena od Ledáren až do nového terminálu MHD Nádraží Braník. \n\nOd 8. listopadu 1986 byl v souvislosti s výstavbou Barrandovského mostu a Jižní spojky přeložen z ulice Na Mlejnku na samostatné těleso úsek Přístaviště – Nádraží Braník.\n\nTrať z Braníka do Modřan se objevila v návrhu Elektrických podniků na rozvoj tramvajové sítě již v roce 1936. V roce 1948 byla uvedena ve Výhledovém plánu dopravy na léta 1949–1958. V 60. letech byl záměr na čas opuštěn, roku 1978 však bylo na její výstavbu vydáno územní rozhodnutí s termínem dokončení 1983. V říjnu 1980 národní výbor města Prahy výstavbu posunul do let 1985–1990. V 80. letech se o připravované trati Nádraží Braník – Sídliště Modřany psalo jako o tramvajové rychlodráze. 27. června 1991 byla dokončena potřebná přeložka železniční tratě 210. Po všech odkladech a průtazích byla nakonec tramvajová trať do Modřan zprovozněna až 26. května 1995. Kvalita tratě byla velmi problematická a proto zkušební provoz, původně stanovený do 31. srpna 1996, byl dvakrát zhruba o rok prodloužen a na trati bylo vyznačeno množství úseků s omezenou rychlostí. Dodatečně byly v nestabilních obloucích kotveny pražce, rušeny bezstykové kolejnice a navařovány ojeté kolejnice, celá trať byla znovu strojně podbita a směrově vyrovnána. I po těchto úpravách posudek Českého vysokého učení technického konstatoval mnohá porušení technických norem z hlediska geometrické polohy, stability koleje, podmínek pro použití bezstykových kolejí, dilatačních zařízení a návrhové rychlosti. Při dvouměsíční výluce v roce 1999 byla celá trať opět rekonstruována a teprve poté byla považována za vyhovující. \n\nV pátek 4. září 2009 byl přerušen provoz v úseku Braník – Modřany z důvodu havarijního stavu obloukového mostu poblíž nádraží Modřany. O konstrukční chybě (nevhodně zvolených ložiscích) a zhoršující se závadě mostu se vědělo již od roku 2003, avšak vzhledem k tomu, že trať nepatří Dopravnímu podniku hl. m. Prahy a. s., který ji má od města pouze propůjčenu, nemohl DP provést úpravu spočívající v konstrukčním vylepšení mostu jakožto zhodnocující investici, ač byl projekt již v roce 2007 připraven. Město naopak spoléhalo na to, že Dopravní podnik má povinnost údržby tratě.\n\nV roce 1975 a od března do července 1982 při výluce tramvaje v Praze pod vyšehradskou skálou skálou a ve Vyšehradském tunelu byla zajištěna v úseku Výtoň - Podolí bezplatná náhradní doprava loděmi Osobní lodní dopravy pražského Dopravního podniku, formálně v obou případech označena jako linka X-700. Další tramvajová výluka s náhradní lodní dopravou se konana v období od 3. do 30. listopadu 2008. Náhradní lodní linka Pražské paroplavební společnosti byla značena X21, jezdila od 6 do 22 hodin (nebyla-li hustá mlha), a to v intervalu 10–15 minut a platil na ní běžný tarif Pražské integrované dopravy (současně byly zavedeny i náhradní autobusové linky X17 a 728 spojující nábřeží se stanicemi linky metra C a prodloužen sezonní provoz přívozu P3). Dopravu zajišťují dvě motorové lodi, ve špičce tři (Odra, Visla a Danubio).\n\nV roce 1995 se předpokládalo, že bude bezprostředně navazovat výstavba prodloužení tratě až do Libuše. Proto také byly ve smyčce Levského už v původní podobě instalovány výhybky a křížení pro navazující trať. Výstavba však je oddalována stejně jako výstavba linky metra D, na niž zde má tramvaj navazovat, přičemž se uvažuje i o dalších tramvajových tratích v sídlištní oblasti poblíž Nových Dvorů, Libuše a Lhotky. V roce 2019 se dostala do poslední fáze příprava realizace prodloužení trati do místa budoucí stanice metra D Libuš. Dočasné ukončení trati by zde mělo být řešeno úvratí cca v úrovni stávající zastávky autobusu Pavlíkova. V roce 2019 zpracovávaná Územní studie sídliště a okolí budoucí stanice metra D Libuš pak počítá s prodloužením ukončeným blokovou smyčkou u budoucí stanice metra D Nové Dvory, případně s minimalistickou variantou ukončení blokovou smyčkou v místě stávající plynové stanice mezi ulicemi Pavlíkova, Smotlachova a Novodvorská. \n\nV době zprovoznění modřanské části tratě v roce 1995 se psalo o plánované budoucí vozovně na pomezí Modřan a Komořan. Měla být napojena někde v oblouku mezi zastávkami Nádraží Modřany a Čechova Čtvrť. Důvodem k vybudování mělo být, že zdejší trať je značně vzdálené od všech existujících vozoven, což prodlužuje vyjížděcí a zatahovací trasy. Realizace však byla oddalována a po povodních v roce 2002 byl záměr zcela opuštěn, protože areál měl navíc ležet v záplavovém území, později se uvažovalo také o umístění v oblasti Libuše. \n\nV roce 2019 dokončená Územní studie Komořany zavádí do územně-plánovacích dokumentů města plán na vybudování jižní větve trati napojující se na stávající trať mezi zastávkami Nádraží Modřany a Čechova čtvrť. Tato trať má procházet po okraji areálu bývalého Cukrovaru Modřany, přimykat se k nové kapacitní komunikaci tzv. Nové Komořanské (KOMOKO/KPMČ) a následně se napojovat na trasu stávající nevyužívané vlečky areálu bývalých Modřanských strojíren. Ve východní části areálu má být ukončena smyčkou intagrovanou do parkové plochy. \n\nDalší dvě zvažované tratě by do nábřežní tratě ústily v oblasti Dvorců. Po mnoho let se vyskytovala a dosud je oživována úvaha o zavedení tramvajové tratě Jeremenkovou ulicí v souvislosti s obnovením tramvajové sítě v oblasti Krče vyvolanou potřebou propojit Smíchov s Pankrácem a odlehčit tak přetížené trati Ječnou ulicí. Dalším vážně plánovaným záměrem, zahrnutým již do územního plánu, je výstavba mostu pro místní dopravu včetně tramvají mezi Zlíchovem (oblastí Lihovaru) a Dvorci, který by měl převzít lokální frekvenci z nedalekého Barrandovského mostu. V poslední době se uvažuje umístění východního předmostí mostu zhruba naproti Podolskému plaveckému stadionu. Proti oběma záměrům se ozývají protesty z řad obyvatel převážně vilové zástavby v okolí Jeremenkovy ulice, kteří se obávají stavebního ruchu i další koncentrace dopravy.\n\nOd Palackého náměstí k Vyšehradskému tunelu vede trať z většiny středem Rašínova nábřeží v úrovni vozovky, tedy jako nezvýšený tramvajový pás; v některých místech je od vozovky oddělen podélnými prahy. V úzkém Vyšehradském tunelu je automobilový provoz obousměrně sveden na koleje. Na Podolském nábřeží se tramvajový pás mění ve zvýšený. Těsně před zastávkou Přístaviště tramvajová trať odbočuje na samostatné drážní těleso, které vede v převážné části délky jako samostatná trať souběžně s ul. Modřanskou. \n\nÚsek Nádraží Braník – Poliklinika Modřany je vybaven betonovou protihlukovou zídkou a všechny nevýznamné místní komunikace kříží mimoúrovňově. Tento úsek tak neustálými stoupáními a klesáními působí dojmem pouťové horské dráhy – protože však zastávky jsou umístěny ve zvýšených místech, klesání napomáhá rozjezdu tramvají a stoupající úseky korespondují s potřebou brzdit do další zastávky. Za modřanskou železniční zastávkou trať obloukovou estakádou překračuje Komořanskou ulici a dostává se mimoúrovňově do středu ulice Generála Šišky. \n\nZávěrečný úsek trati, jehož projekt byl novějšího data, byl navržen mnohem levněji a tradičněji. Frekventovaná křižovatka Generála Šišky – Československého exilu je řešena klasicky úrovňově. Zastávky Čechova čtvrť a Poliklinika Modřany jsou umístěny ve zvýšeném tramvajovém pásu ve středu ulice a jsou přístupné podchody, pak trať úrovňovým křížením jednoho směru vozovky ulice Generála Šišky přechází opět na samostatnou trať, k níž je přístup ze sídliště zajištěn podchody pod souběžnou ulicí Generála Šišky. V úseku mezi zastávkami Modřanská rokle a Sídliště Modřany dosahuje stoupání až 69,9 ‰. \n\nÚseky vedené jako tramvajový pás pozemní komunikace jsou  klasické pražcové konstrukce, s živičným krytem (úsek Palackého náměstí – Podolská vodárna). Úseky samostatného drážního tělesa i úseky v ulici Generála Šišky v okolí zastávky Čechova čtvrť a Podolské nábřeží (Podolská vodárna – Přístaviště) jsou klasické pražcové konstrukce ve štěrkovém loži, ve většině délky bez krytu svršku (tedy jako otevřené těleso), se žlábkovými kolejnicemi. Nebyly zveřejněny žádné záměry na zatravnění nebo podobnou úpravu trati. V úseku od nádraží Braník do Modřan bylo v Praze poprvé na tramvajové trati použito řetězovkové trolejové vedení. \n\nSvětelnými signalizačními zařízeními jsou vybaveny křižovatky Palackého náměstí, trojice křižovatek na Výtoni (Svobodova, Vnislavova, Libušina), křižovatka s ulicí U podolského sanatoria (signalizace preferuje tramvaje při vjezdu do Vyšehradského tunelu od Podolí), křižovatka Podolské nábřeží – Podolská, přechod pro chodce u zastávky Kublov, křižovatka Dvorecké náměstí, výjezd z Modřanské ulice na samostatnou trať u zastávky Přístaviště, křížení spojky do smyčky Braník s Modřanskou ulicí a křižovatka u zastávky Poliklinika Modřany (Generála Šišky – Československého exilu). Signalizací není vybaven například výjezd ze smyčky Podolská vodárna a vjezd a výjezd ze smyčky Dvorce. \n\nVýznamnější křížení samostatného drážního tělesa s pozemními komunikacemi jsou označeny pouze křižovatkovými dopravními značkami, případně i signalizací, pouze v blízkosti zastávky U Libušského potoka je přejezd prakticky nepoužívané účelové komunikace označen jako železniční přejezd. Pěší přechody přes trať u zastávek na samostatném drážním tělese vesměs nejsou nijak vyznačeny, ale pouze je kolejový svršek upraven k přecházení. \n\n\nNa původní trati v Podolské ulici byly v roce 1929 zastávky: \n\nV roce 1938 byly na původní trati v Podolské ulici a dále zastávky: \n\nPalackého náměstí: koněspřežná tramvaj jezdila přes Palackého náměstí od Myslíkovy a Náplavní ulice přes Palackého most od června 1883; v oblouku u náměstí byla trať jednokolejná. Od 8. září 1898 vedla na náměstí též elektrická trať z ulice Na Moráni, která však na trať koňky nebyla napojena – 6. ledna 1900 byl na této spojce sice zastaven pravidelný provoz, ale přesto byla 18. prosince 1900 propojena (pouze ve směru na most) s dosavadní tratí koňky, která byla k témuž datu elektrizována. V roce 1909 však bylo schváleno zrušení této spojky. Od 31. července 1910 byla v křižovatce napojena nová trať, do Podolí. Od 29. července 1968 na Palackého náměstí vyústila nová propojovací trať z Karlova náměstí ulicí Na Moráni, tentokrát již dvojkolejná. Kolejová křižovatka má od roku 1985 nepravidelné směrové poměry, protože trať na Palackého mostě směrově nenavazuje na trať z ulice Na Moráni, která byla kvůli výstavbě metra přeložena k okraji náměstí; současně byly v roce 1985 zrušeny oblouky z mostu k Jiráskovu náměstí. Při rekonstrukci v červenci až říjnu 2007 přibyly nové oblouky ve směru od Zborovské k Jiráskovu náměstí a oblouky od Palackého náměstí k Jiráskovu náměstí, ty však mají malý poloměr a pro běžný provoz nejsou určeny, využívány jsou pouze při výlukach, odklonech či otáčení velmi zpožděných tramvajových vlaků takzvaně \"do času\". \n\nVýtoň: 20. června 1927 zde byla nábřežní trať propojena dnešní Svobodovou ulicí s tehdejší tratí ve Vyšehradské ulici. Trojúhelník na Výtoni je obloukově propojen ve všech směrech. Od 25. června 1931 byla trať dolním úsekem Vyšehradské ulice končící u vyšehradské radnice zrušena a nahrazena novou tratí v ulici Na Slupi; celý úsek v dnešní Svobodově ulici tak získal charakter spojky mezi nábřežní tratí a tratí do Nuselského údolí. V roce 2004 byla křižovatka Výtoň kompletně zrekonstruována. Oblouky od Podolí k Albertovu používají vyjíždějící a zatahující vlaky vozovny Pankrác – ty zastavují v občasných zastávkách Výtoň ve Svobodově ulici.\n\nPodolská vodárna: při přeložení trati z Podolské ulice na Podolské nábřeží od 15. června 1956 byla pro obracení tramvají vytvořena kusá kolej z Podolského nábřeží do Vodárenské ulice, která sloužila jako vratný trojúhelník. Od 29. listopadu 1957 vznikla bloková smyčka s využitím původního úseku tratě v Podolské ulici a jejího propojení na kusou kolej ve Vodárenské ulici. Smyčka je v celém úseku jednokolejná, tedy jednosměrná a bez předjízdné koleje. Vjezd do smyčky v křižovatce Podolské nábřeží – Podolské je možný z obou směrů hlavní trati. Kolej v Podolské ulici vede nejprve krátký úsek při pravém okraji ulice a pak se esíčkem přemisťuje do středu ulice. Na křižovatce se Sinkulovou ulicí odbočuje kolej vpravo, stejně jako Podolská ulice. Na další křižovatce odbočuje kolej opět vpravo, vede při levém okraji Vodárenské ulice. Z Vodárenské ulice je možné odbočit do obou směrů hlavní tratě. Objezdem téhož bloku je ukončena i autobusová linka od Pankráce (134), která má výstupní a manipulační zastávku ve Vodáranské ulici a nástupní zastávku v té části Podolské ulice, na niž navazuje Sinkulova. V pravidelném provozu není na smyčce Podolská vodárna ukončena žádná linka a obvykle nebývá smyčka využívána ani k otáčení zpožděných tramvají, protože zaparkované automobily často zasahují do průjezdního profilu tramvají. Jen v průběhu roku 2017 byla smyčka dlouhodobě využívána jako konečná linky 18 z důvodu rekonstrukce trati v nuselském údolí. Občasná výstupní zastávka tramvají je trvale vyznačena v nástupní zastávce autobusů a občasná nástupní zastávka tramvají je trvale vyznačena v manipulační zastávce autobusů; při plánovaných výlukách ale téměř vždy bývají zastávky dočasně vyznačeny v posunutých polohách. \nDvorce: smyčka v parku mezi Dvoreckým náměstím a Modřanskou a Podolskou ulicí, východně od dnešní trati, byla uvedena do provozu 21. května 1952 současně s přeložkou tratě z Podolské ulice do Modřanské. Je jednokolejná a je napojena do obou směrů hlavní tratě (oblouky do Braníka a z Braníka byly dostavěny dodatečně a zprovozněny od 29. května 1968). Smyčka je v přímém výjezdovém úseku směrem do Podolí vybavena montážní jámou, která bývá využívána k opravám tramvají v době odříznutí trati od zbytku tramvajové sítě a od vozoven – v běžném stavu je jáma zakryta plechovými deskami. Původně nebyla ve smyčce ani v těsné blízkosti smyčky žádná zastávka, dodatečně bylo vytvořeno nástupiště z vyřazených panelů BKV na přímém kolejovém úseku, který propojuje smyčku z tratí do centra. Vjezd do smyčky ani výjezd není zajištěn SSZ. Při rekonstrukci v roce 2001 byly vyměněny vjezdové výhybky a nahrazeny elektromagneticky přestavovanými. Smyčka je klasické pražcové konstrukce, s živičným krytem, v prostoru výhybek a křížení zadlážděná. \n\nCementárna: v oblasti dnešního plaveckého stadionu byla trať ukončena od 25. června 1922 až do prodloužení 15. srpna 1924. Smyčka zde nebyla. \n\nBraník (lomy): tramvaje zde končily od 15. srpna 1924 na kolejovém přejezdu, smyčka byla zřízena až 14. května 1929 a zrušena s prodloužením tratě v roce 1933. \n\nLedárny: smyčka byla zřízena od 6. ledna 1933 byla zrušena 29. června 1959. \n\nNádraží Braník: smyčka byla zprovozněna od 2. července 1959 jako součást terminálu MHD Nádraží Braník. Ke dni 8. listopadu 1986 byla přeložena trať v úseku před smyčkou, v březnu 1995 došlo v oblasti větvení tratí k dalším úpravám polohy. Vlastní smyčka je trojkolejná, přímá nástupní část dvojkolejná s nástupišti pro každou kolej zvlášť, výstupní část byla původně také dvojkolejná, ale v rámci výstavby trati do Modřan byla 14. srpna 1989 jedna kolej zrušena. Před nástupními zastávkami je jeden z posledních křížových kolejových přejezdů v síti pražských tramvají. Na hlavní trať je smyčka od roku 1986 napojena spojkou, která úrovňově kříží Modřanskou ulici, přičemž křížení je zabezpečeno křižovatkovým světelným signalizačním zařízením a je vybaveno křižovatkovým vyznačením přednosti pro silniční vozidla. Původně bylo světelnou signalizací vybaveno i napojení na hlavní trať, ale dnes je zde upravena přednost jen silničními dopravními značkami. V říjnu 2017 byla na odbočce z hlavní trati do obratiště zřízena v pořadí čtvrtá rychlostní výhybka R04 (umožňuje rychlost do přímého směru max. 30 km/h, do odbočné větve max. 15 km/h; oproti standardním výhybkám umožňujícím maximální rychlost 15 km/h do všech směrů), která je ve směru z centra (od zastávky Pobřežní cesta směr nádraží Braník) zabezpečena pražcovým návěstidlem. Pražcové návěstidlo je použito i v opačném směru od zastávky Nádraží Braník na hlavní trati. Dopravní význam celého terminálu s prodloužením tramvajové tratě značně poklesl a vybavení je ve zchátralém stavu. V listopadu 2017 zde končila linka 2 a mimo dopravní špičku a o víkendech i linka 3.\nNádraží Modřany: za zastávkou byl původně (od roku 1995) umístěn kolejový přejezd, nebyl však nikdy využíván a v březnu 2001 byl odstraněn. V těchto místech byla původně trať připravena k vybudování odbočky směrem k plánované vozovně u Komořan, z plánů však sešlo a nakonec byl opuštěn i záměr zřídit v tomto místě alespoň kusou odstavnou kolej. \n\nLevského: smyčka byla konstruována jako mezilehlá (s napojením pouze ve směru od Braníka), protože se počítalo s brzkým prodlužováním trati do Libuše. Proto byla vybudována již s výhybkami a křiženími naznačujícími další směr trati. Ve smyčce je pouze nástupní zastávka (která má v budoucnu sloužit i jako nácestná zastávka ve směru od Libuše), výstup ve směru z centra je již o zastávku dříve. Původně se zastávka ve smyčce jmenovala Sídliště Modřany a předchozí zastávka Nad Roklí. Kvůli tomu, aby čelní označení konečné zastávky na přijíždějících tramvajích mělo větší vypovídací hodnotu, byla zastávka Nad Roklí později přejmenována na Sídliště Modřany, zatímco dosavadní nástupní zastávka Sídliště Modřany byla přejmenována na Levského. Příjezdová kolej se rozděluje na tři koleje ještě před vlastní smyčkou, takže v úrovni zděného sociálního zařízení pro řidiče je trať čtyřkolejná (tři koleje pro příjezd a jedna pro odjezd). Levá příjezdová kolej však do budoucna má být součástí pokračující tratě do Libuše. Před začátkem samotné smyčky se levá kolej výhybkou větví na budoucí trať do Libuše a kolej odbočující doprava jako vnitřní kolej smyčky. Již v začátku smyčky se však tři koleje opět sbíhají do jedné, takže vlastní oblouk smyčky je již jen jednokolejný. Smyčka je klasické konstrukce s betonovými pražci, kryt je živičný, v místech výhybek a křížení z klasické kamenné dlažby. Kolem roku 1997 byla odstraněna sjezdová výhybka, na níž se kolej ze smyčky sbíhala s kolejí budoucí tratě od Libuše, v roce 1999 pak bylo odstraněno i kolejové křížení. V listopadu 2017 zde standardně končí linka 17, ve špičkách pracovních dnů ještě linky 3 a 21.\n\nK 15. červenci 1914 jezdila z Palackého náměstí do Podolí linka 7. V roce 1924 končila linka 13 v zastávce Podolí, Cementárna a linka 17 v zastávce Bráník. V roce 1929 jezdily z Palackého náměstí až do konečné Bráník linky 17 a 21; v úseku Palackého náměstí – Výtoň ještě linka 13, která pak pokračovala Nuselským údolím a do Michle. V lednu 1938 linka 17 končila ve stanici Braník a linka 21 pokračovala až do stanice Ledárny; od Palackého náměstí k Výtoni jezdila ještě linka 4. V roce 1948 jezdily linky 17 i 21 až do konečné Ledárny, linka 4 zůstala v oblasti Výtoně nezměněna. Toto linkové vedení zde zůstalo i po reorganizaci v březnu 1961, pouze byly linky 17 a 21 vedeny až do nové konečné Nádraží Braník. V roce 1975 již k nádraží Braník jezdily linky 17, 21, 28 a 30, přes Výtoň do Nuselského údolí jezdily linky 4, 27 a 32. V roce 1980 jezdily k nádraží Braník linky 3, 17 a 21 a přes Výtoň do Nuselského údolí linka 27, která byla později přečíslována na 7. Toto linkové vedení vydrželo v oblasti i v roce 1990 až do roku 1995. \n\nOd 26. května 1995 jezdily do Modřan linky 3, 17 a 54; linka 16 končila mimo špičky pracovních dnů ve smyčce Nádraží Braník, ve špičkách jezdila až do Modřan; ve špičkách pracovních dnů končila u nádraží Braník linka 21. Od 4. června 1996 byla linka 16 ukončena celotýdenně u nádraží Braník a linka 21 byla prodloužena do Modřan. Od 9. listopadu 1998 byla linka 21 opět zkrácena k nádraží Braník a zároveň na ní byl zaveden jednovozový provoz, od 4. září 2000 byla znovu prodloužena do Modřan. Od 1. září 2001 linku 54 nahradila linka 52. Součástí velkých změn 1. září 2012 bylo i zrušení linky 21 a odklon linky 16 na Kotlářku, takže aktuálně na trati jezdí páteřní linky 17 na Sídliště Modřany a 3 s polovinou spojů do Modřan a polovinou na Nádraží Braník. Navíc jezdí v úseku Palackého náměstí – Výtoň linka 7.\n\nOd 28. srpna 2016 jsou na trati provozovány linky: č. 7 v úseku Palackého náměstí – Výtoň, linka 2 na Nádraží Braník, linka 3 končící na branickém nádraží a ve špičkách pracovních dnů až na Sídlišti Modřany, linka 17 projíždějící trať v plné délce, linka 21 (pouze ve špičkách pracovních dnů) taktéž v plné délce. Celým úsekem je provozována i noční linka 92 (před přečíslováním v květnu 2017 linka 52).\n\n\n\n"}
{"id": "373235", "url": "https://cs.wikipedia.org/wiki?curid=373235", "title": "Caesar IV", "text": "Caesar IV\n\nCaesar IV je budovatelská strategie ze série Caesar vydaná v roce 2006 společností Tilted Mill. Od předchůdce se liší hlavně přechodem z isometrického 3D na plně realistické 3D. Jistých změn doznal i herní systém, tou největší změnou je rozdělování obyvatelstva na jednotlivé kasty už při stavbě obydlí, na výběr jsou 3 typy, domy plebejců, domy občanů specialistů a honosné vily patricijů. Přibylo také několik budov a produktů/výrobků. Hra je rozdělena na tři hlavní části, dle historického vývoje římského impéria. Část první je nazvána podle rané formy Římského státu - Království a ve hře slouží jako výuková. Další části hry jsou Republika a Císařství. Před začátkem každého scénáře máte možnost zvolit si buď poklidnou provincii s vysokými požadavky na prosperitu a kulturu nebo nebezpečnou provincii s nízkými nároky ale s vysokou pravděpodobností nepřátelské invaze nebo nájezdu místních kmenů. Během hry si projdete všechny posty od pouhého občana až k Caesarovi.\n\nObyvatelstvo se dělí na 3 kasty, podle domu, který je jim postaven. Každá vrstva obyvatelstva má rozdílné potřeby a zastává různé posty ve správě vašeho města. Plebejci pracují většinou v oblasti prvovýroby, dílnách a dopravě, jejich nároky nejsou nijak velké, další vrstvou jsou občané odborníci, jejich doménou jsou služby, zdravotnictví a státní správa, jejich obydlí jsou rozměrnější a mají nároky na zásobování a vzhled okolí svého domu, nejnáročnější skupinou obyvatel jsou patricijové, jejich honosné paláce zabírají mnoho místa a jejich nároky na zásobování a vzhled okolí jsou velmi vysoké.\n\nPlebejci jsou nejnižší a nejpočetnější kastou římské společnosti. Zastávají ty nejtěžší práce jako je prvovýroba, zemědělství, těžba surovin, výroba zboží, doprava, bezpečnost a další náročné profese. Nároky plebejců jsou velmi nízké, na základní úrovni jim k životu stačí jeden druh jídla a voda ze studny, pro rozvoj jejich komunity je třeba dodávat ještě jeden druh základního zboží a vodu z kašny. Domy plebejců na nejvyšší úrovni jsou schopny pojmout velké množství lidí, jsou však náchylnější k požáru či zhroucení.\n\nSvobodní římští občané, kterým se dostalo dobrého vzdělání a původu tvoří střední třídu římské společnosti, jsou sice méně početní než plebejci, ale prosperující město se bez nich neobejde. Zastávají širokou škálu profesí, jako zásobování vodou, nemocnice a kliniky, náboženství, výcvik armády, kultura a v neposlední řadě výběr daní. Nároky jejich obydlí jsou mnohem vyšší. Vyžadují vydatný přísun základního i luxusního zboží, mnoha druhů potravin a přístup k rozmanitým službám jako jsou divadla, knihovny, školy, chrámy, lázně a další. Svobodní občané si na zakládají také na své bezpečnosti a proto pro vývoj jejich obydlí na vyšší úrovně vyžadují vybudování městských hradeb.\n\nPatricijové jsou elitou římské společnosti, jsou vznešeného původu a disponují velkým majetkem. Patriciové nepracují, ale z jejich obydlí plynou daně a v prosperující město se bez nich prostě neobejde (město bez patricijů dosáhne maximální úrovně prosperity 25). Patricijské paláce vyžadují přísun všech druhů jídla a zboží, kromě základních a luxusních druhů zboží, požadují i exotické zboží z dovozu jako například koření, slonovinu a hedvábí. Vysoká úroveň zdravotnické péče je pro patricije samozřejmostí a pro pobavení nim rozhodně nestačí místní divadlo a několik herců, patricijové vyžadují kolosea s gladiátory a divokou zvěří a vzrušující závody na hippodromu. Přístup do náboženských zařízení je životně důležitý a čím větší chrám, tím lépe. Patriciové jsou velmi nároční ale za splnění jejich mnohdy až absurdních potřeb vás odmění vysokými daněmi a růstem ukazatele prosperity vašeho města.\n\nToto je doména plebejců, pěstování, těžba a zpracování surovin je plně v jejich režii. Zboží je ve hře rozděleno na: jídlo,suroviny, základní zboží, luxusní zboží, exotické zboží a zbraně. Zásoby jídla jsou skladovány v sýpkách a občané si jej mohou koupit v obchodech. Sýpka může přijímat všechny druhy potravin, její zaměstnanci však mohou dostat povel k shromažďování pouze vybraných druhů. Potraviny v sýpce vydrží nekonečně dlouho a nehrozí jejich zkažení. K produkci potravin je třeba vlastnit pole a farmu, pole může být umístěno pouze na úrodné zemi (značena tmavším odstínem zelené), každá farma dokáže obhospodařovat dvě pole.\n\nZdroje surovin jako doly jsou na mapě již od počátku a není nutno je stavět, stačí do jejich blízkosti umístit příslušnou budovu a pracovníci si zdroj najdou sami. Specifická je produkce dřeva, stromy musí po pokácení dorůst, zůstávají tak po nich pařezy které brání stavbě budov. Vytěžené suroviny se skladují ve skladištích, pokud je skladiště přeplněné, zůstávají suroviny v budově kde jsou produkovány až do počtu 8 jednotek, pak budova přeruší práci.\n\nVýroba je základ ekonomiky, snažte se exportovat hotové výrobky a dovážet pouze suroviny. Výrobní dílny poskytují práci mnoha plebejcům. Produkce v dílnách je zcela odkázaná na přísun surovin a to buď z vlastních zdrojů, nebo z dovozu, v mnoha scénářích se dostanete do situace že budete muset dovážet některé suroviny pro provoz vašich dílen, zejména železo na výrobu zbraní. Některé dílny, jako příklad sklárna, pracují s otevřeným ohněm a zvyšují riziko požáru, je tady nutný zvýšený protipožární dohled. Dílny produkují základní a luxusní zboží. Základní zboží zahrnuje: nádobí, oblečení, olivový olej a sklo, mezi luxusní zboží se řadí: nábytek, příbory, víno a šperky. Exotické zboží nelze vyrábět a je tedy nutné jej dovážet.\n\nVýroba zbraní a brnění je sice náročná, ale pro vlastní obranu je nezbytná a pro export znamená významný zdroj příjmů. V některých scénářích se dostanete do situace že zbraně budete muset dovážet.\n\nCaesar IV jako i předchozí hry v sérii, rozděluje obchodní aktivity na vnitřní trh (vlastní spotřeba města) a meziměstský/mezinárodní obchod. Profit z místní spotřeby není přímý, zisk plyne až z daní vybíraných v obchodech. Export zboží za hranice vašeho města představuje významný zdroj příjmů. Otevření obchodní trasy je podmíněno zaplacením poplatku, jeho výše je různá podle vzdálenosti a druhu obchodní cesty. Obchodní trasy jsou dvojího druhu, pozemní a námořní. Každé město je schopno, nebo ochotno, dovést či vyvést pouze určité množství daného zboží. Toto množství se někdy může zvýšit. Ceny jsou řízeny z Říma a mohou se měnit, nejhodnotnější je však exotické zboží, luxusní výrobky a zbraně. K námořnímu obchodování je nutné vlastnit přístav, pro pozemní obchod je nutné obchodní skladiště.\n\nČas od času vám přijde požadavek z Říma, může se jednat o dodávku zboží, nebo vyslání vojska. Splněním v řádném termínu se zvýší vaše reputace u Caesara, při nedodržení termínu se zvýší jen nepatrně a když zboží nedodáte vaše hodnocení klesne. Při vysílání vojenských jednotek můžete vybrat které jednotky vyšlete a dále je zobrazena jejich šance na úspěch. Za úspěch ve velkém tažení dostanete povolení ke stavbě vítězného oblouku. Další možností jak ovlivnit vaše hodnocení v Římě je posílání darů Caesarovi, obdarování města a výše vašeho platu.\n\nÚdržba armády je ve čtvrtém pokračování o něco složitější, potřebujete postavit řadu budov o jejichž chod se starají odborníci z řad občanů. V prvé řadě potřebujete zbraně a brnění, dále musíte mít jídelnu pro své vojsko, náborové středisko, pevnost a pro trénink elitních legionářů je nutný výcvikový tábor. Ozbrojené složky se dělí na lehké: lehká pěchota, kopiníci a těžké těžká pěchota a jízda. Lehce vyzbrojené jednotky nepotřebují brnění a jejich výcvik není časově náročný, bojová hodnota lehké pěchoty je však nízká a kopiníci bez podpory rychle podléhají. Těžká pěchota je sice pomalejší ale zato velmi dobrá v boji. Jízda je rychlá silná a hodí se proto obléhacím strojům. Váš vojenský poradce vás informuje o bezpečnostní situaci v provincii a v případě hrozící invaze se můžete vyplatit nebo bojovat. Když bude vaše město mít podporu boha Marse, legie budou mít lepší morálku a některým legiím Mars vylepší bojové schopnosti. Lepší bojové připravenosti lze dosáhnou vysláním legií na cvičiště.\n\nMěstské hradby jsou dobrým prostředkem obrany, součástí hradeb jsou věže a brány, které jsou obsluhovány plebejci. Hradby dokáží zadržet nájezdy místních kmenů a slabší armády, dobře vybavené armádě s obléhacími zbraněmi však neodolají. Během boje nelze stavět žádné stavby. Morálka prohrávajících jednotek klesá, až se dostane na minimum a zbývající vojáci se rozprchnou. Při obraně města pomáhají i prefekti, v boji moc nevynikají a nepřítele pouze trochu zdrží.\n\nO bezpečnost v ulicích a protipožární ochranu se starají prefekti. Prefekti sídlí v prefekturách a rekrutují se z řad plebejců. Ochranu budov před zhroucením zajišťují inženýři ze stanice statiků.\n\nVzdělání zajišťují školy, knihovny a akademie. Učitelé a knihovníci pochází z řad střední třídy. Vzdělání je nezbytné pro rozvoj obydlí Patricijů a středních vrstev, poskytnutí vzdělání plebejcům zvýší celkové hodnocení kultury města.\n\nKultura velmi důležitý ukazatel vyspělosti vašeho města. Celková hodnota kultury závisí na dostupnosti kulturních institucí jako jsou: divadla, amfiteatry, odeonny, kolosea a hippodrom. Kulturní instituce vyžadují relativně velké množství pracovníků z řad střední vrstvy.\n\nZdravotní stav obyvatelstva je důležitý, proto je důležité dbát na dostupnou zdravotní péči pro všechny vrstvy obyvatelstva. Patricijové mají nároky vyšší, pro ně je tu holičství a lázně. Při nízké úrovni zdravotnictví dochází k šíření nemocí.\n\nNáboženství hraje velkou roli. Dobrá úroveň náboženství ve městě se pozitivně odráží v podpoře bohů, Mars poskytuje bonusy legiím, Ceres zlepšuje úrodu, Merkur zvyšuje účinnost obchodu, apod. Rozzlobený bůh vám naopak uškodí. Bohy potěší stavba chrámů a pořádání festivalů.\n\nZákladní zdroj vody je studna, ta však stačí pouze plebejcům. Vyšší vrstvy obyvatelstva potřebují vodu z kašny a patricijové dokonce potřebují vodovod přímo ve svém domě. Zásobování vodou probíhá následovně: voda je pumpována pumpou do sítě akvaduktů, které ústí do reservoárů, ty pak dopravují vodu do fontán, paláců patricijů a lázní. Zaměstnanci vodovodní sítě pochází ze střední třídy.\n\n"}
{"id": "373240", "url": "https://cs.wikipedia.org/wiki?curid=373240", "title": "Indicko-pákistánské války", "text": "Indicko-pákistánské války\n\nJako indicko-pákistánské války je označována série konfliktů mezi Indickou republikou a Islámskou republikou Pákistán. Rozdělení Indie v srpnu 1947 vedlo ke vzniku těchto dvou států, které už od počátku jejich vzniku začaly řešit své spory ozbrojenými konflikty. Většina ze čtyř ozbrojených konfliktů a několik menších potyček se týkala sporné oblasti Kašmíru, z větších válek je výjimkou jen ta z roku 1971.\n\n\n"}
{"id": "373241", "url": "https://cs.wikipedia.org/wiki?curid=373241", "title": "Barong", "text": "Barong\n\nBarong je mytologická postava v hinduistickém náboženství na Bali, ostrově bohů, v Indonésii. Je to král duchů, vůdcem vojska dobra, nepřítel Rangdy v mytologických příbězích a také duch ochránce, který doprovází člověka po celý jeho život. Duch, který oduševňuje Baronga se jmenuje Banas Pati Rajah, což se dá také vyložit jako „čtvrtý bratr“.\n\nNa Bali má každý region svou vlastní formu Baronga, ochranného ducha, pro své lesy a pozemky, který je v každém formován po jiném zvířeti - kanec, tygr, drak, had nebo tradiční lev. Lev je nejpopulárnější a pochází z regionu Gianyar, kde se nachází mimo jiné i Ubud, místo nejčastějších představení tance Barong pro turisty. Během Calonarongu, tanečního drama, ve kterém Barong vystupuje, maří snahy Rangdy o ovládnutí světa použitím magie a jejím zabitím obnovuje rovnováhu mezi dobrými a zlými silami.\n"}
{"id": "373247", "url": "https://cs.wikipedia.org/wiki?curid=373247", "title": "Agent chodec", "text": "Agent chodec\n\nAgent chodec je pojmenování pro agenty, kteří po komunistickém puči přecházeli ilegálně hranice do Československa. Agenty chodci se stávali českoslovenští emigranti, kteří byli náborováni v utečeneckých táborech. Tento způsob zpravodajského boje proti sovětskému bloku využíval československý zahraniční odboj ve spolupráci s americkou Counter Intelligence Corps (později Central Intelligence Agency), britskou Secret Intelligence Service nebo francouzskou tajnou službou. \n\nAgenti často prošli pouze velice povrchním školením a nebyli připraveni na rozsáhlou síť konfidentů StB. Jen málo z nich byli profesionální zpravodajci, často se jednalo o nezkušené mladé lidi toužící po dobrodružství. Odhad historiků je, že zhruba polovina jich byla zadržena a přes dvacet jich bylo popraveno, mezi nimi i Štěpán Gavenda. Agent chodec je označení Státní bezpečnosti - sami agenti si říkali \"kurýři\" nebo \"kopečkáři\".\n\nTajná věznice StB pro agenty chodce fungovala v letech 1951–55 v prostorách někdejšího Arcibiskupského gymnázia v Praze-Bubenči.\n\n"}
{"id": "373248", "url": "https://cs.wikipedia.org/wiki?curid=373248", "title": "Hraesvelg", "text": "Hraesvelg\n\nHraesvelg (pojídač či polykač mrtvol) je obr v severské mytologii, který na sobě nosí oblek orla a svým bystrým zrakem pozoruje říši bohyně Hel - Helheim. \n\nJe také spojován se zimou, protože svými křídly vytváří ledové větry Vasud, kterými lidem znepříjemňuje život.\n"}
{"id": "373249", "url": "https://cs.wikipedia.org/wiki?curid=373249", "title": "HMS Orion (85)", "text": "HMS Orion (85)\n\nHMS Orion byl lehký křižník Royal Navy třídy Leander. Na lodi byl v roce 1941 odstraněn katapult. Během války se měnilo složení lehké výzbroje.\n\nV červenci 1940 křižník bojoval v bitvě u Punta Stilo. V březnu 1941 \"Orion\" a jeho sesterské lodě \"Ajax\", \"Sydney\" a \"Perth\" bojovaly v bitvě u Matapanu. V květnu 1941 byl \"Orion\" těžce poškozen náletem při evakuaci Kréty. Oprava lodi proběhla v USA a do Středomoří se \"Orion\" vrátil až v roce 1943. V témže roce loď podporovala invazi na Sicílii a později i vylodění v Normandii. Křižník byl vyřazen z aktivní služby v roce 1947 a prodán do šrotu v roce 1949.\n\n\n"}
{"id": "373252", "url": "https://cs.wikipedia.org/wiki?curid=373252", "title": "Seznam plazů Česka", "text": "Seznam plazů Česka\n\nSeznam plazů v Česku uvádí všechny plazy vyskytující se volně v Česku, včetně zavlečených druhů, u nichž stále dochází k mapování a výzkumu výskytu. Celkem se jedná o 19 druhů, z toho je 11 původních. Čísla zahrnují jen potvrzené druhy. Výskyt mnoha dalších druhů je předmětem diskuze. \n\n"}
{"id": "373254", "url": "https://cs.wikipedia.org/wiki?curid=373254", "title": "HMAS Perth (D29)", "text": "HMAS Perth (D29)\n\nHMAS Perth byl lehký křižník Royal Australian Navy třídy Leander. Patřil ke druhé skupině lodí této třídy, které se lišily uspořádáním pohonného systému a dvěma komíny. Křižník byl původně postaven jako \"HMS Amphion\".\n\nV březnu 1941 \"Perth\" a jeho sesterské lodě \"Ajax\", \"Orion\" a \"Sydney\" bojovaly v bitvě u Matapanu. \"Perth\" byl později přesunut do Pacifiku. Po vypuknutí války s Japonskem byl součástí bojových sil ABDA, nejprve bojoval v bitvě v Jávském moři a následně byl potopen během bitvy v Sundském průlivu počátkem roku 1942.\n\n"}
{"id": "373256", "url": "https://cs.wikipedia.org/wiki?curid=373256", "title": "Garfield (rozcestník)", "text": "Garfield (rozcestník)\n\nGarfield může být :\n\n\n\n\njiné\n"}
{"id": "373266", "url": "https://cs.wikipedia.org/wiki?curid=373266", "title": "Fomalhaut b", "text": "Fomalhaut b\n\nFomalhaut b (též Dagon) je potvrzený, přímo pozorovaný extrasolární objekt a potenciální exoplaneta, obíhající hvězdu hlavní posloupnosti typu A Fomalhaut. Nachází se vzdálenosti 25 světelných let od Slunce v souhvězdí Jižní ryby. Objev objektu byl oznámen v roce 2008, potvrzen byl roku 2012 díky snímkům z kamery ACS na Hubbleově vesmírném dalekohledu. Podle výpočtů zveřejněných v lednu 2013 má protáhlou eliptickou oběžnou dráhu s velkou poloosou asi 177 AU, přičemž jeden oběh kolem hvězdy trvá 1700 let. Periastron se nachází ve vzdálenosti 7,4 miliardy kilometrů (~50 AU), apoastron je vzdálen přibližně 44 miliard kilometrů (~300 AU). V květnu 2013 byl objekt od své hvězdy vzdálen 110 AU.\n\nMezinárodní astronomická unie (IAU) vybrala v roce 2014 skupinu planet, včetně objektu Fomalhaut b, která měla projít veřejným pojmenováním exoplanet. Proces zahrnoval veřejnou nominaci vlastních jmen a následné hlasování. V prosinci 2015 ohlásila IAU, že vítězným jménem pro Fomalhaut b je Dagon. Toto jméno navrhl Todd Vaccaro a podporovalo jej planetárium na St. Cloud State University. Dagan je starověký kanaánský bůh, obvykle zobrazovaný jako poloviční člověk a poloviční ryba.\n"}
{"id": "373270", "url": "https://cs.wikipedia.org/wiki?curid=373270", "title": "Vysuň", "text": "Vysuň\n\nVysuň, jež se také nazývá Vulsuň nebo Isun ( , nebo , , , , nebo ) je řeka v Nikolajevské oblasti na Ukrajině. Je 201 km dlouhá. Povodí má rozlohu 2670 km².\n\nPramení na Podněprovské vysočině a teče na jih přes Černomořskou nížinu. Vlévá se zprava do Inhulce (povodí Dněpru).\n\nZdrojem vody jsou převážně sněhové srážky. Řeka vysychá na horním i dolním toku.\n\nVyužívá se na zásobování vodou.\n"}
{"id": "373278", "url": "https://cs.wikipedia.org/wiki?curid=373278", "title": "HMAS Hobart (D63)", "text": "HMAS Hobart (D63)\n\nHMAS Hobart byl lehký křižník Royal Australian Navy třídy Leander. Patřil ke druhé skupině lodí této třídy, které se lišily uspořádáním pohonného systému a dvěma komíny. Křižník byl původně postaven jako \"HMS Apollo\".\n\n\"Hobart\" byl součástí spojeneckých sil v bitvě v Korálovém moři. Během kampaně u Šalomounových ostrovů \"Hobart\" 20. července 1943 zasáhlo torpédo z japonské ponorky. Loď poté byla déle než rok v opravě. I po zbytek války pak operovala v Pacifiku. \"Hobart\" byl po válce převeden do rezervy a v roce 1962 prodán do šrotu.\n\n\n"}
{"id": "373283", "url": "https://cs.wikipedia.org/wiki?curid=373283", "title": "Stepní front", "text": "Stepní front\n\nStepní front ( ) byl název vojenské formace Rudé armády za druhé světové války.\n\nStepní front vznikl 9. července 1943 přejmenováním Stepního vojenského okruhu. Okruh tvořil mohutnou strategickou zálohu sovětského velení v připravované bitvě u Kurska. Na front byl přejmenován, když se přiblížila možnost nasazení vojsk na frontě.\n\n18. července front získal úsek fronty mezi Voroněžským a Jihozápadním frontem a intenzívně se připravoval na ofenzivu společně s Voroněžským frontem. 3. srpna začal sovětský útok (Bělgorodsko-charkovská operace, plánovaná jako operace Rumjancev), 5. srpna vojska frontu osvobodila Bělgorod, 23. srpna Charkov. V září Koněvova vojska postupovala k Dněpru, 23. září dosáhla Poltavy, 30. září překročila Dněpr. Začátkem října rozšířila předmostí do hloubky 125 km, potom německý odpor postup frontu zastavil.\n\n\n\nVelitel\n\nČlen vojenské rady\n\nNáčelník štábu\n\n\n"}
{"id": "373286", "url": "https://cs.wikipedia.org/wiki?curid=373286", "title": "Litevská hokejová reprezentace", "text": "Litevská hokejová reprezentace\n\nLitevská hokejová reprezentace je hokejová reprezentace Litvy, je členem Mezinárodní hokejové federace. Litva je v současné době na 24. místě v žebříčku WIHC/IIHF. Litva nikdy nehrála olympijské hry v ledním hokeji.\n\n\n"}
{"id": "373288", "url": "https://cs.wikipedia.org/wiki?curid=373288", "title": "HMAS Sydney (D48)", "text": "HMAS Sydney (D48)\n\nHMAS Sydney byl lehký křižník Royal Australian Navy třídy \"Leander\". Patřil ke druhé skupině lodí této třídy, které se lišily uspořádáním pohonného systému a dvěma komíny. Křižník byl původně postaven jako HMS \"Phaeton\". Na rozdíl od ostatních lodí této třídy u lodi \"Sydney\" nebyla přidána další čtveřice 102mm kanónů.\n\nSydney operoval nejprve ve Středomoří, 19. července 1940 bojoval v bitvě u mysu Spatha, ve které byl potopen italský lehký křižník \"Bartolomeo Colleoni\". V únoru roku 1941 loď odplula do Fremantlu a v následujících měsících operovala převážně v australských vodách.\n\nDne 11. listopadu 1941 se \"Sydney\" západně od Austrálie střetl s německým pomocným křižníkem Kormoran. \"Kormoran\" plul do poslední chvíle pod nizozemskou vlajkou a spojenecký křižník tak dokonale překvapil. \"Sydney\" se potopil i s celou posádkou 645 mužů. Ovšem \"Kormoran\" dokázal také poškodit a i pomocný křižník skončil nedaleko na mořském dně.\n\nSmrt všech členů posádky \"Sydney\" představuje největší ztrátu na australské válečné lodi za celou válku a \"Sydney\" je také největší spojeneckou lodí, která byla potopena i s celou svojí posádkou (u jeho sesterské lodi \"Neptune\", která se potopila v minovém poli, přežil jediný námořník).\n\nV březnu roku 2008 našel SV \"Geosounder\" vraky obou lodí. Nejprve 12. března byl nalezen vrak \"Kormoranu\" a 16. března byl nalezen \"Sydney\". Vrak \"Sydney\" se nachází na pozici v hloubce 2470 metrů.\n\n\n\n"}
{"id": "373292", "url": "https://cs.wikipedia.org/wiki?curid=373292", "title": "János Bán", "text": "János Bán\n\nJános Bán [Jánoš Bán] (* 4. října 1955 Ráb) je maďarský herec, v českých zemích známý zejména jako závozník Otík z komedie \"Vesničko má středisková\".\n\nVystudoval Vysokou školu dramatických umění v Budapešti u uznávaného režiséra, profesora Istvána Horvaiho. V letech 1975 až 1983 působil v několika oblastních divadlech, dále pak v Národním divadle v Pécsi, v divadle Kisfaludi v Győri a Szigligeti Színház v Szolnoku. Od roku 1983 je stálým členem divadla Katona József Színház v Budapešti. Je to všestranný herec, který dokáže ztvárnit charakterní, komické i tragikomické postavy. Jako filmový herec debutoval v roce 1979 v roli osamělého mladíka, který si hledá místo ve společnosti v psychologickém dramatu \"Každou středu\" (Minden szerdán). V roce 1985 jej proslavila postava Otíka ve slavném filmu Jiřího Menzela \"Vesničko má středisková\", který získal nominaci na Oscara. Od té doby je vyhledávaným filmovým i divadelním hercem. V roce 1987 získal cenu Jászai Mari a je také nositelem titulu zasloužilý umělec (1997).\n\n\n"}
{"id": "373300", "url": "https://cs.wikipedia.org/wiki?curid=373300", "title": "Bnej Menaše", "text": "Bnej Menaše\n\nBnej Menaše (hebrejsky: בני מנשה, doslova „Děti Manasese“) je skupina více než 9000 indických Židů ze severovýchodních indických svazových států Manipur a Mizoram ležících při hranici s Barmou a Bangladéšem, kteří tvrdí, že jsou potomky jednoho ze ztracených kmenů Izraelitů. Svůj původ odvozují od kmene Manases, který byl před více než 2700 lety, spolu s dalšími devíti izraelitskými kmeny, odveden Asyřany do exilu. Během posledních deseti let provedlo díky organizaci Šavej Jisra'el, která vyhledává Židy po celém světě, do Izraele aliju na 1500 příslušníků Bnej Menaše. V Izraeli žijí tito přistěhovalci zejména v osadách Kirjat Arba, Ofra a Bejt El.\n\n"}
{"id": "373307", "url": "https://cs.wikipedia.org/wiki?curid=373307", "title": "Hrabství Offaly", "text": "Hrabství Offaly\n\nHrabství Offaly ( , či ) je irské hrabství nacházející se ve středu země v bývalé provincii Leinster. Sousedí s hrabstvími Roscommon a Westmeath na severu, s hrabstvími Meath a Kildare na východě, s hrabstvím Laois na jihovýchodě, s Tipperary na jihu a s Galway na západě.\n\nHlavním městem hrabství je Tullamore, i když až do 19. století jím byl Daingean \"(Philipstown)\". Hrabství má rozlohu rovných 2000 km² a žije v něm 76 806 obyvatel (2011).\n\nDvoupísmenná zkratka hrabství, používaná zejména na SPZ, je OY.\n\nJižní část hrabství tvoří pohoří Slieve Bloom, v severozápadní části je údolní niva řeky Shannon a zbytek sestává z velkých rašelinišť.\n\nMezi zajímavá místa patří hrad Birr či klášter Clonmacnoise.\n\nIrský název hrabství poukazuje na původ v království \"Uí Failghe\". Současné hrabství bylo založeno roku 1556 Marií I. Tudorovnou během osídlování Irska a následně pojmenováno \"King's County\" po královi Filipu II. Španělském.\n\nPopulace hrabství Offaly se od roku 1961 měnila následovně:\nPočet obyvatelstva v roce 2011 je největší od roku 1881. V letech 1996 až 2006 dramaticky vzrostla populace mnoha měst: Birr o 21,5 %, Tullamore o 28,8 % a Edenderry o 53,9 %. Většina obyvatel (66,5 %) se nachází ve věku 15–64 let, 22,5 % je ve věku do 15 let a 11 % ve věku nad 65 let.\n\n"}
{"id": "373318", "url": "https://cs.wikipedia.org/wiki?curid=373318", "title": "Piffl", "text": "Piffl\n\nPříjmení Piffl nese více různých osobností:\n\n\n"}
{"id": "373323", "url": "https://cs.wikipedia.org/wiki?curid=373323", "title": "Pablo Cuevas", "text": "Pablo Cuevas\n\nPablo Gabriel Cuevas Urroz (* 1. ledna 1986 Concordia, Entre Ríos) je uruguayský profesionální tenista narozený v Argentině. S Peruáncem Luisem Hornou zvítězil ve čtyřhře French Open 2008. Ve své dosavadní kariéře na okruhu ATP Tour vyhrál šest singlových a devět deblových turnajů. Na challengerech ATP a okruhu Futures získal šestnáct titulů ve dvouhře a dvacet jedna ve čtyřhře. \n\nNa žebříčku ATP byl ve dvouhře nejvýše klasifikován v srpnu 2016 na 19. místě a ve čtyřhře pak v dubnu 2009 na 14. místě. Trénují ho Alberto Mancini a Facundo Savio.\n\nS Peruáncem Luisem Hornou si zahráli čtyřhřu na Turnaji mistrů 2008, kde postoupili z červené základní skupiny do semifinále. V něm je vyřadila kanadsko-srbská dvojice Daniel Nestor a Nenad Zimonjić. \n\nČlena elitní světové desítky poprvé porazil na Miami Masters 2011, kde ve druhém kole přehrál osmého hráče žebříčku Američana Andyho Roddicka. Světové pětky zdolal na China Open 2015 a Rio Open 2016. V prvním případě porazil českého tenistu Tomáše Berdycha a ve druhém Španěla Rafaela Nadala. Na Monte-Carlo Rolex Masters 2017, kde vyhrál deblovou trofej, zdolal ve třetím kole dvouhry světovou trojku Stana Wawrinku ze Švýcarska.\n\nV uruguayském daviscupovém týmu debutoval v roce 2004 utkáním 2. skupiny Americké zóny proti Haiti, v němž vyhrál obě dvouhry a se Sansonettim prohrál čtyřhru. Uruguayci zvítězili 3:2 na zápasy. Do listopadu 2019 v soutěži nastoupil k dvaceti mezistátním utkáním s bilancí 26–6 ve dvouhře a 12–4 ve čtyřhře.\n\nUruguay reprezentoval na Letních olympijských hrách 2016 v Riu de Janeiru, kde v mužské dvouhře startoval jako jedenáctý nasazený. Po výhře nad Gruzíncem Nikolozem Basilašvilim vypadl ve druhém kole s Brazilcem Thomazem Belluccim.\n\n"}
{"id": "373333", "url": "https://cs.wikipedia.org/wiki?curid=373333", "title": "Vratislav II. z Pernštejna", "text": "Vratislav II. z Pernštejna\n\nVratislav II. z Pernštejna řečený Nádherný (9. červenec 1530 – 20. říjen 1582 na Dunaji u Lince) byl český šlechtic, diplomat a nejvyšší kancléř Českého království. Jeho otcem byl Jan IV. z Pernštejna, matkou byla Hedvika ze Šelmberku.\n\nVe 13 letech byl poslán do Vídně, kde se stal společníkem budoucího císaře Maxmiliána II. S ním navštívil Brusel, zúčastnil se Šmalkaldské války. Poté ho doprovázel do Španělska, kde prožil čtyři roky. Již od mládí se Vratislav s budoucím císařem velice spřátelil, což mu později pomohlo k jeho politické kariéře. Maxmilián později Vratislava často pověřoval diplomatickými úkoly. V roce 1554 např. v Anglii zastupoval panovníka na svatbě španělského krále Filipa II. s Marií Tudorovnou, dcerou krále Jindřicha VIII. Poté byl jako první český šlechtic přijat v Antverpách mezi rytíře řádu Zlatého rouna. Po úmrtí polského krále Zikmunda II. Augusta 7. července 1572 byl Vratislav spolu s Vilémem z Rožmberka určen za vůdce slavnostního poselstva, které mělo přesvědčit polský volební sněm o výhodách habsburské kandidatury.\n\nDne 14. září 1555 se ve Vídni oženil se španělskou šlechtičnou Marií Manrique de Lara y Mendoza, dvorní dámou budoucí císařovny Marie Španělské. Jejich manželství bylo velice plodné. Narodilo se jim 21 dětí (8 synů a 13 dcer), řada z nich ovšem zemřela již v dětství nebo v mládí. Vratislava přežili jen synové Jan a Maxmilián a osm dcer. Pokračovatel rodu Pernštejnů Jan zahynul roku 1597 při obléhání turecké pevnosti Rábu v Uhrách. Nejznámější představitelkou rodu se stala Vratislavova dcera Polyxena, provdaná nejprve za nejvyššího purkrabího Českého království Viléma z Rožmberka a po jeho smrti a několika letech vdovství za nejvyššího kancléře Zdeňka Vojtěcha Popela z Lobkovic.\n\nVratislav vydatně podporoval umění a vědu. V Tovačově obohatil rodinnou knihovnu o známá díla soudobé literatury, nakupoval obrazy věhlasných malířů, stavěl a renovoval zámky na svých panstvích (např. v Litomyšli, v Prostějově a Přerově) a zakládal parky a vodní díla. Neměl však obchodní nadání svého děda Viléma II., a proto mu jeho příjmy na tento způsob života nestačily. Musel proto postupně rozprodávat své majetky. Z finanční krize mu dočasně dopomohla předčasná smrt jeho bratra Vojtěcha II. z Pernštejna, po němž v roce 1561 získal Prostějov, Plumlov a Pernštejn. Své sídlo přesunul do Prostějova a díky finančním příjmům z moravských panství mohl rozvíjet své další aktivity. Po roce 1576 se však u něho začaly objevovat znovu finanční problémy a dokonce o něm začaly kolovat fámy, že zneužívá postavení nejvyššího kancléře ve svůj prospěch.\n\nVratislav zemřel náhle na lodi při plavbě na řece Dunaji u Lince. Jeho tělo bylo pohřbeno v rodinné hrobce v Doubravníku, po roce však bylo vyzvednuto a uloženo v chrámu sv. Víta v Praze.\n\n\n"}
{"id": "373334", "url": "https://cs.wikipedia.org/wiki?curid=373334", "title": "Marie Manrique de Lara y Mendoza", "text": "Marie Manrique de Lara y Mendoza\n\nNěkdy se uvádí jméno \"Maria Maximiliana Manrique de Lara y Briceno\". Jejími rodiči byli García Manrique de Lara y Mendoza a Isabel de Briceno y Arevalo.\n\nByla dvorní dámou Marie Španělské, manželky císaře Maxmiliána II., se kterou přicestovala ze Španělska. Svatba s Vratislavem se konala dne 14. září 1555 ve Vídni. Měli spolu celkem 21 dětí (8 synů a 13 dcer), řada z nich však zemřela již v dětství (svého otce přežili jen synové Jan, Maxmilián a 8 dcer). Marie přivezla do Čech sošku, později nazývanou Pražské Jezulátko, zobrazující Ježíše Krista jako dítě. Sošku od ní dostala jako svatební dar její dcera Polyxena, která ji později darovala pražským karmelitánům.\n\n\n"}
{"id": "373335", "url": "https://cs.wikipedia.org/wiki?curid=373335", "title": "Kateřina z Pernštejna", "text": "Kateřina z Pernštejna\n\nJméno Kateřina z Pernštejna mělo v minulosti více žen:\n\n"}
{"id": "373337", "url": "https://cs.wikipedia.org/wiki?curid=373337", "title": "Victoria Cup 2008", "text": "Victoria Cup 2008\n\nVictoria Cup 2008 byl první ročník tohoto klání, který se odehrál 1. října 2008 formou jednoho zápasu mezi Metallurgem Magnitogorsk, vítězem Super six 2008, a New Yorkem Rangers, zástupcem NHL. Místem konání byla zvolena PostFinance-Arena, jež se nachází ve švýcarském Bernu. Utkání se hrálo podle pravidel IIHF.\n"}
{"id": "373349", "url": "https://cs.wikipedia.org/wiki?curid=373349", "title": "Mlynářovice (Volary)", "text": "Mlynářovice (Volary)\n\nMlynářovice () jsou vesnice v okrese Prachatice, místní část města Volary. Nachází se na východním okraji Boubínské hornatiny na úpatí Bobíku, nad údolím Křemenného potoka v nadmořské výšce 790 m. Část obce Mlynářovice zahrnuje čtyři katastrální území a to Cudrovice, Krejčovice, Milešice a Mlynářovice u Volar. V roce 2011 zde trvale žilo 54 obyvatel.\n\nU Mlynářovic byla objevena měděná mince císaře Constanta z poloviny 4. století. První písemná zmínka o vesnici pochází z roku 1359. Ve středověku tudy vedla pašerácká cesta, která ve Volarech odbočovala z hlavní trasy Zlaté stezky a vyhýbala se celnici v Prachaticích. V roce 1721 byla v Mlynářovicích postavená schwarzenberská myslivna, neboť se ves stala sídlem lesního revíru. V roce 1910 zde stálo 43 domů s 219 obyvateli (až na dvě výjimky všichni německé národnosti).\n\nVětší část vsi kolem prostorné návsi se zachovala. Zanikla jen skupina domů na jihovýchodním okraji. Na návsi stojí opravená kaple a vedle ní budova bývalé školy, v níž je v současnosti hostinec.\n\nZe západu přiléhá ke vsi Boubínská obora.\n\n"}
{"id": "373357", "url": "https://cs.wikipedia.org/wiki?curid=373357", "title": "Stanislav I. Leszczyński", "text": "Stanislav I. Leszczyński\n\nStanisław Bogusław Leszczyński, jako král Stanislav I. (20. října 1677 Lvov – 23. února 1766, Lunéville), byl polský král (zároveň i litevský velkokníže) a vévoda lotrinský. Byl nejdéle žijícím polským vládcem.\n\nNarodil se jako syn poznaňského vévody Rafaela Leszczyńského a Anny Kateřiny Jablonovské, dcery Stanislava Jana Jablonovského a Marianny Kazanovské. Většinu vzdělání získal doma, od učitelů z Polska i povolaných ze zahraničí. Navštěvoval také protestantské gymnázium v Lešně. V letech 1695–1696 absolvoval cestu po Evropě.\n\nAž do smrti svého otce roku 1703 zůstával zřejmě v jeho stínu. Na sněmu roku 1697 při volbě krále nejdříve stál společně s otcem na straně syna zemřelého krále Jakuba Sobieského, ale nakonec podpořil saského kurfiřta. Nový král se mu odvděčil tím, že jej jmenoval královským číšníkem. Roku 1699 se Leszczyński stal vévodou poznaňským. Situace se změnila po vypuknutí severní války v roce 1700 a po vpádu švédského vojska do Polska.\n\nPo obsazení Varšavy švédským vojskem roku 1704 část polské šlechty vytvořila tzv. Litevskou konfederaci a 16. února svrhla Augusta II. Saského z trůnu. Leszczyński se jako zástupce konfederace sešel v dubnu se švédským králem Karlem XII. v Lidzbarku. Švédský panovník ocenil jeho styky ve Velkopolsku a doporučil jej jako kandidáta na trůn. Leszczyński přislíbil, že korunu přijme jen do úschovy a odevzdá ji Jakubovi Sobieskému; slib však nedodržel. 2. července téhož roku byl narychlo svolán volební sněm za účasti asi půl tuctu kastelánů a několika šlechticů do švédského vojenského tábora poblíž Varšavy; ten pouze formálně potvrdil volbu Leszczyńského novým králem.\n\nPo celých pět roků Leszczyńského panování trvala v Polsku válka proti švédské okupaci; teprve v roce 1706 se August II. Wettin zřekl polské koruny ve prospěch nového krále. Švédové opustili území Polska po porážce ruskou expediční armádou na Poltavě 8. července 1709. Hned poté se vrátil August II. zpět jako polský král a Leszczyński uprchl se svými stoupenci do Istanbulu. Tam se neúspěšně snažil přimět sultána k tomu, aby Turecko vyhlásilo válku Rusku a Polsku.\n\nRoku 1725 se jeho 23letá dcera Marie vdala za tehdy 15letého francouzského krále Ludvíka XV. Po dobu následujících 22 let Leszczyński pobýval ve Francii. V letech 1725 až 1733 sídlil na zámku Chambord. Po smrti Augusta II. roku 1733 se Ludvík XV. osobně neúspěšně zasazoval za návrat svého tchána na polský trůn.\n\nPozději se Leszczyński vrátil do Polska - odjel jako kandidát na volbu krále do Varšavy, finančně podporovaný svým zetěm. Jeho znovuzvolení pak vyvolalo nástupnickou válku o polský trůn. Následovala vojenská intervence Ruska, Rakouska a Saska, za jejichž podpory se stal králem August III. Wettin. Leszczyńského vojska se postavila na větší odpor pouze v Gdaňsku, kde čekala na pomoc z Francie. Dostavil se však jen nevelký intervenční oddíl čítající asi 2400 mužů, který Rusové a Sasové rychle rozprášili. Gdaňsk kapituloval po několikaměsíčním obléhání (trvalo od října 1734 do 30. června 1735).\nLeszczyńského stoupenci poté uznali za krále Augusta III. a Leszczyński sám v převlečení za sedláka utekl do Královce v Prusku (dnešní Kaliningrad). Tam vznikla nová vojenská aliance na obranu jeho volby. Po jejím rozbití a po uzavření dohody Francie s Rakouskem byl Leszczyński nucen královské koruny se definitivně vzdát. 26. ledna 1736 abdikoval na polský trůn a vrátil se do Francie.\n\nJako kompenzaci za odstoupení přijal Leszczyński titul vévody a stal se doživotním vládcem bohatého Lotrinského vévodství. To pak moudře a spravedlivě spravoval, čímž si získal u domácího obyvatelstva přezdívku \"král dobrodinec\". Celý zbytek života věnoval podpoře vědy a dobročinnosti. Ve známost vstoupil mimo jiného jako zakladatel Akademie v Lunéville, mecenáš umění a věd.\n\nManželka\ndcery:\nProstřednictvím dcery Marie, která se provdala za francouzského krále Ludvíka XV., se stal Stanisław Leszczyński předkem králů Francie, Španělska a jiných členů velkých evropských panovnických, knížecích a aristokratických rodů.\n\n"}
{"id": "373358", "url": "https://cs.wikipedia.org/wiki?curid=373358", "title": "Euro Hockey Tour 2001/2002", "text": "Euro Hockey Tour 2001/2002\n\nEuro Hockey Tour 2001/2002 je 6. ročník hokejových turnajů Euro Hockey Tour.\n\nHokejový turnaj byl odehrán od 6.9.2001 - do 9.9.2001 v Zlíně. Utkání Finsko - Švédsko bylo odehráno v Helsinkách\nHokejový turnaj byl odehrán od 18.4.2002 - do 21.4.2002 v Helsinkách. Utkání Švédsko - Česko bylo odehráno v Stockholmu\nHokejový turnaj byl odehrán od 18.12.2001 - do 22.12.2001 v Moskvě.V utkání Česko - Švédsko zapomněl rozhodčí po prodloužení na samostatné nájezdy, proto o vítězství České republiky rozhodl los.\n\nHokejový turnaj byl odehrán od 6.11.2001 - do 11.11.2001 v Stockholmu. Utkání Finsko - Česko bylo odehráno v Helsinkách. Tohoto turnaje se zúčastnila i Kanada.\n"}
{"id": "373359", "url": "https://cs.wikipedia.org/wiki?curid=373359", "title": "Gaiziņkalns", "text": "Gaiziņkalns\n\nGaiziņkalns neboli Gaiziņš (312 m n. m.) je nejvyšší kopec Lotyšska. Nachází ve Vidzemských vrších ( ) v blízkosti města Madona. Na vrcholu stála do 14. prosince 2013 nedokončená rozhledna. Gaiziņkalns je lyžařským střediskem – na svazích jsou sjezdovky a lyžařské vleky.\n\n"}
{"id": "373363", "url": "https://cs.wikipedia.org/wiki?curid=373363", "title": "JE", "text": "JE\n\nSpojení písmen J a E může mít různé významy:\n\n"}
{"id": "373364", "url": "https://cs.wikipedia.org/wiki?curid=373364", "title": "Teplický vikariát", "text": "Teplický vikariát\n\nTeplický vikariát je jedním z 10 vikariátů litoměřické diecéze. Zahrnuje v sobě 30 farností. Okrskovým vikářem je A.R.D. ThLic. Marcin Saj.\n\nV modrém štítu stříbrně a červeně čtvrcený kříž provázený vpravo nahoře hlavou svatého Jana Křtitele položenou na zlaté míse. Vše převýšeno černým kněžským kloboukem se dvěma černými střapci.<br>Zvolený symbol odkazuje na patrocinium děkanského kostela v Teplicích, zároveň je také připomínkou na uchovávání relikviáře s ostatky tohoto světce v oseckém klášteře. \n\nFarnosti jsou z důvodu efektivity duchovní správy spojeny do farních obvodů (kolatur). Některé farnosti mohou mít správce dva. Jednoho, který má na starosti materiální záležitosti (\"in materialibus\"); a druhého, který vykonává duchovní službu (\"in spiritualibus\"). Upřesňující údaje v kolonce správce se vztahují k obsazené farnosti. Farnosti mají osoby pověřené různými funkcemi uvedené na svých stránkách či v diecézním katalogu. \n\n\n\n"}
{"id": "373371", "url": "https://cs.wikipedia.org/wiki?curid=373371", "title": "Matt Uelmen", "text": "Matt Uelmen\n\nMatt Uelmen (* 31. července 1973 Kalifornie) je skladatelem.\n\nPo čtyřměsíčním úsilí byl roku 1994 zaměstnán v herním vývojářském studiu Condor (pozdější Blizzard North).\nPrvní hrou na které pracoval byla Justice League Task Force, pro kterou složil hudbu i vytvořil zvukové efekty.\nNejvíce je však znám svou prací v Blizzard North na hrách ze série Diablo (mimo , které nevyvinul Blizzard North, ale Synergistic Software), za kterou byl oceněn cenou Excellence in Audio na IGDA v roce 2001. Pracoval také jako zvukař pro StarCraft. Z nedávné doby je autorem hudby pro oblast Outland z datadisku World Of Warcraft: The Burning Crusade. Byla to také jeho poslední hra před odchodem z Blizzard Entertainment. V poslední době se věnoval práci na hudbě pro tituly Torchlight a Torchlight II ve vývojářském studiu Runic Games.\n\nMatt vyrůstal v South Bay Los Angeles. Ačkoli umí hrát na více nástrojů, včetně bicích, flétny, kytary a kláves, své hudební dovednosti získal ponejvíce ze svých každotýdenních lekcí ve hře na klavír v dětství.\n\n"}
{"id": "373374", "url": "https://cs.wikipedia.org/wiki?curid=373374", "title": "808s &amp; Heartbreak", "text": "808s &amp; Heartbreak\n\n808s & Heartbreak je čtvrté studiové album amerického hip-hopového umělce Kanyeho Westa. Vydáno bylo 24. listopadu 2008. Na albu využil Auto-tune efekt, který pozměňuje zvuk výšek, tento efekt úspěšně používají např. T-Pain nebo Lil Wayne. Změnou také je, že se autor snaží spíše zpívat než rapovat.\n\n"}
{"id": "373381", "url": "https://cs.wikipedia.org/wiki?curid=373381", "title": "Kostel Narození Panny Marie (Brníčko)", "text": "Kostel Narození Panny Marie (Brníčko)\n\nKostel Narození Panny Marie v Brníčku je v jádru románskou stavbou, v baroku přestavěnou. Areál kostela s křížem, bránou a ohradní zdí byl v roce 1958 zapsán na seznam kulturních památek.\n\nPozdně románský kostel byl postaven zřejmě v polovině 13. století. V 18. století byla přistavěna sakristie a věž, zvětšena některá okna a proražen vstup v západní zdi lodi. Fasáda je z roku 1982.\nV roce 2004 byly na věž kostela pořízeny hodiny z prostředků poskytnutých obcí a získaných sbírkou mezi občany. Při opravě kostela v roce 2014 byla ve věži nalezena plechová schránka s historickými mincemi (nejstarší groše z roku 1760) a listinami. \n\nKostel stojí na hřbitově uprostřed obce, obklopen ohradní zdí z lomového kamene. Před věží, v ose vstupu do kostela, je zeď prolomena nízkou branou s vodorovně zakončenou sedlovou stříškou. Chodníček k předsunutým schůdkům lemují nízké zídky, které jsou ukončeny hranolovými pilířky s kamennými koulemi na vrcholu. U kostela stojí kamenný klasicistní kříž s latinským nápisem s chronogramem 1796.\n\nOrientovaná, podélná (20 m dlouhá a 7 m široká), jednolodní stavba s odsazeným kněžištěm, ukončeným apsidou. U severní zdi je čtyřboká sakristie. K obdélné lodi přistupuje na západě hranolovitá věž. Fasády jsou hladké, bez podnože, v ose kněžiště s úzkým oknem s oboustranně otevřenou špaletou, okna v lodi mají segmentový záklenek. Do kostela se vstupuje podvěžím, boční (bývalý?) vstup je v jižní zdi.\n\nKněžiště je zaklenuto valeně s konchou, loď je plochostropá. Sakristie má nízkou placku. Do lodi se otevírá zděný vítězný oblouk. V západní části lodi je dřevěná kruchta, nesená litinovými pilíři.\n\nV roce 2014 byly v kostele nalezeny cenné středověké fresky z druhé poloviny 14. století. Figurální malby pokrývají celý presbytář i vítězný oblouk. \n\n"}
{"id": "373382", "url": "https://cs.wikipedia.org/wiki?curid=373382", "title": "Georg Franck von Franckenau", "text": "Georg Franck von Franckenau\n\nGeorg Franck von Franckenau (3. května 1643 nebo 1644 Naumburg (Saale) - 6. června 1704 Kodaň) byl německý lékař a botanik.\n\nGeorg Franck studoval ve Štrasburgu medicínu a anatomii. Roku 1666 mu byl udělen doktorát. Roku 1671 odešel do Heidelbergu, kde pracoval na univerzitě jako profesor a byl lékařem markrabětě. Ve válečných časech přesídlil do Frankfurtu a poté do Wittenbergu.\n\nRoku 1692 jej císař Leopold I. povýšil do šlechtického stavu a 30. listopadu 1693 se stal členem Royal Society. Jeho poslední působiště bylo v Dánsku na dvoře Kristiána V..\n\n"}
{"id": "373385", "url": "https://cs.wikipedia.org/wiki?curid=373385", "title": "Krevní náhražka", "text": "Krevní náhražka\n\nKrevní náhražka (krevní substitut, umělá krev, bílá krev) je označení syntetické náhrady lidské krve. Jedná se o vodnou emulzi obsahující perfluorované uhlovodíky (např. perfluordekalin, perfluoroktylbromid). Perfluorované uhlovodíky jsou dokonale inertní, nejedovaté a vynikají schopností rozpouštět plyny – perfluordekalin rozpouští až 40 hmotnostních procent kyslíku.\n\nUmělá krev se používá pro transfúze v případech, kdy dojde k velké ztrátě krve, a skutečná krev není dostupná v dostatečném množství. Používají se také při léčbě popálenin a pro konzervaci orgánů. Není to však postup ideální, neboť aplikování umělé krve je podmíněno silným okysličením organismu, což může vést k jeho poškození.\n"}
{"id": "373388", "url": "https://cs.wikipedia.org/wiki?curid=373388", "title": "Dlouhý prodej", "text": "Dlouhý prodej\n\nDlouhý prodej (často se používá i anglický termín long sale) je způsob spekulace na vzestup ceny nějaké komodity či cenného papíru (tzv. spekulace „“). Investor si předmět spekulace zakoupí a po nějaké době jej prodá třetí straně. V případě, že cena mezi nákupem a odprodejem výrazněji vzrostla, je spekulace výhodná, zatímco v opačném případě investor zaznamená ztrátu. Dlouhý prodej proto používají obchodníci, kteří spekulují na vzestup cen („býci“) nebo se chtějí proti vzestupu cen zajistit.\n\nOpačná spekulace, tedy na pokles ceny, se nazývá prázdný či krátký prodej.\n\nObchodník obchoduje na trhu e-mini S&P 500, kde se rozhodne vstoupit do Dlouhého prodeje. Příkazem koupit tedy nakoupí kontrakt za cenu 1200 bodů a spekuluje na růst ceny. O hodinu později cena vzroste o 15 bodů a obchodník kontrakt prodá, neboli vystoupí z pozice na ceně 1215. Inkasuje zisk ve výši 15*$50 (jeden bod na trhu e-mini S&P 500 Index představuje $50), což je $750.\n\n"}
{"id": "373391", "url": "https://cs.wikipedia.org/wiki?curid=373391", "title": "Vážka černořitná", "text": "Vážka černořitná\n\nVážka černořitná (\"Orthetrum cancellatum\") je druh vážky z podřádu šídel. Vyskytuje se ve velké části Asie, v celém středomoří a v Evropě s výjimkou severní Skandinávie a severu Británie. V celém Česku je to běžný druh.\n\nTělo vážky černořitné má délku 44-49 mm. Zbarvení samečka a samičky je dost odlišné, dospělý sameček je na zadečku zbarvený světle modře a na hrudi je hnědý, zatímco samička a čerstvě vylíhnutý sameček jsou na zadečku žlutí a na hrudi hnědo-žlutí. Samička má na boku zadečku černé srpovité pruhy. Oči se na temeni dotýkají v bodě. Křídla jsou čirá s černou plamkou. Nohy jsou černé a u samičky navíc se žlutou barvou na stehnech. Na posledních článcích zadečku a přívěscích jsou samička i sameček černě zbarvení (vážka bělořitná je zde bílá).\n\nNymfa (larva) je dlouhá až 26 mm. Má hustě ochlupené tělo a krátké nohy.\n\nNymfy žijí v rybnících nebo jezerech. Nymfa se vyvíjí asi dva roky. Dospělci létají od května do srpna. Samečci poletují ve svém teritoriu, které muže dosahovat délky 10-50 m podél pobřeží. Po obletění svého teritoria často usedají na stejná místa na kamenech nebo vegetaci. Obě pohlaví někdy létají i poměrně daleko od vody. Samička snáší vajíčka sama za letu do mělké vody s rostlinami.\n\n"}
{"id": "373394", "url": "https://cs.wikipedia.org/wiki?curid=373394", "title": "Gran Turismo", "text": "Gran Turismo\n\nNázev Gran Turismo má více významů:\n"}
{"id": "373395", "url": "https://cs.wikipedia.org/wiki?curid=373395", "title": "Martin Tesařík", "text": "Martin Tesařík\n\nMartin Tesařík (* 3. července 1954 Prostějov) je český sociálně demokratický politik, v letech 2010 až 2016 senátor za obvod č. 61 – Olomouc, v letech 2008 až 2012 hejtman Olomouckého kraje, dříve primátor Olomouce a poslanec Poslanecké sněmovny.\n\nRoku 1973 absolvoval Střední průmyslovou školu strojnickou v Olomouci, roku 1978 Vysoké učení technické v Brně a poté pracoval v podniku Prefa Olomouc.\n\nOd roku 1990 byl zastupitelem v Olomouci. V komunálních volbách roku 1994, komunálních volbách roku 1998, komunálních volbách roku 2002 a komunálních volbách roku 2006 byl zvolen do zastupitelstva města Olomouc, v roce 1994 ještě jako bezpartijní za ČSSD, v následných volbách coby člen ČSSD. Profesně se k roku 1998 uvádí jako náměstek primátora, k roku 2002 a 2006 coby primátor. V roce 1994 vstoupil od ČSSD. V letech 1994 až 2006 byl olomouckým radním, z toho v letech 1998 až 2006 primátorem.\n\nV roce 2004 neúspěšně kandidoval do senátu na Olomoucku. V 1. kole získal necelých 22 %, v 2. kole ho porazil a senátorem se stal Jan Hálek z ODS.\n\nVe volbách 2006 se stal členem dolní komory českého parlamentu (volební obvod Olomoucký kraj). Byl členem mandátového a imunitního výboru a výboru pro obranu. Ve sněmovně setrval do března 2009, kdy rezignoval na mandát. Hodlal se totiž plně zaměřit na funkci hejtmana.\n\nDlouhodobě se angažoval v regionální politice. V krajských volbách roku 2000 byl zvolen do Zastupitelstva Olomouckého kraje za ČSSD. V krajských volbách roku 2004 nekandidoval, ale opětovně byl zvolen do zastupitelstva kraje ve volbách roku 2008 a 2012. Od listopadu 2008 do listopadu 2012 byl hejtmanem Olomouckého kraje. V krajských volbách v roce 2016 již nekandidoval.\n\nVe volbách 2010 se stal senátorem za obvod č. 61 – Olomouc, když v obou kolech porazil dosavadního senátora Jana Hálka. Ve volbách v roce 2016 svůj mandát za ČSSD obhajoval, ale vypadl už v prvním kole. Skončil na třetím místě s 14,02 % hlasů.\n\n"}
{"id": "373399", "url": "https://cs.wikipedia.org/wiki?curid=373399", "title": "Jacob Paludan", "text": "Jacob Paludan\n\nStig Henning Jacob Puggaard Paludan (7. února 1896 Kodaň – 26. září 1975 Birkerød) byl dánský spisovatel.\n\nJacob Paludan se narodil jako syn profesora literatury. Stal se lékárníkem a od roku 1920 v tomto oboru pracoval. Žil dva roky v Ekvádoru a poté cestoval po USA. Po návratu do Dánska se zabýval literární činností. Jeho poslední a nejvýznamnější román \"Jørgen Stein\" vyšel roku 1933, potom Paludan publikoval převážně eseje.\n\nOd roku 1960 byl členem Dánské akademie. Během svého života získal řadu ocenění.\n\n\n"}
{"id": "373400", "url": "https://cs.wikipedia.org/wiki?curid=373400", "title": "Vážka bělořitná", "text": "Vážka bělořitná\n\nVážka bělořitná (\"Orthetrum albistylum\") je druh vážky z podřádu šídel. Vyskytuje se v Asii, jihovýchodní Evropě a v části západní a střední Evropy. V celém Česku je to málo se vyskytující druh.\n\nVážka bělořitná je svým vzhledem hodně podobná vážce černořitné a to i délkou (44–49 mm). Zbarvení samečka a samičky je dost odlišné, sameček je na začátku a uprostřed zadečku zbarvený bělavě s modrým nádechem a na konci je zbarvený hnědo-černě, zatímco samička je na zadečku žlutá a na boku zadečku má tlusté černé srpovité pruhy (více prohnuté než u vážky černořitné). Oči se na temeni dotýkají v bodě. Křídla jsou čirá s černou plamkou. Nohy jsou černé a u samičky navíc se žlutou barvou na stehnech. Na posledních článcích zadečku a přívěscích jsou samička i sameček bíle zbarvení (vážka černořitná je zde černá).\n\nNymfa (larva) je dlouhá až 22 mm. Má hustě ochlupené tělo a krátké nohy.\n\nNymfy žijí v rybnících nebo jezerech, občas i na potocích a řekách Nymfa se vyvíjí jeden rok. Dospělci létají od června do července. Samička snáší vajíčka za letu do vody u břehu.\n\nRozeznávají se dva poddruhy vážky bělořitné:\n\n"}
{"id": "373412", "url": "https://cs.wikipedia.org/wiki?curid=373412", "title": "Konojedští z Pojetic", "text": "Konojedští z Pojetic\n\nKonojedští z Pojetic byla vladycká rodina, která přišla pravděpodobné ze Saska. Nejdříve se psala z Pojetic. Albrecht Konojedský z Pojetic držel roku 1545 Konojedy a Valkeřice. Zemřel roku 1558. Poručnicí svých dětí a majetku určil manželku Mandalénu z Vřesovic. Jeho syn se ujal Konojed před rokem 1569 a v roce 1579 je věnoval své manželce Kateřině Konojedské z Penciku. Zemřel roku 1598 a Konojedy odkázal synovi Albrechtovi, jenž je roku 1607 věnoval své manželce Dorotě Konojedské ze Sulevic. Druhou manželkou Albrechta Konojedského z Pojetic byla Marie ze Solhauzu. Albrecht zemřel roku 1620, své statky odkázal dcerám Mandaléně, Ludmile a Anně Eusebii, avšak statky byly všem roku 1622 zkonfiskovány. Dědicům byla slíbena jen skromná náhrada.\n\n"}
{"id": "373415", "url": "https://cs.wikipedia.org/wiki?curid=373415", "title": "Ordina Open 2008 – ženy", "text": "Ordina Open 2008 – ženy\n\nTenisový turnaj WTA Ordina Open 2008 se konal ve dnech 15. – 21. června v nizozemském ' s - Hertogenboschi na travnatých kurtech. Odměny činily 175,000 USD.\n\n\n"}
{"id": "373416", "url": "https://cs.wikipedia.org/wiki?curid=373416", "title": "Telefotografie", "text": "Telefotografie\n\nTelefotografie, belinograf, telestreograf (anglicky \"wirephoto\") je posílání obrazu pomocí telegrafu nebo telefonu.\n\nV roce 1902 se zabýval technologií telefotografie Arthur Korn, snažil se převést obraz na signál, který se potom pomocí kabelů přenáší na jiné vzdálené místo. \"Fotografie po drátech\" (\"Wire-Photos\") byla po Evropě hojně rozšířena r. 1910, a mezinárodně roku 1922.\n\nÉdouard Belin vynalezl první systém přenosu obrazu po drátě tzv. \"belinograf\" roku 1913, který skenoval obraz pomocí fotobuněk a přenášel jej po obyčejné telefonní lince. Systém byl založen na stejných principech, které se dodnes používají ve faxových přístrojích. Předloha se osvětlovala po řádcích a světelný signál byl převeden na elektrický. Édouard Belin položil základ pro službu firmy \"AT&T Wirephoto service\". V Evropě se podobná služba označovala jako \"Belino\".\n\nSpolečnost \"Western Union\" přenesla první polotónovou fotografii roku 1921. Společnost \"AT&T\" ji napodobila roku 1924 a \"RCA\" poslala tzv. \"radiophoto\" roku 1926. Americká agentura Associated Press začala systém posílání fotografií po telefonu používat od roku 1935 a vlastnila ochrannou známku na tzv. \"AP Wirephoto\" v období mezi 1963 a 2004. První AP Wirephoto byl obrázek, který znázorňoval havárii malého letadla v pohoří Adirondack Mountains ve státě New York.\n\nTechnologicky i obchodně byla telefotografie nástupcem vynálezu Ernesta A. Hummela - \"telediagrafu\" z roku 1895. Tehdy byly přeneseny elektricky naskenované fólie originálů přes vyhrazený okruh spojující \"New York Herald\", \"Chicago Times Herald\", \"St. Louis Republic\", \"Boston Herald\" a \"Philadelphia Inquirer\".\n\nV Československu byl belinograf zaveden roku 1936.\n\n\n"}
{"id": "373417", "url": "https://cs.wikipedia.org/wiki?curid=373417", "title": "Opencard", "text": "Opencard\n\nOpencard byl systém multifunkční čipové karty pro obyvatele i návštěvníky Prahy. Kartu postupně od roku 2006 zaváděl Magistrát hlavního města Prahy (MHMP). Koncem roku 2009 bylo držiteli karet téměř 400 tisíc lidí. Od 1. února 2011 převzal provozování Pražského centra kartových služeb (PCKS) od firmy Haguess a. s. Magistrát hlavního města Prahy. Začátkem roku 2016 začala být místo ní vydávána karta Lítačka, Opencard se již nevydává a všechny vydané karty pozbyly platnosti na konci roku 2019.\n\nOpencard slouží pro uložení dat a následně se na ni nahrávají tzv. „aplikace“, například:\n\nRámcový akční plán rozvoje informatiky počítal předběžně s celkovými náklady na Opencard od roku 2005 do roku 2008 ve výši 89,2 milionu korun. Skutečné náklady se však do března 2009 blížily 800 milionů Kč (z toho 504 milionů vynaložilo město, 217 až 232 milionů Dopravní podnik hl. m. Prahy, 40 milionů ROPID, nulové náklady vykazovala Městská knihovna) a dalších 225 milionů mělo město podle tehdejších informací vydat do konce roku 2009, takže celkové náklady v té době byly odhadovány na 1 miliardu. Odhady skutečných fixních nákladů na obdobný informačně-technologický projekt přitom činí 50 milionů Kč a variabilních 8 milionů ročně (při předpokládaném počtu 500.000 uživatelů a dvouleté fázi vývoje).\n\nNa podzim 2009 bylo auditem zjištěno, že celý projekt je pro město Praha nevýhodný a zisky jdou soukromé firmě Haguess a dalším 7 firmám, které mají neprůhlednou vlastnickou strukturu a z nichž některé (například Chrisi Praga a Grand Princ) mají více či méně přímou spojitost s Romanem Janouškem. Podle prvního auditu (zpracovaného firmou NEXIA s. r. o.), o jehož výsledcích média referovala, činily náklady na zavedení a provoz karty již 888 miliónů korun, z toho 418,7 milionu do firmy Haguess (která do té doby měla roční obrat 20 milionů Kč), ale projekt negeneruje žádné příjmy. Některé ze zakázek zadaných odborem informatiky MHMP byly podle auditu vypsány v rozporu se zákonem o veřejných zakázkách, protože byly rozděleny na několik zakázek malého rozsahu. Ředitel odboru informatiky MHMP Václav Kraus auditu vytkl 58 chyb, primátor Pavel Bém v prosinci 2009 oznámil, že město zadalo firmě e-FRACTAL s.r.o. vypracování druhého auditu a v případě potřeby objedná i třetí. Ladislav Mejzlík z Komory auditorů, označil za špatný signál, že firma e-FRACTAL s.r.o. není auditorská firma a není členem komory, tak ji nemůže nikdo ani kontrolovat. Třetí audit provedla společnost APOGEO audit s. r. o. Třebaže se výsledky auditů v mnohém lišily, článek na Aktuálně.cz konstatoval, že podle všech tří auditů se v případu vyskytly zdvojené zakázky, chaos v řízení a zbytečně vyplacené miliony navíc. Všechny tři audity však také údajně konstatovaly, že zadávání veřejných zakázek probíhalo v souladu se zákonem s jedinou výjimkou, kterou autorka článku zřejmě myslela v článku zmíněnou výtku z auditu Apogeo, že dodatek ke smlouvě mezi městem a společností MARK/BBDO byl protizákonně uzavřen bez zveřejnění. Magistrát 26. ledna 2010 části auditů zveřejnil a uvedl je citací z blíže nespecifikované zprávy z 3. jednání Rady hl. m. Prahy, podle níž společnosti e-FRACTAL s.r.o. a APOGEO audit s. r. o. došly k závěru, že „projekt Opencard je progresivní, perspektivní, dlouhodobě udržitelný a při zadávání veřejných zakázek nedošlo k zásadním pochybením“.\n\nFirma, která vypracovala první audit, nebyla v mediálních zprávách o výsledcích auditu ani o jeho kritice jmenována. Podle přílohy k usnesení rady města šlo o firmu NEXIA s. r. o.\n\nAféra silně ovlivnila kampaň před sněmovními volbami v roce 2010. Cyril Svoboda z KDU-ČSL s odvoláním na tuto aféru vyzval primátora Pavla Béma k odstoupení a zaplatil deset billboardů zaměřených proti Bémovi, z nichž některé jsou ilustrovány rukou držící kartu Opencard. Další billboardy, k nimž se ústy Jaroslava Tvrdíka přihlásila ČSSD, vyzývá Pražany, aby vsadili na správnou Open kartu, a tři politici ODS jsou zobrazeni jako žolíci na Open Card.\n\nV důsledku aféry opustila městskou radu Markéta Reedová, která projekt Opencard kritizovala, a Petr Štěpánek. O měsíc později Markéta Reedová oznámila, že hodlá prostřednictvím strany Věci veřejné kandidovat na primátorku. Aféra zvýraznila i vnitřní pnutí mezi pražskou organizací ODS a zbytkem strany. Rovněž náměstek pražského primátora Milan Richter připustil, že i s aférou Opencard souvisí pokles preferencí ODS v Praze. Navenek však ODS rozkol popírala a deklarovala svou jednotu.\n\nNa podnět zastupitelky Jany Ryšlinkové se projektem Opencard v únoru 2010 začala zabývat policie.\nDetektivové Útvaru odhalování korupce a finanční kriminality SKPV předali 8. 8. 2012 Městskému státnímu zastupitelství v Praze návrh na podání obžaloby pěti osob, které navrhuje obžalovat ze spáchání trestných činů porušování závazných pravidel hospodářského styku podle § 127 odst. 1 trestního zákona a porušování povinnosti při správě cizího majetku podle § 255 odst. 1, odst. 3 trestního zákona resp. § 255a odst. 1, odst. 2 písm. b) trestního zákona. Obvinění, včetně někdejšího ředitele odboru informatiky Magistrátu hlavního města Prahy, se těchto trestných činů měli dopustit jako osoby zodpovědné za řádný průběh veřejných zakázek v rámci realizace servisního kartového centra – Opencard. Porušili zákonné podmínky pro řádný průběh veřejných zakázek a uzavřeli smlouvy nevýhodné pro Magistrát hlavního města Prahy. Tímto svým jednáním způsobili Magistrátu hl. m. Prahy škodu ve výši cca 70 mil. Kč. Městské státní zastupitelství v Praze 22. října 2012 obžalovalo pět úředníků z magistrátu. V roce 2014 bylo pět úředníků Magistrátu hl. m. Prahy (Ivan Seyček, Miroslav Čadský, Zdeněk Jánský, Ladislav Kendík a také Jiří Chytil, který původně jako utajený svědek spolupracoval s policií a poté, co byl obviněn, obdržel Cenu za odvahu od Nadačního fondu proti korupci) nepravomocně odsouzeno k podmíněným trestům a/nebo pokutám.\n\nV březnu 2013 policie kvůli projektu Opencard obvinila deset pražských radních pro podezření z porušení povinnosti při správě cizího majetku.\n\nDne 11. června 2015 podaly bývalá zastupitelka Jana Ryšlinková a aktivistika Tereza Kněžourková doplnění trestního oznámení z prosince 2009 k Státnímu zastupitelství v Olomouci. Při podání doplnění argumentovali tím, že přes jasně označená pochybení ve vyšetřování případ zůstal Městskému státnímu zastupitelství v Praze, které na případu, jemuž hrozí za rok a čtvrt promlčení, nepracuje.\n\nV roce 2018 Nejvyšší soud zprostil obžaloby někdejší manažery pražského dopravního podniku Tomáše Petanu a Jana Suntycha. Petana byl v DPP ředitelem služeb, Suntych vedoucím informatiky (V roce 2007 doporučili uzavřít smlouvu s firmou Haguess). Za porušení povinnosti při správě cizího majetku byl odsouzen ke 3,5 roku vězení bývalý šéf magistrátního IT odboru Ivan Seyček. Šéf hodnotící komise Jiří Chytil vyvázl s podmínkou.\n\nMěstský soud v Praze se zabýval případem, ve kterém byli obžalováni Tomáš Hudeček, Eva Vorlíčková a další v rámci uzavření smluv s firmou Haguess kvůli Opencard. V roce 2016 je uznal soud vinnými. Dle soudce Alexandra Sotoláře porušili předpisy o hospodářské soutěži a také povinnosti při správě cizího majetku. Eva Vorlíčková si však při studiu prvoinstančního rozsudku všimla, že některé výpovědi neodpovídají tomu, co zaznělo v soudní síni. Její výhrady potvrdil i Vrchní soud v Praze a na 15 stranách rozepsal, kde všude změnil Městský soud výpovědi, které pak vyznívaly v neprospěch obžalovaných. Zkresleny byly i výpovědi zástupce advokátní kanceláře, který uvedl, že Hudečkovu rozhodnutí řešit záležitost tak, jak ji řešil, není možné právně nic vytknout. Dezinterpretována byla i výpověď zaměstnankyně téže právní kanceláře, jakož i výpověď zástupce pražského dopravního podniku. Zjištění vzbudilo kritiku a pochybnosti o „nezávislosti spravedlnosti“. Na soudce Sotoláře byla za tyto manipulace podána kárná žaloba i trestní oznámení.\n\nPři opětovném projednávání případu v prosinci roku 2018 soud i přes výše uvedené obviněným uložil totožné podmíněné tresty.\n\n20.3.2014 zřídila Poslanecká sněmovna Parlamentu ČR vyšetřovací komisi pro causu opencard, pro zřízení hlasovalo 121 z přítomných 155 poslanců. Komise ve své závěrečné zprávě konstatovala, že dosavadní průběh trestního řízení provázely podezřelé kroky, které \"nebyly nikdy uspokojivě vysvětleny a nesou jasně patrné stopy nedbalosti, anebo dokonce záměru\".\n\nNejvětší nápor zájemců o kartu nastal během konce roku 2008 poté, co se pořízení Opencard stalo jedinou možností pro roční předplatní jízdenky na pražskou MHD. V té době magistrát nestíhal požadavky na vystavení karet plnit včas. Již v průběhu podzimu 2008 se ale situace změnila a původní převis žádostí nad výdejem byl odstraněn.\n\nObčanské sdružení Iuridicum Remedium, které se zabývá ochranou práva na soukromí, kritizuje, že uživatel karty Opencard musí zadávat osobní údaje bez ohledu na to, jaké služby chce využívat, přičemž navíc jde o čipové karty snímatelné i na vzdálenost dvou metrů bez vědomí držitele. Sdružení ve své kampani požaduje pro platby v dopravě zavedení poloanonymní nediskriminační verze Opencard, která by neumožňovala strojovou identifikaci uživatele, a řádné vymazávání nadbytečných osobních údajů z databází. Toto sdružení udělilo v roce 2008 Magistrátu hlavního města Prahy za tuto kartu Cenu pro Velkého bratra v kategorii „největší úřední slídil“.\n\nAnonymní verze Opencard sice existuje, ta je však (stejně jako anonymní neelektronická předplatní jízdenka) dražší, zároveň však legálně platí jako přenosná (může ji legálně využívat střídavě více cestujících). Anonymní verze samozřejmě nemůže sloužit jako průkaz ke slevě a tedy ji nelze využívat pro žádné druhy zvýhodněných jízdenek (žákovské, studentské, seniorské atd.).\n\n29. prosince 2012 na konferenci 29C3 (Chaos Communication Congress) v Hamburku oznámil Timo Kasper prolomení karet s čipem Mifare DESfire (MF3ICD40), tedy stejného typu, který používá Opencard. Kasper konstatoval, že při nákladech pod 2000 € a průměrné době 7 hodin jeho tým dokázal prolomit a zrekonstruovat jeden hlavní klíč (master key) a tři speciální klíče, které karta používá a přečíst tak všechny soubory na kartě. Master key je navíc stejný pro všechny karty Opencard, takže není nutné dešifrovat každou kartu zvlášť.\nToto bezpečnostní riziko bylo známo již v době zavádění Opencard a dalo se mu předejít.\n\nPo té, co bylo rozhodnuto ukončení smlouvy na podporu systému Opencard, zjistilo se, že eMoneyServices nastavila omezení, které znemožnilo plný provoz systému po určitém datu. Toto omezení bylo obejito úpravou systémového data. S opravou systému eMoneyServices do systému zavedla další omezení, které už změnou data obejít nelze. V případě výpadku systému bylo jako řešení plánováno znovu zavést papírové předplatní jízdenky, od toho ale bylo upuštěno. Alternativní řešení nabídly společnost Visa s Českou spořitelnou a České dráhy, možné je také nasazení alternativy karty plzeňského dopravního podniku. Karty plzeňského dopravního podniku byly již v Praze otestovány, v případě podepsání smlouvy mohou být dodány do měsíce.\n\nV dubnu 2015 zveřejnila primátorka Adriana Krnáčová výsledky auditu projektu Opencard, který si magistrát zadal u společnosti NEXIA AP. Auditoři došli k závěru, že \"uživatelská hodnota s výjimkou funkce elektronické tramvajenky je nulová\" a že \"projekt nebyl nikdy strategicky řízen městem, nýbrž dodavatelem, vysoká závislost je příčinou vysokých nákladů a současného kritického stavu\". Na základě této analýzy primátorka Krnáčová odmítla možnost další spolupráce společností se společností E-Money Services, dodavatelem a držitelem licencí Opencard. Dle Krnáčové Opencard stála Hl. m. Prahu už 1,74 miliardy korun a pokračovat v tomto projektu je pro město jednoznačně nevýhodné.\n\n\n"}
{"id": "373421", "url": "https://cs.wikipedia.org/wiki?curid=373421", "title": "Vážka hnědoskvrnná", "text": "Vážka hnědoskvrnná\n\nVážka hnědoskvrnná (\"Orthetrum brunneum\") je druh vážky z podřádu šídel. Vyskytuje se v Asii, severní Africe a v jižní polovině Evropy (severněji už jen ostrůvkovitě). V celém Česku je to řídce se vyskytující druh. Je zapsaná v červeném seznamu ohrožených druhů bezobratlých ČR jako druh ohrožený.\n\nTělo vážky hnědoskvrnné má délku 41-45 mm. Zbarvení samečka a samičky je dost odlišné, dospělý sameček je celý světle modrý, zatímco samička je žlutohnědá. Oči se na temeni dotýkají v bodě. Na čele jsou sameček i samička zbarvení bíle (podobná vážka žlutoskvrná je zde hnědá). Křídla jsou čirá s hnědou plamkou.\n\nNymfa (larva) je dlouhá až 20 mm. Má hustě ochlupené tělo a krátké nohy.\n\nNymfy žijí v potocích s pomalým tokem, rybnících nebo jezerech. Je to typický pionýrský druh, vyskytující se jen v nížinách do 800 m n. m. Nymfa se vyvíjí jeden rok. Dospělci létají od června do poloviny září.\n\n"}
{"id": "373423", "url": "https://cs.wikipedia.org/wiki?curid=373423", "title": "Nadi", "text": "Nadi\n\nNadi je třetí největší město na Fidži. Leží na západní straně hlavního ostrova Viti Levu a podle posledního sčítání z roku 2007 má 42284 obyvatel. Nadi je multirasové, většina obyvatel jsou Indové nebo Fidžijci, spolu s velkou přechodnou populací zahraničních turistů. Vedle produkce cukrové třtiny je hlavním odvětvím domácí ekonomiky cestovní ruch. Region Nadi má vyšší koncentraci hotelů a motelů než kterákoliv jiná část Fidži.\n\nKvůli velké populaci Indů a Fidžijců je Nadi centrem hinduismu a islámu na Fidži. Centrum města je definováno řekou Nadi a vesnicí Viseisei na západě a nádherným chrámem Sri Siva Subramaniya na východě. Jde o největší hinduistický chrám na jižní polokouli a je místem pro poutníky. Muslimové mají bohoslužby v mešitě Nadi a ahmadižádi v mešitě ahmadižádů.\n\nMezinárodní letiště Nadi, ležící 9 km od města, je největším letištěm na Fidži a je obsluhováno Air Pacific (největší letecká společnost na Fidži), Air New Zealand, Pacific Blue, Korean Air a některými dalšími domácími aerolinkami, jako jsou např. Pacific Sun, Air Fiji a charterové aerolinky pro VIP Air Wakaya. Nadi je tak hlavním východiskem pro cestující na Fidži, dokonce i když leží na opačné straně (západní) ostrova Viti Levu než hlavní a největší město státu Suva.\n\nNadi je střediskem obchodu a cestovního ruchu, má asi 18 hotelů a je oblíbeno mezi cestovateli, kteří mají v plánu přeplout trajekty na ostrovní letoviska na západní část souostroví Mamanuca patřící k Fidži. Z města je rovněž blízko na západní pláže s bahnitým dnem. Blízko je také na východ na vysočinu Nausori a je možné vstoupit do údolí Sabeto a Sigatoka. Dalšími místy jsou botanická zahrada Waqadra a Zahrady spícího obra, které vlastní velkolepou sbírku orchidejí Raymonda Burra.\n"}
{"id": "373427", "url": "https://cs.wikipedia.org/wiki?curid=373427", "title": "Ohnivý kruh", "text": "Ohnivý kruh\n\nOhnivý kruh ( ), též Tichomořský lem, je pásmo okolo Tichého oceánu charakteristické častým výskytem projevů vulkanické činnosti a zemětřesení. V této oblasti o celkové délce 40 000 km se nachází 452 sopek a odehrává se tam přibližně 90 % všech zemětřesení na planetě. Příčinou tak intenzivní vulkanické a seismické aktivity je kontinentální drift, který způsobuje tření jednotlivých litosférických desek navzájem. Výsledkem jsou pak erupce či otřesy. V minulosti se v důsledku pohybu desek v okolí Tichého oceánu odehrálo kolem 80 % těch nejničivějších zemětřesení vůbec.\n\nOhnivý kruh má ve skutečnosti tvar podkovy otevřené směrem k jihu a obíhá z větší části po okrajích Pacifické litosférické desky, ovšem i několika menších desek: od pobřeží Mexika směrem na jih po východních okrajích desek Kokosové a Nazca, od pobřeží japonského ostrova Honšú směrem na jih po západním okraji desky Filipínské. Do Ohnivého kruhu bývá také počítán západní výběžek z místa styku Filipínské, Pacifické, Australské a Eurasijské desky v podobě jižních (indonéských) ostrovů Malajského sousostroví, což je oblast mimořádně vulkanicko-seismicky aktivní – i proto, že je přechodovou oblastí k Alpsko-himálajskému systému.\n\nIndonéský výběžek (Moluky, Malé Sundy, Jáva, Sumatra) je místem styku Eurasijské a Australské desky.\n\nJen v oblasti západního Tichého oceánu se ročně odehrává asi 1 500 zemětřesení, které bezprostředně souvisejí s pohybem litosférických desek. Severovýchodně od Japonska, na Aleutských ostrovech a v Kanadě lze najít několik stále činných sopek.\n\nTyto projevy přímo souvisí s Pacifickou deskou, kterou ovlivňují desky výše uvedené. V několika případech jde o subdukci, tedy o podsunutí jedné desky pod druhou (např. deska Nazca), jinde o podélný posun (např. část Australské desky).\n\nPatrně nejznámějším geologickým prvkem, souvisejícím s Ohnivým kruhem, je severoamerický zlom San Andreas. V roce 2004 se na západním okraji Pacifické desky díky kontaktu s Australskou deskou vytvořila vlna tsunami. \n\n\n\n"}
{"id": "373428", "url": "https://cs.wikipedia.org/wiki?curid=373428", "title": "Mediaset", "text": "Mediaset\n\nMediaset je italská soukromá mediální společnost. Vznikla v roce 1978 pod původním názvem Fininvest. V roce 1987 došlo k přejmenování na Mediaset RTI a od poloviny 90.let se používá pouze Mediaset.\nVlastníkem jsou italský magnát, podnikatel a politik Silvio Berlusconi a jeho rodina.\n\nV roce 2019 MEDIASET založila holding MediaforEurope se sídlem v Holandsku, ale daňovým úřadem v Itálii. Skupina plánuje spustit několik bezplatných programů napříč Evropou. Ve stejném roce koupila MEDIASET 9,6% podílu v německé společnosti ProsiebenSat1.\n\n\n\nVšechny kanály Mediaset vysílají v DVB-T a na satelitu Hot Bird, kromě teleshoppingového kanálu M4C který vysílá pouze na internetu. Všechny kanály (kromě TGcom24) jsou na satelitu kódované systémem Nagra a přístupné pouze s kartou TivúSat zdarma. Kódované a placené kanály jsou dostupné přes dekódovací kartu Sky Italia přes satelit nebo pozemní digitální vysílání a také přes placenou on-line videotéku Infinity.\n\nSpeciálně pro zahraniční publikum je k dispozici program Mediaset Italia, který vysílá vybrané pořady skupiny Mediaset. Tento program je k dispozici např. v USA, Kanadě, Austrálii, Německu, Francii a dalších zemích. Kanál je placený. \n\nMediaset je druhá největší a nejvýdělečnější mediální společnost v Evropě po lucemburské RTL. V roce 2006 zakoupila nizozemskou společnost Endemol a vlastní ji z více než 51%. Ve Španělsku vystupuje pod značkou Mediaset España a provozuje tam celkem devět TV stanic včetně té nejsledovanější Tele 5, má i podíl v německých Pro 7 a Sat.1. To stejné platí i pro britskou stanici Channel 4, ve Francii stanici TF1 a v Polsku má podíl ve stanicích Tele 5 a Polonia 1. Mediaset také uvažuje o expanzi na Ukrajinu, Slovensko a do Česka.\n\nDíky vysokému podílu v Endemolu patří Mediasetu i exkluzivní práva k různým TV formátům, např. Big Brother nebo Chcete být milionářem?.\n\nMediaset velmi úzce spolupracuje s předními Americkými filmovými studiemi a to hlavně s 20th Century Fox a Universal. Díky této spolupráci má Mediaset mnohdy exkluzivní práva k nejnovějším filmům a některé tituly vysílá i ve světové premiéře na svých filmových kanálech. Od roku 2006 spolupracuje s televizí NBC zejména v rámci zpravodajství a zábavných pořadů.\n\nV Mediasetu vznikl světově úspěšný formát reality show Pošta pro Tebe (C'e' posta per Te) za kterým stojí autorka pořadu Maria De Filippi. Pořad se vysílá i v Česku na programu ČT 1.\n\n"}
{"id": "373429", "url": "https://cs.wikipedia.org/wiki?curid=373429", "title": "Kostel Všech svatých (Dlouhomilov)", "text": "Kostel Všech svatých (Dlouhomilov)\n\nKostel Všech svatých v Dlouhomilově je barokní stavbou z 18. století. V roce 1964 byl zapsán mezi kulturní památky.\n\nKostel byl vystavěn v roce 1768 zřejmě na středověkých základech (loď a závěr). V roce 1832 byly přistavěny boční kaple a sakristie s oratořemi, předsíň s věží, zároveň bylo prodlouženo kněžiště a rozšířena okna. V roce 2006 byla dokončena celková rekonstrukce kostela.\n\nOrientovaný jednolodní kostel s odsazeným starým kněžištěm čtvercového půdorysu, k němuž po stranách přiléhají čtyřboká sakristie a kaple s oratořemi v patře. Na východě pokračuje kněžiště jedním klenebním polem a trojbokým závěrem. Ke krátké lodi přiléhá na západě hranolová věž, na jihu čtyřboká předsíň. V hladké fasádě jsou okna s půlkruhovými záklenky. Do kostela se vstupuje podvěžím zaklenutým valeně s výsečemi, z jihu vede vchod chráněný předsíní.\nKněžiště je zaklenuto valeně s výsečemi mezi pasy a lunetovým závěrem. Kaple, sakristie a podvěží jsou zaklenuty valeně s výsečemi, oratoře a loď jsou plochostropé. Vítězný oblouk chybí. V západní části lodi je novodobá kruchta.\nV areálu kostela se nachází klasicistní kříž z roku 1779 (připomínající výročí první vítězné bitvy nad Turky u Vídně v r. 1529) a empírová socha Jana Nepomuckého z roku 1839.\n\n"}
{"id": "373430", "url": "https://cs.wikipedia.org/wiki?curid=373430", "title": "Gran Turismo (herní série)", "text": "Gran Turismo (herní série)\n\nGran Turismo je velmi úspěšná série závodních videoher pro herní konzole Sony PlayStation, PlayStation 2, PlayStation Portable, PlayStation 3 a PlayStation 4 vyvíjená společností Polyphony Digital a jejím hlavním vývojářem je Kazunori Jamauči.\n\nŽádná hra ze série neobsahuje příběh a všechny mají stejný princip – hráč začíná s určitým obnosem, který má na nákup auta (respektive jeho vylepšení) a postupem času si díky vítězstvím v závodech odemyká nové tratě, auta a získává peníze. Cílem je dokončit hru na 100%.\n\nKvůli licenčním dohodám s výrobci automobilů hra nemá téměř žádný model poškození a tím pádem má jen omezený kolizní systém. I přesto se ovšem hra řadí spíše k simulátorům než k arkádám (například díky zastávkám v boxech, opotřebení pneumatik a reakcím aut na úpravy) Už od prvního dílu jsou všechny vozidla ve hře vytvářeny individuálně, každé má jiný vzhled, ovladatelnost a v pozdějších verzích dokonce i interiér. \n\nPrvním díl série a nejprodávanější hra na PlayStation. Obsahuje 11 tratí a 178 vozidel. Vydána roku 1997.\n\nOproti prvnímu dílu je Gran Turismo 2 rozsáhlejší (28 tratí a okolo 650 vozidel), kvůli tomu byla vydána na dvou CD. Většina tratí je fiktivní, ale ve hře se nacházejí i dvě skutečné tratě (kalifornská Laguna Seca a koloradská Pikes Peak).Ta je ale upravená a neodpovídá tudíž realitě (ploty a zábrany kolem trati, ani délka samotné trati neodpovídá). Mimo to obsahuje i několik rallye tratí. Vydána roku 1999.\n\n obsahuje 20 tratí a okolo 150 vozidel. Oproti předchozím dílům má modernější grafiku a jinou strukturu města.\nTuning aut se provádí v jednom místě na mapě, oproti předchozímu dílu o poznání méně vozidel. Vydána na jednovrstvém DVD pro PS2 roku 2001.\n\nGran Turismo 4 byla vydána na dvouvrstvém DVD pro Playstation 2 roku 2004, je schopná HD rozlišení (pouze NTSC japonská verze, v PAL verzi HD rozlišení není). Ve hře se nachází 51 tratí a 728 vozidel.\n\nGran Turismo 5 byla vydána pro PS3 24. listopadu 2010 (70 tratí a 950 vozidel). Jako první v sérii obsahuje model poškození, který však není nijak zázračný.\n\nHra byla vydána 1. října 2009. Je zde 60 tratí a 800 aut. Ve hře nebude přítomen tuning a úpravy aut a hlavní mód se nestaví na závodech, ale na \"driving missions\" známých z GT4. Prodejci aut jsou generovány dle náhodného rosteru, tudíž je velmi obtížné získat všechny, proto lze auta prodávat a vyměňovat s jinými majiteli PSP s touto hrou. Hra běží na stabilních 60fps a na trati budou spolu s hráčem 3 soupeři. \n\nVyšlo 6. prosince 2013. Obsahuje více než 1200 vozů a 107 tratí.\n\nHra byla vydána 18. října 2017. Obsahuje přes 150 vozů a 54 tratí v 18 různých lokacích. Jde o první hru série na Playstation 4.\n\nKromě předchozích pěti dílů existují i další (tzv. \"spin-offs\"), které jsou většinou nějakým způsobem obsahově omezené nebo nedokončené. Mají a měly reklamní funkci nebo funkci \"ochutnávky\" pro hráče, kterým mají ukázat, jak bude vypadat nadcházející díl. Tyto díly jsou určeny primárně pro japonský trh, kde má Gran Turismo tradičně nejsilnější zákaznickou základnu.\n\nGran Turismo je nejčastěji kritizováno za malé množství soupeřů, jejich jednotvárnou umělou inteligenci a absenci hraní přes internet (Online mód již nabízí GT5: Prologue a bude i v GT5) a kolizního modelu (který je také oficiálně oznámen pro pátý díl série). Pozitivně je hodnocena realistická grafika, množství licencovaných aut a vyváženost ovládání (mezi simulátorem a arkádou). Série je považován za nejlepší automobilový simulátor na konzolích PlayStation a její díly často i za nejlepší automobilovou hru vůbec. Série se celosvětově prodalo přes 50 milionů kusů.\n\nGT-Racing.cz - stránka českého teamu, včetně pořádání online šampionátů\n"}
{"id": "373431", "url": "https://cs.wikipedia.org/wiki?curid=373431", "title": "Cvetanka Christovová", "text": "Cvetanka Christovová\n\nCvetanka Minčeva Christovová ( ; 14. března 1962, Kazanlak – 14. listopadu 2008, tamtéž) byla bulharská sportovkyně, atletka, mistryně světa a mistryně Evropy v hodu diskem.\n\nV roce 1979 brala bronz na juniorském mistrovství Evropy v polské Bydhošti.\n\nV roce 1988 vybojovala na letních olympijských hrách v jihokorejském Soulu výkonem 69,74 m bronzovou medaili. Na stupních vítězů doplnila dvě východoněmecké diskařky Dianu Ganskyovou (stříbro) a Martinu Hellmannovou (zlato). O čtyři roky později na olympiádě v Barceloně získala stříbro (67,78 m). Zlato vybojovala Kubánka Maritza Marténová, která jako jediná přehodila sedmdesátimetrovou hranici. Reprezentovala také na letních olympijských hrách 2004 v Athénách, kde skončila v kvalifikaci na posledním místě.\n\nZemřela 14. listopadu 2008 na rakovinu. Spolu s trenérem Petkom Rachmanlijevem byla prohlášena čestnou občankou města Kazanlak.\n\n"}
{"id": "373437", "url": "https://cs.wikipedia.org/wiki?curid=373437", "title": "Vlastimil Kroupa", "text": "Vlastimil Kroupa\n\nVlastimil Kroupa (* 27. duben 1975, Most) je bývalý český profesionální hokejový obránce.\n\nV roce 1993 si ho ve vstupním draftu NHL vybral tým San Jose Sharks ve druhém kole (celkově 45. místo). Kroupa odehrál 5 sezón v týmech San Jose Sharks a New Jersey Devils. Vysoký a šikovný obránce Kroupa byl znám pro přechodný styl pohybu s pukem a tvrdou umístěnou střelu. Ale měl problémy s delší sezónou NHL (v porovnání s Evropou) a drsnějšími a tvrdšími fyzickými aspekty hry v Severní Americe. Poté, co koncem 90. let strávil několik sezón většinou v AHL, kde brousil svoji hru, zvolil Kroupa před sezónou 2000-01 návrat ke hraní v rodné České republice.\n\n\n\n"}
{"id": "373438", "url": "https://cs.wikipedia.org/wiki?curid=373438", "title": "Vážka žlutoskvrnná", "text": "Vážka žlutoskvrnná\n\nVážka žlutoskvrnná (\"Orthetrum coerulescens\") je druh vážky z podřádu šídel. Vyskytuje se hlavně v jižní polovině Evropy, severněji už jen ostrůvkovitě. V celém Česku je to vzácně se vyskytující druh. Je zapsaná v červeném seznamu ohrožených druhů bezobratlých ČR jako druh ohrožený.\n\nTělo vážky žlutoskvrnné má délku 40–44 mm. Zbarvení samečka a samičky je dost odlišné, dospělý sameček je na zadečku světle modrý a na hrudi hnědý, zatímco samička je celá žlutohnědá. Oči se na temeni dotýkají v bodě. Na čele jsou sameček i samička zbarvení hnědě (podobná vážka hnědoskvrnná je zde bílá). Křídla jsou čirá se žlutohnědou plamkou.\n\nNymfa (larva) je dlouhá až 19 mm. Má hustě ochlupené tělo a krátké nohy.\n\nNymfy žijí v bažinách, rybníčcích nebo potocích s pomalým tokem, kde se vyvíjí dva roky. Dospělci létají od poloviny května do září.\n\n"}
{"id": "373440", "url": "https://cs.wikipedia.org/wiki?curid=373440", "title": "Joseph John Ruston", "text": "Joseph John Ruston\n\nJoseph John Ruston (3. března 1809 v Londýně - 2. března 1895 ve Vídni) byl britský konstruktér a podnikatel. V Českých zemích je znám jakožto významný dopravní podnikatel, jenž se společně Johnem Andrewsem průkopnickým způsobem zasloužil o rozvoj české říční paroplavby po Labi a po Vltavě. Dále také jako majitel známé pražské strojírny Rustonka, jenž v Praze-Karlíně vyráběla různé ocelové mostní konstrukce, kolejnice, parní stroje apod. (pozn.:v roce 2007 byl objekt bývalé Rustonky téměř kompletně zbourán a demolován ).\n\nV roce 1841 zkonstruoval a postavil první český říční parník Bohemia.\n\n"}
{"id": "373442", "url": "https://cs.wikipedia.org/wiki?curid=373442", "title": "Rurikovci", "text": "Rurikovci\n\nRurikovci (rusky \"Рюриковичи\" [Rjurikoviči], [Rjurykovyči]) byli původní vládnoucí dynastií ve středověkém ruském státě, to znamená v Kyjevské Rusi, později v dílčích ruských knížectvích i sjednoceném ruském státě. Vládli od 9. století do roku 1598. K nejznámějším panovníkům z rurikovské dynastie patří sv. Vladimír I., Jaroslav I. Moudrý, Vladimír II. Monomach, Vsevolod III. Bolšoje gnězdo, Alexandr Něvský, Ivan I. Kalita, Dmitrij Donský, Ivan III. Veliký, Vasilij III. Ivanovič a Ivan IV. Hrozný.\n\nZa zakladatele dynastie Rurikovců je považován pololegendární varjag Rurik, jehož zná jediný písemný pramen, nejstarší ruská letopisná sbírka \"Povest vremennych let\", která vypráví o pozvání knížat ze zámoří. Podle ní přišel Rurik roku 862 ze Skandinávie a spolu se svými bratry Sineusem a Truvorem se zmocnil vlády na ruském severu, v Novgorodu, Izborsku a Běloozeru. Později Oleg, rovněž normanský náčelník, vládnoucí jménem údajného Rurikova syna Igora spojil Novgorod s významným centrem v zemi východních Slovanů Kyjevem, což je považováno za počátek státu, který později historikové nazvali Kyjevská Rus. \n\nRurika ani Olega nezná jiný historický pramen než \"Povest vremennych let\". Teprve Igora můžeme doložit i v pramenném materiálu cizí provenience. Proto se někteří historici domnívají, že se původní Nestorova verze \"Povesti\" o nich nezmiňovala a vyprávění o nich bylo zařazeno až do dalších dvou redakcí. Podle nich byl potom zakladatelem dynastie Rurikovců až Igor, který již mohl mít slovanský původ (nebo být synem slovanské ženy a varjažského bojovníka, jak by spíše napovídalo jeho severské jméno). \n\nVyprávění o pozvání knížat:\n\n\"\"Léta 6367\" [859] \"vybírali varjagové, kteří přicházeli ze zámoří, daně od Čudů, Slovanů, Merjanů, Vesů i Krivičů; a Chazaři vybírali daně od Poljanů a Severjanů i Vjatičů … léta\"[860] \"vyhnali Slované varjagy za moře, nedali jim daně a počali vládnout sami sobě a nebylo u nich práva; i povstal rod proti rodu, nenáviděli se vespolek a začali bojovat sami proti sobě. I řekli si mezi sebou: Vyhledejme sobě knížete, který by nám vládl a soudil podle zákona. Vypravili se za moře k varjagům, k Rusům; neboť tak se ti varjagové nazývali Rusy, jakož se jiní nazývají Švédy, další Normany, Angly, jiní Góty, tak i ti. A řekli Čudové, Slované, Kriviči i Vesové Rusům: Země naše veliká jest a oplývá vším, ale řád v ní není; pojďte nám panovat a vládnout. Vypravili se tři bratři s rody svými, vzali s sebou celou Rus a přišli: nejstarší Rurik se usadil v Novgorodu, druhý Sineus na Běloozeru a třetí Truvor v Izborsku. Od těchto varjagů dostala jméno ruská země, Novgorodští: ti lidé novgorodští pocházejí z varjažského rodu, dříve však byli Slované. Po dvou letech Sineus zemřel, také jeho bratr Truvor a vlády se ujal Rurik a rozdával svým mužům města, tomu Polock, tomu Rostov, jinému Běloozero. I v těchto městech žijí příchozí varjagové; ale první osadníci v Novgorodě byli Slované, v Polocku Kriviči, v Rostově Merané, v Běloozeru Vesové, v Muromi Muromci; a nad nimi všemi panoval Rurik.\"\"\n\nV polovině 12.století se Kyjevská Rus rozpadla na několik nezávislých knížectví. Zpočátku jich bylo 12, ve 14.století až 250. Ve většině těchto knížectví vládla knížata z rurikovské dynastie, která byla velmi početná. Nejvýznamnější z nich byla veliká knížata vladimirská, knížata tverská, rjazaňská a suzdalsko-nižněnovgorodská, která většinou také používala od poloviny 14.století titulu veliký kníže. Ve 14.století se prosadili Rurikovci, vládnoucí moskevskému knížectví, kteří svůj původ odvozovalli od Alexandra Něvského, respektive od jeho syna Daniila, který získal moskevský úděl, osamostatnil se v něm a podstatně rozšířil území, jemuž vládl.\n\nMatka českého krále Václava II. a manželka Přemysla Otakara II., Kunhuta, byla dcerou Rostislava Haličského a vnučkou sv. Michala Černigovského z dynastie Rurikovců. \n\nNa přelomu 15. a 16. století se ruská knížectví sjednotila pod vládou velikých moskevských knížat (titul velikého knížete vladimirského se koncem 14.století přenesl z Vladimiru do Moskvy). Počínaje vládou Ivana III. užívali moskevští vládcové titul \"kňjaz vseja Rusi\" nebo \"gosudar vseja Rusi\", případně car, což ale nikdy nebyl řádný titul vládce. Prvním korunovaným ruským carem byl Ivan IV. Hrozný. Smrtí jeho syna cara Fjodora I. vymřela moskevská větev rurikovského rodu po meči. \n\nFjodorovu smrt následovalo období politické nestability, označované jako smuta, které trvalo do roku 1613. Poté nastoupil na trůn Michail I., zakladatel dynastie Romanovců, která byla vzdáleně příbuzná s Rurikovci (z tohoto rodu pocházela matka cara Fjodora I.). Romanovci vládli do roku 1762 a jako rod Holstein‑Gottorp‑Romanov až do revoluce v roce 1917.\n\n"}
{"id": "373450", "url": "https://cs.wikipedia.org/wiki?curid=373450", "title": "Obecní úřad", "text": "Obecní úřad\n\nObecní úřad je jeden z orgánů obce. \n\nČeskoslovenským vládním nařízením č. 4/1945 Sb. se dnem vyhlášení 9. 5. 1945 dosavadní obecní a městské úřady staly úřady místních a městských národních výborů. \n\nTermín obecní úřad byl v Československu znovuzaveden zákonem č. 367/1990 Sb. s účinností od 24. listopadu 1990, kdy na obecní úřady přešly práva a závazky místních národních výborů obcí a městských národních výborů. Právní úprava zůstala po zániku Československa v platnosti i v České republice a Slovenské republice, v Česku pak tento termín převzal i nový zákon o obecním zřízení, 128/2000 Sb. \n\nVzhledem k tomu, že v České republice jsou města a městyse obcemi, ve městech se obecní úřad nazývá městský úřad, ve statutárních městech \"magistrát\" a v městysích úřad městyse.\n\nObecní úřad vykonává úkoly samostatné působnosti obce, které mu uloží zastupitelstvo obce nebo rada obce, a pomáhá výborům a komisím v jejich činnosti. Dále vykonává přenesenou působnost obce.\n\nV Česku se pro obecní úřady používá zkratka OÚ. Na Slovensku by byla iniciálová zkratka termínu „obecný úrad“ zaměnitelná se zkratkou termínu „obvodný úrad“, a proto byla pro obecní úřady zavedena zkratka OcÚ, pro obecní zastupitelstva OcZ (zkratka Ob je vžitá pro obvodní instituce a OÚ byla zkratka okresních úřadů).\n\nPodle zákona tvoří obecní úřad starosta, místostarostové, tajemník obecního úřadu a zaměstnanci zařazení do obecního úřadu. Obecní rada může zřídit odbory a oddělení pro jednotlivé druhy činnosti, které vedou zaměstnanci obecního úřadu. Toto je obvyklé zejména u větších obcí.\n\nKaždý obecní úřad má ze zákona povinnost:\n\nObecní úřad také spravuje obec.\n\nV některých případech se může stát, že dvě sousedící obce mají jen jeden společný obecní úřad, který spravuje obě obce, a to buď celé nebo jen v některých bodech (např. svoz komunálního odpadu či bezpečnost). Tomuto stavu se říká přenesení působnosti. Finance ze státního rozpočtu obecní úřad s přenesenou působností obdrží podle míry působnosti.\n\n\nZákon č. 128/2000, o obcích ze dne 12. dubna 2000\n"}
{"id": "373451", "url": "https://cs.wikipedia.org/wiki?curid=373451", "title": "Tjazi", "text": "Tjazi\n\nTjazi je obr v severské mytologii, který se v ní objevuje převážně v podobě orla. Podle Snorriho je Tjazi synem bohatého obra Ölvaldiho, jeho bratry jsou Gang a Ildi a jeho dcerou je Skadi.\n\nNejznámějším příběhem, ve kterém vystupuje, je bezpochyby příběh bohyně Idunn. Tu byl lstivý bůh Loki Tjazim donucen pro něj vylákat z Ásgardu do lesa, kde ji pak v podobě orla mohl unést do svého sídla v Trymheimu. Bohyně však byla pro Ásy existenčně důležitá, protože její jablka je udržovala mladé, a tak pohrozili Lokimu smrtí, jestliže ji nepřivede zpět. Nezbylo mu tedy nic jiného. Půjčil si sokolí plášť od bohyně Freyji a Idunn proměněnou v ořech pak z Trymheimu odnesl. Tjazi po návratu domů však zjistil, co se stalo, sokola pronásledoval, ale než jej stačil chytit, byl Ásy zabit.\n\nTjaziho zabití nemohla přenést přes srdce dcera Skadi, se kterou nakonec museli Ásové dohodnout smír. Ten spočíval v tom, že si směla zvolit za muže jednoho z nich a navíc jí museli splnit jedno přání, a to rozesmát ji. Myslela si totiž, že to pro ně bude nesplnitelné přání, ale Lokimu se to nakonec podařilo. Tak byl smír uzavřen.\n"}
{"id": "373453", "url": "https://cs.wikipedia.org/wiki?curid=373453", "title": "Tedražice", "text": "Tedražice\n\nTedražice jsou malá vesnice v okrese Klatovy poblíž Sušice. Vesnice patří pod obec Hrádek. Vesnice se neoficiálně dělí na dvě části – Horní a Dolní (Luho) Tedražice.\n\nNa území Tedražic se nachází pozůstatky zlatokopecké osady z 13. století. Tato osada nesla název \"Zduná\" a byla z větší části zničena během husitských válek. Jediným pozůstatkem je katolický kostel sv. Vavřince na Zdouni, který tvoří hlavní osvícenou dominantu této oblasti. Samotné Tedražice jsou mladší sídlo, první písemná zmínka o vesnici pochází z roku 1395.\n\nV roce 2011 zde trvale žilo 203 obyvatel.\n\nVe vsi se nachází textilní závod Hewa Tex, firma Galasport vyrábějící pádla a závodní slalomové lodě, výrobna nábytku, smíšené zboží, prodejna a opravna nářadí a nástrojů.\n\nZajímavostí jsou bývalé malé zasypané uranové doly, které se nalézají pouhých 200 metrů od obecních studen.\n\n\n\n"}
{"id": "373456", "url": "https://cs.wikipedia.org/wiki?curid=373456", "title": "Jozef Psotka", "text": "Jozef Psotka\n\nJozef Psotka (12. února 1934, Košice, Československo – 16. října 1984, Mount Everest, Nepál) byl československý sportovec, slovenský horolezec. Ve své době se jednalo o nejstaršího člověka, který dosáhl vrcholu Mount Everestu bez použití kyslíkového přístroje.\n\nNarodil se a mládí prožil v Košicích, poté působil jako asistent na SVŠT v Bratislavě. Věnoval se horolezectví, zdolal vícero vrcholů, mezi jinými také alpský Matterhorn tzv. Bonattiho cestou (1967). Zúčastnil se řady himálajských výprav a v roce 1981 vystoupil na Kančendžengu.\n\nDne 15. října 1984 vylezl bez kyslíku na vrchol Mount Everestu jako první Slovák spolu se Zoltánem Demjánem a šerpou Ang Ritem. Při zpáteční cestě se od svých horolezeckých společníků oddělil a po více než 1000metrovém pádu do Západního kotle zahynul.\n\n\n\n\n\n"}
{"id": "373457", "url": "https://cs.wikipedia.org/wiki?curid=373457", "title": "Vani", "text": "Vani\n\nVani (gruzínsky: ვანი) je malé město v západní Gruzii nacházející se na jihozápadě regionu Imeretie 41 km od krajského města Kutaisi. V roce 2014 zde žilo 3744 obyvatel, v celém rajónu Vani, do kterého kromě tohoto města spadá ještě 40 okolní vesnice, žilo v roce 2014 celkem 24 512 obyvatel.\n\nMěsto se nachází na hranici Kolchidské nížiny a Malého Kavkazu na pravém břehu řeky Sulori, vlévající se do řeky Rioni.\n\nVani bylo vybudováno již ve starověku a jeho vývoj je členěný na čtyři fáze. První osídlení tohoto místa se datuje do 8. století př. n. l. až 7. století př. n. l. (první fáze), kdy tvořilo toto město, jehož tehdejší název se nedochoval, pravděpodobně jedno z hlavních náboženských center. Dochovaly se totiž zbytky starověkých pohřebišť, obětních oltářů, tradičních kolchidských dřevěných budov a mnoho cenností. V 6. až 4. století př. n. l. (druhá fáze) bývalo toto město pravděpodobně centrem administrativní jednotky kolchidského království. Z konce tohoto období se objevují i pozůstatky kamenných staveb (třetí fáze). Z tohoto třetího období jsou z místní nekropole doloženy nejen zbytky dřevem obložených pohřebních komor, ale i kamenné sarkofágy. Z doby od 3. do 1. století př. n. l. (čtvrtá fáze) se dochovaly pozůstatky opevnění, „malé“ městské brány, honosných chrámů a oltářů a tavících pecí na výrobu bronzových soch.\n\nPodle archeologických nálezů bylo starověké Vani někdy v polovině 1. století př. n. l. zničeno a již nebylo obnoveno. Od té doby až do roku 1981 bylo Vani pouhou větší vesnicí. Po celé 20. století bylo ve Vani a okolí nalézáno mnoho archeologickým vykopávek. V roce 1985 pak zde bylo založeno Archeologické muzeum, kde je vystaveno mnoho pozůstatků starověké Kolchidy.\n\n\n\n"}
{"id": "373458", "url": "https://cs.wikipedia.org/wiki?curid=373458", "title": "Suchá (Hlavňovice)", "text": "Suchá (Hlavňovice)\n\nSuchá je vesnice v okrese Klatovy spadající pod obec Hlavňovice. V roce 2011 zde trvale žilo 20 obyvatel. V minulosti se zde hojně těžilo dřevo.\n\nPrvní písemná zmínka o vesnici pochází z roku 1582.\n\n\n"}
{"id": "373459", "url": "https://cs.wikipedia.org/wiki?curid=373459", "title": "Kostel Narození Panny Marie (Nový Malín)", "text": "Kostel Narození Panny Marie (Nový Malín)\n\nKostel Narození Panny Marie v Novém Malíně je barokní stavba z 18. století s věží z konce 16. století. Kostel byl v roce 1964 zapsán mezi kulturní památky. Hlavní oltář se nachází v presbyteriu kostela. Je vysoký 10 metrů.\n\nPůvodní středověký kostel byl prý postaven na místě pohanského chrámu. Dle datace na starém kostelním zvonu lze předpokládat, že kostel zde stál již v 15. století. Podoba původního kostela je znázorněna na obecním pečetidle z roku 1705. Je zde vyobrazen s obloukovými okny na podélné straně a se dvěma okny téhož tvaru na užší straně, kde byl též vchod. Dále je vidět cibulová věž uprostřed střechy, na obou koncích hřbetu kostela byl kříž. V roce 1724 byl kostel značně přestavěn a v barokním slohu rozšířen stavitelem Jan Wisnerem z Uničova a Antonínem Scholzem ze Šumperka. Při této přestavbě byl kostel prodloužen o dvě okna, tj. od kazatelny až po hlavní oltář. Dostavěna byla i věž kostela s hodinami, na kterou v roce 1727 byla slavnostně usazena kostelní báň. V roce 1810 byla za hlavním oltářem přistavěna sakristie s oratoří. Zvětšený a renovovaný kostel byl v roce 1811 konsekrován olomouckým světícím biskupem Josefem Kolowratem. V následujících letech byla opravována střecha a báně kostela. V roce 1930 byl zcela obnoven.\n\nV roce 2004 dostal kostel novou fasádu. V roce 2013 byla dokončena fasáda věže a opraveny věžní hodiny, restaurovány kamenné prvky na portále kostela. V roce 2014 byla provedena celková úprava kostelního náměstí a bezprostředního okolí kostela včetně výsadby nových stromů.\n\nKostel byl dříve obklopen hřbitovem, který byl obehnán kamennou zdí se třemi brankami a sloužil až do roku 1892, kdy byl zrušen pro nedostatek místa. V roce 1879 byly kolem kostela vysazeny lípy na počest 25. výročí sňatku císaře Františka Josefa I. Některé se dosud zachovaly. U kostela stojí dřevěná socha Anděla naděje od Jaroslava Mináře z roku 2013 vyřezaná z kmene jednoho ze stromů. V areálu kostela se nacházejí dvě chráněné kulturní památky:\n\n\nKostel je podélná jednolodní sálová stavba dlouhá 42 m a 11 m široká. Presbyterium je stejně vysoké a široké jako loď, zakončené půlelipsou. K jižní zdi přiléhá čtyřboká sakristie s oratoří v patře. Západní průčelí tvoří hranolová zakončená bání s křížem, vysoká 50 m. Vedle vstupu do podvěží jsou ve zdi druhotně osazeny dvě mramorové desky s pamětními nápisy o stavbě věže, nyní překryté omítkou (jedna je datována rokem 1588). Hodiny byly na věž umístěny v roce 1829, nahrazeny byly v roce 1892 spolehlivějším strojem s třemi ciferníky, dílem hodináře Thondela z Uničova.\n\nLoď kostela je valeně zaklenuta s výsečemi mezi pasy a lunetovým závěrem. U paty klenby je průběžná římsa, pasy jsou neseny přízedními polopilíři, překrytými pilastry, které jsou v presbytáři zesíleny.\n\nMonumentální 10 m vysoký klasicistní oltář s bohatou ornamentikou ovládá svou architekturou celý prostor kostela. Na oltáři jsou uloženy relikvie sv. Jana a sv. Pavla. Hlavní oltář má ve sloupovém retabulu obraz Narození Panny Marie, který kostelu daroval zdejší rodák rytíř von Hochman (1792–1859). Obraz z roku 1667 byl několikrát přemalován a jeho autorství není přesně určeno (Tobiáš Pock, Josef Stern). Tři nástropní fresky zachycují některé výjevy ze života Panny Marie (Navštívení Panny Marie, Svatba, Nanebevzetí). Malba není datována ani podepsána. Dle odhadu památkového ústavu v Brně obraz pochází pravděpodobně z let 1730–1740 a není vyloučeno, že je dílem přímo mistra Jana Kryštofa Handkeho nebo Ignáce Oderlického. Kostel má ještě dva boční oltáře. Volně zavěšený, původně oltářní obraz z roku 1813 představuje apoštoly sv. Jana a sv. Pavla jako ochránce proti bouřkám a zobrazuje historické jádro obce s kostelem. Čtrnáct obrazů křížové cesty pořídili farníci na vlastní náklady v roce 1805, autor Heinrich Wehner. V roce 1914 byly restaurovány a dány do nových rámů.\n\nZvon ve věži má na věnci nápis s letopočtem 1465. Na dvoupatrové hudební kruchtě jsou instalovány varhany vyrobené v roce 1892 firmou Bauer z Uničova, které nahradily původní nástroj z roku 1829. Generální opravou prošly v roce 2002.\n\n"}
{"id": "373464", "url": "https://cs.wikipedia.org/wiki?curid=373464", "title": "Ekibastuz", "text": "Ekibastuz\n\nEkibastuz ( ) je město v Pavlodarské oblasti na severovýchodě Kazachstánu u stejnojmenného jezera. Leží přibližně 320 kilometrů východně od hlavního města Astany. Klima je extrémně kontinentální s hlubokými mrazy v zimě a žhavými léty.\n\nV roce 1957 měl Ekibastuz 25 tisíc obyvatel, podle censu z roku 1999 zde žilo 127 200 obyvatel, v roce 2013 to bylo 137 270. Národnosti podle sčítání z roku 2010 převažují kazašská (75 tisíc) a ruská (52), významnější menšiny jsou ukrajinská (7), tatarská (3) a běloruská (1) při celkovém počtu obyvatel 145 tisíc.\nNejnovější mešita byla otevřena v roce 1998 a pravoslavný chrám v roce 2000 za účasti příslušných nejvyšších duchovních Kazachstánu.\n\nCentrum těžby černého uhlí, kovoprůmyslu a průmyslu stavebních hmot a také potravinářství. V okolí se nacházejí dvě velké uhelné elektrárny \na také letiště. \n\nSídlí zde 8 vysokých škol („колледж“), převážně technického zaměření, ale i humanitních a lékařských oborů.\n\nArcheologické nálezy prokazují osídlení v oblasti nejméně již 12 tisíc let. Vodohospodářská zemědělská zařízení byla odhalena ve vykopávkách z období pozdního středověku.\n\nModerní etapa osídlení přišla roku 1876, kdy v oblasti byla objevena ložiska kamenného uhlí a v roce 1898 současně s počátkem těžby bylo založeno první sídliště. \nPo znárodnění dolů z roku 1918 ve dvacátých letech těžba upadla a zařízení bylo zlikvidováno. Až roku 1948 byla započata stavba nového města a roku 1954 znovu započata těžba a zpracování uhlí. Roku 1957 obec získala městská práva. Např. v roce 1979 bylo 11% sovětské těžby černého uhlí z místních dolů.\n\nV 50. letech 20. století zde byl sovětský tábor – gulag, ve kterém byl na nucených pracích mimo jiné Alexandr Solženicyn. V lednu 1952 zde došlo ke vzpouře.\n\n"}
{"id": "373465", "url": "https://cs.wikipedia.org/wiki?curid=373465", "title": "Vale", "text": "Vale\n\nVale () je malé příhraniční město v jihozápadní Gruzii v kraji Samcche-Džavachetie. Město se nachází blízko hranic s Tureckem, obklopený vrcholy Malého Kavkazu v nadmořské výšce 1000 až 1200 metrů nad mořem. Vale bylo poprvé zmíněno už v 10. století jako vesnice. Za sovětské éry byla v okolí Vale objevena ložiska hnědého uhlí a vesnice začala růst, až v roce 1962 získala statut města.\n\nVale je od roku 1947 poslední stanicí na 91 km dlouhé železniční trati do Chašuri. Nádraží se nachází asi 3 km severně a o několik set metrů nadmořské výšky níže od města v údolí řeky Posof (, ), která pramení v turecké provincii Ardahan na východním svahu Arsiánského hřbetu.\n\nMěstem prochází evropská silnice E691, která v tureckém Horasanu v provincii Erzurum odbočuje z evropské silnice E80 přes Kars, jižně od Vale překračuje hranici do Gruzie a přes Achalciche a Achalkalaki pokračuje do Arménie, kde se přes Gjumri napojuje na evropskou silnice E117, čímž tvoří nejkratší spojení mezi Tureckem a Arménií, jelikož společná hranice mezi oběma zeměmi je uzavřena.\n"}
{"id": "373467", "url": "https://cs.wikipedia.org/wiki?curid=373467", "title": "Infinite (album, Eminem)", "text": "Infinite (album, Eminem)\n\nInfinite je první studiové album amerického zpěváka a rappera Eminema. Bylo vydáno v roce 1996. Obsahuje 11 písní. Už v této době se projevil Eminemův talent v oblasti rapu. Na rozdíl od jeho ostatních alb ale toto mělo malý úspěch - bylo prodáváno pouze v USA, kde prodalo pouze okolo 1 000 kopií.\n"}
{"id": "373468", "url": "https://cs.wikipedia.org/wiki?curid=373468", "title": "Eminem Presents: The Re-Up", "text": "Eminem Presents: The Re-Up\n\nThe Re-Up je společné album amerického rappera Eminema a umělců z jeho labelu Shady Records. Vyšlo v roce 2006. Obsahuje dvaadvacet skladeb.\n"}
{"id": "373470", "url": "https://cs.wikipedia.org/wiki?curid=373470", "title": "Kostel svatého Filipa a Jakuba (Hraběšice)", "text": "Kostel svatého Filipa a Jakuba (Hraběšice)\n\nKostel svatého Filipa a Jakuba v Hraběšicích je slohově nezařazenou stavbou, vybudovanou v letech 1818–1825. U kostela se nachází památkově chráněná barokní rustikální plastika sv. Jana Nepomuckého z druhé poloviny 18. století.\n\nPůvodně byla postavena jen kaple s dřevěnou věží. Kamenná věž byla přistavěna v letech 1846-7. Byly v ní zavěšeny tři zvony, které však byly během druhé světové války odvezeny k rozlití. V roce 1841 byl v Hraběšicích zřízen farní úřad, budova fary byla postavena v r. 1842. V letech 1991-3 byla provedena generální oprava celého areálu kostela, včetně ohradní zdi, márnice a fary. Kostel dostal nové zastřešení (bonský šindel) a byl kompletně omítnutý. Interiér kostela byl nově upraven v moderním stylu a pořízen nový oltář. Opraveny byly i věžní hodiny.\n\nKostel se nachází v areálu hřbitova (z r. 1830), který je částečně ohrazen kamennou zdí. Za kostelem se nachází budova márnice. Ke vstupní bráně vedou schody přímo do hlavního vchodu v podvěží kostela. Po levé straně brány stojí před areálem kamenný kříž s tělem Ježíše Krista a reliéfně zdobeným podstavcem. \n\nKostel je jednoduchá jednolodní stavba obdélného půdorysu zakončená půlkruhovým kněžištěm. Představena hranolová třípodlažní věž s věžními hodinami. Malířská výzdoba interiéru, jejíž součástí je i čtrnáct obrazů zastavení křížové cesty, je dílem Sabiny Kratochvílové. Dokončena byla v roce 1992. \n\nV blízkosti kostela se nachází samostatně stojící památkově chráněná socha sv. Jana Nepomuckého, zhotovená z maletínského pískovce, půvabné lidové dílo z druhé poloviny 18. století. \n\nhttp://www.hrabesice.eu/\n\nhttp://www.pamatkovykatalog.cz/\n\nhttps://commons.wikimedia.org/wiki/\n"}
{"id": "373475", "url": "https://cs.wikipedia.org/wiki?curid=373475", "title": "609–600 př. n. l.", "text": "609–600 př. n. l.\n\nStaletí: 8. století př. n. l. - 7. století př. n. l. - 6. století př. n. l.\n\nRoky: 619 - 610 '609 - 600' 599 598 597 596 595\n\n\n\n"}
{"id": "373476", "url": "https://cs.wikipedia.org/wiki?curid=373476", "title": "Orthetrum", "text": "Orthetrum\n\nOrthetrum je rod vážek z čeledi vážkovití. Původem je ze starého světa, ale některé druhy rodu se rozšířily i do Austrálie. Od ostatních vážek z čeledi se rod odlišuje počtem předuzlových příček v křídle, na křídle jich má nejméně deset. Další typický znak je, že políčko těsně před uzlem je úplné, tzn. že políčko hned pod ním je stejně dlouhé. Známo je 60 druhů tohoto rodu, z nich se v Evropě vyskytuje 8 druhů. V Česku žijí 4 druhy.\n\n"}
{"id": "373478", "url": "https://cs.wikipedia.org/wiki?curid=373478", "title": "Tkvarčeli", "text": "Tkvarčeli\n\nTkvarčeli (abchazsky: Тҟəарчал \"(Tkvarčal)\"; gruzínsky: ტყვარჩელი) je město ve východní části Abcházie na západě Gruzie. Protéká jím řeka Galidzga. S okolním světem je město spojeno železnicí do Očamčiry. V roce 2003 v něm žilo 4786 obyvatel.\n\nTkvarčeli bylo povýšeno na město až v roce 1942 poté, co byla v této oblasti roku 1935 objevena uhelná ložiska. Během druhé sv. války význam místních dolů výrazně stoupl, když byly hlavní sovětské uhelné doly v Donbasu obsazeny nacistickými Němci. Do roku 1989 se zvýšil počet obyvatel Tkvarčeli na úctyhodných 21 744, z nichž 42,3 % tvořili Abchazové, 24,5 % Rusové a 23,5 % Gruzínci.\n\nBěhem války v Abcházii v letech 1992 až 1993 město s výraznou vojenskou a humanitární pomocí Rusů úspěšně přestálo obléhání Tkvarčeli gruzínskou armádou. Po válce zůstalo město, v porovnání se stavem před válkou, zdevastované, bez průmyslu a bez většiny obyvatel, kteří ho začali opouštět. V roce 2003 žilo ve městě už jen necelých 4800 lidí.\n\nNejdůležitějším průmyslovým artiklem v Tkvarčeli byla vždy těžba uhlí. Přestože jsou místní hnědouhelné doly ze sovětských dob dávno uzavřené, těží se ve zdejších lomech díky investici turecko-abchazské společnosti Tamsaş, která sice naplňuje městskou pokladnu ze 75 %, ale představuje značnou ekologickou zátěž. Za zanedbávání ekologických požadavků byla její činnost kritizována. Z důvodu plánovaných olympijských her v Soči se nyní zvažuje výstavba cementárny. Gruzínská vláda však považuje tyto investice za nelegální, protože porušují regulační směrnici SNS z roku 1996. Ve svých výsostných vodách proto zadržela mnoho nákladních lodí s tkvarčelským uhlím a způsobuje tak společnosti Tamsaş značné ztráty.\n"}
{"id": "373481", "url": "https://cs.wikipedia.org/wiki?curid=373481", "title": "Vítkovo kvarteto", "text": "Vítkovo kvarteto\n\nVítkovo kvarteto je česká bigbeatová skupina, vystupující od počátku 80. let 20. století. Po celou dobu své existence vystupuje s prakticky neměnným repertoárem. Největším hitem této skupiny je píseň \"Pražskej démon\".\n\n\n\n"}
{"id": "373483", "url": "https://cs.wikipedia.org/wiki?curid=373483", "title": "LG KE970", "text": "LG KE970\n\nLG KE970 (LG ME970, LG CU720, LG KG70, nebo LG Shine) je tenký výsuvný mobilní telefon s celokovovým tělem vyráběný firmou LG. Je nástupcem modelu LG Chocolate a druhým telefonem z řady LG Black Label Series. V roce 2008 byl představen jeho nástupce LG Secret.\n\nShine byl původně určen pro asijský trh pod označením LG Cyon SV420, po jeho úspěchu výrobce rozšířil prodej i na trhy v Evropě, Jižní a část Severní Ameriky. Na trh byly později uvedeny varianty Titanium Black, Andy Lau, Iron Man (jen 21 ks) a Gold Edition.\n\n\n"}
{"id": "373492", "url": "https://cs.wikipedia.org/wiki?curid=373492", "title": "Adéla z Blois", "text": "Adéla z Blois\n\nAdéla z Blois (okolo 1060/1064 /snad až po 1066?/ – 8. března 1138) byla dcera anglického krále Viléma I. Dobyvatele a Matyldy Flanderské a tedy i sestra anglického krále Jindřicha I. Sňatkem se pak stala hraběnkou z Blois, Chartres a Meux.\n\nMezi léty 1080 a 1084 byla Adéla provdána za hraběte Štěpána II. z Blois. Původní zasnoubení s Haraldem z Kentu, které je znázorněno na známé tapiserii z Bayeux bylo zrušeno. Roku 1089 zdědil Štěpán hrabství Blois, Chartres a Meaux a stal se jedním z nejbohatších mužů své doby, neboť hrabství Blois bylo v té době jedním z nejvýznamnějších severofrancouzských údělů, vklíněný mezi Normandii a rodové državy Kapetovců nad Seinou a Loirou.\n\nRoku 1095 se stal Štěpán účastníkem první křížové výpravy. V době jeho nepřítomnosti Adéla úspěšně spravovala hrabství – důležité svědectví poskytují dopisy, v nichž Štěpán informoval Adélu o průběhu výpravy. Štěpánova účast na první křížové výpravě však skončila neslavně, neboť opustil vojsko, jehož velitelem (jedním z velitelů) byl zvolen, a to při obléhání Antiochie v roce 1098. Za to se samozřejmě stal terčem kritiky svých současníků – mezi nimi i své manželky Adély. Ta se údajně natolik styděla za svého manžela, že mu nedovolila zůstat doma, ale nabádala jej, aby se do Svaté země vypravil znovu a očistil tak svou pověst.\n\nRoku 1101 se tedy Štěpán připojil ke křížové výpravě, která je označována jako křížová výprava z roku 1101 (jedna z menších křížových výprav organizovaných po úspěšné první křížové výpravě). Domů se však již nevrátil, neboť roku 1102 padl u Ramly a tato hrdinská smrt jeho pověst v očích současníků očistila.\n\nI během manželovy druhé nepřítomnosti spravovala Adéla panství Blois a Chartres, po manželově skonu pak jako regentka za své nezletilé syny a věnovala se výchově dětí – mezi nimi tří synů: Štěpána, budoucího anglického krále, Jindřicha, budoucího biskupa ve Winchesteru, a Theobalda, budoucího hraběte z Champagne a Blois. Svého prvorozeného syna Viléma, který byl fyzicky znetvořen a koktal a dle dobových měřítek zjevně nebyl schopen vládnutí, Adéla sama zbavila následnických práv.\n\nAdéla údajně vystupovala jako laskavá a vzdělaná dáma (tak o ní referuje i Orderic Vitalis), která se v Blois a Chartres stala iniciátorkou čilého kulturního dění. Její záliby byly intelektuální a zároveň umělecké, obklopovalo ji velké množství básníků a učenců. Byla v písemném styku např. s Ivem ze Chartres, Hildebertem z Lavardinu, biskupem z Mans (ten udržoval korespondenci s mnoha urozenými dámami své doby a ve svých dopisech několikrát Adéle blahopřál za prozíravost, kterou prokázala při správě svěřených panství), nebo s Anselmem z Canterbury. K hraběnčinu okolí patřily i urozené dámy, často podobně vzdělané jako ona sama nebo její sestra Cecílie, která byla abatyší kláštera Nejsvětější Trojice v Caen.\n\nI Adéla strávila poslední léta života v klášteře, a to v cisterciáckém klášteře Marcigny v Burgundsku, kam se uchýlila poté, co všichni její synové dospěli a byli schopni převzít své vladařské povinnosti. V Marcigny, zdá se, nalezla i místo posledního odpočinku.\n\n\nDále jsou Adéle a jejímu manželovi připisovány ještě tři dcery:\n\n\n"}
{"id": "373494", "url": "https://cs.wikipedia.org/wiki?curid=373494", "title": "Ferdinand Knobloch", "text": "Ferdinand Knobloch\n\nFerdinand Knobloch (15. srpna 1916 Praha – 19. ledna 2018) byl český psychiatr žijící od roku 1970 ve Vancouveru. Byl emeritním profesorem kanadské Univerzity Britské Kolumbie (\"The University of British Columbia\") ve Vancouveru.\n\nPo maturitě na gymnáziu v roce 1935 začal studium medicíny a psychoanalýzy u doc. Hirsche, které přerušila druhá světová válka. Strávil dva roky v koncentračním táboře Flossenbürg. Jeho první žena Zuzana zemřela v Osvětimi. Lékařskou fakultu dokončil až po válce v roce 1946. Ve cvičné psychoanalýze pokračoval u Bohodara Dosužkova do roku 1948. V letech 1948–1949 odjel do Velké Británie do Londýna na roční studijní pobyt. Absolvoval stáž u Hanse Eysenka a zároveň absolvoval kurz u Anny Freudové a Melanie Kleinové. Za důležité považuje setkání s terapeutickou komunitou Maxwella Jonese v Sutton, Surrey. V roce 1952 se stal vedoucím psychiatrie Fakultní polikliniky v Praze.\n\nSpolečně se svou druhou ženou a spolupracovnicí Jiřinou Knoblochovou pracoval na vývoji Integrované psychoterapie. V roce 1968 byl pozván jako hostující profesor postupně na tři univerzity v USA, kde už zůstal. V roce 1970 za ním emigrovala jeho žena s dcerami. V roce 1971 se stal řádným profesorem Univerzity Britské Kolumbie v kanadském Vancouveru.\n\nV roce 2004 byla manželům Knoblochovým udělena cena Gratias Agit za šíření dobrého jména České republiky v zahraničí.\n\nFerdinand Knobloch patří k nejvýznamnějším osobnostem české psychoterapie poválečného období. Společně se svou ženou Jiřinou Knoblochovou, je autorem Integrované psychoterapie, na jejímž vývoji pracoval zprvu sám dlouhá léta už od roku 1940. Jeho teorie vznikla jako výsledek kritického zhodnocení všech tehdy hlavních směrů v psychoterapii, včetně psychoanalýzy a behaviorálních psychoterapií, za použití originální techniky skupinového schématu, muzikoterapie, psychodramatu, psychogymnastiky a řízené abreakce.\n\nVe své teorii čerpal myšlenky nejen z oblasti psychoterapie, ale také psychologie osobnosti, evoluční psychologie, psychologie hudby. Podle Knoblocha ke vzniku Integrované psychoterapie významně přispěla pražská filozofie vědy tzv. Vídeňský kroužek. Knoblochovi ve své teorii slučují psychologické, sociologické a biologické pojetí člověka. Je zde formulován teoretický rámec malé společenské skupiny. Jejich snahou bylo vytvořit ucelený systém psychoterapie zaměřený zejména na léčbu neurotických poruch.\n\nFerdinand Knobloch je autorem techniky zvané psychogymnastika. První myšlenka vznikla už v roce 1941, ale uskutečňovat se začala až v roce 1956 s pomocí Běly Smrčkové. Později se o rozvoj psychogymnastiky v České republice zasloužila zejména Hana Junová.\n\nV roce 1951 založil terapeutickou komunitu pro neurotiky na státním statku v Doksanech, která byla později přesunuta na lovecký zámeček ve Lništi. V roce 1954 tato komunita pevně zakotvila v Lobči na Kokořínsku. Toto místo se také stalo jedním z prvních výcvikových center v psychoterapii v ČSSR, kde profesionálové absolvovali cvičný pobyt v roli pacientů. Po vzoru Lobče byl později založen denní stacionář Horní Palata v Praze.\n\nV podobném duchu založil roku 1971 svou terapeutickou komunitu na oddělení 18b v Psychiatrické léčebně v Kroměříži prof. PhDr. Stanislav Kratochvíl.\n\nPo emigraci v roce 1968 pokračoval Knobloch ve vývoji Integrované psychoterapie ve Vancouveru v Kanadě. Založil terapeutickou komunitu v lesním táboře Haney a v roce 1972 denní stacionář Day House.\n\nV letech 1979–1999 vyšla publikace \"Integrovaná psychoterapie\", v pěti jazycích (angličtině, němčině, japonštině, čínštině a češtině).\n\nV Česku kurzy Knoblochovy Integrované psychoterapie nabízí Mezinárodní centrum pro integrovanou psychoterapii a zdravý životní styl (INCIP, zkr. z The International Center for Integrated Psychotherapy and a Healthy Life Style) a Psychoterapeutický institut, z.s. (PSIN).\n\n\n\n"}
{"id": "373495", "url": "https://cs.wikipedia.org/wiki?curid=373495", "title": "Ladislav Čelakovský", "text": "Ladislav Čelakovský\n\nLadislav Čelakovský může znamenat: \n\n"}
{"id": "373498", "url": "https://cs.wikipedia.org/wiki?curid=373498", "title": "Ladislav Josef Čelakovský", "text": "Ladislav Josef Čelakovský\n\nLadislav Josef Čelakovský (29. listopadu 1834 Praha – 24. listopadu 1902 tamtéž) byl český botanik, profesor pražské univerzity a člen České akademie věd. \n\nStudoval gymnázium ve Vratislavi, kde jeho otec působil jako profesor slavistiky. Když otec zemřel, postaral se o něho Jan Evangelista Purkyně, který zde byl též profesorem, měl také velký vliv na jeho výchovu. Maturitu složil na Akademickém gymnáziu v Praze 1. Po maturitě učil na gymnáziu v Chomutově a v letech 1860-61 a 1864-65 na gymnáziu v Ječné. Roku 1860 se stal kustodem botanického oddělení Národního muzea. Roku 1866 se habilitoval na pražské technice (dnes ČVUT), roku 1871 byl jmenován mimořádným a roku 1880 řádným profesorem botaniky na pražské Univerzitě Karlově. Stal se prvním ředitelem Katedry botaniky. Od roku 1869 byl členem Královské české společnosti nauk, od roku 1890 České akademie věd a umění a byl také členem řady učených společností v cizině. \n\nS manželkou Aloisií, rozenou Knafovou (1837–1904)měl pět dětí (z nich jeden syn zemřel v jednom roce). Jeho syn Ladislav František Čelakovský byl také botanikem a mykologem. Syn Jaromír Čelakovský byl ředitelem Zemské banky, syn Miroslav Čelakovský sekčním šéfem Zemského výboru. Je pohřben v Praze na Olšanských hřbitovech. Secesní náhrobek ze švédské žuly je vyplněn kromě jeho jména i jménem jeho manželky Luisy. V horní části náhrobku je jeho podobizna, dílo sochaře Bohumila Kafky.\n\nZabýval se hlavně morfologií rostlin, zejména květenství nahosemenných, systematikou, kde popsal řadu rostlinných druhů a kříženců. Navázal na své předchůdce, zejména na Karla Bořivoje Presla, a vytvořil první vědecký soupis květeny Českých zemí. Široce založenou „Fylogenetickou morfologii“ nedopsal a zůstala v rukopise. Byl u nás první, kdo roku 1877 referoval o Darwinově teorii a roku 1894 o ní vydal knihu nazvanou Rozpravy o Darwinově theorii. V roce 1899 prosadil zřízení botanické zahrady pro českou část pražské univerzity v Praze, Na Slupi, kde existuje dodnes. Přispíval do Riegrova slovníku a do Ottova slovníku naučného a napsal desítky článků do časopisů Vesmír, Živa, Osvěta a dalších. Kromě toho napsal několik učebnic a populárních knih o rostlinách a houbách.\n\n\nPodle databáze INPI popsal 208 rostlinných druhů.\nVedle vědecké činnosti se v mládí zabýval také překladatelstvím a přeložil do češtiny několik Shakespearových dramat.\n\n\n\n\n"}
{"id": "373499", "url": "https://cs.wikipedia.org/wiki?curid=373499", "title": "Čelakovský", "text": "Čelakovský\n\nČelakovský je příjmení: \n\n"}
{"id": "373503", "url": "https://cs.wikipedia.org/wiki?curid=373503", "title": "Groupe PSA", "text": "Groupe PSA\n\nAkciová společnost vznikla v roce 1976, jako PSA Group (PSA je zkratka \"Peugeot Société Anonyme\"), poté co Peugeot S.A. převzala 89,95 % akcií bankrotující společnosti Citroën. Výkonným ředitelem je Carlos Tavares, předsedou správní rady je Thierry Peugeot. \n\nV roce 2017 PSA oznámila, že s americkým General Motors dosáhla dohody na odkup německého Opelu a britského Vauxhallu, čímž se skupina stala druhým největším výrobcem automobilů v Evropě za Volkswagenem.\nV listopadu 2019 oznámil Tavares, že došlo k dohodě o fůzi PSA s Fiat Chrysler automobiles. Cílem je udržet všechny automobilové značky na trhu.\n\n\nAutomobily značek sdružených ve skupině PSA jsou vyráběny na více místech. Následující přehled zachycuje stav v září 2017, tzn. zahrnuje i výrobní závody Opelu a Vauxhallu.\n\nMimo výše uvedených závodů existují ještě další výrobny ve vlastnictví PSA, ve kterých jsou vyráběny různé součásti automobilů (např. v Maďarsku, Rakousku, Polsku, Francii).\n\nNěkteré z automobilů skupiny PSA vznikají ve spolupráci s dalšími automobilkami ve společně provozovaných výrobních závodech, jako např.:\n\n\n"}
{"id": "373509", "url": "https://cs.wikipedia.org/wiki?curid=373509", "title": "Stanislav Kratochvíl", "text": "Stanislav Kratochvíl\n\nStanislav Kratochvíl (* 25. srpna 1932, Brno) je český klinický psycholog. Zabývá se především psychoterapií, zejména neuróz, hypnózou a sexuální terapií.\n\nJeho otec pracoval v armádě, proto dětství prožil v různých moravských městech – v Uherském Brodě, ve Zlíně a po osvobození v roce 1945 se rodina vrátila do Brna. Zde také vystudoval psychologii na FF MU. Diplomovou práci zpracoval na téma využití psychotonu (tehdejšího léku obsahujícího pervitin) při léčbě emočních neuróz. Již během svých studií stážoval v Psychiatrické nemocnici v Kroměříži, kde posléze pracoval jako sanitář a poté, po absolutoriu v roce 1958, zde nastoupil jako klinický psycholog na tehdejší primariát prim. Mertla. Zde se na konci padesátých let a v šedesátých letech věnoval využití některých drog (thiopental, LSD), které byly tehdy oficiálně distribuovány farmaceutickými podniky, v psychoterapii jako prostředku k odžití (tzv. abreakci) nezpracovaných a potlačených prožitků u pacientů s neurotickými poruchami. V kroměřížské psychiatrické nemocnici pracuje Stanislav Kratochvíl dodnes (2017).\n\nNa kroměřížském Oddělení klinické psychologie působila společně se Stanislavem Kratochvílem celá řada významných osobností československé psychologie - např. doc. Ivo Plaňava, později významný manželský a rodinný psycholog, bývalý vedoucí Psychologického ústavu na FF MU v Brně prof. Mojmír Svoboda, PhDr. Petr Hájek, nyní profesor na Londýnské univerzitě, PhDr. Jan Ženatý, dále jungiánští psychologové PhDr. Ludvík Běťák, PhDr. Karel Plocek a mnozí další. Zakrátko také začal působit jako odborný asistent na brněnské univerzitě, kde přednášel psychoterapii. Během politického uvolnění v roce 1968 byl pozván jako hostující výzkumný pracovník do USA na Stanfordovu univerzitu, kde se zapojil do výzkumu hypnotických jevů.\n\nNa počátku 70. let se zasloužil o otevření psychoterapeutického oddělení (na oddělení 18b v kroměřížské léčebně), které navázalo na tradici středočeské lobečské komunity Ferdinanda Knoblocha. Komunitní systém s využitím psychodramatu a psychogymnastiky byl určitým ostrovem svobody v tehdejším bolševickém Československu. Umožnil stáž celé řadě psychologů, ovšem \"na vlastním preparátu, na vlastní kůži\", tedy jako pacientů. Kroměřížská komunita se věnovala především léčení neurotických poruch. Poznamenejme, že otevření oddělení pro pacienty předcházel intenzivní psychoterapeutický program, resp. trénink pro personál - který byl rovněž součástí budoucí kroměřížské komunity na oddělení 18b.\n\nV roce 1978 kvůli studijním pobytům v zahraničí, zejména v USA, musel z politických důvodů opustit brněnskou univerzitu (tehdy Univerzitu Jana Evangelisty Purkyně) a od té doby působil jako externí pedagog na Univerzitě Palackého v Olomouci. Ještě před rokem 1989 se na Slovensku habilitoval, ale byl mu upřen docentský titul, který mu byl přiznán až po Sametové revoluci v roce 1989. 30. srpna 1991 byl jmenován prezidentem republiky Václavem Havlem profesorem klinické psychologie. Na Univerzitě Palackého působil až do roku 2009.\n\nZavedl rovněž párovou sexoterapii, podstatně ovlivněnou terapeutickým systémem Masterse a Johnsonové, za jeho časů byli manželé, resp. partneři hospitalizováni v tzv. Zelených domcích, aby se mohli věnovat intenzivní párové sexoterapii. Z tehdejší doby pochází učebnice Psychoterapie, která s monografií doc. Jiřiny Knoblochové představovala jednu z mála knih o psychoterapii, zvláště poté, kdy Knoblochová emigrovala. Vychoval celou řadu žáků, kupř. Alenu Plhákovou, jež na jeho pedagogické dílo navazovala na Univerzitě Palackého v Olomouci. Kratochvílova učebnice vycházela v doplňovaných a aktualizovaných vydáních opakovaně, po Sametové revoluci již opět svobodně, se skromnějším názvem Základy psychoterapie, naposledy v roce 2017. Autor vždy zastával integrativní přístup.\n\nStanislav Kratochvíl stále vedle práce vedoucího klinického psychologa v psychiatrické nemocnici a psychoterapeuta na oddělení 18b vede již tradiční uznávané kurzy hypnoterapie, resp. klinické hypnózy, které rovněž pořádá v kroměřížské psychiatrické nemocnici. Jeho kniha „Sexuální dysfunkce“, která už vyšla v několika vydáních, fundovaně spojuje všechny aspekty diagnostiky a léčby sexuálních dysfunkcí. V roce 2002 mu byla olomouckou univerzitou udělena Cena Františka Palackého za celoživotní dílo v oblasti klinické psychologie.\n\n\nUčebnice přináší výklad současných vlivných směrů, důkladný instruktivní přehled psychoterapeutických metod a zabývá se i výsledky vědeckého výzkumu. Je orientována eklekticky a integrativně, postihuje přínos dílčích přístupů a nabízí diferencované užití osvědčených metod v praxi. Je bohatě ilustrována obrázky technik i portréty významných terapeutů.\n\nMonografie podává přehled teoretických koncepcí práce s manželským nesouladem. Přináší praktické návody ke zlepšení komunikace partnerů. Zabývá se řešením problémů, které jsou v osobnostech, ve vztahu a jeho vývojových etapách, ve vnitřních funkcích manželství a v ohrožujících vlivech zvenčí. Jsou zde i výsledky výzkumu účinnosti této terapie.\n\nSystematická příručka vychází z rozboru dynamiky skupiny, charakterizuje cíl a průběh skupinových sezení a uvádí příklady jejich vedení. Přináší popis skupinových technik a shrnuje účinné faktory této terapie. Druhá část předkládá zkušenosti autora a jeho kroměřížského týmu při práci s neurotiky v terapeutické komunitě na poutavých ukázkách.\n\nPříručka se zabývá praktickým využitím hypnózy v lékařství. Obsahuje návody k hypnotizaci, zásady různých forem hypnoterapie (uklidnění, odreagování, analgezie, odsugerování symptomů) a výklad i ukázky praktických postupů u různých onemocnění v jednotlivých lékařských oborech. Uvádí i výzkumná data o účinnosti hypnoterapie. \n\nShrnutí současného stavu výzkumu hypnózy a vědeckých poznatků o hypnóze jako svérázném psychologickém jevu, zahrnujícím zvýšení sugestibility, změněný stav vědomí a zintenzivněný vztah k hypnotizérovi, jehož navození závisí na hypnabilitě jako vlastnosti osobnosti. Důraz na vědeckou metodologii. \n\nMonografie se zabývá poruchami erekce, ejakulace, frigiditou, anorgasmií a vaginismem. Analyzuje organické a psychogenní příčiny a uvádí formy terapie se speciálním zaměřením na metody psychoterapeutické, zejm. párovou sexuální terapii. Uvádí výsledky i problémy této formy léčení u 185 manželských dvojic v kroměřížské léčebně.\n\nMonografie uvádí ukázky praktického využití skupinové psychoterapie v léčení neurotických poruch na příkladu několika uzavřených terapeutických skupin léčených v systému terapeutické komunity. Příběhy skupin dokumentují, jak skupinové procesy pomáhají při zvládání konfliktů a řešení problémů a přispívají tak k lepším vztahům i kvalitě života. \n\nKnížka je zaměřena na prevenci neurotických poruch a zároveň ukazuje, jak pacient s již existující neurotickou poruchou může omezit její vliv na vlastní zdatnost a životní spokojenost. Navrhuje, jak rozvíjet pozitivní přístup k životu, jak pracovat a odpočívat, jak jednat s lidmi, jak se prosadit, jak se odreagovat, jak řešit problémy i přispět k souladu v manželství. \n\nKnížka přináší charakteristiku potíží a problémů, se kterými se může člověk setkat v oblasti sexuality. Poskytuje návod, jak je možno postupně pomocí strukturovaných sexuálních cvičení v páru potíže zvládat a jak se naučit využívat sexuální aktivity pro oboustranné potěšení. Obsahuje řadu ukázek, jak muži a ženy řešili různé problémy v sexuální oblasti.\n\nPublikace uvádí 8 příběhů úspěšné párové terapie dvojic, které trpěly některou sexuální dysfunkcí. Dále přináší ukázky 40 křivek ženské sexuální reaktivity, které jsou rozděleny do čtyř kategorií: křivka s orgasmem při souloži, křivka s orgasmem mimo soulož, křivka bez orgasmu a křivka s více orgasmy. Podrobně si všímá si též subjektivních prožitků mužů.\n"}
{"id": "373515", "url": "https://cs.wikipedia.org/wiki?curid=373515", "title": "Petter Hegre", "text": "Petter Hegre\n\nPetter Hegre (* 1969) je norský fotograf, známý a uznávaný odborník v oboru erotické fotografie a fotografie ženského aktu.\n\nStudoval na prestižní americké umělecké fotografické škole Brooks Institute of Photography v kalifornské Santa Barbaře, počátkem 90. let působil v New Yorku jakožto asistent u legendárního amerického fotografa Richarda Avedona.\n\nJeho manželkou je ukrajinská modelka Luba Šumejko, provdaná Luba Hegre.\n\n\n\n\n"}
{"id": "373517", "url": "https://cs.wikipedia.org/wiki?curid=373517", "title": "Placetum regium", "text": "Placetum regium\n\nPlacetum regium (\"královský souhlas\", jinak také \"Exekvatur\" nebo \"Pareatis\") je nařízení, které zakazuje zveřejnit bulu bez souhlasu panovníka. Církev se proti takovýmto omezením bránila a prohlašovala je za neplatné.\n\nTato nařízení vydalo (potvrdilo) několik panovníků:\n\nPodobné nařízení existovalo i ve Francii (Galikanismus z roku 1681, v Německu, či v některých švýcarských kantonech (Sankt Gallen).\n\n"}
{"id": "373520", "url": "https://cs.wikipedia.org/wiki?curid=373520", "title": "Nucená práce", "text": "Nucená práce\n\nNucená práce nebo povinná práce je práce nebo služba, která je od osoby vymáhána pod pohrůžkou trestu. Taková osoba se na danou práci nenabídla dobrovolně, vykonává je proti vlastní vůli z vůle jiné osoby, skupiny osob nebo zákona. Nejde jen o práci manuální, vynucována může být právě tak práce duševní.\n\nK nucené práci patří nesvobodné rozhodování nucené osoby, pramenící z obavy záporných dopadů v případě odmítnutí výkonu práce. Každý člověk na Zemi vyvíjí činnost, která má sloužit jeho potřebám, a to i zprostředkovaně (např. dobrovolnou činností pro jiného za oboustranně odsouhlasenou odměnu apod.) – na rozdíl od toho nucené práce zajišťují vůli jiného subjektu za nulovou nebo neodpovídající odměnu a proti vůli nuceného (ne každá bezplatná práce je však automaticky nucenou prací). O zákazu nucených prací se hovoří např. v Úmluvě o ochraně lidských práv a základních svobod nebo v Listině základních práv a svobod. První zmíněná úmluva přitom vychází jednak z Všeobecné deklarace lidských práv, vydané valným shromážděním OSN v roce 1948, jednak ze starší Úmluvy Mezinárodní organizace práce z roku 1930 (Úmluva č. 29). Právě ta definuje dva základní znaky nucené práce: pohrůžku trestu a fakt, že se pracovník nenabídl k práci dobrovolně.\n\nZákaz nucených prací, spojený se zákazem otroctví, je v současné době vnímaný jako jedno ze základních lidských práv, jehož smysl je nezpochybnitelný. Historicky je však v podstatě výsadou novověku, pro antiku bylo otroctví samozřejmostí a ani ve středověku nebylo výjimečné. Počátkem ustanovení zákazu byla doba osvícenství. V Rakouské monarchii, a tedy i v českých zemích, šlo postupně o zákaz nevolnictví (1781), zákaz otroctví (1811) a později i zrušení poddanství a roboty (1848). Nucená práce byla obecným zákoníkem občanským zakázaná i za první a druhé republiky, uplatňovat ji začal až nacistický a poté socialistický režim. Podle údajů Mezinárodní organizace práce bylo obětí nucené práce v roce 2012 asi 21 milionů lidí, z toho 11,4 milionu žen a dívek a 9,5 milionu mužů a chlapců.\n\nČlánek 9 Listiny základních práv a svobod stanoví:(1) \"Nikdo nesmí být podroben nuceným pracím nebo službám.\"(2) \"Ustanovení odstavce 1 se nevztahuje na:\"a) \"práce ukládané podle zákona osobám ve výkonu trestu odnětí svobody nebo osobám vykonávajícím jiný trest nahrazující trest odnětí svobody,\"b) \"vojenskou službu nebo jinou službu stanovenou zákonem namísto povinné vojenské služby,\"c) \"službu vyžadovanou na základě zákona v případě živelních pohrom, nehod, nebo jiného nebezpečí, které ohrožuje životy, zdraví nebo značné majetkové hodnoty,\"d) \"jednání uložené zákonem pro ochranu života, zdraví nebo práv druhých.\"\n\nČl. 9 Listiny základních práv a svobod se podobá čl. 4 Úmluvy o ochraně lidských práv a základních svobod (neboli Evropské úmluvě o lidských právech, dále jen EÚLP). Čl. 4 EÚLP se kromě zákazu nucených prací věnuje také zákazu otroctví a nevolnictví. K nuceným pracím pak přidává ještě pojem povinné práce. Výčet činností, které za nucené nebo povinné práce považovat nelze, se téměř shoduje s výčtem v Listině základních práv a svobod. V písmeni d) hovoří šířeji než Listina: namísto jednání přímo uloženého zákonem pro ochranu lidského života, zdraví a práv se zde mluví obecněji o práci či službě, \"která tvoří součást běžných občanských povinností\". V obou případech se ale všechna čtyři písmena týkají činností, jež jsou v obecném zájmu společnosti a uplatňují princip mezilidské solidarity. U obou předpisů také platí, že tyto výčty nejsou vyčerpávající.\n\nO tom, že se konkrétní právní úprava v jednotlivých státech liší, svědčí třeba i čl. 4 písm. a) EÚLP, v němž se hovoří o pracích požadovaných při výkonu trestu nebo podmíněného propuštění. Zatímco EÚLP ve svém anglickém originále umožňuje uložení těchto prací také osobám v ústavní péči nebo ve vazbě, česká verze kvůli svému překladu uložení nedobrovolné práce osobě ve vazbě neumožňuje.\n\nZ formulace článku 4 EÚLP vyplývá úzká souvislost mezi nucenými pracemi, povinnými pracemi, otroctvím a nevolnictvím. Např. nucená práce může být součástí otroctví, ale o otroctví se může jednat i v případě, kdy soud vyvrátí, že by posuzovaný čin byl nucenou prací. Další podobné pojmy se navíc zahrnují pod některý ze čtyř výše zmíněných, Evropský soud pro lidská práva (dále jen ESLP) sem zařadil obchodování s lidmi, a to bez bližšího určení, do které z kategorií patří. K uvedeným pojmům nemá svým způsobem daleko ani diskriminace – jedná-li se o situace, kdy jsou k uloženým činnostem (byť nehodnoceným jako nucená či povinná práce), vybírány diskriminujícím způsobem určité osoby či skupiny osob.\n\nNucená práce může mít různé formy, včetně dluhového otroctví, obchodování s lidmi a jiné formy novodobého otroctví. Oběťmi jsou často nejzranitelnější osoby – ženy a dívky nuceny k prostituci, zadlužení migranti, továrenští nebo zemědělští dělníci, kterým není umožněno běžným způsobem opustit své zaměstnání a za jejich práci jim je vyplácena velmi nízká nebo žádná mzda.\n\nZa nucenou práci lze považovat:\nZa nucenou práci naopak nelze považovat:\n\nVe sporných případech o otázce, zda se jednalo o nucenou či povinnou práci, rozhoduje soud a přihlíží ke konkrétním okolnostem. Z rozsudků ESLP vyplývá, že takovou okolností může být např. přiměřenost zátěže dané práce. (Nenáročná práce nemusí být soudem posuzována jako nucená, ačkoli jinak nucenou prací v podstatě je; neúměrně tvrdá práce zase může nakonec vést k rozhodnutí, že je nucenou prací, byť se k ní oběť původně přihlásila dobrovolně.) Dále se jedná o to, zda diskutovaná služba je nebo není předem danou součástí zaměstnání, k němuž se žalobce dobrovolně přihlásil, a také je třeba projednat otázky, zda měl žalobce při vykonávání neplacené činnosti dostatek času na výkon finančně ohodnocené práce a zda se při výkonu sporné služby nemohl nechat zastoupit.\n\nJako příklad konkrétního rozhodnutí ESLP poslouží případ z 90. let, kdy se v německé obci řešilo, zda je nucenou prací povinná služba obecního hasiče (jednalo se o službu nahraditelnou příspěvkem do obecní pokladny). ESLP rozhodl, že se o nucenou práci nejednalo, právě s odkazem na běžné občanské povinnosti, které se dle EÚLP za nucené ani povinné práce nepovažují. (V tomtéž případě však bylo rozpoznáno naplnění skutkové podstaty diskriminace, neboť povinnost hasičské služby či náhradního poplatku měli uloženu pouze muži, nikoli ženy.) Podobný výsledek měla i soudní řízení, v nichž se žalobci snažili do pojmu nucené a povinné práce zahrnout např. povinnost lékaře poskytnou první pomoc, povinnost vlastníků nemovitostí uklízet chodník při náledí nebo povinnost zaměstnavatelů zaměstnávat v daném podílu osoby se zdravotním postižením.\n\nNucená práce pro Německo během druhé světové války se týkala přibližně 13,5 milionů Evropanů, z toho mezi 350 000 až 450 000 Čechů. Ještě před samotným vznikem režimu nucené práce a před vypuknutím války odcházela řada dělníků včetně obyvatel Československa do Německa dobrovolně. Německá říše potřebovala v rámci přípravy na válku zvýšit průmyslovou výrobu, avšak neměla dostatek pracovních sil, náborové komise Říšského ministerstva práce proto využívaly nezaměstnanosti v jiných evropských státech. Postupně byly spouštěny mechanismy, jak tyto dělníky k práci v Německu přimět, Čechům např. od roku 1939 hrozila ztráta podpory v nezaměstnanosti. Brzy se ukázalo, že zaměstnávající podniky nedodržují pracovní podmínky, najímají cizince na těžké práce (na stavbách, v lomech či cihelnách) a zacházejí s nimi hrubě. To už byly ale pro celý systém zřízeny úřady práce, byla zavedena možnost přinutit cizince k povinné práci v Německu a kvůli kontrole nad nimi se začaly vydávat pracovní knížky. Zodpovědnost za zavedení nucených prací bývá tedy přisuzována jednak samotnému německému státu, jednak zaměstnávajícím podnikům. Podle mnohých historiků totiž průmyslové podniky po získání instrukcí od státu spoluutvářely životní podmínky dělníků, a pokud mohly surové zacházení mírnit, nečinily tak.\n\nNuceně nasazení nebyli homogenní skupinou. Vedle civilních nuceně pracujících dělníků k nim v průběhu války přibyli také váleční zajatci nebo vězni koncentračních táborů, lidé z věznic či káznic a dalších podobných zařízení. Podle tohoto dělení s nimi bylo také zacházeno. Navíc byly především pro dělníky, kteří z Německa uprchli nebo se dopustili jiných pracovních přestupků, zřízeny tzv. pracovně-výchovné tábory. Pro všechny skupiny bylo ale nakonec společné to, že lidé pracovali pod hrozbou trestu a že jim práce nebyla přidělena podle jejich kvalifikace, ale na základě příslušnosti k národu, etniku nebo náboženství.\n\nPrávě národnost hrála v pracovních podmínkách velkou roli. Nejlépe na tom byli původně dobrovolní dělníci ze západní a jihovýchodní Evropy, členové spojeneckých států (Bulharsko, Chorvatsko, Rumunsko, Slovensko, Maďarsko a do r. 1943 také Itálie) a dále Dánska a neutrálního Španělska. Tito směli mimo jiné odjet z Německa poté, co jim vypršela doba pracovní smlouvy. Naopak nejhorší práci a nejmenší práva měli Židé a vězni koncentračních a pracovně-výchovných táborů, ale také civilní dělníci z Polska a Sovětského svazu, polští a posléze i italští váleční zajatci.\n\nPro rozdělení příslušníků jednotlivých národností byly vytvořeny čtyři skupiny. Češi spadali pod skupinu D, se kterou se zacházelo nejhůře. Tvořili ji \"příslušníci negermánských-slovanských národů, kteří žijí více či méně pod bezprostřední vládou Německé říše (protektorátní příslušníci, Srbové, Slovinci, pracovní síly z Pobaltí, Poláci, cizí pracovní síly nepolské národnosti z generálního Gouvernementu a včleněných území, východní dělníci).\" Jako takoví museli pracovat hlavně v německých průmyslových podnicích a velkých firmách, ale také v polovojenských organizacích, s nimiž odklízeli trosky po náletech a žili tak trvale v nebezpečí dalšího bombardování. Pracovní doba trvala často dvanáct hodin denně, šest dní v týdnu, k práci patřila šikana ze strany nadřízených a minimální hygiena i zdravotní péče. Při tom jim však zůstávala možnost volného času a vycházek do okolí táborů.\n\nDo pracovně-výchovných táborů byli lidé umisťováni jen na několik týdnů, případně měsíců. Dozor zde vykonávalo gestapo a byly tu záměrně vytvářeny tvrdší podmínky než v koncentračních táborech, hlídaných příslušníky SS. Gestapo také mohlo dělníkovi dobu pobytu svévolně prodlužovat, prohlásit ji za tzv. ochrannou vazbu a následně jej odeslat do koncentračního tábora. Náplň práce tvořilo opět odklízení válečných trosek, činnost na stavbách a v průmyslu. Součástí pobytu byla šikana a ponižování, beztrestné ubližování na zdraví a týrání ze strany dozorců i hrozba poprav. Pracovní doba se tu podobně jako v německých podnicích pohybovala mezi 10 a 12 hodinami denně, pracovalo se ale mnohdy i o nedělích a svátcích. Do pracovně-výchovných táborů se mohli dostat dělníci ze západních států, Rakouska i Německa, měli ale volnější režim a Němci dokonce ani nemuseli vykonávat těžší práce. Z pracovně výchovných táborů je známé třeba zařízení v Reichenau, tábor mezi vesnicemi Schörgenhub a Wegscheid u Lince nebo tábor v Oberlanzendorf. Na území protektorátu vzniklo pracovně-výchovných táborů deset, tábor v Plzni na Karlově byl zřízen pro ženy a dívky.\n\nV socialistickém Československu existovaly tábory nucené práce (TNP) mezi léty 1948 a 1954. Vznikly z podnětu Rudolfa Slánského a řídily se zákonem 247/1948 Sb., o táborech nucené práce. Je proto třeba je odlišovat od nápravně pracovních táborů (NPT) a dalších táborů, určených k nedobrovolné práci, které se tímto zákonem neřídily. Zřizovatelem táborů nucené práce bylo Ministerstvo vnitra, na systému se ale podílela i další ministerstva a národní podniky, které takto získanou pracovní sílu využívaly.\n\nNoví pracovníci byli pro podniky nutností, podle potřeby pracovních sil se také volilo umístění táborů. Již v roce 1948 se totiž projevily první obtíže socialistického státu – zásobovací potíže a bouření dělníků v závodech. (Kromě toho se v září téhož roku zvedla vlna nevole proti novému režimu v souvislosti s událostí pohřbu Edvarda Beneše.)\n\nDalším ze zřejmých účelů táborů nucené práce bylo zastrašení obyvatel, vznikem táborů mělo být bráněno nepokojům. Rudolf Slánský ve svém návrhu mínil ustanovit nucenou práci k vytvoření kázně mezi dělníky a k boji proti nepohodlným živnostníkům, obchodníkům a tzv. kulakům. Také při své realizaci pak byly tábory určeny nepřátelům režimu, lidem, kteří se „vyhýbali práci“ a osobám, jež těmto lidem napomáhali. Ve skutečnosti nebylo vůbec třeba dopustit se něčeho nezákonného, aby se občan státu do tábora nucených prací dostal – stačilo, aby se stal podezřelým, že by jednou něco spáchat mohl. Z toho také plyne, že bývali lidé na tyto práce obvykle přikázáni bez řádného soudu: mohl sem být poslán v podstatě kdokoli. Skutečným cílem bylo tyto osoby, komunistickému režimu nebezpečné, vytrhnout ze sociálních vazeb na své okolí a izolovat je. Idea táborů spočívala v převýchově osob, zvaných chovanců – jak samotnou prací, tak politickými školeními (z nichž byli před propuštěním také přezkušováni). Ačkoli však nebyl pobyt v TNP oficiálně prezentován jako trest, doba zde strávená se chovancům zapisovala do trestního rejstříku. Změna nastala až v roce 1951, kdy získalo většinu táborů do své působnosti Ministerstvo spravedlnosti a přejmenovalo je na \"přechodná nápravná zařízení\"; chovancům se pak začalo říkat vězni. Jediná hranice, která, kromě zdravotní způsobilosti pro přikázání na nucené práce platila, byla věková – byli na ně posíláni lidé od osmnáctého do šedesátého roku věku.\n\nDoba, kterou chovanec trávil v TNP, se pohybovala mezi třemi měsíci a dvěma roky. Komise, která o přikázání osoby do tábora rozhodla, mohla určenou dobu zkrátit nebo dotyčného propustit z důvodu zdravotní nezpůsobilosti. Tatáž tříčlenná komise, jmenovaná krajským národním výborem, také rozhodovala o dalších „sankcích“ pro osobu, přikázanou na nucené práce; § 4 zákona o táborech nucené práce v tomto ohledu stanovil:\"Komise zřízená podle § 3, odst. 1 může, kde toho povaha případu vyžaduje:\"a) \"zakázati osobě zařazené do tábora po jejím propuštění z něho pobyt v určitém územním okrsku nebo místě nebo jí určiti místo pobytu,\"b) \"naříditi vyklizení bytu zařazené osoby,\"c) \"rozhodnouti, že do živnostenského podniku nebo majetkových podstat zařazené osoby bude zavedena národní správa,\"d) \"rozhodnouti, že zařazené osobě bude odňato živnostenské oprávnění.\"Životní podmínky i namáhavost práce se v jednotlivých táborech velmi různila, za nejtěžší formu byla považována asi práce v uranových dolech. Tábory se dělily např. podle pohlaví na mužské, ženské a smíšené, dále podle provinění, za které byla osoba na práce přikázána (zařízení se lišila stupněm ostrahy), podle sociálního původu a také tělesné zdatnosti. Těžké tábory znamenaly práci v dolech a hutích, střední na stavbách nebo v cihelnách, lehké pak zpravidla v zemědělství a dílnách a konečně pomocnými pracemi se rozuměla údržba táborů. Ženské TNP měly na programu práci v zemědělství na státních statcích, v táborových dílnách, textilních továrnách apod.\n\nChovanci TNP dostávali za svoji nucenou práci od zaměstnávajících podniků mzdu. Avšak tato mzda jim byla vyplácena Správou TNP, jež si většinu mzdy nechávala na provoz tábora. Část mzdy pak byla poslána rodině pracovníka, část mu byla ukládána na konto, které si směl vybrat při opuštění tábora, a zbytek peněz opravdu dostal, pokud byl poslušný. Výše mezd závisela na druhu práce, nejvyšší výdělky v rudných dolech a železárnách činily 8 000,- Kčs, jinak se průměrný plat pohyboval u mužů okolo 3 500,- Kčs, u žen mezi 2 000 a 3 000,- Kčs.\n\nDozor nad chovanci vykonávali příslušníci SNB, obdaření stejnokrojem a pistolí. Byly pro ně vydány předpisy, podle nichž např. neměli trvale nosit samopaly, aby TNP nebyly zaměňovány s válečnými koncentračními tábory. Co však z nedávné minulosti zůstávalo, byly kázeňské postihy a s nimi spojená šikana a ponižování – do července roku 1950 nebyly pokusy o útěk trestány soudně, ale pouze na základě řádu tábora. Vedle útěků se trestalo také třeba nedovolené stýkání s osobami mimo tábor. V táboře existovala funkce referenta pro politickou a mravně osvětovou východu, tato osoba kromě konání přednášek nebo promítání výchovných filmů vedla osobní spisy ke konkrétním chovancům. Tresty se pohybovaly od udělení důtky, přes omezení návštěv až po uložení tvrdého lůžka nebo samovazby. Jako opačný prostředek byly místy praktikovány motivační soutěže o různé výhody a privilegia či dokonce propuštění.\n\nPočet TNP na území Československé republiky nebyl přesně vyčíslen, zřejmě se pohyboval okolo čtyřiceti. K říjnu roku 1950 se uvádí 25 táborů nucených prací, o necelý rok později už Ministerstvo spravedlnosti přebíralo pod svoji působnost jen 6 táborů, které postupně zanikly. Při přísném vymezení pojmu tábory nucené práce lze říci, že jimi prošlo asi 20 000 občanů. Mezi nejtvrdší tábory nucené práce bývá jmenován mužský TNP Nováky, mezi nejmírnějšími pak smíšený TNP Lešany. Z ženských táborů byl důležitý TNP Dlažkovice – sběrný tábor pro ženy ze všech krajů Čech – a TNP Valtice – sběrný tábor pro Moravu a Slezsko. Konec táborů nucených prací byl stanoven zákonem č. 102/1953 Sb., jako poslední byl zrušen TNP Brno, a to 15. února 1954.\n\nOd ledna do listopadu roku 2012 bylo rozhodnutím Vlády ČR dovoleno úřadům práce, aby nezaměstnaným občanům ČR zprostředkovávaly výkon veřejné služby bez nároku na odměnu. Trestem za nevykonávání stanovené práce bylo odebrání podpory v nezaměstnanosti. Koncem roku 2012 Ústavní soud České republiky rozhodl, že je povinné ukládání této služby v rozporu se zákazem nucených prací. Jednání úřadů práce bez potrestání viníků a odškodnění dotčených obětí je v příkrém rozporu s Úmluvou Mezinárodní organizace práce o nucené nebo povinné práci.\n\nKromě tohoto pokusu o legitimní zavedení formy nucené práce ale v ČR i po celém světě stále existuje její běžné nelegální praktikování, jako je nucení k prostituci nebo nevyplácení smluvených mezd dělníkům, kteří nemohou dát výpověď. Odhady z posledních let uvádění 12, 3 milionu obětí nucené práce (občany České republiky nevyjímaje), z toho asi pětinu tvoří oběti obchodu s lidmi určenými k nuceným pracím.\n\n\n\n"}
{"id": "373524", "url": "https://cs.wikipedia.org/wiki?curid=373524", "title": "Jihokorejská hokejová reprezentace", "text": "Jihokorejská hokejová reprezentace\n\nJihokorejská hokejová reprezentace je hokejová reprezentace Jižní Koreje. V roce 2019 jsou na 21. místě v žebříčku IIHF a na mistrovství světa v hokeji soutěžili v divizi I obsadili 2. místo a roku 2018 si tak poprvé v historii zahráli v elitní skupině. Tento tým drží světový rekord největším vítězstvím v ledním hokeji, Jižní Korea dokázala porazit Thajsko roku 1998 v Mistrovství Asie a Oceánie juniorů téměř neuvěřitelně 92:0.\n\n"}
{"id": "373528", "url": "https://cs.wikipedia.org/wiki?curid=373528", "title": "Sirenia (hudební skupina)", "text": "Sirenia (hudební skupina)\n\nSirenia je norská hudební skupina hrající gotický metal. Skupina vznikla v roce 2001 v norském Stavangeru. Hlavou kapely je Morten Veland, jehož práce byla již dobře známa, když hrál v kapele Tristania. Sirenia je jednou z posledních kapel norské gotické školy (Theatre of Tragedy, Tristania, Trail of Tears, The Sins of Thy Beloved), která je ještě aktivní.\n\n\n\n\n\n\n\n\n"}
{"id": "373532", "url": "https://cs.wikipedia.org/wiki?curid=373532", "title": "České Chalupy", "text": "České Chalupy\n\nČeské Chalupy (německy \"Böhmischhäuser\") jsou malá vesnice, součást obce Nová Ves v okrese Český Krumlov. Leží v údolí Chmelenského potoka přibližně 17 km ssz. od Českého Krumlova, 18 km západně od Českých Budějovic a 18 km vjv. od Prachatic.\n\nPrvní písemná zmínka o vesnici pochází z roku 1841.\n\n\n"}
{"id": "373533", "url": "https://cs.wikipedia.org/wiki?curid=373533", "title": "Nizozemská hokejová reprezentace", "text": "Nizozemská hokejová reprezentace\n\nNizozemská hokejová reprezentace je reprezentace Nizozemska v ledním hokeji.\n\nV současné době jsou na 24. místě žebříčku WIHC/IIHF a na mistrovství světa v hokeji hraje divizi I.\n\nNizozemsko soutěžilo na Olympijských hrách v ledním hokeji roku 1980. Po třech prohrách (mj. 4:17 se SSSR), jedné remíze (3:3 s Japonskem) a jedné výhře (5:3 nad Polskem) obsadilo páté místo v červené skupině, celkově skončilo deváté. Pak soutěžilo v elitní skupině roku 1981, kde obsadilo poslední místo.\n\n\n"}
{"id": "373534", "url": "https://cs.wikipedia.org/wiki?curid=373534", "title": "Evžen Zámečník", "text": "Evžen Zámečník\n\nEvžen Zámečník (5. února 1939 Frýdek-Místek – 19. února 2018) byl český houslista, hudební pedagog, dirigent a hudební skladatel, zakladatel a umělecký vedoucí hudebního souboru Brno Brass Band.\n\nPo maturitě studoval v letech 1956–1961 hru na housle a skladbu na brněnské konzervatoři. Po vojenské službě v Armádním uměleckém souboru Víta Nejedlého působil jakožto houslista v orchestru Státního divadla v Brně, odkud přešel do operního orchestru téhož divadla. Od roku 1971 je členem Státní filharmonie Brno. Komponování dále studoval na brněnské JAMU, dále na Vysoké hudební škole v Mnichově a posléze obhajoval i externí aspiranturu na pražské AMU.\n\nV letech 1994-2002 působil ve funkci ředitele brněnské konzervatoře.\n\nJeho kompoziční styl se často vyznačuje velkou hravostí, radostí ze života, originalitou hudebního výrazu, leckdy s velkou dávkou humoru, nadhledu a recese. Jedná se o velmi pracovitého a plodného autora, jehož dílo zahrnuje jak skladby orchestrální, tak hudbu vokální, komorní, mnoho jeho skladeb je určeno pro symfonické dechové a žesťové orchestry. Mezi významná díla patří také jeho dětské opery.\n\n\n\n\n\n\n"}
{"id": "373538", "url": "https://cs.wikipedia.org/wiki?curid=373538", "title": "Bernard Malamud", "text": "Bernard Malamud\n\nBernard Malamud (26. dubna 1914, Brooklyn, New York – 18. března 1986, Manhattan, New York, USA) byl americký spisovatel, který psal zejména romány a povídky. Spolu se Saulem Bellowem, Josephem Hellerem, Philipem Rothem a Isaacem Bashevisem Singerem patřil k nejvýraznějším židovským autorům 20. století ve Spojených státech. \n\nJeho román z baseballového prostředí \"Smolař\" byl roku 1984 zfilmován s Robertem Redfordem v hlavní roli. Za román \"Správkař\" zabývajícím se antisemitismem v Rusku, získal Národní knižní cenu a Pulitzerovu cenu.\n\nNarodil se v roce 1914 v newyorském Brooklynu do rodiny ruských Židů Maxe a Berthy (rozené Fidelmanové) Malamudových. Jeho mladší bratr Eugene, narozený v roce 1917, prožil těžký a osamělý život a zemřel jako padesátník.\n\nMezi lety 1928 a 1932 studoval na střední škole v Brooklynu. Měl rád filmy, zejména pak komedie Charlieho Chaplina. Po ukončení školy se živil doučováním a následně nastoupil na vysokou školu \"City College of New York\", kde získal v roce 1936 bakalářský titul. V roce 1942 obhájil na Kolumbijské univerzitě diplomovou práci o poezii Thomase Hardyho ve Spojených státech, a získal tak magisterský titul. Za druhé světové války byl osvobozen z vojenské služby, protože se sám staral o svého ovdovělého otce. Nejprve pracoval pro americký Úřad pro sčítání obyvatel ve Washingtonu, poté učil angličtinu v New Yorku ve večerní škole.\n\nV roce 1949 nastoupil na Oregonskou univerzitu, kde učil první ročníky kompozici a psaní esejů. Tuto jeho zkušenost zachycuje román z roku 1961 \"Nový život\" (\"A New Life\"). Protože nezískal titul Ph.D., nemohl učit literární kurzy a po mnoho let zůstal na pozici asistenta. Během svého působení na univerzitě se tři dny v týdnu věnoval psaní a postupně se stal zásadním představitelem americké literatury. V roce 1961 nastoupil už jako uznávaný autor na Benningtonskou univerzitu, kde vedl kurzy tvůrčího psaní. Zde působil až do svého odchodu do důchodu. V roce 1967 se stal členem Americké akademie umění a věd.\n\nV roce 1945 se i přes nesouhlas rodičů oženil s Ann De Chiarovou, haitsko-americkou katoličkou a absolventkou Cornellovy univerzity. Do manželství se narodili syn Paul (nar. 1947) a dcera Janna (nar. 1952), která sepsala paměti svého otce vydané pod název \"Můj otec je knihou (My Father is a Book,\" 2006\").\"\n\nMalamud zemřel 18. března 1986 na infarkt myokardu ve svém bytě na newyorském Manhattanu. Pohřben je na hřbitově Mount Auburn v Cambridge ve státě Massachusetts.\n\nMalamud psal pečlivě a pomalu, zaměřoval se spíše na kvalitu než kvantitu. Celkem je autorem osmi románů a čtyř povídkových sbírek. Posmrtně vydaná sbírka \"The Complete Stories\" (1997) obsahuje 55 povídek.\n\nSvůj první román \"The Light Sleeper\" (Lehký spáč) dokončil v roce 1948, později ale rukopis spálil. Prvním vydaným románem byl \"Smolař\" (\"The Natural,\" 1952), který se stal jedním z jeho nejznámějších a nejsymboličtějších děl. Příběh sleduje život Roye Hobbse, neznámého hráče baseballu středního věku, který se díky svému talentu krátce proslaví jako hvězda. Román byl v roce 1984 zfilmován s Robertem Redfordem v hlavní roli (filmový kritik David Thomson film zhodnotil slovy: „špatný baseball a ještě horší Malamud“). \n\nDruhý román, \"Příručí\" (\"The Assistant,\" 1957), odehrávající se v New Yorku a inspirovaný Malamudovým dětstvím, popisuje život Morrise Bobera, židovského přistěhovalce, který v Brooklynu vlastní obchod s potravinami. Tomuto drobnému neúspěšnému kupci se vnutí příručí, mladý muž, jenž vstupuje do děje jako drobný gangster, kterého však jeho citlivost a schopnost sebeobětování obrozuje a nakonec povznáší k životu, ve kterém se snaží svá provinění odčinit.\n\nZáhy po tomto románu vydal Malamud svůj první soubor krátkých povídek Kouzelný soudek (\"The Magic Barrel,\" 1958), který mu vynesl první ze dvou Národních knižních cen, které mu byly během života uděleny. Druhou cenu získal za knihu \"Správkař\" (\"The Fixer,\" 1966). Tento román inspirovaný skutečným případem Menahema Mendela Beilise popisuje příběh žida, Jakova Boka, kterého v carském Rusku neprávem obviní z vraždy, kterou nespáchal, přičemž rozhodnutí o jeho uvěznění probíhá bez soudu. Tragiku příběhu tvoří Bokova vlídnost, která se vlivem domněnek a předsudků stává jeho odsouzením. \n\nDalší román pojmenoval \"Nájemníci\" (\"The Tenants\", 1971). Odehrává se v New Yorku šedesátých let, kdy se dva rivalští spisovatelé, Harry Lesser a Willie Spearmint, jeden z nich žid a druhý Afroameričan, stávají posledními nájemníky v zašlém, zchátralém bytovém domě. Vzájemný vztah obou mužů prochází bouřlivým vývojem od počáteční profesionální solidarity, přes soupeření v lásce i umění, až k odporu a probuzené rasové nenávisti.\n\nV Malamudově díle se odrážejí sociální problémy druhé poloviny dvacátého století: společenské vykořenění, nevěra, zneužívání, rozvody a další. Také ale popisoval lásku jako prostředek ke spáse a oběť jako něco povznášejícího. V jeho spisech často závisí úspěch na spolupráci mezi antagonisty. Například v povídce \"Kajícníci\" \"(The Mourners,\" 1955\")\" se majitel a nájemník učí ze vzájemného trápení. V povídce \"Kouzelný soudek\" (\"The Magic Barrel,\" 1958) si dohazovač dělá starosti o svou „padlou“ dceru, zatímco dceru a rabínského studenta k sobě přitahuje jejich potřeba lásky a spásy.\n\n\n\n\nV letech 1979 až 1981 byl Malamud prezidentem amerického PEN klubu.\n\nOd roku 1988 je každoročně udělována na počest autora Malamudova cena za vynikající díla krátké formy. Cena je spojena s prémií 10 000 USD. Mezi oceněnými jsou např. John Updike (1988), Saul Bellow (1989), Eudora Weltyová (1992), Joyce Carol Oatesová (1996), Alice Munroová (1997), Sherman Alexie (2001), Ursula K. Le Guinová (2002) nebo Tobias Wolff (2006).\n\n\n\nPovídky v těchto třech souborech jsou překladem z anglických originálů „The Stories of Bernard Malamud“ (1983), „Idiots First“ (1963), „The Complete Stories“ (1997), „The People and Uncollected Stories“ (1989) a „The Magic Barrel“ (1958).\n\n"}
{"id": "373540", "url": "https://cs.wikipedia.org/wiki?curid=373540", "title": "Oscar za nejlepší mužský herecký výkon ve vedlejší roli", "text": "Oscar za nejlepší mužský herecký výkon ve vedlejší roli\n\nOscarová kategorie Nejlepší herec ve vedlejší roli je jedna ze čtyř hereckých kategorií, které jsou každoročně (od roku 1936) udělovány za nejlepší filmové herecké výkony americkou Akademií filmového umění a věd (\"Academy of Motion Picture Arts and Sciences\"; AMPAS).\n\nAž do roku 1936 udělovala americká Akademie filmového umění a věd pouze dvě herecké ceny: pro nejlepšího herce a herečku. Při 9. slavnostním udílení výročních cen akademie za nejlepší filmové počiny roku 1936 byly herecké kategorie rozděleny na nejlepší herecké výkony v hlavní roli a ve vedlejší roli. První vítězové v těchto nových kategoriích si odnesli cenu ve formě plakety jako výraz ocenění jejich vynikající práce. Od roku 1944 je při udílení cen za nejlepších filmové počiny roku udělován Oscar ve formě zlaté sošky i hercům ve vedlejších rolích. Během dlouholeté oscarové historie udělila akademie v této kategorii celkem 72 cen, a to 65 různým hercům. Prvním mužským vítězem se stal Walter Brennan, který byl oceněn za svůj výkon ve filmu \"Děvče z baru\" (\"Come and Get It\"; 1936).\n\n\n\n"}
{"id": "373545", "url": "https://cs.wikipedia.org/wiki?curid=373545", "title": "Jodid olovnatý", "text": "Jodid olovnatý\n\nJodid olovnatý (PbI) je toxická nažloutlá, za normálních podmínek pevná látka. Při změně teplot se však může barva lišit. V krystalické formě se využívá jako detektor vysokoenergetických záření, jako jsou RTG paprsky a gama záření. Jodid olovnatý se připravuje rušenou reakcí dusičnanu olovnatého a jodidu draselného, tzv. podvojná záměna.\n\nJodid olovnatý je rozpustný v roztoku jodidu draselného a roztocích zásad. Za normálních podmínek je prakticky nerozpustný ve vodě, ale s rostoucí teplotou jeho rozpustnost rychle stoupá. Je také nerozpustný v ethanolu.\n\n"}
{"id": "373547", "url": "https://cs.wikipedia.org/wiki?curid=373547", "title": "Karel Biňovec", "text": "Karel Biňovec\n\nKarel Biňovec (23. října 1924 Praha – 30. června 1991Ostrava ) byl český spisovatel, žurnalista a disident.\n\nKarel Biňovec se narodil v Praze. Za druhé světové války byl totálně nasazen v Avii v Letňanech. Vystudoval klasické gymnázium a divadelní režii na brněnské JAMU. Byl režisérem v divadle v Teplicích a v Novém Boru, vedoucím redaktorem podnikového časopisu v Opavě a vedoucím programového oddělení vítkovického Domu kultury. Koncem 60. let byl redaktorem literární redakce v ostravském studiu Čs. rozhlasu. V srpnu 1968 ostravský rozhlas řídil. V roce 1969 byl vyloučen z KSČ, z rozhlasu musel odejít a pracoval pak až do důchodu v městské knihovně v Ostravě. Po roce 1970 byl zakázaným autorem, publikovat mohl jen v samizdatu a exilu. Fejetony pravidelně vysílala rozhlasová stanice Svobodná Evropa, byl členem redakční rady časopisu Alternativa, pravidelně přispíval do měsíčníku Severomoravská pasivita. Jeho dílo tvoří především fejetony, eseje a poezie. Jako jeden z mála lidí v Ostravě byl v 80. letech aktivní v disentu, signatář Charty 77 a manifestu Hnutí za občanskou svobodu. Od roku 1990 byl poslancem České národní rady.\n\n\n"}
{"id": "373563", "url": "https://cs.wikipedia.org/wiki?curid=373563", "title": "Úsobrno", "text": "Úsobrno\n\nObec Úsobrno (německy \"Hausbrunn\") se nachází v okrese Blansko v Jihomoravském kraji. Žije zde obyvatel.\n\nPrvní písemná zmínka o obci je z roku 1073, kdy byl Otou I. založen klášter Hradisko u Olomouce a Úsobrno společně s dalšími přilehlými vesnicemi bylo v jeho držení. Klášterním majetkem zůstala vesnice až do roku 1784, kdy byl klášter zrušen.\n\nV roce 1951 byl v obci postavený a vysvěcený kostel sv. Cyrila a Metoděje, který má bohatou vnitřní výzdobu. Nalezneme zde varhany, které pocházejí z roku 1850, dále se zde nachází zobrazení křížové cesty a dřevěné vyřezávané sochy světců.  \n\nObcí procházela obchodní stezka, tzv. hvozdecká, která je zmiňována v písemnostech z roku 1145. V dokumentu je zmíněna celnice v této vesnici.\n\nVe 13. či 14. století stávala východně od obce fortifikace stejnojmenného jména.\n\nObcí protéká Úsobrnský potok, který na horním konci obce zásobuje rybník a do kterého se ve vesnici zprava vlévá Duranský potok a zleva bezejmenný přítok pramenící severně od vesničky Pohora, který zásobuje sérii rybníků nad obcí. Úsobrnský potok je pravostranným přítokem Jevíčky.\n\nVýchodně od obce se rozkládá přírodní rezervace Durana.\n\nPočátky sklářství v obci sahají do 1827, kdy Karl Graf Strachwitz založil Karlovu huť. Ta se nejprve specializovala na tabulová skla, posléze v nájmu firmy Reich zaměřila svůj sortiment především na výrobu lahví, u kterého zůstává i na počátku 21. století pod značkou Sklárny Moravia.\n\n\n\n"}
{"id": "373567", "url": "https://cs.wikipedia.org/wiki?curid=373567", "title": "Street dance", "text": "Street dance\n\nStreet dance, nazývaný také pouliční tanec je zastřešující pojem, který se používá pro popis tanečních stylů, které se vyvinuly mimo tanečního studia, přímo v ulicích, školních dvorech a tanečních klubech. Začal se objevovat ve Spojených státech v roce 1970. Pod tento pojem patří taneční styly jako: Breakdance, Popping, locking, Hip Hop new style,House dance a C-walk.\n\n\"Street dance\" zahrnuje všechny pouliční tance, ve kterých si nachází stále větší oblibu mladá generace. Mezi taneční techniky a styly, které lze do Street dance zařadit patří hip hop new style, hip hop old style (klasický, počáteční hip hop), hype, funky, součástí toho je jako úplně první lockin', dále pak poppin' a house. Všechny tyto tance jsou neoddělitelně spjaty s konkrétní hudbou a životním stylem. \n\nTanečníci se pohybují volně a dokonce se snaží vymýšlet a tvořit svůj vlastní osobní styl. Improvizace je základem většiny pouličních tanců, i když i zde najdeme promyšlené choreografické prvky, smíšené právě s improvizací.\n\nZákladem pouličního tance (battles-jamming) je unikátní styl, kterým tanečník vyjadřuje pocity prostřednictvím tance a který se obvykle váže na určitý hudební žánr. Tanečníci tančí v hloučku na ulicích nebo po diskotékách.\n\nKe \"street dance patří\" i specifický styl v oblékání, například volné kalhoty, dlouhá volná trika, kšiltovky, pořádné, pevné tenisky, které se jen tak nezničí, dále pak potítka, na kterých se tanečník může libovolně \"klouzat\" po zemi a \"létat\" po parketu.\n\nS rostoucí popularitou se rozrůstá i mnoho seriózních soutěží \"street dance\", každoročně se koná spoustu mezinárodních akcí po celém světě, jako například: \"Battle of the Year\", \"Juste Debout a House Dance International\". Tyto soutěže se zaměřují především na tzv. \"battle\", ale také na choreografické přehlídky.\n\nV České republice mezi nejprestižnější \"street dance\" akce patří \"Street Dance Kemp\", \"Beat Street\", \"Dancefloor Attack\", \"Tanečník Roku - my CITY my STAGE\", \"Taneční skupina roku\", \"Děti fitness\" a další.\n\n"}
{"id": "373569", "url": "https://cs.wikipedia.org/wiki?curid=373569", "title": "Cvi Cur", "text": "Cvi Cur\n\nCvi Cur (: צבי צור, rodným jménem Čera Čertěnko, 1923, Zaslav – 28. prosince 2004) byl izraelský generál, který v letech 1961 až 1964 zastával funkci náčelníka generálního štábu Izraelských obranných sil.\n\nNarodil se v malém městečku Zaslav v Ukrajinské sovětské socialistické republice jako Čera Čertěnko. Ve věku dvou let emigroval s rodiči do britské mandátní Palestiny. V roce 1936, během arabského povstání a pogromů, působil v řadách Hagany a pomáhal chránit Židy před arabskými povstalci.\n\nPo vypuknutí izraelské války za nezávislost velel praporu v brigádě Givati a byl zakladatelem průzkumné jednotky Samsonovy lišky, vybavené džípy, která bojovala na jižní frontě. Po skončení války odešel studovat do USA.\nPo návratu v roce 1956 byl povýšen do hodnosti generálmajora a jmenován velitelem centrálního velitelství armády. O dva roky později se stal zástupcem náčelníka generálního štábu. Krátce nato odešel studovat do Francie. Do Izraele se vrátil v roce 1960 a o dva roky později vystřídal Chajima Laskova v čele generálního štábu. \n\nPrvní věcí, kterou ve funkci učinil, bylo jmenování generála Jicchaka Rabina svým zástupcem. Během Curova funkčního období zažíval Izrael relativní klid. Výjimkou byla vojenská operace z 16. března 1962, kdy brigáda Golani zaútočila na syrské základny na březích Galilejského jezera, aby zastavila ostřelování Izraele. Během bitvy zahynulo 7 izraelských a 30 syrských vojáků. Přesto ostřelování nebylo zastaveno a 19. srpna 1963 byli při syrském ostřelování Izraele zabiti dva civilisté.\n\nBěhem svého funkčního období se Cur zasazoval o přípravu armády na možný útok ze strany arabských zemí. Za jeho působení byly do výzbroje vojenského letectva zařazeny stíhací nadzvukové letouny Dassault Mirage III, které dokázaly zvrátit nadvládu sovětských MiGů-19 ve výzbroji egyptského letectva. Letouny Mirage III se později během šestidenní války v roce 1967 podílely na izraelském vítězství. Díky Curovi byly do výzbroje armády rovněž zařazeny britské tanky Centurion a protiletadlový raketový komplet MIM-23 Hawk.\n\nV čele generálního štábu působil do prosince 1963. Následně jej v této funkci nahradil jeho zástupce Jicchak Rabin.\n\nPo odchodu z armády se stal generálním ředitelem státní vodohospodářské společnosti Mekorot. Na žádost Moše Dajana vstoupil do politiky a ve volbách v roce 1965 byl zvolen poslancem za stranu Rafi. Ve funkci však vydržel pouze měsíc, načež rezignoval a vrátil se zpět do Mekorotu.\n\nPo jmenování Dajana ministrem obrany v roce 1967 se stal Cur jeho poradcem, jímž byl až do roku 1974. Poté pracoval na několika řídících postech, například v izraelském leteckém průmyslu či společnostech Zim a Israel Corporation. Veřejně činným byl až do konce života – například 29. dubna 2004 podepsal dopis vyjadřující podporu premiéru Arielu Šaronovi a jeho plánu na stažení z Pásma Gazy.\n\n"}
{"id": "373571", "url": "https://cs.wikipedia.org/wiki?curid=373571", "title": "Valšov", "text": "Valšov\n\nObec Valšov, dříve Vojnovice (německy \"Kriegsdorf\") se nachází v okrese Bruntál v Moravskoslezském kraji. Žije zde obyvatel.\n\nPrvní písemná zmínka o obci pochází z roku 1377 z dělící listiny synů Mikuláše II. Opavského. Za válek mezi Jiřím z Poděbrad a Matyášem Korvínem Valšov zpustnul. Zmínka o něm se následně objevuje v roce 1565 při prodeji majetku Jindřicha Adlsbacha Donátovi z Velké Polomi. Později ves připadla rodu Bruntálským z Vrbna, od kterých ji v rámci pobělohorských konfiskací získal Řád německých rytířů, a Valšov se tak stal stálou součástí panství sovineckého. Valšov měl už tehdy ve znaku buben podložený vojenskými trofejemi.\n\nV roce 1850 se po zrušení panství a vzniků okresů stala se obec součástí okresu Rýmařov. Poněkud bližší Bruntál totiž ležel ve Slezsku, zatímco Valšov – stejně jako Rýmařov – na Moravě. Význam obce vzrostl po výstavbě železniční trati 311 do Rýmařova. V 20. letech se český název Vojnovice změnil na dnes užívaný Valšov. V obci tehdy fungovala česká menšinová škola, další byly v rámci rýmařovského okresu ještě v Rýmařově a v Lomnici. V roce 1949 při reorganizaci okresů se obec stala součástí okresu Bruntál, krajským městem byla tehdy blízká Olomouc (nyní je obec součástí Moravskoslezského kraje se sídlem v Ostravě). Od 1. července 1979 do 23. listopadu 1990 byla součástí města Bruntál.\n\nV obci se nenacházejí žádné nemovité kulturní památky.\n\nPočet obyvatel Valšova podle sčítání nebo jiných úředních záznamů:\nVe Valšově je evidováno 140 adres : 88 čísel popisných (trvalé objekty) a 52 čísel evidenčních (dočasné či rekreační objekty). Při sčítání lidu roku 2001 zde bylo napočteno 78 domů, z toho 65 trvale obydlených. Ke dni 25. 3. 2010 zde žilo 260 obyvatel.\n\nStředem obce vede silnice první třídy číslo 45.\n\nObcí prochází železniční trať číslo 310 z Olomouce do Opavy a připojuje se zde železniční trať číslo 311 vedoucí do Rýmařova. Na obou tratích jezdí se zhruba ve dvouhodinovém taktu, s výjimkou brzkých ranních a večerních hodin. V obci staví rovněž dálkové autobusy směr Krnov (Bruntál) či Olomouc (Brno).\n\n"}
{"id": "373576", "url": "https://cs.wikipedia.org/wiki?curid=373576", "title": "Ostrovy Neštěstí", "text": "Ostrovy Neštěstí\n\nOstrovy Neštěstí ( ) je souostroví v Tichém oceánu, ležící přibližně 870 kilometrů na západ od Chile. Souostroví je složené pouze ze čtyř malých, nenápadných ostrůvků, které jsou součástí Chile, administrativně patří pod region Valparaíso.\n\nJednotlivé ostrovy jsou ostrov sv. Felixe, ostrov sv. Ambrože (na mapách jsou často zobrazovány pouze tyto dva), Roca Catedral a Islote González. Jsou neobydlené a bez zdrojů pitné vody, ale na ostrově sv. Felixe je ranvej dlouhá dva kilometry a základna chilského námořnictva.\n\nOstrovy Neštěstí leží v subtropickém páse. Za rok zde spadne asi jen 100 až 200 mm srážek, ostrovy jsou omývány studenými oceánskými proudy.\nTyto ostrovy poprvé objevil Juan Fernandéz v roce 1574, ale možná již před ním je objevil Ferdinand Magellan v roce 1520. Pedro Sarmiento de Gamboa o nich v roce 1579 napsal: „Teď se jmenují po svatém Felixovi a svatém Amborovi“. Jazykovou chybou se jméno mučedníka Ambora zaměnilo za známějšího biskupa Ambrože, ostrov se tedy teď jmenuje po něm.\n"}
{"id": "373577", "url": "https://cs.wikipedia.org/wiki?curid=373577", "title": "Euro Hockey Tour 2000/2001", "text": "Euro Hockey Tour 2000/2001\n\nEuro Hockey Tour 2000/2001 je 5. ročník hokejových turnajů Euro Hockey Tour.\n\nHokejový turnaj byl odehrán od 31.8.2000 – do 3.9.2000 v Zlíně\nHokejový turnaj byl odehrán od 9.11.2000 – do 12.11.2000 v Helsinkách, utkání Švédsko – Česko bylo odehráno v Jonkopingu\nHokejový turnaj byl odehrán od 17.12.2000 – do 20.12.2000 v Moskvě\n\nHokejový turnaj byl odehrán od 6.2.2001 – do 11.2.2001 v Stockholmu, Tohoto turnaje se zúčastnila i Kanada.\n\n"}
{"id": "373579", "url": "https://cs.wikipedia.org/wiki?curid=373579", "title": "Salmanassar V.", "text": "Salmanassar V.\n\nSalmanassar V. (akkadsky: \"Šulmanu-ašarid\" – dosl. \"[Bůh] Šulmanu – vládce/velitel\") panoval v Asýrii a Babylonii v období od 727 do 722 př. n. l.. Nejdříve, za vlády jeho otce Tiglatpilesara III. je zmiňován jako guvernér Zimirry ve Fénicii.\n\nKdyž Tiglatpilesar III. zemřel, na asyrský trůn \"\"25. dne Tebetu\"\" zasedl jeho syn Ululaju, který přijal trůnní jméno Salmanassar V. Za jeho vlády vypuklo povstání v Samaří v oblasti dnešního Izraele. V průběhu obléhání vzbouřeného města Salmanassar umírá (722 př. n. l.) a vlády se ujímá Sargon II..\n\nV Bibli je Salmanassaru V. a jeho otci připisována deportace izraelských \"Deseti ztracených kmenů\". V 17. a 18. kapitole 2. knihy královské je Salmanassar V. popisován jako dobyvatel Samaří a ten, který poslal obyvatele města do vyhnanství. V Knize Tóbijášově, v první kapitole, Tóbit nalezne podporu u Salmanassarova soudu, ale později ztrácí pozici za vladaře Sinacheriba.\n\n"}
{"id": "373586", "url": "https://cs.wikipedia.org/wiki?curid=373586", "title": "Hans Milch", "text": "Hans Milch\n\nHans Milch (17. března 1924 Wiesbaden – 8. srpna 1987 Wiesbaden) byl katolický kněz a zakladatel hnutí Actio spes unica, blízkého názorům arcibiskupa Marcela Lefebvra, jenž odmítal rozhodující stanoviska a reformy Druhého vatikánského koncilu (1962 - 1965) a považoval je za neslučitelné s katolickou vírou.\n\nJohannes Philipp Milch se narodil roku 1924 jako nejmladší ze tří dětí v protestantské rodině. Jeho otec byl advokátem a notářem ve Wiesbadenu, jeho matka pocházela z Koblenze. Hans Milch maturoval na humanistickém Gutenbergově gymnáziu v rodném městě, v roce 1942 byl povolán do armády a během druhé světové války byl nasazen na jižní frontě (v Itálii). Od března 1945 do listopadu 1946 se nacházel v americkém zajateckém táboře ve Francii, kde se seznámil s katolickým knězem, s nímž vedl intenzivní teologické rozhovory. 17. dubna 1946 Hans Milch konvertoval ke katolické církvi.\n\nV roce 1947 zahájil studium filosofie a teologie na jezuitské vysoké škole St. Georgen ve Frankfurtu nad Mohanem. Na kněze byl vysvěcen 8. března 1953 v limburské katedrále. Nejprve působil jako kaplan v Lorch am Rhein, od roku 1954 v Rennerodu a od roku 1957 v katedrále ve Frankfurtu nad Mohanem. 6. ledna 1962 se stal farářem v Hattersheimu nad Mohanem, kde sloužil až do 18. října 1979. Po svém suspendování vystavěl kapli sv. Athanasia v Hattersheimu a převážně v Mohuči pořádal mnoho přednášek o víře.\n\n8. srpna 1987 jej v jeho bytě ve Wiesbadenu četnými ranami nožem zavraždil duševně chorý Luigi Zito, o kterého předtím Hans Milch pečoval. Tělesné ostatky faráře Milcha byly za přítomnosti více než tisíce věřících uloženy na hřbitově ve Wiesbadenu.\n\nActio spes unica bylo založeno farářem Hansem Milchem 8. února 1977 jako „bojovně-smírčí společenství“. Předcházel mu vznik Hnutí za papeže a církev v roce 1969, které Hans Milch založil společně s profesorem Walterem Hoeresem a mannheimským vrchním studijním radou Dr. Fritzem Feulingem. Na konci šedesátých let dvacátého století došel Milch k přesvědčení, že se Druhý vatikánský koncil rozchází s „platnými dokumenty“, které byly modernisty záměrně falešně vykládány a zneužívány.\n\nVěřil, že rozšíření modernismu v katolické církvi je vážnou urážkou Boha, za kterou je třeba vykonávat zástupné pokání. Proto Hans Milch roku 1972 založil modlitební a kající společenství Spes unica, jehož členové se slibem zavázali denně se půl hodiny modlit za záchranu církve, vykonat modlitbu ke svatému archandělu Michaelovi a každý pátek se postit. Ale již dva roky poté otevřel Hans Milch společenství Spes unica také lidem, kteří chtěli sloužit katolické církvi, aniž by se zavazovali k askezi. V roce 1974 rovněž navázal kontakt s Kněžským bratrstvem sv. Pia X., které v Ecône založil arcibiskup Marcel Lefebvre. Milch napomáhal rozšíření působnosti a aktivit Bratrstva v Německu.\n\nV polovině sedmdesátých let Milch zradikalizoval své názory a v okružním listě z března 1977 adresovaném členům hnutí Spes unica napsal, že existuje těsná souvislost s nastávajícím úpadkem katolické církve a závěry Druhého vatikánského koncilu. V okružním listu z 21. října se na členy hnutí za papeže a církev obrací s otázkou, kolik členů jeho názor sdílí. Poté, co zhruba 60% členů vyjádřilo souhlas s jeho názory, spojil Milch hnutí za papeže a církev s hnutím Spes unica, čímž 8. února 1977 vzniklo Actio spes unica.\n\nHans Milch pokračoval ve veřejné kritice biskupů a stále více se přikláněl k názorům arcibiskupa Marcela Lefebvra, což na konci roku 1978 vyústilo v konflikt s Milchovým představeným – limburským biskupem Wilhelmem Kempfem. Biskup Kempf roku 1979 položil Milchovi otázku: „Co soudíte o Marcelu Lefebvrovi?“ V okružním listě z 22. července 1979 se farář Milch bezvýhradně postavil na stranu arcibiskupa Marcela Lefebvra. Poté biskup Kempf 18. října 1979 Milcha suspendoval. 5. prosince 1981 byl položen základní kámen kaple sv. Athanasia v Hattersheimu. Kapli 24. října 1982 vysvětil arcibiskup Lefebvre.\n\nPo smrti faráře Hanse Milcha převzalo péči o kapli sv. Athanasia Kněžské bratrstvo sv. Pia X. Actio spes unica se i dnes snaží v díle svého zakladatele nadále pokračovat. Za tímto účelem dodnes pořádá přednášky a publikuje knihy věnované katolické tradici. Hansem Milchem byl výrazně ovlivněn i hudebník Josef Maria Klumb, který na mnoha albech své skupiny Von Thronstahl použil promluvy faráře Milcha. Klumb sám po rozhovoru s Hansem Milchem konvertoval ke katolicismu.\n\n\n"}
{"id": "373587", "url": "https://cs.wikipedia.org/wiki?curid=373587", "title": "Brian Cowen", "text": "Brian Cowen\n\nBrian Cowen, irsky \"Brian Ó Comhain\" (* 10. ledna 1960, Tullamore, Irsko), je irský politik a od 7. května 2008 do 9. března 2011 ministerský předseda Irské republiky a bývalý předseda vládní strany Fianna Fáil.\n\nBrian Cowen studoval práva na University College Dublin, složil advokátské zkoušky na Incorporated Law Society of Ireland v Dublinu a pracoval jako advokát. Je ženatý a má dvě dcery.\n\nV letech 1992 až 1993 byl Cowen ministrem práce a v roce 1993 ministrem pro energie. Mezi lety 1993 až 1994 byl ministrem pro dopravu, energie a komunikace. V letech 1997 až 2000 zastával funkci ministra pro zdraví a děti. Roku 2004 se stal ministrem financí poté, co v letech 2000 až 2004 stál v čele ministerstva zahraničí. V první polovině roku 2004 předsedal za Irsko Radě Evropské unie. Cowen byl od roku 2004 ministrem financí Irska a od 14. června 2007 do 7. května 2008 vicepremiérem (Tánaiste).\n\n4. dubna 2008 formálně ohlásil Cowen po oznámení, že Bertie Ahern k 6. květnu 2008 odstoupí ze svých funkcí, svoji kandidaturu na předsedu strany Fianna Fáil a na post irského ministerského předsedy. 9. dubna byl zvolen předsedou strany Fianna Fáil a jako designovaný nástupce Aherna na postu irského premiéra.\n\nDo obou úřadů byl Cowen jmenován 7. května 2008. Funkci vykonával do 9. března 2011.\n"}
{"id": "373590", "url": "https://cs.wikipedia.org/wiki?curid=373590", "title": "Euro Hockey Tour 1999/2000", "text": "Euro Hockey Tour 1999/2000\n\nEuro Hockey Tour 1999/2000 je 4. ročník hokejových turnajů Euro Hockey Tour.\n\nHokejový turnaj byl odehrán od 2. do 5. září 1999 ve Zlíně\nHokejový turnaj byl odehrán od 11. do 14. listopadu 1999 v Espoo\nHokejový turnaj byl odehrán od 16. do 21. prosince 1999 v Moskvě. Tohoto turnaje se zúčastnila i Kanada.\n\nHokejový turnaj byl odehrán od 8. do 13. února 2000 ve Stockholmu. Tohoto turnaje se zúčastnila i Kanada.\n\n"}
{"id": "373592", "url": "https://cs.wikipedia.org/wiki?curid=373592", "title": "Dahl", "text": "Dahl\n\nPříjmení Dahl může odkazovat k:\n"}
{"id": "373594", "url": "https://cs.wikipedia.org/wiki?curid=373594", "title": "David El'azar", "text": "David El'azar\n\nDavid El'azar (: ; ‎27. srpna 1925, Sarajevo – 15. dubna 1976, Jeruzalém), známý pod přezdívkou Dado, byl izraelský generál, který v letech 1972 až 1974 zastával funkci náčelníka generálního štábu Izraelských obranných sil. Historicky byl prvním sefardským náčelníkem štábu. Po jomkipurské válce byl nucen rezignovat po obvinění, že nesl podíl na velkých izraelských ztrátách.\n\nNarodil se v Sarajevu, v Království Srbů, Chorvatů a Slovinců, v rodině sefardských Židů. V patnácti letech, v roce 1940, přesídlil v rámci programu alija mládeže do britské mandátní Palestiny, kde se usadil v kibucu Ejn Šemer. Tam vstoupil do elitních úderných jednotek Palmach, v jejichž řadách se zúčastnil řady bitev během izraelské války za nezávislost. Přes různé vojenské pozice se postupně stal velitelem praporu ha-Porcim v brigádě Harel.\nPo válce zůstal v armádě a v roce 1956 se v řadách obrněného sboru zúčastnil sinajské války. Později zastával pozici zástupce velitele obrněného sboru, a to až do roku 1961, kdy byl jmenován jeho velitelem. V roce 1964 byl jmenován velitelem severního velitelství armády. V této funkci se zúčastnil šestidenní války v roce 1967 a vedl dobytí Golanských výšin. Po válce byl jmenován do funkce velitele operací generálního štábu. Dne 1. ledna 1972 byl jmenován náčelníkem generálního štábu. Historicky se tak stal prvním sefardským náčelníkem štábu.\n\nV nové funkci se v následujících měsících zabýval zejména bojem s terorismem. Dne 30. května 1972 došlo k masakru na letišti Lod, při kterém teroristé z Japonské rudé armády zabili 25 civilistů a 71 jich zranili. O několik měsíců později (5. září) zabili palestinští teroristé z Černého září 11 izraelských sportovců na letních olympijských hrách v Mnichově. Jako odpověď na tento masakr nařídil El'azar do té doby největší útok proti palestinským základnám v Libanonu a Sýrii. V rámci operace Jaro mládí se příslušníci zvláštních armádních jednotek Sajeret Matkal a Šajetet 13 v noci z 9. na 10. dubna 1973 vylodili v Bejrútu a zabili řadu palestinských teroristů, včetně tří členů vedení Fatahu.\nNa El'azarův rozkaz bylo také sestřeleno libyjské dopravní letadlo, které kvůli navigační chybě zabloudilo do izraelského vzdušného prostoru. Zahynulo 108 cestujících.\n\nDne 27. května 1973 vyhlásilo velení armády výjimečný stav a povolalo do služby záložníky jako odezvu na zvýšený pohyb egyptských jednotek. Výjimečný stav byl odvolán poté, co se ukázalo, že se jedná o egyptské vojenské cvičení. Později se zjistilo, že cvičení bylo součástí komplikovaného egyptského zastíracího plánu na oklamání Izraele. \n\nDne 6. října 1973 vypukla jomkipurská válka útokem egyptských a syrských jednotek proti Izraeli. Díky špatnému vyhodnocení zpravodajských informací byla armáda zastižena nepřipravená. Začátku války předcházela El'azarova žádost o vyhlášení mobilizace. Ta byla ale šéfem vojenské rozvědky Eli Zeirou a ministrem obrany Moše Dajanem odmítnuta, neboť válka podle nich byla nepravděpodobná. El'azar se proto rozhodl vyhlásit omezenou mobilizaci na 5. října. Dajan navíc zamítl El'azarovo doporučení, aby izraelské letectvo provedlo preemtivní úder 1. října. Letadla nevzlétla.\n\nNa počátku bojů zaznamenal Izrael těžké ztráty a jeho jednotky ustupovaly na Sinaji. Teprve po dokončení mobilizace a hrubých chybách na straně Egypta se podařilo útočníky zatlačit zpět a 16. října izraelské jednotky dokonce vstoupily do Egypta. El'azar patřil, zejména v prvních dnech bojů k jedněm z mála velitelů, kteří si zachovávali optimismus a dokázali na události hledět s chladnou hlavou (na rozdíl od jiných vysokých důstojníků). Válka zároveň odhalila velké rozdíly ve schopnostech mnoha velitelů. El'azar dokázal získat pomoc zkušených vojenských velitelů, kteří již z armády odešli (Aharona Jariva, Chajima Bar-Leva či Rechav'ama Ze'eviho), a kteří přinesli řadu zkušeností.\n\nPřestože Izrael dokázal v závěru války proniknout hluboko na syrské území a obsadit pozice ztracené na začátku bojů, a na jižní frontě se hlavně díky nekonvenčnímu způsobu vedení války generálem Arielem Šaronem podařilo dokončit obklíčení egyptské Třetí armády, zaplatil Izrael vysokou cenu zejména v lidských obětech.\n\nVelké lidské ztráty během jomkipurské války a fakt, že byl Izrael přistižen naprosto nepřipravený, vyvolaly mezi veřejností vlnu protestů. Dne 21. listopadu, okamžitě po skončení války, byla vládou ustavena Agranatova komise mající za úkol vyšetřit příčiny tak fatálního selhání ze strany armády a zpravodajských služeb. Komise se během několika měsíců sešla na 140 setkáních a vyslechla velké množství svědků. Ve své konečné zprávě mimo jiné uvedla, že El'azar „nese osobní zodpovědnost za hodnocení situace a připravenost armády“, a doporučila, aby byl, společně s náčelníkem vojenské zpravodajské služby, uvolněn z funkce.\n\nEl'azar ihned nabídl svou rezignaci tvrdíc, že byl obětován, neboť komise nenavrhla žádné sankce proti politickému vedení země. Zároveň si stěžoval, že nikdo nevzal v potaz jeho činnost během války. El'azar jako starší vojenský důstojník patřil ke skupině těch, kteří věřili, že arabské státy se po šestidenní válce neodváží Izrael znovu napadnout, a pokud tak učiní, Izrael „rozdrtí jejich kosti“ (tato mylná a rozšířená představa byla v Izraeli označována jako „koncepce“). Za tento výrok byl El'azar kritizován zejména proto, že ho pronesl 8. října, tedy v době, kdy Egypt odrazil izraelský pokus o protiofenzivu.\n\nZároveň se ale ozývalo mnoho hlasů, které tvrdily, že ministerská předsedkyně Golda Meirová a ministr obrany Moše Dajan nesou též podíl odpovědnosti. Veřejnost tento názor vesměs podporovala a výsledkem byl veřejný tlak na rezignaci těchto dvou čelných představitelů. Meirová a Dajan později skutečně odstoupili.\n\nEl'azar zemřel 15. dubna 1976 na infarkt během plavání a byl pohřben na Herzlově hoře v Jeruzalémě. Objevil se názor, že měl poškozené srdce jako následek obvinění ze strany Agranatovy komise.\n\n"}
{"id": "373595", "url": "https://cs.wikipedia.org/wiki?curid=373595", "title": "F15", "text": "F15\n\nSpojení písmene F a číslice 15 může mít různé významy:\n\n"}
{"id": "373597", "url": "https://cs.wikipedia.org/wiki?curid=373597", "title": "Music Bar", "text": "Music Bar\n\nMusic Bar je v pořadí šesté CD hudební album české populární skupiny Chinaski vydané v roce 2005.\n\nAlbum bylo velmi kladně přijato. Pouhý den po oficiálním uvedení na trh se album stalo s více než třiadvaceti tisíci prodanými nosiči platinovým a po pouhém týdnu se stala nejprodávanější deskou v ČR. Tato deska a píseň \"Tabáček\" obsadila první místa v několika hitparádách.\n\nAlbum se stalo nejprodávanějším albem roku 2005 s více než 57 000 prodanými kusy. I v roce 2006 se drželo na předních místech prodejů v ČR. V únoru 2006 byla kapela nominována na výroční ceny akademie populární hudby: v kategoriích Skladba roku, Skupina roku a Nejlepší rocková deska.\n\nJako propagační text k němu bylo uváděno na stránkách Popronu: \"\"Jedno z nejočekávanějších domácích alb podzimu, sympatický Musicbar, je nabídkou spektra hudebních nálad, emocí i hitových koktejlů a je bezesporu nejvyzrálejším, ale zároveň nejhitovějším albem v historii kapely. Tabáček, Vrchlabí či Tajnej pláč jsou předurčeny ke zlidovění. Písně jako bigbandové Skončili jsme nebo etnická Asie jsou nečekanými ozdobami alba. Rockově nabroušený Serotonin i hektickou dobu deklamující Vedoucí zas vyniknou na koncertech. Vítejte v Musicbaru!\"\"\n\nOndřej Fencl z Hospodářských novin k němu uvedl: \"\"Dva tři hity, jeden ultrahit, pár skočných odkazů k rockové minulosti a zbytek, který nepopudí a leckdy pohladí.\"\"\n\nVladimír Vlasák z iDNES.cz napsal: \"\"...Music Bar působí jako dílna na hity, která sice dosahuje výsledků, ale ještě hledá vyšší kvalitu.\"\"\n\nNa serveru MIX.CZ jej redaktoři hodnotili takto: \"\"Deska, která by měla obsahovat příbalový leták: Doporučené použití jako antidepresivum. Varování: Při nedodržení předpisu hrozí návykovost a předávkování.\"\"\n\n\n"}
{"id": "373598", "url": "https://cs.wikipedia.org/wiki?curid=373598", "title": "Euro Hockey Tour 1998/1999", "text": "Euro Hockey Tour 1998/1999\n\nEuro Hockey Tour 1998/1999 je 3. ročník hokejových turnajů Euro Hockey Tour.\n\nHokejový turnaj byl odehrán od 3.9.1998 - do 6.9.1998 v Zlíně\nHokejový turnaj byl odehrán od 5.11.1998 - do 8.11.1998 v Helsinkách\nHokejový turnaj byl odehrán od 15.12.1998 - do 20.12.1998 v Moskvě. Tohoto turnaje se zúčastnila i Kanada.\n\nHokejový turnaj byl odehrán od 9.2.1999 - do 14.2.1999 v Stockholmu. Tohoto turnaje se zúčastnila i Kanada.\n\n"}
{"id": "373604", "url": "https://cs.wikipedia.org/wiki?curid=373604", "title": "Chroustnatka středomořská", "text": "Chroustnatka středomořská\n\nChroustnatka středomořská (\"Chiton olivaceus\") je druh měkkýše z čeledi chroustnatkovitých.\n\nJe 3–5 cm dlouhá a široká kolem 16 mm. Je schopná se částečně svinout.\n\nTento druh je rozšířený hlavně v oblasti Středozemního moře, ale byl objeven také v blízkosti Atlantského oceánu. Žije v mělkých vodách a na skalnatých výklencích.\n"}
{"id": "373616", "url": "https://cs.wikipedia.org/wiki?curid=373616", "title": "Větná perioda", "text": "Větná perioda\n\nPerioda (větná perioda, řídce obvětí) je v lingvistice označení archaického složitého souvětí, jež se typicky skládá ze dvou částí, jež jsou samy souvětími: předvětí (protasis, protaze) a závětí (apodosis, apodoze). Tyto části bývají vzájemně symetrické, odděleny dvojtečkou. Předvětí obvykle vyjadřuje podmínku závětí. Perioda byla oblíbená v antice (Cicero), v Českých zemích zejména v renesanci a baroku (období humanistické češtiny), objevuje se ale už ve středověku (\"Tkadleček\").\n\n\n\n"}
{"id": "373618", "url": "https://cs.wikipedia.org/wiki?curid=373618", "title": "Euro Hockey Tour 1997/1998", "text": "Euro Hockey Tour 1997/1998\n\nEuro Hockey Tour 1997/1998 byl 2. ročník hokejových turnajů Euro Hockey Tour.\n\nProbíhal od 28.8.1997 do 31.8.1997 ve Zlíně\nHokejový turnaj byl odehrán od 6.11.1997 - do 9.11.1997 v Helsinkách\nHokejový turnaj byl odehrán od 17.12.1997 - do 20.12.1997 v Moskvě\nHokejový turnaj byl odehrán od 21.4.1998 - do 26.4.1998 v Stockholmu. Tohoto turnaje se zúčastnila i Kanada.\n\n"}
{"id": "373619", "url": "https://cs.wikipedia.org/wiki?curid=373619", "title": "Zond 1967A", "text": "Zond 1967A\n\nZond 1967A byl sovětský bezpilotní Sojuz verze 7K-L1 určený pro oblet Měsíce, šlo o testovací let pro budoucí mise z posádkou. Sonda byla podobná Zondu 4 a Zondu 1967B. Let byl zahájen dne 28. září 1967 z Bajkonuru v Kazachstánu. Raketa selhala minutu po startu, ale Zond pomocí záchranného systému SAS bezpečně přistál.\n"}
{"id": "373622", "url": "https://cs.wikipedia.org/wiki?curid=373622", "title": "Delfínovec čínský", "text": "Delfínovec čínský\n\nDelfínovec čínský (\"Lipotes vexillifer\", ) je sladkovodní delfín, který se nalézá pouze v řece Jang-c’-ťiang a v jezeře Tung-tching-chu v Číně. Červený seznam IUCN 2007 jej klasifikuje jako kriticky ohrožený druh a uznává, že pravděpodobně vyhynul v důsledku zhoršení podmínek prostředí, ve kterém žil.\n\nJe to ozubený kytovec dlouhý 2 až 2,5 metrů a váží průměrně 140 kg. Je zbarven modrošedě až šedě, na břiše je výrazně světlejší. Čelisti má protažené, zobákovité a nachází se v nich průměrně 132 až 144 zubů. Má sice funkční oči, ale jeho zrakové schopností jsou chabé. Při orientaci a lovu využívá echolokace. Je to málo prozkoumaný druh delfínovce. Žije ve skupinách tří až deseti jedinců, živí se převážně rybami.\n\nPopulace delfínovců čínských se drasticky snížila v poslední desetiletích v důsledku industrializace Číny, hojnému lovu, využívání řeky k přepravě a v poslední době také stavby vodní elektrárny Tři soutěsky. Byla vyvíjena snaha o zachování druhu, ale poslední expedici v roce 2006 se nepodařilo v řece najít žádného delfínovce čínského. Pořadatelé expedice jej prohlásili za \"funkčně vyhynulého\".\n\nV srpnu 2007 Zeng Yujiang údajně nahrál velké bílé zvíře plovoucí v řece Jang-c’-ťiang. Ačkoliv Wang Kexiong z Institutu hydrobiologie z Čínské akademie věd předběžně potvrdil, že zvíře na videu je pravděpodobně delfínovec čínský, přítomnost pouze jednoho nebo několika málo jedinců, zvláště v pokročilém věku, není dostatečná pro záchranu funkčně vyhynulého druhu od úplného vyhynutí. Poslední nesporné spatření bylo zaznamenáno v roce 2004.\n\nV roce 1980 žilo v řece asi 400 delfínovců čínských. Pět let poté sotva polovina. A v roce 1998 jich přežívalo pouhých 13.\n\n"}
{"id": "373628", "url": "https://cs.wikipedia.org/wiki?curid=373628", "title": "Torzní pružina", "text": "Torzní pružina\n\nTorzní pružina (též zkrutná pružina) je pružina namáhaná zkrucováním čili torzí. Jde o pružnou tyč, pás nebo vinutou spirálu, která při zkrutu akumuluje mechanickou energii. Moment síly je přímo úměrný zkrutu. Torzní pružiny se vyrábějí z oceli nebo jiných kovů, z pryže a umělých hmot, jemné torzní pružiny mohou být také z hedvábných, skelných nebo křemenných vláken.\n\nPokud není pružina namáhána za svou mez pružnosti, platí zde úhlová forma Hookeova zákona:\n\nkde formula_2 je moment síly vyvíjený pružinou v Newtonmetrech a formula_3 je úhel zkrutu od ekvilibria v radiánech. formula_4 je konstanta s jednotkou Newtonmetr / radián, nazývaná zkrutný součinitel (torzní koeficient), zkrutný modul pružnosti nebo jen pružinová konstanta, odpovídající momentu potřebnému ke zkroucení pružiny o úhel 1 radiánu. Jde o analogii k pružinové konstantě u přímé pružiny.\n\nEnergie \"U\" v Joulech, uložená do torzní pružiny, je:\n\nTorzní pružiny se používají v mnoha velmi rozmanitých aplikacích, následující příklady jsou seřazeny od nejhrubších k nejjemnějším.\n\n\n\n\n\n\n\n\n\n\n"}
{"id": "373631", "url": "https://cs.wikipedia.org/wiki?curid=373631", "title": "Antoine Nicolas Duchesne", "text": "Antoine Nicolas Duchesne\n\nAntoine Nicolas Duchesne (7. října 1747 Versailles – 18. února 1827 Paříž) byl francouzský botanik.\n\nDuchesne se zajímal hlavně o jahody. Pracoval především v zahradách Versailles.\n\nJe po něm pojmenován rostlinný druh \"Duchesnea\" Sm. z čeledi růžovité (\"Rosaceae\").\n"}
