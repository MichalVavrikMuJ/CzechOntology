{"id": "459282", "url": "https://cs.wikipedia.org/wiki?curid=459282", "title": "Loktuše", "text": "Loktuše\n\nLoktuše je pomůcka používaná k přepravě nákladu (zejména píce a sena) na krátké vzdálenosti. Konstrukčně se jedná o čtverec z pytloviny o rozměrech cca 1,5 x 1,5 m, který má v každém rohu popruh. Buď jsou přišity dva dlouhé popruhy po celé úhlopříčce loktuše, nebo v každém rohu je přišitý kratší popruh. Popruhy jsou široké asi 3 cm a loktuši přesahují asi o 1,5 m. Na rozprostřenou loktuši se navršila hromada píce nebo sena, pak se křížem svázaly protilehlé popruhy uzlem s jedním okem, podobným na tkaničce.\nNaplněná loktuše se pak nosila na rameni.\n"}
{"id": "459283", "url": "https://cs.wikipedia.org/wiki?curid=459283", "title": "Místo trvalého pobytu", "text": "Místo trvalého pobytu\n\nMísto trvalého pobytu je adresa pobytu občana v České republice, kterou si zvolí zpravidla v místě, kde má rodinu, rodiče, byt nebo zaměstnání. Občan může mít jen jedno místo trvalého pobytu, a to ve k tomu způsobilé nemovitosti. Tento objekt musí být označen popisným, evidenčním nebo orientačním číslem a musí být přímo určen pro bydlení, ubytování nebo alespoň pro individuální rekreaci. Trvalý pobyt má ale pouze evidenční charakter kvůli potřebám státu a nemusí být proto totožný s reálným bydlištěm. Právní úprava místa trvalého pobytu je obsažena v § 10–12 zákona č. 133/2000 Sb., o evidenci obyvatel.\n\nMístem trvalého pobytu je v době narození místo trvalého pobytu matky, pokud není občankou, pak místo trvalého pobytu otce. V případě, že nelze zjistit místo trvalého pobytu, rozumí se jím sídlo obecního úřadu (úřadu městské části či městského obvodu), v jehož územním obvodu se občan narodil.\n\nKe změně místa trvalého pobytu jakožto evidenčního údaje dochází už pouhým ohlášením obecnímu úřadu v místě nového trvalého pobytu, tzv. \"ohlašovně\". Ohlašovatel však musí doložit buď vlastnictví předmětné nemovitosti, oprávnění ji užívat (např. na základě nájemní smlouvy) nebo souhlas vlastníka či nájemce s ohlášením této změny. Z přihlášení občana k trvalému pobytu žádná práva k dané nemovitosti ani k jejímu vlastníkovi nevyplývají.\n\nKe zrušení místa trvalého pobytu pak může dojít tehdy, pokud byl jeho zápis proveden na základě falešných údajů, pokud zanikne daný objekt nebo pokud zanikne užívací právo k němu (v tomto případě však jen na návrh vlastníka či nájemce objektu, který musí takový zánik užívacího práva doložit). Po zrušení je novým místem trvalého pobytu přímo sídlo ohlašovny, která zrušení provedla.\n\n\n"}
{"id": "459284", "url": "https://cs.wikipedia.org/wiki?curid=459284", "title": "Jiří Pospíšil (senátor)", "text": "Jiří Pospíšil (senátor)\n\nJiří Pospíšil (* 9. května 1949 Brno) je český politik, psycholog, bývalý senátor za senátní obvod č. 14 – České Budějovice, bývalý československý politik a poslanec Sněmovny lidu Federálního shromáždění za Občanské fórum, později za Občanskou demokratickou stranu.\n\nVystudoval Filozofickou fakultu Masarykovy univerzity v Brně. Od roku 1977 působil jako psycholog v krajské nemocnici v Českých Budějovicích, kde žije od roku 1976. Profesně je k roku 1990 uváděn jako psycholog, bytem České Budějovice.\n\nS manželkou má dvě děti.\n\nV roce 1968 vstoupil do KSČ, po devíti měsících vystoupil a následně byl vyškrtnut. V roce 1989 spoluzakládal Občanské fórum.\n\nV lednu 1990 zasedl v rámci procesu kooptací do Federálního shromáždění po sametové revoluci do Sněmovny lidu (volební obvod č. 32 – České Budějovice, Jihočeský kraj) jako bezpartijní poslanec, respektive poslanec za Občanské fórum. Mandát za OF obhájil ve volbách roku 1990. Po rozpadu Občanského fóra přešel do parlamentního klubu Občanské demokratické strany. Byl jedním ze zakládajících členů ODS. Za ni byl zvolen zvolen ve volbách roku 1992. Ve Federálním shromáždění setrval do zániku Československa v prosinci 1992.\n\nV letech 1993 až 1995 pracoval jako náměstek ministra obrany. Podílel se na dělení federální armády a byl zmocněncem vlády České republiky pro vytvoření Armády České republiky.\n\nV roce 1996 byl zvolen do nově vzniklého senátu, když z prvního kola postoupil poměrně suverénně se ziskem 40,40 % hlasů oproti sociálnímu demokratovi Vladimíru Papežovi (19,83 %), ve druhém kole potvrdil své vítězství a obdržel 56,11 % všech platných hlasů. Ve svém prvním funkčním období byl členem Výboru pro zahraniční věci, obranu a bezpečnost.\n\nVe volbách roku 2000 dokázal opět vyhrát, z prvního kola postoupil se ziskem 28,43 % oproti křesťanskému demokratovi Petru Petrovi (28,00 %), ve druhém kole dokázal těsnou výhru z kola předchozího potvrdit ziskem 51,86 % všech platných hlasů. V senátu dokázal povýšit a stal se místopředsedu Výboru pro zahraniční věci, obranu a bezpečnost.\n\nV lednu 2003 byl zvolen pozorovatelem Senátu PČR v Evropském parlamentu. Od 1. května do 19. července 2004 (do nástupu řádně zvolených europoslanců za ČR) byl poslancem Evropského parlamentu.\nSenátní volby roku 2006 ve svém volební obvodu dokázal opět vyhrát, když získal 36,55 % v prvním kole a porazil tak primátora Českých Budějovic Miroslava Tettera z KDU-ČSL (14,14 %), ve druhém kole ho volilo 63,35 % všech voličů. V senátu byl zvolen předsedou Mandátového a imunitního výboru a současně zůstal členem Výboru pro zahraniční věci, obranu a bezpečnost.\n\nByl členem Zastupitelstva města České Budějovice.\n\n"}
{"id": "459288", "url": "https://cs.wikipedia.org/wiki?curid=459288", "title": "Tasmánie (ostrov)", "text": "Tasmánie (ostrov)\n\nTasmánie je ostrov, který tvoří přibližně 95 % rozlohy stejnojmenného australského státu. Nachází se 240 kilometrů od jižního pobřeží australského spolkového státu Victoria, od kterého je oddělen Bassovým průlivem. Rozloha ostrova činí 64 519 km², což z něj činí 26. největší ostrov světa. Na ostrově žije 507 600 obyvatel, z nichž téměř polovina žije v největším městě Hobartu, který se nachází na jihovýchodě ostrova u ústí řeky Derent. Další velká města jsou Launceston, Devonport a Burnie.\n\nTasmánie je významná svým přírodním bohatstvím. Skoro 37 % rozlohy pokrývají přírodní rezervace, národní parky a místa zapsaná na seznamu světového dědictví UNESCO.\n\nTasmánie je mj. známá chovem ovcí, které produkují velmi kvalitní jemnou vlnu. O tu mají zájem a vykupují ji přední světoví zpracovatelé látek.\n\nV roce 1642 přistál u tohoto ostrova jako první holandský mořeplavec Abel Tasman, který jej sám pojmenoval Van Diemenova země.\n\n\n"}
{"id": "459289", "url": "https://cs.wikipedia.org/wiki?curid=459289", "title": "Tukan obrovský", "text": "Tukan obrovský\n\nTukan obrovský (lat. \"Ramphastos toco\") je pták z čeledi tukanovití s typickým zavalitým tělem a s dlouhým, mohutným a barevným zobákem. Tukan obrovský je největší ze všech 37 druhů tukanů.\n\nVyskytuje se ve Střední a Jižní Americe, zde obývá hlavně nížinné a horské lesy států Mexiko, Brazílie a Argentina. Žijí většinou v párech nebo tvoří malé skupiny.\nV zajetí, především v zoologických zahradách, je chován často. Jen málo zoologickým zahradám se je však podařilo rozmnožit. V ČR byla tou první Zoologická zahrada Hodonín.\n\nDorůstá délky kolem 60 cm, zobák může být dlouhý až 19 cm. Barva peří je černá, jen na prsou, krku a kořeni ocasu je čistě bílá (na krku a prsou je u některých jedinců světle žlutý nádech). Kolem očí je zbarven do žluta. Zobák hraje všemi možnými odstíny žluté a oranžové, špička zobáku je černá. Podle posledních výzkumů tukan svůj velký zobák používá k regulaci teploty. V době námluv přináší sameček ve svém zobáku samičce pěkně vybarvený a zralý plod (většinou nějaké bobule nebo jiné ovoce), který sám vybere, a tím si získá samičku.\nTukani nejsou moc dobří letci, na zemi i po větvích se pohybují poskakováním. Proto jsou největšími šplhavci na světě.\n\nŽiví se hlavně různými plody, bobulemi a ovocem, občas si potravu zpestří bezobratlými živočichy či drobnými obratlovci. Potravu získávají jak na stromech tak i na zemi a používají k tomu i svůj dlouhý zobák.\n\nSpí v dutinách starých stromů, zde také klade samice vejce. Mláďata jsou většinou dvě, výjimečně čtyři. Líhnou se po 18 denní době inkubace. V hnízdě zůstávají mláďata dalších asi 7 týdnů. Nejdříve je rodiče krmí šťávou z plodů, postupně přecházejí na pevnou potravu. Tukani se můžou dožít i 15 let. Rozmnožovací soustava je pohlavní.\n\nTukani nejsou moc dobří v letu, proto se pohybují často poskakováním. V přírodě je místním obyvatelstvem uctíván a spojován se zlými duchy. Díky velké spotřebě potravy vyprodukují hodně trusu.\n\n"}
{"id": "459290", "url": "https://cs.wikipedia.org/wiki?curid=459290", "title": "Tukan", "text": "Tukan\n\nTukan je české označení pro dva rody ptáků:\n"}
{"id": "459300", "url": "https://cs.wikipedia.org/wiki?curid=459300", "title": "Arnold z Lübecku", "text": "Arnold z Lübecku\n\nArnold z Lübecku (?? – 27. června 1211 nebo 1214) byl středověký saský kronikář.\n\nArnold z Lübecku prožil podle některých zpráv mládí na dvoře Welfů. Jako mnichu v brunšvickém klášteře sv. Jiljí, rodovém klášteře Welfů, se mu dostalo církevního vzdělání. Od roku 1177 byl opatem v benediktinském klášteře Sv. Jana Evangelisty v Lübecku.\n\nArnold z Lübecku je autorem kroniky Chronica Slavorum (Slovanská kronika), která pokrývá období od roku 1171 do 1209/10. Tato kronika je pokračováním stejnojmenné kroniky kronikáře Helmolda z Bosau. Autor zaměřil hlavní pozornost na období vlády vévody Jindřicha Lva a jeho synů a na dějiny rodu Welfů. Kronika končí osudy císaře Oty IV. Brunšvického. V celé kronice je zřejmá Arnoldova úcta a loajalita k Welfům.\n\nZ pověření Viléma z Lüneburgu, syna vévody Jindřicha Lva, Arnold z Lübecku volně přeložil do latiny středověkou legendu \"Gregorius\" od Hartmanna z Aue. V úvodu ke svému překladu Arnold poznamenal, že do té doby neznal latinskou ani žádnou jinou psanou verzi legendy a že v době před 12. stoletím kolovala pouze v ústním podání.\n"}
{"id": "459301", "url": "https://cs.wikipedia.org/wiki?curid=459301", "title": "Korčák (věc)", "text": "Korčák (věc)\n\nKorčák je jednoduchý dopravní prostředek pro přepravu kapalin, zejména splašků z odpadních jímek (žump, septiků) na krátké vzdálenosti. Je dřevěné nebo železné konstrukce, podobný kolečku, na jednom konci má kolo a na druhé dvě rukojeti. Jako ložný prostor slouží nádrž, o tvaru kvádru, jejíž horní plocha je víkem. \n\n"}
{"id": "459302", "url": "https://cs.wikipedia.org/wiki?curid=459302", "title": "James T. Kirk", "text": "James T. Kirk\n\nJames Tiberius „Jim“ Kirk je fiktivní postava ze sci-fi světa \"Star Trek\"u. Jako kapitán hvězdné lodi USS \"Enterprise\" vede svoji posádku „tam, kam se dosud žádný člověk nevydal“. Charakter postavy byl vytvořen tak, aby představoval poctivého, statečného a spravedlivého kapitána, nenávidějícího bezpráví, a hrdého obyvatele Spojené federace planet. Jeho nejbližšími spolupracovníky a zároveň přáteli jsou Spock a Leonard McCoy.\n\nPrvním představitelem Jamese T. Kirka byl William Shatner, který jej hrál v původním seriálu \"Star Trek\" (1966–1969). Roli si zopakoval i ve stejnojmenné animovaném seriálu z let 1973–1974 a v následujících sedmi hraných celovečerních snímcích (do roku 1994). Záběry z nejstaršího seriálu byly rozsáhle použity i v díle „“ (1996) seriálu \"\". V rebootové filmové sérii hraje Kirka od roku 2009 Chris Pine.\n\nNarodil se 22. března 2233 v Riverside v Iowě. Jeho otcem byl George Samuel Kirk, matka Winnona Kirková. Měl bratra George Samuela. Oženil se ve svých 35 letech v roce 2268, jeho ženou byla krátce Miramamee. S jinou ženou měl syna Davida Marcuse.\n\nV letech 2250 až 2254 absolvoval Akademii Hvězdné flotily a pak sloužil na lodích \"USS Republic\" a \"USS Farragut\". V roce 2265 byl pověřen velením lodě \"Enterprise\" a strávil s ní na cestách vesmírem pět let. Roku 2269 byl povýšen na admirála a pracoval rok na velitelství Hvězdné flotily. V roce 2271 se krátce vrací jako kapitán na Enterprise, znovu v roce 2285.\n\nJeho spolupracovníky na lodi byli doktor McCoy, jím přezdívaný Kostra, velicí důstojník Spock z planety Vulkán, oba byli jeho přáteli. Ve vedení jeho Enterprise dále měl komunikačního důstojníka Uhuru, kormidelníka Sulu, důstojníka Chekova a šéfinženýra Scottyho.\nProhlášen za mrtvého při nehodě na palubě lodi \"Enterprise\"-B ve svých 60 letech roku 2293 (HvD:9715.0). Zemřel hvězdného data 48650,1 na planetě v soustavě Veridian (film \"\"). Byl pohřben Jean-Lucem Picardem.\n\n"}
{"id": "459304", "url": "https://cs.wikipedia.org/wiki?curid=459304", "title": "Skirgaila", "text": "Skirgaila\n\nSkirgaila, kníže litevský, se narodil ve druhém manželství velkoknížete litevského Algirdase s kněžnou Julianou Alexandrovnou Tverskou kolem roku 1353 (některé prameny uvádějí 1354). Roku 1383 nebo 1384 se pokřtil podle katolického rituálu a dostal jméno Kazimieras. Když vládl Kyjevu (1395-1397), nazýval se pravoslavným jménem Ivan. Byl prchlivý, proslavil se zálibou v pití.\n"}
{"id": "459312", "url": "https://cs.wikipedia.org/wiki?curid=459312", "title": "Nymphetamine", "text": "Nymphetamine\n\nNymphetamine je šestým studiovým albem britské extrememetalové skupiny Cradle of Filth, vyšlo 28. září 2004. Název vznikl kontaminací anglických slov pro nymfomanii a amfetamin. Za titulní skladba byla skupina v roce 2005 nominována na cenu Grammy. Ta se na albu nachází hned dvakrát, jednou v nezkrácené devítiminutové verzi a poté jako bonusová pětiminutová skladba pod názvem \"Nymphetamine Fix\". Zkrácená verze se objevila také na soundtracku k filmu .\n\n\n\n"}
{"id": "459318", "url": "https://cs.wikipedia.org/wiki?curid=459318", "title": "Planetární kůra", "text": "Planetární kůra\n\nPlanetární kůra je vnější pevná vrstva planety. Rozlišuje se většinou pouze u terestických planet, u plynných obrů se nenachází. Pro vznik planetární kůry je zapotřebí, aby planeta prošla někdy ve své historii etapou planetární diferenciace. Planetární kůra je obecně tvořena z hornin menší hustoty než jsou tvořeny hlubší vrstvy. Pokud je uvnitř planety dostatek energie k roztavení vnitřních hornin (jako u Země), pak může planetární kůra plovat na vnitřních vrstvách. \n\nU některých měsíců planet došlo také k vnitřní diferenciaci, vnější pevná vrstva se nazývá měsíční kůra.\n\nPrůměrná hustota kůry planety se pohybuje okolo 3 000 kg/m a je tvořena převážně ze silikátového materiálu. Její mocnost je nejspíše okolo 100 kilometrů.\n\nKůra byla v minulosti přetvářena sopečnou činností, protože se na povrchu Merkuru nacházejí rozsáhlé hladké plochy pravděpodobně tvořené čedičem.\n\nKůra Venuše je silná přibližně 35 km. Existuje teorie, že Venuše neuvolňuje vnitřní energii pohyby tektonických desek jako Země, ale namísto toho v pravidelných intervalech vyvíjí masivní vulkanickou činnost, vlivem které se její povrch zalévá čerstvou lávou. Tuto teorii podporuje skutečnost, že nejstarší geomorfologické útvary na povrchu jsou staré pouze 800 milionů let, zatímco zbytek povrchu je mladšího data (řádově několik stovek milionů let). V současnosti se předpokládá, že Venuše je stále vulkanicky aktivní v izolovaných geologických obdobích. Předpokládá se, že téměř 90 % povrchu tvoří nedávno utuhlá vrstva čedičové lávy,která je pouze zřídka porušena meteorickými krátery. Malý počet impaktních poruch napovídá, že povrch planety byl v nedávné době značně přeměněn vlivem sopečné aktivity.\n\nMocnost (tloušťka) zemské kůry se pohybuje od 6 km do 70 km. Nejsilnější je na kontinentech pod pohořími, nejtenčí (6 - 8 km) pod oceány, kde chybí žulová vrstva. Dokonce existují oblasti, kde se zemská kůra vůbec nenachází.\n\nBěhem vývoje Země se do kůry z pláště přesunuly lehce tavitelné a specificky lehčí složky, především sloučeniny Si, K, Al, Ca, Na apod. Průměrná hustota kůry je 2 850 kg/m³.\n\nZemská planetární kůra je rozbita na tektonické desky, které plovou na spodních vrstvách. V místech dotyku těchto desek se nachází tektonicky aktivní oblasti.\nZ měření sondy Mars Global Surveyor vyplývá, že za předpokladu, že je hustota kůry 2 900 kg/m, je minimální střední mocnost kůry 45 km. Na jižní polokouli by byla průměrná tloušťka ~60 km a na severní ~30 km, s maximem v oblasti Tharsis přesahujícím 80 km (zde došlo ). Jiné analýzy gravitačního pole a topografie Marsu ale naznačují, že skutečná mocnost kůry může být i vyšší – pokud platí předpoklad, že oblast jižních vysočin vznikla velmi brzy v historii a místní topografie nebyla později modifikována, je odhadovaná střední mocnost kůry na 57±24 km.Na základě analýzy geochemických i geofyzikálních dat je také možné stanovit maximální střední mocnost kůry, která je ~100 km. Všechny tyto údaje naznačují, že kůra na Marsu je obecně silnější než kůra na Zemi, což může souviset s absencí deskové tektoniky na rudé planetě.\n\n"}
{"id": "459321", "url": "https://cs.wikipedia.org/wiki?curid=459321", "title": "Karben", "text": "Karben\n\nJako karben se označuje organická molekula obsahující atom uhlíku se šesti valenčními elektrony a s obecným vzorcem RR'C:. Karbeny se dělí na dvě skupiny, singlety a triplety. Většina karbenů má velmi krátkou životnost, ale jsou známy i perzistentní karbeny.\n\nPrototypem karbenů je HC:, též označovaný jako methylen. Jedním z dobře prostudovaných karbenů je ClC: čili dichlorkarben, který lze generovat \"in situ\" z chloroformu a silné zásady.\n\nŠirokou oblastí využití karbenů je průmyslová výroba tetrafluorethylenu, prekurzoru PTFE. Tetrafluorethylen vzniká prostřednictvím difluorkarbenu:\n"}
{"id": "459336", "url": "https://cs.wikipedia.org/wiki?curid=459336", "title": "Jodid amonný", "text": "Jodid amonný\n\nJodid amonný je chemická sloučenina se vzorcem NHI. Používá se v chemikáliích pro barevnou fotografii a v některých léčivých přípravcích. Lze ho připravit reakcí kyseliny jodovodíkové a amoniaku: NH + HI → NHI. Je dobře rozpustný ve vodě (rozpouští se také v ethanolu, acetonu a vodném roztoku amoniaku; je nerozpustný v diethyletheru), ze které krystalizuje do podoby krychlových krystalů. Na vlhkém vzduchu se barví žlutě vzhledem k rozkladu, při kterém vzniká jód.\n"}
{"id": "459339", "url": "https://cs.wikipedia.org/wiki?curid=459339", "title": "Milkor MGL", "text": "Milkor MGL\n\nMGL 140 je jedním z řady nových ručních granátometů s otočným válcovým bubnem. Slouží jako policejní zbraň, výzbroj vojáků nebo vozidel. Dokáže vystřelit jeden granát za cca 1,5 sekundy. Ke střelbě slouží tříštivotrhavé, dýmové nebo slzné granáty. Do nábojového bubnu se vejde pouhých 6 granátů ale za to účinných (pokud si je koupíte se zbraní ve stejném obchodě). Otáčení válce zajišťuje pružina, kterou střelec napne před střelbou. Granátomet se vybavuje podstavcem nebo se montuje na bojová vozidla. Zbraň je vybavena tzv. ris lištami, které slouží k upevnění příslušenství jako je laser, svítilna, rukojeť nebo třeba kolimátor. Zbraň je vyráběna ve dvou verzích přičemž ta druhá se liší jen kratší hlavní. Zvláštností je ramenní opěrka(pažba), která je polohovatelná dle potřeb střelce. Pažbu lze vysunout do třech různých poloh a lze naklonit výš čí níž podle vzdálenosti, na jakou střelec míří.\n"}
{"id": "459340", "url": "https://cs.wikipedia.org/wiki?curid=459340", "title": "Jackson Rathbone", "text": "Jackson Rathbone\n\nMonroe Jackson Rathbone V (* 21. prosince 1984 v Singapuru) je americký herec a zpěvák. Jeho nejznámější rolí je Jasper Hale ve filmu \"Stmívání\".\n\nJackson se narodil v Singapuru, žil na hodně místech od Indonésie po Texas. Začal hrát v místním divadle v Midlandu s mladým hereckým programem \"The Pickwick Players\". Jakson chodil na školu \"Interlochen Arts Academy\", kde se učil herectví. Po promoci odešel do Los Angeles.\n\nZaložil svou skupinu 100 Monkeys. Věnoval se také hodně sportu - obzvlášť basketbalu, baseballu, běhu a fotbalu. Nakonec si ale kvůli nedostatku času musel vybrat. Vybral si herectví a muziku.\n\nMěl menší role v seriálech \"O.C.\" a \"Close to Home\". Pak hrál ve filmech \"Molding Clay, Pray for Morning,\" a \"Travis and Henry\".\n\nV roce 2008 dostal roli ve filmu \"Stmívání\", kde hraje Jaspera Hale. V roce 2009 natočil jeho pokračování \"\". Jakson i se i nyní věnuje herectví a chystá na rok 2012 film Zombie Hamlet.\n\n\n"}
{"id": "459341", "url": "https://cs.wikipedia.org/wiki?curid=459341", "title": "Kalimba de Luna", "text": "Kalimba de Luna\n\nKalimba de Luna je singl z roku 1984 od skupiny Boney M. Původně tuto píseň nazpíval Tony Esposito (verze od Esposita se usadila na #6 příčce ve švýcarské hitparádě).\n\nVerze Boney M se usadila na #17 příčce německé hitparády. Píseň je z alba \"Ten Thousand Lightyears\" a také byla zahrnuta do kompilačního alba s názvem \"Kalimba de Luna - 16 Happy Songs\".\n\nVe videoklipu této písně je nasnímán nový člen skupiny Reggie Tsiboe. V pozadí zpívá producent Frank Farian, Amy Goff, Elaine Goff a vokální skupina La Mama.\n\n7\" Singl\n\n12\" Singl\n\nPod názvem „Kalíme jak duha“ s textem Lou Fanánka Hagena ji v roce 2001 natočilo duo Těžkej Pokondr\n"}
{"id": "459342", "url": "https://cs.wikipedia.org/wiki?curid=459342", "title": "Judea", "text": "Judea\n\nProvincie Judea ( , Ιουδαία, יהודה) byla římská provincie existující v letech 6–132 n. l. Jejím jádrem bylo Judsko a Samařsko, později však do ní byly začleněny i ostatní části Herodova království. Provincie spadala pod přímou římskou správu.\n\nŘímští správcové se ovšem vůči židovskému náboženskému cítění chovali necitlivě, mnozí z nich byli navíc neschopní, takže stále více rostla nespokojenost obyvatel s římskou nadvládou. Když potom Gessius Florus roku 66 vyplenil chrámový poklad, vypukla první židovská válka. Povstalci ovšem byli rozštěpení do několika znepřátelených frakcí, takže když římské vojsko vedené Vespasianem a Titem dobylo Galileu a oblehlo Jeruzalém, vypukla v tomto městě občanská válka. Roku 70 byl nakonec Jeruzalém dobyt a srovnán se zemí i spolu s Chrámem. Roku 74 byl zlomen odpor posledních povstalců.\n\nZničení Chrámů mělo vážné důsledky pro židovské náboženství, neboť Židé ztratili místo konání bohoslužby. Ústřední místo ve formujícím se rabínském judaismu získalo studium Tóry. V Javne vznikl palestinský biblický kánon a začal se utvářet materiál, který byl později sepsán v Mišně.\n\nHadriánova snaha prosadit v Judeji pohanství však vyvolala Bar Kochbovo povstání, které bylo znovu tvrdě potlačeno. Tentokrát navíc Židům bylo zakázáno jejich náboženství a provincie Judea se přeměnila na provincii Syria Palaestina. Oblast Judska se vylidnila a těžiště židovského osídlení se přesunulo do Galileje a židovské diaspory.\n\nPoprvé vojsko římské říše do Palestiny vstoupilo roku 63 př. n. l., když Pompeius rozhodl mocenský spor mezi Hyrkánem II. a jeho bratrem Aristobúlem II. Vláda správců určených Římem však zemi pokoj nepřinesla a správci museli neustále tišit nepokoje. Ke konci 40. let 1. století př. n. l. navíc přívrženci Hasmoneovce Antigona využili boje o moc uvnitř římské říše a parthského vpádu do Sýrie k vyvolání povstání a svržení přívrženců Římanů.\n\nHerodes, který uprchl do Říma však dokázal získat přízeň římského senátu, který jej jmenoval židovským králem. Během roku 37 pak Herodes Judsko dobyl, Antigona nechal popravit a oženil se s vnučkou Hyrkána II. Mariamné, čímž se přiženil do rodu Hasmoneovců. Herodes se sice dokázal vyhnout přímé římské správě, judské království se však stalo vazalským královstvím, jež nesmělo vykonávat vlastní samostatnou zahraniční politiku. Ve vnitřních záležitostech ovšem Herodes disponoval plnou mocí.\n\nPo Herodově smrti následovaly nástupnické spory a zpochybňování Herodovy závěti. Římané však závěť potvrdili, takže si Herodovo království mezi sebe rozdělili Filip (4 př. n. l. - 33/34 n. l., okrajové oblasti v Sýrii), Herodes Antipas (4 př. n. l. - 39 n. l., Galilea a Perea) a Archelaos (4 př. n. l. - 6 n. l., Judsko, Samařsko, Idumea).\n\nArchelaova vláda byla ovšem natolik krutá, že Židé vyslali k císaři delegaci a dosáhli jeho sesazení. Judsko a Samařsko se pak stalo římskou provincií, kterou spravoval prefekt (6–44) a později prokurátor (44–70) se sídlem v Caesareji Přímořské. Prefekt / prokurátor disponoval jen pomocnými vojenskými sbory. Výkon občanského a trestního práva Římané ponechali židovským autoritám (sanhedrinu), trest smrti ovšem zůstal vyhrazen prokurátorovi. Židé požívali značné politické i náboženské autonomie, která však byla omezena prefektovým / prokurátorovým právem jmenovat a odvolat velekněze.\n\nVláda prefektů a prokurátorů ovšem nebyla vůči židovskému cítění příliš citlivá. Například Pontius Pilatus (26-36) nechal vystavět akvadukt z chrámového pokladu, a dokonce se v Chrámu snažil postavit sochu zbožštělého Caliguly. V letech (37-44) byly všechny oblasti bývalého Herodova království opět sjednoceny pod vládu Arippy I., jenž obdržel titul židovského krále díky svému přátelství s Caligulou, po jeho smrti však všechna tato území připadla do provincie Judea.\n\nObyvatelstvo Judeje bylo bilingvní, mluvilo řecky a aramejsky; hebrejština nacházela své uplatnění již jen jako liturgický či posvátný jazyk. Zařazením Judska do římské říše se otevřely jejím obyvatelům nové možnosti, takže mnozí odcházeli do jiných končin říše. Často však dále udržovali se svou domovinou kontakty, dále vyznávali judaismus a na mnohých místech tak vytvořili židovskou pospolitost (například v Římě). Nejvýznamnější židovská komunita žila v Egyptě, kde Židé podle některých odhadů tvořili až 10 % obyvatelstva, většina z nich žila v Alexandrii.\n\nNeschopná vláda římských správců vyvolávala odpor obyvatelstva. Nejradikálnější hnutí představovali zelóti. Toto hnutí se rozpadalo na různé soupeřící skupinky, pojil je však společný cíl: svržení římské nadvlády, který se snažili realizovat drobnými útoky na cíle římské správy a kolaboranty. Umírněnější skupinu představovali farizeové, kteří požívali podpory širokých vrstev obyvatelstva. Římskou nadvládu interpretovali jako trest za hříchy hasmoneovských králů, v budoucnu však měla být římská nadvláda překonána. Na druhé straně spektra stáli saduceové, helénizovaná hierokracie (kněžská aristokracie), jež byla dříve spjata s vládnoucími Hasmoneovci a nyní široce kolaborovala s Římany.\n\nMezi apolitická hnutí patřili esejci, jejichž centrem byl Kumrán v Judské poušti na břehu Mrtvého moře, žili však také na mnoha dalších místech po celé Judeji. Významná skupina esejců žila také v Jeruzalémě. Posledním významným židovským hnutím bylo křesťanství, jež považovalo Ježíše Nazaretského, kterého Římané ukřižovali, za mesiáše. Přívržence však křesťanství začalo získávat až po první židovské válce.\n\nOd poloviny 40. let se situace v provincii začala římským prokurátorům vymykat z rukou. Aktivita zelótů prudce rostla, stejně jako vystoupení údajných mesiášů, proroků a demagogů. Kromě zelótů začali vytvářet své bojůvky také saduceové a městská aristokracie, takže k nepokojům a potyčkám docházelo v Judeji stále častěji.\n\nKdyž prokurátor Gessius Florus (64-66) vyplenil chrámový poklad, zahájili zelóti povstání. Podporu farizeů ovšem nezískali a od saduceů ji ani nemohli očekávat, což zapříčinilo rozštěpení zelótů. Brzy však přitáhl s vojskem syrský místodržící Cestius Gallus, což přinutilo židovské frakce se sjednotit, do organizace boje se dokonce zapojil velekněz, takže Židé pak společně římské vojsko porazili.\n\nŽidé potom začali válku převážně z iniciativy farizeů organizovat systematicky. Do jednotlivých částí provincie byli vysláni vojenští velitelé, kteří měli protiřímské povstání organizovat. Židé začali také razit své vlastní mince. Římané na potlačení povstání vyslali tři legie pod vedením Vespasiana. Vespasianus roku 67 udeřil na Galileu, kterou díky sporům mezi židovskými frakcemi rychle dobyl, a židovského vojenského velitele Josefa ben Matitjáha (ve službách Římanů přijal jméno Flavius Iosephus) zajali.\nVespasianus pak pokračoval na jih, po Neronově smrti byl však provolán císařem, a tak Palestinu opustil a velení přenechal svému synovi Titovi. Ten oblehl Jeruzalém s cílem jej vyhladovět. To již v tomto městě zuřila občanská válka mezi jednotlivými židovskými frakcemi. Během roku 70 římské vojsko postupně vyhladovělý Jeruzalém dobývalo, až nakonec město zcela srovnalo se zemí, včetně Chrámu. Další čtyři roky římské vojsko likvidovalo poslední místa odporu, poslední tvrz Masada Římané obsadili roku 74.\n\nVálka přinesla poničení a vylidnění mnoha oblastí a zchudnutí obyvatelstva. Zničení Chrámu rovněž znamenalo konec chrámového kultu, takže Židé nyní museli hledat novou formu svého náboženství. Iniciativy se ujali farizeové, kteří se snažili transformovat svatost Chrámu do všech oblastí každodenního života. Hlavním úkonem posvěcujícím člověka již nebyla chrámová bohoslužba, nýbrž každodenní studium Tóry. Centrem tohoto hnutí, z něhož vzešla rabínská forma judaismu, byla náboženská škola v Javne, kterou založil Jochanan ben Zakaj. V tomto městě zřejmě také vznikl palestinský biblický kánon a začal se formovat materiál, jenž byl později sepsán v Mišně.\n\nProces vytváření nauky rabínského judaismu s sebou nesl také prohlubování rozporů mezi Židy a křesťany, až Židé nakonec křesťany ze svého středu vyloučili. To jen spolu se zánikem židokřesťanské komunity v Jeruzalémě urychlilo proces přesouvání těžiště z židokřesťanů na pohanokřesťany a proces helénizace křesťanství.\n\nS potlačením povstání odešlo mnoho Židů z Palestiny do jiných oblastí římské říše. Když pak císař Traianus táhl proti Parthům, využili toho Židé v Kyrenaice roku 115 k povstání, které se rozšířilo také do Egypta a některých dalších míst židovské diaspory. Lusius Quietus toto povstání potlačil až roku 117 po dvou letech války.\nRoku 132 vypuklo další velké povstání v Palestině. Důvody povstání nejsou zcela známy, podnětem mohl být snad Hadriánův záměr zakázat Židům obřízku nebo vybudovat na místě zbořeného Jeruzaléma helénistické město Aelia Capitolina. Do čela povstání se postavil Šimon bar Kochba, s nímž byly spojeny některé mesiášské představy. Povstání zprvu dosahovalo úspěchů, nakonec se však veliteli římské legie Sextu Iuliu Severovi podařilo povstalce zatlačit do Judské pouště, kde byl nakonec jejich odpor zlomen.\n\nVýsledky války byly pro Židy drastické. Hadrián zakázal Židům jejich náboženství, nechal popravovat židovské učence a odvést mnoho Židů do otroctví. Na místě Jeruzaléma nechal postavit římské město Aelia Capitolina, do kterého byl Židům vstup zakázán a ve kterém nechal vybudovat chrám se dvěma sochami, jednou Jovovou, druhou svou. Židovské osídlení Judska se ocitlo v troskách a život palestinských Židů se přesunul do Galileje. Židovské historické nároky na tuto oblast měly být zapomenuty, k čemuž mělo přispět i přeměnění provincie Judea v provincii Syria Palaestina, která odkazovala na Pelištejce, dávné židovské nepřátele.\n\n"}
{"id": "459343", "url": "https://cs.wikipedia.org/wiki?curid=459343", "title": "Jáchymov (Velká Bíteš)", "text": "Jáchymov (Velká Bíteš)\n\nJáchymov (s předložkou 2. pád \"do Jáchymova\", 6. pád \"v Jáchymově\"; ) je vesnice, místní část města Velké Bíteše. V roce 2001 zde žilo 87 obyvatel.\n\nJáchymov leží asi 5 km západně od Velké Bíteše v těsné blízkosti dálnice D1. Na ni je napojen prostřednictvím silnice č. II/602, resp. silnice č. II/390.\n\nJáchymov nemá vlastní katastrální území, rozkládá se zcela na severovýchodě katastrálního území Holubí Zhoře, přímo na hranicích s územím Záblatí. Dalšími sousedními vesnicemi jsou Bezděkov a Ruda při silnici č. II/602.\n\nNa západ od Jáchymova je les kolem potoka \"Jelenky\", tekoucímu na jih k řece Oslavě.\n\nPrvní písemná zmínka o Jáchymově pochází z roku 1799. Tohoto roku byl založen z rozhodnutí Joachyma rytíře Stettenhofen. Vedle Jáchymova založil i další dvě vesnice: Mihoukovice a Klementice (1798).\n\nÚzemněsprávně byl Jáchymov v letech 1869–1930 veden jako osada obce Holubí Zhoře v okrese Velké Meziříčí, v roce 1950 v okrese okrese Velká Bíteš, v letech 1961–1980 jako část obce Holubí Zhoře v okrese Žďár nad Sázavou. K Velké Bíteši byl Jáchymov přičleněn jako místní část od 1. července 1980.\n\n\n"}
{"id": "459346", "url": "https://cs.wikipedia.org/wiki?curid=459346", "title": "Kartena", "text": "Kartena\n\nKartena je městečko na západě Litvy v okrese Kretinga, (Klaipėdský kraj), v Žemaitsku na Žemaitijské vysočině, 15 km na východ od Kretingy, v záhybu řeky Minija na terase pravého břehu.\n\nKartenou prochází mezinárodní silnice Šiauliai–Palanga. Asi 6 km východně leží Kartenské civilní letiště. V Karteně se do Minije vlévá řeka Alantas.\n\nDekretem prezidenta Litvy získalo město v roce 1999 právo používat znak.\n\nMěstečko je na území jedné z nejpohlednějších rezervací Žemaitska Salantský regionální park (lit. \"Salantų regioninis parkas\"). Panoráma, které se otvírá od břehu řeky Minije s oblibou ve svých dílech zachycují malíři. Nedaleko od Karteny je rašeliniště, využívané pro těžbu rašeliny.\n"}
{"id": "459349", "url": "https://cs.wikipedia.org/wiki?curid=459349", "title": "David Zucker", "text": "David Zucker\n\nDavid Zucker (* 16. října 1947 v Milwaukee, Wisconsin, USA) je americký filmový režisér.\n\nNarodil se v Milwaukee ve Winsconsinu, je syn Charlotte a Burtona Zuckerových, který byl realitním obchodníkem. Studoval na škole Shorewood High School. Jeho manželkou je Dr. Danielle Zuckerová, se kterou má nyní dvě děti, syna Charlese a dceru Sarah. Jeho mladší bratr Jerry Zucker je jeho filmovým partnerem. Bratři Zuckerovi mají sestru, Susan Breslau.\n\nK jeho filmům patří \"Kentucky Fried Movie\" z roku 1977, série \"Bláznivých střel\" z let 1988~1994, \"BASEketball\" z roku 1998, \"Scary Movie 3\" z roku 2003, \"Scary Movie 4\" z roku 2006 a \"An American Carol\" z roku 2008.\n\nPomáhal spolurežírovat filmy jako \"Připoutejte se, prosím!\" z roku 1980 a \"Top Secret!\" z roku 1984. Společně se svým bratrem Jerrym a Jimim Abrahamsem vytvořili režijní a scenáristický tým \"Zucker, Abrahams and Zucker\" (zkráceně ZAZ).\n\nRovněž také pracoval s Patem Proftem (již od dob \"Police Squad!\") a Craig Mazinem (pomáhal sepsat třetí a čtvrtý díl \"Scary Movie\").\n\nZAZ a Proft pomohli vytvořit zvláštní typ parodického žánru, ve kterém jsou použity vizuální gagy, dvojsmyslné vtipy a slapstick situace.\n\nMezi dvorní herce ZAZ týmu patří Leslie Nielsen, Lloyd Bridges, Charlie Sheen a Julie Hagerty.\n\n"}
{"id": "459350", "url": "https://cs.wikipedia.org/wiki?curid=459350", "title": "Diskografie ABBY", "text": "Diskografie ABBY\n\nToto je diskografie švédské hudební skupiny ABBA.\n\nV dubnu 2006 hudební vydavatelství Universal Records oznámilo, že skupina v prodejnosti překročila celosvětově hranici 370 miliónů kopií alb. Nejedná se o přesné číslo, ale o odhad prodeje.\n\nABBA byla čtyřčlenná skupina, kterou tvořili zpěvačky Agnetha Fältskog a Anni-Frid Lyngstad a autoři písní, instrumentalisté v rolích doprovodných zpěváků Benny Andersson a Björn Ulvaeus.\n\n"}
{"id": "459356", "url": "https://cs.wikipedia.org/wiki?curid=459356", "title": "Bláznivá střela 2 a 1/2: Vůně strachu", "text": "Bláznivá střela 2 a 1/2: Vůně strachu\n\nBláznivá střela 2½: Vůně strachu (původně The Naked Gun 2½: The Smell of Fear) je americký parodicko-satiristický komediální film z roku 1991, ve kterém v hlavní roli hraje Leslie Nielsen, Priscilla Presleyová, O. J. Simpson a George Kennedy. Jde o druhý díl z trilogie \"Bláznivá střela\". Vystupuje zde také herec, který si již předtím zahrál v televizním seriálu \"Police Squad!\" jako \"special guest star\", nyní jako Quentin Hapsburg. Také se tu objeví několik cameo rolí, jako například Mel Tormé, členové týmu Chicago Bears, či Zsa Zsa Gabor.\n\nPoručík losangelesské policie Frank Drebin je pozván na oběd v Bílém domě. Zde usedne společně s prezidentem Spojených států amerických Georgem Bushem starším a jeho hosty: Johnem Sununuem, Nelsonem Mandelou, Winnie Mandelovou, Annabelle Brumfordovou a dalšími vlivnými lidmi.\n\nPrezident zde oznámí, že se rozhodne pro změnu energetického programu, který dal Dr. Albertu Meinheimerovi a jeho týmu z výzkumného ústavu, který především podporuje alternativní energetické zdroje. Jenže, z tohoto prezidentova rozhodnutí nejsou nadšeni především manažeři z prostředí energetiky (atomového, ropného a uhelného průmyslu), kteří se zaručeně nezastaví před ničím - ani před špinavými činy typu vyhození budovy výzkumného ústavu do povětří. Jediný muž, který by je mohl zastavit, je poručík Frank Drebin z losangelesské policie...\nLabel \"Varese Sarabande\" publikoval ty \"nejlepší kousky\" z \"Bláznivé střely I.\" a \"II.\" zkomponované Irou Newbornem.\n\n\n"}
{"id": "459357", "url": "https://cs.wikipedia.org/wiki?curid=459357", "title": "Paul Allender", "text": "Paul Allender\n\nPaul Allender (* 17. listopadu 1970, Colchester) je britský kytarista, známý především svým působením v extrememetalové skupině Cradle of Filth.\n\nPaul Allender se narodil 17. listopadu 1970 v Colchesteru. V 6 letech jej otec přivedl k bojovým uměním, která ovlivnila celý jeho život. Svoji první kytaru získal ve čtrnácti letech, do devatenácti let na ni však hrál pouze v určitých obdobích, neboť na prvním místě pro něj byl trénink bojových umění. V roce 1992 se jako kytarista připojil ke skupině Cradle of Filth a působil zde do roku 1996, kdy kapelu opustil, aby měl více času na svého syna. V roce 2000 se vrátil, když jej oslovil zpěvák skupiny Dani Filth. V dubnu 2014 Paul znovu kapelu opustil, aby se mohl věnovat jiným projektům.\n"}
{"id": "459362", "url": "https://cs.wikipedia.org/wiki?curid=459362", "title": "Čarodějka z Portobella", "text": "Čarodějka z Portobella\n\nČarodějka z Portobella je román napsaný jako zápisky vyprávění několika málo lidí o Sherine Khalil neboli Athéně. Mezi vybrané patří její adoptivní matka Samira R. Khalil, její bývalý manžel Lukas Jessen-Petersen, páter Giancarlo Fontana a mnoho dalších. \n\nJak to vlastně bylo s Athénou neboli Sherine Khalil?\n\nJejí matka a otec si dlouho přáli mít vlastní dítě, ale nepovedlo s jim to. Nakonec se rozhodli pro adopci. A protože měli vlivné přátele a na adopci spěchali. Někdo jim poradil, že v Rumunsku si můžou dítě sami vybrat a bude to nejrychlejší. Samira si jednu holčičku hned oblíbila. Tak si jí hned odvezli domů. Vychovávali jí podle libanonských zvyků, chodila do kostela a studovala na Americké škole v Bejrútu.\nJednoho dne měla Sherine vidění krve. Matka jí nevěřila a myslela že dcera dostala první menstruaci. Což se nepotvrdilo a Sherine až do vyčerpání křičela o krvi a pak tvrdě usnula. Nazítří se její předpověď splnila. Čtyři lidé byli zavražděni. Od tohoto dne začalo v Libanonu hotové peklo a celá situace se vymykala kontrole. Celý rok rodina zůstávala doma a čekala až se situace zlepší. Sherine pořád opakovala. Bude to trvat moc dlouho. A měla pravdu.\n\nJednou když měla Sherine zase to svoje vnuknutí. Tancovala a říkala. Bude to trvat dlouho moc dlouho. Otec jí pozorně poslouchal a pak se rozhodl celou rodinu přestěhovat do Londýna.Kde Sherine studovala univerzitu a poznala svého nastávajícího Lukase Jessen-Petersena. Každé ráno před přednáškami navštěvovala místní kostel a zpívala před obrazem Panny Marie. To byl její styl jak se modlit. Jednoho dne se rozhodla, že nepotřebuje mít vysokoškolský titul z oboru který ji nezajímá a ze školy ze dne na den odešla.\n\nJindy měla vidění, že jí bůh žádá, aby se stala matkou. Zanedlouho se s Lukasem vzali a narodil s jim synek, kterého nechali pokřtít rumunským jménem Viorel. Mladé rodině chyběli finance a rodiče je nepodporovali, protože jejich sňatek neschvalovali. Lukas musel přerušit studium na univerzitě a začít vydělávat. Jelikož neměl ukončené vzdělání nebylo možné z výplaty dlouhodobě vyžít. Začali hádky a jeho odchody z bytu.\nJednou se tak nazlobil na Sherine, že se stará více o syna než o něj, že odešel a vrátil se až ráno s myšlenkou, že takhle už to dál nejde a že se musejí rozejít. Sherine mlčky trpěla, přikývla a hned se odstěhovala. Snad kdyby o něj bojovala, tak by se nerozvedli. Za dva měsíce podepsali rozvodové papíry.\n\nSherine s pocitem, že se jí zase jedna rodina rozpadla, zašla na ranní mši. Na konci bohoslužby čekala před farářem, aby přijala tělo páně. Ale byla poslána pryč. Protože rozvedeným ženám není dovoleno přijímat tělo páně. To jí velice rozhněvalo. Čekala útěchu a dostalo se jí vyloučení z přijímání. Hlasem plným nenávisti proklela kostel a odešla se domů vyplakat. Zase další místo odkud jí vyloučili.\n\nPo této zkušenosti začala hledat svou biologickou matku. Chtěla vědět proč jí opustila. Dlouho přemlouvala rodiče, aby jí pověděli z kterého sirotčince si jí odvezli. Po chvíli naléhání a vyhledávání se dozvěděla co potřebovala a vydala se na cestu do Rumunska.\n\nV Transylvánii se potkala s Lilianou svou biologickou matkou. Dozvěděla se, že jí matka musela dát do sirotčince, protože její otec byl gadža (bílý muž) a komunita by Lilianu vyhnala, kdyby si dítě ponechala. Na rozloučenou se pevně objali a usmířili. Lilian řekla Sherine, že jí vždycky milovala a milovat bude a Sherine byla spokojená. Vrátila se do Londýna za synem a svou adoptivní matkou Samirou.\n\nV Londýně se chtěla trošičku zdržet. Peněz měla dost, z prodejů nemovitostí a tak si užívala. Jednoho dne jí navštívila divadelní herečka Andrea McCain s prosbou o pomoc s přípravou divadelní hry o ženské tváři Boha. Od přítele se dozvěděla, že Sherine byla delší čas v poušti studovat Kaligrafii a v balkánských horách sbírat informace o cikánech.\n\nSpolupráce s divadelním kolektivem se oboustranně moc osvědčila a tak jí nabídli jestli by je nevyučovala tomu co se naučila. Sherine souhlasila a okruh zájemců se začal rozšiřovat. Učila napojení se na svůj osobní VRCHOL pomocí tance a zvuku bubnů.\n\nSkupina se rychle rozrůstala. Nejdříve se scházeli u Sherine v bytě. Po krátké době začali hledat nové prostory. Jeden z účastníků jim nabídl bezplatný pronájem sálu. Za nějaký čas byla skupina tak veliká, že se před vraty sálu tvořili fronty. Tou dobu si hloučků lidí všiml reverend Ian Buck a znelíbilo se mu to. Podal na ni trestní stíhání a tou dobou začala Sherine dostávat výhrůžné dopisy.\n\nSituace s výhrůžnými dopisy došla až tak daleko, že nejdříve začala Sherine chodit ven s osobní ochrankou a pak už se stala neudržitelnou a Sherine se nechala fingovaně zavraždit a odjela do ciziny. Jen nejbližší rodina a přítel ze Scotland Yardu věděli, že je naživu a kde se skrývá. \n"}
{"id": "459363", "url": "https://cs.wikipedia.org/wiki?curid=459363", "title": "The Principle of Evil Made Flesh", "text": "The Principle of Evil Made Flesh\n\nThe Principle of Evil Made Flesh je debutovým albem britské extrememetalové skupiny Cradle of Filth. Album se mnohem víc blíží k black metalu než všechna následující, také texty jsou zde více satanistické a protináboženské a některé zpracovávají téma vampirismu, které bylo více rozvedeno zejména na albu Dusk... and Her Embrace.\n\n\n"}
{"id": "459364", "url": "https://cs.wikipedia.org/wiki?curid=459364", "title": "Fearless (album, Taylor Swift)", "text": "Fearless (album, Taylor Swift)\n\nFearless je druhé studiové album americké country-popové zpěvačky Taylor Swift. Bylo vydáno 11. listopadu 2008 u Big Machine Records. Album debutovalo v americké \"Billboard 200\", prodalo se 592 304 kopií v prvním týdnu a stalo se nejlépe prodávaným albem ženské zpěvačky v roce 2008 za první týden. CD \"Fearless\" se jako prvnímu podařilo překonat hranici 1 000 000 prodaných kopií v roce 2009, 1 500 000 prodaných kopií od 1. ledna. Album mělo čtyři hity v Top 10 – „Change“ (10.), „Love Story“ (4.), „Fearless“ (9.) a „You Belong With Me“ (2.). Album mělo také šest hitů v Top 20, k výše zmíněným se přidali „You're Not Sorry“ (11.) a „White Horse“ (13.). Oficiální vedoucí singl se stal největším hitem kariéry Swiftové, užívající domácí i celosvětový úspěch. Album se v žebříčku \"Billboard 200\" udrželo na prvním místě jedenáct týdnů.\n\n\"Fearless\" bylo poprvé vydáno v USA 11. listopadu 2008. Album bylo dále vydáno v Austrálii 15. listopadu 2008, následováno vydáním ve Velké Británii a na Novém Zélandu 9. března 2009. Album bylo také vydáno ve Španělsku a Brazílii v březnu 2009.\n\n\"Fearless\" bylo první album po Santanovém \"Supernatural\", které se udrželo nepřetržitě jedenáct týdnů na prvním místě americké Billboard 200, nejvíce týdnů po \"Weathered\" od Creed v letech 2001-2002. Bylo to také první album od ženské zpěvačky v historii country hudby, která se udržela více než sedm týdnů na prvním místě. Hlavní píseň alba \"Love Story\" dosáhla prvního místa jak v kanadské, tak v americké country hitparádě a 6 písní bylo v Top 20. Swift sama napsala ze 13 písní, zbylých šest napsala společně s Liz Rose. Album vyhrálo cenu Album Roku na ACM Awards v roce 2009.\n\n\"Fearless\" dostalo pozitivní recenze od mnoha hudebních kritiků. Vzhledem k hudebním kritikám agregátor [Metacritic], dostalo průměrné skóre 73 bodů. \"[Newsday]\" dalo albu nejlepší hodnocení a nazvalo ho \"Moudrost(klid) mimo její roky\". James Reed z [\"Boston Globe\"] dal albu silnou pozitivní recenzi, když napsal \"Mladá country hvězda \"Beze strachu\" prokazuje, že je jenom to a mnohem víc\". [Allmusic] citovala to, jak Swiftová píše svou hudbu a dospěla do svého nového alba: \"Jemný dotek Swiftové je tak trvalý jako její obratnost psát písně a tahle hudební dospělost docela nesouhlasí s jejím věkem, ale to pomáhá dělat \"Fearless\" jedním z nejlepších popových alb hlavního proudu roku 2008. [\"Rolling Stone\"] magazín řekl, že \"Její muzika muxije téměř neosobní personalitu - je to tak přísně obratné, že to zní jako vědecky vytvořeno v továrně na hity - s přiznáním, které jsou důvěrné a pravé.\" \"Fearless\" je uvedeno jako 39. nejlepší album roku 2008 podle Rolling Stone. Na Filipínách, bylo album na 3. místě v deseti nejprodávanějších albech za rok 2009, také získalo první místo jako album roku 2009. Spekuluje se, že \"Fearless\" bude určitě nominováno na \"Album Roku\" na Grammys 2010.\n"}
{"id": "459365", "url": "https://cs.wikipedia.org/wiki?curid=459365", "title": "Spock (rozcestník)", "text": "Spock (rozcestník)\n\nSpock je postava z amerického televizního seriálu \"Star Trek: The Original Series\"\n\nSpock může dále také znamenat:\n"}
{"id": "459366", "url": "https://cs.wikipedia.org/wiki?curid=459366", "title": "Stahl", "text": "Stahl\n\nStahl [\"štál\"] (něm. ocel) je vlastní jméno:\n\n"}
{"id": "459367", "url": "https://cs.wikipedia.org/wiki?curid=459367", "title": "Jurij Lončakov", "text": "Jurij Lončakov\n\nJurij Valentinovič Lončakov ( , * 4. března 1965 v Balchaši, Džezkazganské oblasti, Kazašské SSR, SSSR) byl původně vojenský pilot. Od června 1998 byl ruským kosmonautem, členem oddílu kosmonautů CPK, od roku 2003 byl velitelem oddílu. Do vesmíru vzlétl třikrát, poprvé roku 2001 na palubě raketoplánu Endeavour (let STS-100) k Mezinárodní vesmírné stanici (ISS), podruhé roku 2002 při výměně záchranných Sojuzů na ISS a potřetí od podzimu 2008 absolvoval půlroční kosmický let na ISS jako palubní inženýr Expedice 18. Celkem strávil ve vesmíru 200 dní, 18 hodin a 39 minut. \n\nJurij Lončakov pochází z města Balchaš v Džezkazganské oblasti Kazachstánu, je ruské národnosti. Roku 1986 ukončil s vynikajícím prospěchem Orenburskou vojenskou vysokou leteckou školu. Poté sloužil v Ostrově v Pskovské oblasti, od roku 1989 v Bykově v Mogilevské oblasti, u pluku námořního letectva vyzbrojeného raketonosnými letouny Tu-16. Přeškolil se na Suchoj Su-24M a od roku 1991 sloužil ve zkušebním centru vojsk protivzdušné obrany (PVO) v Priozjorsku v Kazachstánu, od roku 1994 v pluku letadel A-50 vojsk PVO v Pečoře na severu Ruska. Od roku 1996 studoval Žukovského vojensko-inženýrskou leteckou akademii, absolvoval ji roku 1998.\n\nBěhem studia na akademii si podal žádost o přijetí mezi kosmonauty. Prošel všemi koly výběru a 27. července 1997 byl rozhodnutím Státní meziresortní komise doporučen do oddílu kosmonautů CPK, do oddílu byl na pozici kandidáta na kosmonauta zařazen po skončení akademie 24. června 1998. Absolvoval standardní všeobecnou kosmickou přípravu ve Středisku přípravy kosmonautů J. A. Gagarina a 1. prosince 1999 získal kvalifikaci zkušební kosmonaut. \n\nOd ledna 2000 byl zařazen mezi kosmonauty připravující se na lety na Mezinárodní vesmírnou stanici (ISS). V září 2000 byl vybrán do posádky letu STS-100 na raketoplánu Endeavour. Cílem letu bylo pokračování ve výstavbě ISS. Endeavour odstartoval 19. dubna a přistál 1. května 2001, let trval 11 dní, 21 hodin a 31 minut.\n\nOd března 2002 se připravoval v záložní posádce 4. návštěvní expedice na ISS, 1. října 2002 nahradil v hlavní posádce vesmírného turistu James Basse, vyloučeného pro neplacení. Přitom zůstal v záložní posádce jako náhradník velitele Zaljotina. K ISS vzlétl v Sojuzu TMA-1 30. října 2002 spolu s Sergejem Zaljotinem a Frankem De Winne. Trojice se podle plánu spojila se stanicí, týden pobyla a vrátila se v Sojuzu TM-34. Přistáli 10. listopadu 2002, let trval 10 dní, 20 hodin a 53 minut.\n\nV listopadu 2003 byl jmenován velitelem oddílu kosmonautů CPK. Roku 2004 se stal kandidátem technických věd. V červenci 2005 byl zařazen do skupiny ISS 15/16/17 ze které měli být sestaveny posádky odpovídajících čísel. Roku 2006 absolvoval Ruskou akademii státní služby při prezidentu Ruska. V únoru 2007 byl jmenován velitelem záložní posádky Expedice 18. V srpnu 2007 se současně stal velitelem Expedice 20. V květnu 2008 nahradil Saližana Šaripova v hlavní posádce Expedice 18. \nDo kosmu vzlétl 12. října 2008 na palubě Sojuzu TMA-13 s Michaelem Finckem a vesmírným turistou Richardem Garriottem. Fincke a Lončakov převzali stanici od Expedice 17, jejíž dva členové (Sergej Volkov a Oleg Kononěnko) s Garriotem po týdnu přistáli se Sojuzem TMA-12, přičemž zbývající člen Expedice 17 Gregory Chamitoff přešel do nové posádky. V listopadu 2008 raketoplán Endeavour přivezl za Chamitoffa Sandru Magnusovou. V březnu 2009 raketoplán Discovery přivezl Kóiči Wakatu a odvezl Magnusovou. Během letu Lončakov dvakrát vystoupil do vesmíru, dohromady na 10 hodin 27 minut. V dubnu 2009 Fincke a Lončakov předali stanici následníkům z Expedice 19 a 8. dubna přistáli na Zemi.\n\nV roce 2013 s povoláním kosmonauta dobrovolně skončil. \n\nZ pozice kosmonauta a velitele oddílu kosmonautů v říjnu 2013 povýšil na místo pomocníka ředitele Roskosmosu, od konce března 2014 do října 2017 vykonával funkci náčelníka Střediska přípravy kosmonautů.\n"}
{"id": "459372", "url": "https://cs.wikipedia.org/wiki?curid=459372", "title": "Dar (Hvězdná brána: Atlantida)", "text": "Dar (Hvězdná brána: Atlantida)\n\nDar (v anglickém originále The Gift) je 18. epizoda první série seriálu \"\". Premiérově byl tento díl vysílán v USA 17. ledna 2005. V České republice poté premiérově 17. prosince 2008.\n\nTeylu už delší dobu trápí noční můry, v nichž Wraithové útočí na Atlantidu. Sny se stále opakují, dokonce se v nich Teyla sama vidí jako Wraith. Stres jí brání v běžném životě. Svěří se majoru Sheppardovi, ale je pobouřená, když ten o jejím problému řekne psycholožce. Teyla však po čase sama uzná, že by se jí pomoc mohla hodit, a podrobí se psychologickému vyšetření.\n\nMezitím se k Atlantidě blíží tři wraithtské úly. Atlantida i Athosiané z pevniny se chystají k evakuaci. Seržant Bates se vydává na obhlídku vybrané planety.\n\nTeyla se rozhodne pátrat po příčině svých snů i toho, proč má schopnost vycítit přítomnost Wraithů. Navštíví Charin, athosianskou ženu, která je jí téměř babičkou. Ta jí poví pravdu, avšak nerada, protože slíbila jejímu otci, že o tom Teyle nikdy neřekne. Řekne jí o jedné planetě, kam byli po útoku lidé několikrát vráceni. Ostatní se domnívali, že jsou požehnaní, že je Wraithové nemohou napadnout. Časem se jich však začali bát. „Navrátilci“ slyšeli hlasy a někteří z nich se začali chovat divně, dokonce vraždili. Charin poví Teyle také adresu té planety a Teyla s týmem se tam vydají.\n\nNajdou opuštěnou wraithskou laboratoř. Ze záznamů zjistí, že zde jistý Wraith prováděl pokusy na lidech, chtěl zefektivnit krmný proces. Přidával wraithskou DNA do lidské. Nicméně takto upravení lidé měli jisté, pro Wraithy nepříznivé vlastnosti. Byli schopni se napojit na wraithskou telepatickou komunikaci. Vědec se domníval, že se za několik generací nepříznivé účinky vytratí, ale spletl se.\n\nI Teyla je tedy schopna napojit se na wraithské vědomí. Souhlasí s hypnózou, při které se pokusí navázat spojení s Wraithy. Spojení však zajde mnohem dál, než předpokládá, a jeden z Wraithů ji na několik okamžiků ovládne. Teyla pokus několikrát opakuje, ale Wraithové se opakovaně zmocňují jejího vědomí. Teyla je však přesvědčena, že se z pokusů může poučit.\n\nMezitím se vrací Bates z planety, kde na ně čekali Wraithové, ačkoliv nebyla obydlená. Teyla tak pravděpodobně neúmyslně prozradila pozici planety, kam se měli obyvatelé Atlantidy evakuovat. Teyla se domnívá, že nepřátelé plánují ještě něco mnohem většího než pouze napadení Atlantidy. Při posledním pokusu se dovídá, že sem míří Wraithové proto, aby získali informace o poloze Země. V galaxii Pegasus je málo lidí na uživení tolika Wraithů a Země jim nabízí „bohaté pastviny“.\nDoktor Becket zde zmiňuje pravděpodobný původ Wraithů: Antikové nechali vyvinout se lidi na planetě, kde žili eratusští brouci (epizoda \"\"). Ti se časem začali lidmi živit. Začlenili lidskou DNA do své a tak se začali lidem podobat. Po mnoha letech se vyvinuli až do podoby Wraithů. Antikové tak nepřímo zapříčinili vznik svých úhlavních nepřátel.\n"}
{"id": "459375", "url": "https://cs.wikipedia.org/wiki?curid=459375", "title": "Petronila Akvitánská", "text": "Petronila Akvitánská\n\nPetronila Akvitánská (fr. \"Pétronille d’Aquitaine\" nebo \"Alix d’Aquitaine\", 1124 – po 24. říjnu 1153) byla hraběnka z Vermandois, dcera akvitánského vévody Viléma X., mladší sestra Eleonory Akvitánské.\n\nPo otcově smrti roku 1137 se Petronila dostala do opatrovnictví svého strýce Raimonda z Poitiers a téhož roku následovala sestru Eleonoru na pařížský dvůr. Podobně jako Eleonora byla Petronila proslulá svým půvabem a zamotala hlavu nejednomu muži. Osudové se stalo setkání s francouzským senešalem Rudolfem z Vermandois, který byl o dost starší, jednooký a ještě v tu dobu ženatý.\n\nRudolf z Vermandois kvůli mladičké krásce svou ženu zapudil pro údajné blízké příbuzenství a místo ní si roku 1142 vzal Petronilu. Příbuznost s první ženou mu odsvědčili tři vysoce postavení biskupové.\n\nZapuzená žena byla sestrou, ne neteří hraběte ze Champagne a na její stranu se postavil i Bernard z Clairvaux. Papežský legát na koncilu v Lagny prohlásil senešalovo první manželství za stále platné a nad novomanžely vyhlásil interdikt. Tři křivopřísežní biskupové byli suspendováni a roku 1148 v Remeši došlo ke konsistoři, které se zúčastnila i zapuzená choť s příbuzenstvem.\n\nEleonora z Blois však pravila, že zpět muže, jehož duše jí byla uloupena, nechce. Po svědectví Raulovy strany bylo manželství rozvedeno a pak vyšlo najevo, že Rudolf vyjádření Eleonory již „zaplatil“ vrácením jejího věna, což pobouřilo všechny přítomné.\n\nProroctví se vyplnilo, Petronila časně zemřela, syn se nakazil malomocenstvím, dcery byly výhodně provdána, ale zemřely bezdětné. Rudolf se roku 1152 znovu oženil a krátce po svatbě onemocněl. Lékař senešalovi zakázal milostné obcování, vášnivý muž jej však neposlechl a za tři dny zemřel.\n\n"}
{"id": "459383", "url": "https://cs.wikipedia.org/wiki?curid=459383", "title": "Brionská deklarace", "text": "Brionská deklarace\n\nBrionská deklarace nebo též Dohoda z Brioni ( Brionska deklaracija, Brijunska deklaracija, Brioni Declaration) ze 7. července 1991 byla snahou o sjednání mírového řešení počínající jugoslávské krize a také snahou o zabránění rozpadu Socialistické federativní republiky Jugoslávie (SFRJ). Smluvními stranami byly Republika Slovinsko a Republika Chorvatsko na straně jedné a Socialistická federativní republika Jugoslávie na straně druhé, zprostředkovatelem jednání byla ministerská trojka Evropských společenství (ES). Dohoda znamenala ukončení bojů ve Slovinsku a vyřešení ústavní krize v Předsednictvu SFRJ, která trvala od 15. května 1991. Dohoda na tři měsíce přerušila účinnost ústavních zákonů parlamentů Slovinska a Chorvatska z 25. června 1991, kterými země vyhlásily nezávislost, a upravila režim na slovinských hranicích. Tříměsíční moratorium mělo znesvářené strany přinutit k dalším jednáním, na jejichž konci měla být zachována Jugoslávie. Slovinsko potvrdilo nezávislost s účinností okamžitě k uplynutí moratoria. Chorvatský parlament tak učinil až 8. října 1991, kdy na polotajném zasedání mimo své obvyklé sídlo potvrdil nezávislost a přerušení vazeb se SFRJ. Dezintegraci SFRJ se nakonec zabránit nepodařilo.\n\nV reakci na vyhlášení samostatnosti Slovinska a Chorvatska vyslala Evropská společenství 28. června 1991 do Bělehradu misi tvořenou ministrem zahraničí bývalé, současné a budoucí předsednické země ES (\"ministerská trojka\"). Jednalo se o Gianniho De Michelise z Itálie, Jacquesa Pooseho z Lucemburska a Hanse van den Broeka z Nizozemí. Téhož dne proběhla jednání ministerské trojky také v Záhřebu, kde trojka načrtla zástupcům secesionistických republik svou představu řešení krize: zmrazení účinnosti ústavních aktů z 25. června a nástup chorvatského delegáta Stjepana Mesiće do funkce předsedy Předsednictva SFRJ, v čemž mu bylo v květnu zabráněno. Ve stejný den byl v Bonnu vytvořen také krizový štáb, který měl sledovat vývoj v Jugoslávii.\n\nDne 29. července 1991 se v Klagenfurtu sešli německý ministr zahraničí Hans-Dietrich Genscher a předseda Předsednictva Republiky Slovinsko Milan Kučan. 30. července se v Bělehradě sešel ministr zahraničí Lucemburska Jacques Poos s členem nejvyššího velitelství Jugoslávské lidové armády (JNA) generálplukovníkem Marko Negovanovićem, aby prodiskutovali možnost odchodu jednotek JNA ze Slovinska.\n\nEvropská společenství se shodla na možnosti zastavit hospodářskou pomoc Jugoslávii ve výši zhruba jedné miliardy amerických dolarů, ale již nepanovala shoda v otázce uznání dvou bývalých jugoslávských republik: Belgie a Dánsko souhlasili s uznáním Slovinska a Chorvatska, Německo formulovalo své stanovisko tak, že nebude nikomu upírat právo na sebeurčení.\n\nNeboť dosavadní jednání nevedla k dlouhodobému řešení, rozhodla se ES k opětovnému vyslání ministerské trojky, přičemž strany k jednání, jež se měla uskutečnit na souostroví Brioni, přinutila i hrozbou zastavení kompletní pomoci ze strany Dvanáctky.\n\nBrioni je skupina čtrnácti ostrovů, z nichž na největším, \"Velikim Brijunu\", měl rezidenci prezident Jugoslávie maršál Josip Broz Tito. Tato rezidence se ve dnech 7. a 8. července 1991 stala místem pro jednání mezi Slovinskem, Chorvatskem a Socialistickou federativní republikou Jugoslávií, které zaštiťovala Evropská společenství.\n\nES již v březnu 1991 formulovala prohlášení, ve kterém hovořila o obavách z vývoje situace v SFRJ, akcentovala nutnost dialogu a také uvedla, že integrovat do evropských struktur se může jen \"\"jednotná a demokratická Jugoslávie\"\".\nJugoslávie oficiálně trvala na tom, že akty obou republik byly protiústavní a požadovala obnovení celního režimu a územní integrity federace. Je pravda, že ústava SFRJ hovořila na několika místech o právu na sebeurčení národů, ale již v ní absentovala úprava vystoupení republik z federace. Republiky svou nezávislost vyhlásily republikovými právními předpisy nejvyšší právní síly, ale ty však byly z pohledu federace učiněny nad zákonodárnou kompetenci parlamentů republik a jednalo se tak o pokus o narušení územní integrity a ústavního pořádku, na který v souladu s článkem 240 Ústavy SFRJ z roku 1974 musela reagovat JNA.\n\nObě bývalé jugoslávské republiky byly připraveny vést dialog a zasednout k jednacímu stolu. Již po prvních jednáních, na nichž se operovalo s tříměsíčním odkladem, bylo zástupcům národnostně homogenního Slovinska naznačeno, že po skončení moratoria bude moci jít Slovinsko svou cestou. Komplikovanější se jevila situace v Chorvatsku, kde si místní Srbové přáli setrvat v jugoslávské federaci a k podpoře tohoto stanoviska vyhlásili již v prosinci 1990 Srbskou autonomní oblast Krajina.\n\nDelegaci ES na ostrovech tvořila obměněná ministerská trojka: Jacques Poos z Lucemburska, Hans van den Broek z Nizozemí a João de Deus Pinheiro z Portugalska. Slovinsko, které si v probíhající Desetidenní válce nevedlo příliš špatně, zastupovali předseda republikového Předsednictva Milan Kučan, premiér Lojze Peterle, ministr zahraničních věcí Dimitrij Rupel a předseda Státního shromáždění France Bučar. Chorvatsko reprezentoval prezident Franjo Tuđman. Jugoslávská delegace byla ve složení: federální premiér Ante Marković, svazový ministr vnitra Petar Gračanin, svazový ministr zahraničí Budimir Lončar, náměstek svazového ministra obrany viceadmiral Stane Brovet a členové Předsednictva SFRJ s výjimkou delegátů autonomních oblastí (Bogić Bogićević, delegát za Bosnu a Hercegovinu, Janez Drnovšek, delegát za Slovinsko, Borisav Jović, delegát za Srbsko, Branko Kostić, delegát za Černou Horu, Stjepan Mesić, delegát za Chorvatsko, a Vasil Tupurkovski, delegát za Makedonii).\n\nNěkteré zdroje řadí Drnovšeka do slovinské, nikoli jugoslávské delegace, neboť Drnovšek (a ostatně také Mesić) opustili demonstrativně Předsednictvo po útoku na Slovinsko.\n\nZákladní tezí Brionské deklarace bylo navrácení poměrů do doby před 25. červnem 1991. Od obnovení původního stavu si především ES slibovala konsolidaci vnitřních poměrů a samotná Brionská deklarace měla být základní platformou pro další jednání, která měla vyústit v reformu jugoslávské federace. Reformu, která nikdy nepřišla, ani – vzhledem ke stanovisku zúčastněných – přijít nemohla.\n\nPokusů o reformu federace bylo totiž od pádu politického monopolu Svazu komunistů Jugoslávie počátkem devadesátých let několik: Srbové navrhovali reformu na principu jeden člověk – jeden hlas, což si Chorvaté se Slovinci vyložili jako Velké Srbsko pod názvem Jugoslávie. Chorvaté a Slovinci navrhovali vytvoření konfederace, což odmítli Srbové. Návrh Izetbegović-Gligorov, který počítal s vytvořením společenství, na které by republiky delegovaly část suverenity, a zabezpečením vysokého stupně ochrany lidských, občanských a národnostních práv, měl relativně nejširší podporu – Makedonie, Bosny a s výhradami i Chorvatska a Slovinska – a přesto nebyl aplikován. Jevilo se proto jako krajně nemožné, že by se za tři měsíce podařilo nalézt kompromis, když se shoda nenašla za dva roky.\n\nDohoda také ustanovila tříměsíční moratorium na slovinskou a chorvatskou samostatnost, tedy účinnost ústavních zákonů o svrchovanosti a samostatnosti obou republiky z 25. června 1991 byla účinností deklarace zastavena do října 1991. Z fakticky samostatných republik se tak na tři měsíce právním aktem učinily opět svazové republiky jugoslávské federace.\n\nJednotky Teritoriální obrany měly být demobilizovány, přičemž těm slovinským se v předchozích dnech podařilo relativně dobře odporovat Jugoslávské lidové armádě. Navíc měli právě Slovinci Jugoslávské lidové armádě vrátit veškerou výzbroj, ke které se během Desetidenní války dostali. Vlády Chorvatska a Slovinska měly také zajistit, že budou ukončeny blokády kasáren Jugoslávské lidové armády (JNA). Naproti tomu oddíly JNA měly být staženy do kasáren, kde se nacházely před vypuknutím konfliktu. Obě strany války měly propustit válečné zajatce.\n\nBylo také dohodnuto, že ochranu svých hranic bude zajišťovat slovinská policie, zatímco vybraná cla budou náležet federaci. Brionská dohoda v neposlední řadě také definovala základní pravidla pro práci pozorovatelských misí, které začaly pracovat již v polovině července.\n\nChorvatský parlament deklaraci ratifikoval 9. července 1991, slovinský parlament 10. července 1991 a Předsednictvo SFRJ vyjádřilo souhlasné stanovisko 12. července 1991.\n\nSlovinský parlament Brionskou deklaraci ratifikoval navzdory tomu, že ji většina slovinské veřejnosti brala jako faktickou kapitulaci. Ostatně všechny zúčastněné strany považovaly výsledný kompromis za nevýhodný. Ke změně ve slovinském nazírání na Brionskou deklaraci a situaci země celkově dochází po 18. červenci 1991, kdy začíná velení JNA stahovat své jednotky ze Slovinska. S národnostně jednobarevným Slovinskem se již v pojetí jednotné Jugoslávie nepočítalo a navíc, vojáci umístění ve Slovinsku byli potřeba v Chorvatsku a v Bosně a Hercegovině. Poslední vojáci JNA opustili Slovinsko v říjnu 1991. Slovinsko tak již bylo od léta 1991 ušetřeno válečných útrap, naproti tomu situace v Chorvatsku gradovala – v srpnu 1991 začalo obléhání Vukovaru, které se považuje za začátek takzvané Vlastenecké války, která trvala až do roku 1995.\n\nDo funkce předsedy Předsednictva SFRJ byl zpětně k 1. červenci 1991 ustaven chorvatský delegát Stjepan Mesić, který ve funkci setrval až do prosince 1991, kdy se většina ústavních institucí dosavadní federace rozpadla.\n\nV den vypršení moratoria se v Bánském dvoře (sídle chorvatské hlavy státu) v Záhřebu sešli chorvatský prezident Franjo Tuđman, předseda Předsednictva SFRJ Stjepan Mesić a federální premiér Ante Marković. Místo jejich setkání bylo chvíli po skončení silně poškozeno raketovým útokem dvou letadel, JNA popřela odpovědnost.\n\nTéhož dne, 7. října 1991, byla ve Slovinsku obnovena účinnost některých ústavních zákonů, které se staly Brionskou deklarací dočasně neúčinné, účinnost zbývajících dočasně suspendovaných právních předpisů byla obnovena k 8. říjnu 1991. Chorvaté potvrdili přerušení vazeb se SFRJ 8. října 1991.\n\n\n"}
{"id": "459389", "url": "https://cs.wikipedia.org/wiki?curid=459389", "title": "Hvězdná flotila", "text": "Hvězdná flotila\n\nHvězdná flotila (v anglickém originále \"Starfleet\") je ve světě Star Treku fiktivní průzkumná, humanitární a obranná složka Spojené federace planet, pro kterou zajišťuje průzkum vesmíru, vědecký výzkum a z velké části i diplomacii (často jsou to právě kapitáni hvězdných lodí, kteří jako první navazují diplomatické kontakty s nově objevenými světy). Hvězdná flotila slouží i jako federální policie, nemá však pravomoc zasahovat do jurisdikce pořádkových složek jednotlivých členských světů Federace. Dále se stará o řešení humanitárních krizí a zajišťuje vojenskou obranu všech členských světů.\n\nPřesný vznik Hvězdné flotily není přesně znám. Hvězdná flotila Spojené federace planet však vznikla z původní Hvězdné flotily Spojené Země (koalice planet) a její vznik je datován někdy na počátek 22. století, kdy patrně nahradila organizaci UESPA. Ve Star trek: Nová generace uvádějí vznik flotily na stejné datum jako vznik hvězdné koalice v roce 2161.\n\nBěhem jejího formování bylo určeno, že bude sloužit výzkumu vesmíru, mapování hvězdných systémů, planet a civilizací při dodržování principu nevměšování se, jinak známého jako \"Základní směrnice\". Lodě jsou schopné cestovat díky objevu warpového pohonu nadsvětelnými rychlostmi. Dalším úkolem flotily je bránit Federaci před vnějšími útoky a zprostředkovávat spojení s desítkami hvězdných základen budovaných ve všech částech známého vesmíru.\n\nHvězdná flotila se skládá z mnoha složek, jež mají odlišné úkoly.\n\n\n\n"}
{"id": "459390", "url": "https://cs.wikipedia.org/wiki?curid=459390", "title": "Ano, pane Jiří", "text": "Ano, pane Jiří\n\nAno, pane Jiří (1987) je kompilační album Jiřího Grossmanna. Představuje Grossmanna hlavně jako zpěváka, ale jako textař složil také téměř všechny z 18 vybraných písní. Sleeve-note napsal Miloslav Šimek.\n\n\n"}
{"id": "459400", "url": "https://cs.wikipedia.org/wiki?curid=459400", "title": "Vladimír Svatoň", "text": "Vladimír Svatoň\n\nVladimír Svatoň (19. července 1931, Praha – 26. prosince 2018), byl český rusista a komparatista, profesor ruské a srovnávací literatury na FF UK v Praze.\n\nV roce 1955 ukončil magisterské studium rusistiky a bohemistiky na FF UK, posléze absolvoval roku 1969 doktorské studium (CSc.) na ČSAV. V roce 1995 se úspěšně habilitoval na FF UK v oboru Ruské a srovnávací literatury, o 7 let později byl tamtéž jmenován profesorem. \n\nPůsobil v ústavech Akademie věd, nejdéle v bývalém Ústavu pro českou a světovou literaturu. Od roku 1993 přednášel na Filozofické fakultě UK, v Ústavu slavistických a východoevropských studií (nyní Ústav východoevropských studií); stál u zrodu místního Centra komparatistiky, sloučeného později s Ústavem české literatury a literární vědy (nyní Ústav české literatury a komparatistiky) na Filozofické fakultě. Byl vedoucím redaktorem časopisu \"Svět literatury\". Zabýval se mj. dílem A. S. Puškina, F. M. Dostojevského, Vl. Nabokova, Th. Manna a teorií románu.\n\nJako editor se podílel na vydání mnoha sborníků, mj. \"Konec a počátek: literatura na přelomu dvou staletí\" (2012), \"Literatura na hranici jazyků a kultur\" (2009), \"Srovnávací poetika v multikulturním světě\" (2004), \"Pokusy o renesanci Západu. Literární a duchovní východiska na přelomu 19. a 20. století\" (2016).\n\n"}
{"id": "459403", "url": "https://cs.wikipedia.org/wiki?curid=459403", "title": "Zahrádka (Rožmitál na Šumavě)", "text": "Zahrádka (Rožmitál na Šumavě)\n\nZahrádka je místní část a katastrální území obce Rožmitál na Šumavě v okrese Český Krumlov. Skládá se ze dvou bývalých vsí, jež byly v minulosti samostatnými obcemi, a to vlastní Zahrádky (dříve Haag) a Vyšších Hodonic/Hodenic (dříve Hodonitz). Obě dřívější vsi se rozkládají po obou stranách silnice III/1572 (Kaplice – Omlenička – Silniční Domky – Záhořánky – Přídolí – Drahoslavice – Český Krumlov), a to v nejvyšším bodě této silnice (cca 870 metrů nad mořem).\n\nZahrádka i Vyšší Hodenice se rozkládají na jihozápadních svazích masívu Polušky, což je převážně neobydlená a zalesněná krajina s občasnými pasekami rozkládající se mezi městy Český Krumlov a Kaplice. Z rozsáhlých lesních komplexů s různorodou věkovou strukturou i druhovým zastoupením dřevin vystupují nejvýše Poluška (919 m n. m.) a blízká Kraví hora (909 m n. m.). Z osady Zahrádka lze za velmi jasného počasí spatřit majestátní štíty Alp (tento úkaz je meteorologickým varováním, neboť do dvou dnů zpravidla následuje zásadní změna počasí). Severovýchodní část katastrálního území Zahrádka náleží přírodnímu parku Poluška, jenž byl zřízen Okresním úřadem Český Krumlov k 1. říjnu 1999. Na lesní porosty navazují v níže položených obydlených místech roztroušená podhorská políčka, pastviny a louky, využívané například rodinnou ekofarmou Alpská chalupa. Přes Zahrádku prochází turistická modře značená cesta z Českého Krumlova do Rožmberka nad Vltavou, žlutá trasa z Omleničky a cyklotrasa č. 1200. Velmi působivý je příjezd nebo příchod po modré trase přes Rožmitál na Šumavě, který se před návštěvníkem majestátně rozkládá na svahu Jeleního vrchu, a dále vzhůru na sever údolím Močeradského potoka až do osady Zahrádka.\n\nHodenice byly na počátku své historie součástí rožmberského panství, neboť již v roce 1281 jsou jmenovány mezi dalšími vesnicemi, které pan Oldřich z Rožmberka daroval vyšebrodskému klášteru. Klášterním řeholníkům tato příliš vzdálená držba asi nevyhovovala, proto ji v roce 1387 vyměnili s jistým vladykou Mišíkem (který se pak tituloval Mišík z Hodenic) za jiné zboží. Vladyka si však Hodenic dlouho neužil, protože už v roce 1393 zemřel, patrně bez potomků, protože ves se pak vrátila do poddanství kláštera. Její význam potom vzrostl a stala se správním střediskem okolních držav vyšebrodského kláštera, protože v 16. století v ní sídlil rychtář spravující i vesnice Haag (Zahrádku), Horní Pláně, Chudějov, Michničky, Nebřehov, Oppach (Přední Kruhovou), Pšenici, Putschögelhof (Krakovici), Rojov, Sedlici, Sviní Hlavy (Svinihlavy), Šimákův Dvůr, Třešňovice, Wuschrat a dokonce i Přídolí, tj. jednu z nejstarších a největších obcí ve zdejším regionu. Rychta je zde podle tzv. urbářů doložena v letech 1530, 1592, 1613 a teprve v roce 1643 byla přenesena do Oppachu. Příčinou tohoto vzestupu Hodenic nebyl zřejmě územní rozmach osady, která podle berní ruly krátce po třicetileté válce čítala pouze dva sedláky (přičemž například v Krakovici sídlil sedlák jeden, v Chudějově pět, v Michničkách a Nebřehově tři, v Přední Kruhové čtyři a v Zahrádce dva a k tomu tři chalupníci), ale skutečnost, že zde po několik generací žil rod výjimečně schopných mužů, jehož členům vyšebrodští mniši svěřili správu rozsáhlých držav – celkem 16 vsí a samot.\n\nTřicetiletá válka a následné epidemie moru byly příčinou zkázy třetiny českých sídel, mezi nimiž byly i Hodenice. Berní rula v roce 1718 zde již nenalézá ani jednoho sedláka či chalupníka. V osiřelé vsi proto zřídil klášter hospodářský dvůr. Za vlády Marie Terezie došlo k novému rozkvětu vsi, ale také ke změně farní příslušnosti Hodenic, které do té doby patřily do farnosti Rožmitál. Po zřízení biskupství v Českých Budějovicích však byly nově uspořádány farní obvody a Hodenice (spolu s Chudějovem, Krakovicí, Vracovem a Wuschratem) se dostaly pod farní kostel v Omleničce. V matrice tamní fary se k datu 27. 12. 1786 uvádí, že v Hodenicích byla tři čísla popisná (která však mohl mít třeba jen jeden velký stavební objekt hospodářského dvora) a bydlelo v nich 30 duší (lidí). Někdy v tomto období byl k názvu vsi přidán přívlastek Vyšší, aby se odlišil od stejnojmenné vsi Hodonice ležící v údolí Malše u Malont (Nižší Hodonice).\n\nV roce 1788 byl hospodářský dvůr i s polnostmi rozdělen, patrně v důsledku hospodářských reforem císaře Josefa II., které zatížily vrchnostenské statky stejnými daněmi jako sedláky, takže řada statků byla rozparcelována. Při sčítání lidu v roce 1890 bylo zde zaznamenáno 10 domů a 44 obyvatel, tedy malý přírůstek, uvážíme-li, že obyvatelstvo Čech se za uplynulých sto let zdvojnásobilo. Podle živností tu bydleli: 1 revírník, 1 hajný, 3 sedláci a 5 chalupníků. Někdy v této době snad došlo i k administrativnímu splynutí Vyšších Hodenic s osadou Zahrádka, která osídlením předhonila svou bývalou rychtu, protože v roce 1890 tu napočítali 103 obyvatel v 1 myslivně, 2 mlýnech a 17 dalších staveních. V roce 1930, kdy byla Zahrádka samostatnou obcí, zahrnující Vyšší Hodenice a 6 dalších osad, bydlelo na jejím území 425 obyvatel národnosti německé, 8 národnosti české a 3 národnosti jiné.\n\nPo druhé světové válce a vysídlení Němců z Československa se vsi Vyšší Hodenice i Zahrádka téměř úplně vylidnily. Jediným obydleným domem zůstal malý dvorec v severovýchodní části osady Vyšší Hodenice, který byl předán do majetku Jihočeských státních lesů, ostatní domy byly zbořeny a zemědělské pozemky v okolí osady z větší části zalesněny. Dvorec nadále sloužil nejprve jako hájovna, později jako obydlí rodiny kočího, jenž přibližoval dřevo v lese (z tohoto období se traduje označení dvorce jako Hájovna). Vzhledem k odlehlosti dvorce (dnešní silnice III/1572 tehdy v tomto úseku ještě neexistovala a spojení do „civilizace“, tj. osady Omlenička, obstarávala jen prašná polní cesta, v zimě neudržovaná) se v polovině 60. let minulého století kočí i s rodinou z hájovny odstěhoval a objekt byl prodán pražské TJ Slavoj Vyšehrad, která zde zřídila – po razantní přestavbě budov dvorce – rekreační středisko s názvem Alpská chalupa (název převzaly i turistické mapy této části ČR v měřítku 1:50.000).\n\nV 70. letech minulého století začala na základech bývalých domů v obou dřívějších osadách výstavba rekreačních chat a chalup, celkem vzniklo asi 15 nových objektů. Alpská chalupa se stala sídlem stejnojmenné ekofarmy chovající jezdecké a tažné koně.\n\n"}
{"id": "459405", "url": "https://cs.wikipedia.org/wiki?curid=459405", "title": "Březová (okres Karlovy Vary)", "text": "Březová (okres Karlovy Vary)\n\nObec Březová () se nachází v okrese Karlovy Vary, kraj Karlovarský, při řece Teplá, 4 km jižně od Karlových Varů. Žije v ní obyvatel. Známá je díky zdejší porcelánce (pod starým německým názvem , česky Březová).\n\nPrvní písemná zmínka o obci pochází z roku 1543.\n\nPo druhé světové válce byla připojena k městu Karlovy Vary, osamostatnila se až v roce 1990.\n\n\n"}
{"id": "459406", "url": "https://cs.wikipedia.org/wiki?curid=459406", "title": "Tasov (okres Žďár nad Sázavou)", "text": "Tasov (okres Žďár nad Sázavou)\n\nTasov () je obec v okrese Žďár nad Sázavou v Kraji Vysočina. Žije zde obyvatel. K 1. lednu 2007 byla obec převedena z okresu Třebíč do okresu Žďár nad Sázavou.\n\nPrvní písemná zmínka o obci pochází z roku 1233. Při archeologických pracích v letech 2008–2009 byly v Tasově objeveny základy středověké rotundy.\n\nV letech 2006–2010 působil jako starosta Josef Borůvka, od roku 2010 tuto funkci vykonává Ing. Pavel Pavlíček.\n\n\nNa území obce zasahuje krátký úsek dálnice D1. Dále tudy prochází silnice II/390 v úseku Osová Bítýška - Tasov - Budišov, která se zde kříží se silnicí II/392 v úseku Velké Meziříčí - Tasov - Jinošov. Silnice III. třídy jsou:\n\n\n\n"}
{"id": "459408", "url": "https://cs.wikipedia.org/wiki?curid=459408", "title": "Modlany", "text": "Modlany\n\nObec Modlany se nachází v okrese Teplice v Ústeckém kraji. Žije v ní obyvatel.\n\nObec byla založena roku 1328. Název Modlany je odvozen pravděpodobně od původního obětiště, doloženého archeologickými nálezy.\nPůvodně obec patřila k panství hradu Kyšperk, založenému pány z Bergova, již byli významnou oporou katolíků proti husitům. Roku 1450 směnil Jan z Polenska a Vršovic Kyšperk i s panstvím za hrad Oltářík a tak se novým majitelem stal husitský hejtman Jakub z Vřesovic, pro svou malou postavu nazývaný Jakoubek. Ten pak nad Teplicemi vybudoval hrad Doubravka.\n\nBěhem následujících let vystřídaly Modlany několik majitelů, po bitvě na Bílé hoře byly zabrány katolíky a prodány za třicet tisíc zlatých. Nakonec ves, postižená morem a válkou připadla roku 1665 jezuitskému řádu, který zde zřídil školu, o níž je první zmínka hned o rok později.\n\nPůvodní kostel byl během husitských válek vypálen a nový – kostel svatého Apolináře, byl vystavěn v letech 1687–1691. Po zániku jezuitského řádu roku 1773 se staly Modlany majetkem Českého království a tudíž královny Marie Terezie.\n\nRoku 1780 byla zahájena těžba uhlí, v jejímž důsledku vznikly četné šachty, které postupně obklopily celou ves.\n\nDo poloviny čtyřicátých let 20. století měli v obci naprostou převahu obyvatelé německé národnosti, ti byli posléze nuceně vysídleni. Dosud nedosáhl počet obyvatel předválečného stavu.\n\nV roce 2014 bylo v Kvítkově odkoupeno zhruba 70 budoucích stavebních parcel Kuvajťany.\n\n\n\n"}
{"id": "459413", "url": "https://cs.wikipedia.org/wiki?curid=459413", "title": "HK Lev Slaný", "text": "HK Lev Slaný\n\nHK Lev Slaný (celým názvem: Hokejový klub Lev Slaný) je český klub ledního hokeje, který sídlí ve Slaném ve Středočeském kraji. Založen byl v roce 1933. Svůj současný název nese od roku 2012. Od sezóny 2009/10 působí ve Středočeské krajské lize, čtvrté české nejvyšší soutěži ledního hokeje. Klubové barvy jsou modrá, bílá a červená.\n\nV sezóně 2008/09 se Lvi, pod vedením bývalého kladenského útočníka Jana Novotného, probojovali až do semifinále krajského přeboru, kde nestačili na tým TJ Sršni Kutná Hora. V sezoně 2009/10 patřil tým k největším aspirantům na přední příčky přeboru. Trenéra Novotného, který odešel do HC Řisuty, nahradil bývalý bek prvoligové Kadaně Radek Hlavatý, jenž u slánského mužstva působil jako hrající kouč. Krajskou ligu tým Slaného suverénně opanoval, následná kvalifikace o druhou ligu ovšem byla nad jeho síly. V kvalifikační skupině A skončil na nepostupovém druhém místě.\n\nSvé domácí zápasy odehrává na zimním stadionu Slaný s kapacitou 3 200 diváků.\n\nZdroj: \n\n\n\nZdroj: \n\n\n\nZdroj: \n\n"}
{"id": "459416", "url": "https://cs.wikipedia.org/wiki?curid=459416", "title": "Jošihiro Togaši", "text": "Jošihiro Togaši\n\nJošihiro Togaši ( , \"Togaši Jošihiro\") je japonský mangaka. Narodil se 27. dubna 1966 v prefektuře Jamagata. Jošihiro je známý díky vytvoření mangy \"Yu Yu Hakusho\", za kterou dostal v roce 1994 ocenění \"Šogakukan Manga Šó\", a mangy \"Hunter × Hunter\".\n\nPodle magazínu \"Šúkan šónen Jump\" získal Jošihiro ocenění \"Tezuka Šó\", nejvíce významné ocenění komiksových umělců v Japonsku.\n\nJošihiro se oženil s Naoko Takeuči, tvůrkyní \"Sailor Moon\". Jejich manželství také zmínil v pátém svazku \"Hunter × Hunter\".\n\n\n"}
{"id": "459417", "url": "https://cs.wikipedia.org/wiki?curid=459417", "title": "John Denver", "text": "John Denver\n\nJohn Denver (31. prosince 1943 Roswell, Nové Mexiko – 12. října 1997 Pacific Grove, Kalifornie), vlastním jménem Henry John Deutschendorf, Jr., byl americký country/folkový zpěvák a skladatel a folkrockový hudebník. Byl jedním z nejpopulárnějších umělců sedmdesátých let, pokud jde o prodej nahrávek. Nahrál a vydal okolo 300 písní, z nichž zhruba 200 sám složil. Písně jako „Leaving On a Jet Plane“ (1967), „Take Me Home, Country Roads“ (1971), „Rocky Mountain High“ (1972), „Sunshine on My Shoulders“ (1973), „Thank God I'm a Country Boy“ (1974), „Annie's Song“ (1974) a „Calypso“ (1975) jsou známé po celém světě. Denver byl nazýván „básníkem pro planetu“, „syn matky přírody“ (odvozeno od písně The Beatles „Mother's Nature Son“, k níž vytvořil cover verzi) a „nejlepší přítel písně“.\n\nV roce 1994 publikoval svoji vlastní autobiografii \"Take Me Home\".\n26. října roku 1995 také vystoupil v České republice a to v Plzeňské hale Lokomotivy se svým The WildLife koncertem.\nV roce 1996 byl uveden do \"skladatelské síně slávy\".\n\nJohn Denver zahynul 12. října 1997, když se jeho letadlo Long-EZ, jež pilotoval, zřítilo krátce po startu z letiště Monterey Peninsula v Kalifornii.\n\n"}
{"id": "459419", "url": "https://cs.wikipedia.org/wiki?curid=459419", "title": "Lenka Tvarošková", "text": "Lenka Tvarošková\n\nLenka Tvarošková (* 14. února 1982, Bratislava, Československo) je slovenská profesionální tenistka, která dosud vyhrála 1 turnaj ITF ve dvouhře a 12 ve čtyřhře, žádný pak na okruhu WTA. Na žebříčku WTA byla nejvýše klasifikovaná ve dvouhře na 215. místě (8. červen 2009). Jako nejoblíbenější povrch uvádí antuku. Trénuje ji Dušan Sadecký.\n\n"}
{"id": "459429", "url": "https://cs.wikipedia.org/wiki?curid=459429", "title": "Ludvík Svoboda (filosof)", "text": "Ludvík Svoboda (filosof)\n\nLudvík Svoboda (4. května 1903 Čejč – 3. srpna 1977 Praha) byl český marxistický filozof, velvyslanec, vedoucí katedry filosofie UK a profesor filozofie a sociologie UK v Praze.\n\nNarodil se v Čejči. Po vystudování kroměřížského gymnázia a složení maturity studoval v letech 1922–1926 na FF MU klasickou filologii, filozofii a sociologii. Studia zakončil získáním titulu doktor filozofie. V této době byl z filozofického hlediska ovlivněn marxismem a antickou filozofií.\n\nV letech 1927 až 1941 učil na reálném gymnáziu v Hlučíně a na klasickém gymnáziu v Ostravě. Do filozofických revuí psal články o sovětské filozofii a překládal Leninovy filozofické spisy (přeložil především spis Materialismus a empiriokriticismus). Roku 1936 vydal knihu Filosofie v SSSR, která mu umožnila a zabezpečila pohodlnou poválečnou kariéru. Během okupace působil na pražských středních školách. Od roku 1946 působil jako profesor PedF UK a od roku 1948 do roku 1972 působil na FF UK. Podílel se na \"Encyklopedii antiky\" či díle \"Antika a česká kultura\". Z českého filozofického prostředí se nejvíce zaobíral F. X. Šaldou.\n\nZačátkem 50. let řídil Filozofický ústav ČSAV. V letech 1953 až 1957 byl československým velvyslancem ve Švýcarsku. V 60. letech vedl na FF UK katedru dialektického a historického materialismu.\n\nPodle vzpomínek prof. Iva Tretery byl Svoboda marxistickým filosofem, který ale sám sebe nepovažoval za příslušníka vládnoucího režimu a v soukromí režim kritizoval, ač mu byl navenek loajální. Byl vybaven klasickým vzděláním, zábavný a charismatický společník, bonviván, přítel dobrého jídla a pití s kladným vztahem k erotice. V životě byl prý liberál vyznávající zásadu „žít a nechat žít“. Není proto divu, že mnozí autoři se domnívají, že jeho jméno bylo typickým \"nomen omen\", neboť jeho působení v čele katedry filosofie na FF UK opravdu bránilo všem útokům zuřivých ideologů.\n\n"}
{"id": "459432", "url": "https://cs.wikipedia.org/wiki?curid=459432", "title": "Marián Vajda", "text": "Marián Vajda\n\nMarián Vajda (* 24. března 1965, Považská Bystrica) je tenisový trenér a bývalý československý profesionální tenista. V roce 1994 odehrál 4 dvouhry v Davisově poháru s bilancí 4 výhry, 0 proher. Nejvýše postavený na žebříčku ATP ve dvouhře byl na 34. místě (19. září 1987). Během kariéry vyhrál 2 turnaje ATP ve dvouhře. Jako kvalifikant reprezentoval Československo na LOH 1992 v Barceloně, kde prohrál v 1. kole s Izraelcem Giladem Bloomem.\n\nJe bývalým nehrajícím kapitánem slovenského daviscupového a fedcupového týmu. V letech 2006–2017 trénoval srbského hráče Novaka Đokoviće. Ještě předtím byli jeho svěřenci například Slováci Karol Kučera a Dominik Hrbatý.\n\n"}
{"id": "459436", "url": "https://cs.wikipedia.org/wiki?curid=459436", "title": "Petr Wittlich", "text": "Petr Wittlich\n\nPetr Wittlich (* 23. května 1932 v Českých Budějovicích) je český historik umění a autor řady odborných publikací v oboru dějiny umění.\n\nPetr Witllich se narodil 23. května 1932 v Českých Budějovicích. Pochází z umělecky zaměřeného prostředí: jeho otec v 16 letech odešel z domu s kočovnou hereckou společností, matka byla dcerou hudebníka z herecké skupiny paní Zellnerové. Do základní školy docházel v Telči (nastoupil do 1. třídy v září roku 1938 – období mnichovské krize). Původně chtěl být malířem. Jak sám říká, žádná velká osobnost v době jeho mládí ho nijak zásadně neovlivnila; důvodem byla silná vlna emigrace významných osob tehdejší československé společnosti po roce 1948.\n\nV roce 1951 úspěšně vykonal přijímací řízení na FF UK na obor Dějiny umění (aniž o tom byl předem informován, musel krom odborné zkoušky absolvovat i druhou, politickou zkoušku). Jeho studium na FF UK bylo pochopitelně poznamenáno politickými názory 50. let, řada odborníků musela své působení na univerzitě ukončit, aby mohli být nahrazeni politicky „spolehlivějšími“ lidmi; samozřejmě nemohl za uměním cestovat a tak většinu děl poznal pouze skrze reprodukce.\n\nPřes nepřízeň doby se snažil být vždy ve styku i tzv. „neoficiálním uměním“ – např. skupina „Máj“ (1957), skupina „konfrontací“ (Mikuláš Medek, Jan Koblasa a řada dalších). Zájem o umělce na „černé listině“ bylo pro tehdejší politický režim nežádoucí, proto když jednou Petr Wittlich napsal do časopisu Umění článek o moderním sochařství (umělci jako např. Zdeňka Fibichová, Vladimír Preclík, Olbram Zoubek, Eva Kmentová a další), příspěvek nakonec nevyšel.\n\nSvá vysokoškolská studia dokončil v roce 1956, absolvoval prací o Janu Štursovi. Poté začíná na UK jeho dlouholetá kariéra asistenta. Habilitační práci odevzdal v roce 1969, ale o rok později mu byla vrácena a označena jako politicky nevhodná, proto byl odborným asistentem celých 30 let.\n\nWittlich se snažil dějiny umění obhajovat, podporovat zájem o památkovou péči a kulturu jako takovou i v době normalizace, kdy byl tento obor považován téměř za imperialistickou pavědu. Jeho specializací je především moderní umění, zejména secese. Jeho kniha s názvem Česká secese, která vyšla v roce 1982 v nakladatelství Odeon dokonce vyšla na tehdejší dobu ve fantastickém nákladu 20 000 kusů a dodnes patří mezi nejucelenější a nejkomplexnější publikace pojednávající o tomto originálním uměleckém proudu.\nVe svých textech často využívá příležitosti pro popularizaci umění a kultury, také se snaží poukazovat na nedostatky v české legislativě v souvislosti s ochranou kulturních a uměleckých památek a několikrát se svými dopisy snažil apelovat na naše politiky, aby co nejdříve došlo ke změně.\n\nV devadesátých letech se stal přednostou čs. sekce Mezinárodní asociace výtvarných kritiků AICA a Uměleckohistorické společnosti v českých zemích. Je nositelem Medaile F. Palackého AV ČR, stříbrné medaile FF UK, zlaté medaile UK, Medaile za zásluhy o stát v oblasti umění a kultury a laureátem Ceny Ministerstva kultury. Dodnes přispívá do řady našich i zahraničních odborných časopisů.\n\nPraxe od ukončení vysokoškolského studia:\n\n\nVědecké hodnosti:\n\n\nPůsobení v zahraničí:\n\nDnešní pozice:\n\nUniverzita Karlova, filozofická fakulta, Ústav pro dějiny umění\nVyučované předměty na FF UK, katedra dějin umění:\n\n\n\nKniha pojednává o vývoji secese ve výtvarném umění i architektuře v Čechách, podává ucelený obraz období přelomu 19. a 20. století. Publikace je výjimečná už jen svým členěním – vše je rozděleno tematicky, nikoli chronologicky nebo podle jednotlivých uměleckých oborů, jak bývá obvykle zvykem. Petr Wittlich klade také důraz na výklad secese nejen jako uměleckého směru, ale i jako životního stylu. Původní význam pojmu secese totiž nebyl umělecký, ale morální.\n\nPřestože umělecké zaměření jednotlivých spolků se od počátku dosti lišilo, tento morální význam je spojoval; vyjadřovali jím obecný nárok na svobodu, snahu překonat všechno staré, dokonce touhu překonat podobu přírody a posunout ji někam dále pomocí tohoto nového uměleckého směru. V knize je zdůrazňována především stylotvornost a potenciál nového proudu, v pozdějších publikacích Petra Wittlicha je ale zmiňována i velká rozmanitost a mnohotvárnost.\n\nV celé publikaci je znát pečlivost a dlouhodobý zájem autora o toto téma, který sahá až do počátku šedesátých let. Celosvětová pozornost věnovaná Alfonsu Muchovi a tématu české secese obecně v celé řadě cizojazyčných publikací napomohlo umožnění realizace tohoto výjimečného projektu a pojmutí celého období v širším evropském kontextu. Možná právě proto vyšla kniha (na odbornou literaturu) v nezvykle vysokém nákladu 20 000 kusů a stala se velice oblíbenou i mezi laickou společností, což se běžně nestává.\n\n"}
{"id": "459437", "url": "https://cs.wikipedia.org/wiki?curid=459437", "title": "Marc Rosset", "text": "Marc Rosset\n\nMarc Rosset (* 7. listopadu 1970 v Ženevě) je bývalý švýcarský profesionální tenista. Ve své kariéře vyhrál 15 turnajů ATP ve dvouhře a 8 ve čtyřhře. Mezi největší úspěchy patří vítězství ve dvouhře na Letních olympijských hrách 1992 v Barceloně a vítězství ve čtyřhře na French Open 1992.\n\n"}
{"id": "459438", "url": "https://cs.wikipedia.org/wiki?curid=459438", "title": "HTML5", "text": "HTML5\n\nHTML5 je v informatice verze značkovacího jazyka HTML sloužícího pro tvorbu webových stránek. Finální specifikace byla vydána 28. října 2014. Proti předchozí verzi HTML4 z roku 1997 přináší podstatné změny, přičemž mezi nejdůležitější patří přímá podpora přehrávání multimédií v prohlížeči a podpora pro aplikace, které fungují i bez připojení k Internetu.\n\nSpecifikace HTML5 je složena z několika víceméně nezávislých částí, například:\n\n\nNěkteré z navržených funkcí HTML5 implementovalo rozšíření pro prohlížeče Google Gears. Google se rozhodl vývoj Gears postupně pozastavit ve prospěch nativní podpory HTML5 ze strany prohlížečů. Součástí HTML 5.1 se stal DRM. API pod HTML5 umožňujě zjišťovat stav baterie zařízení, což ale může vést k identifikaci zařízení a jeho sledování.\n\nHTML verze 5 se od verze 4 liší novými, zkrácenými a rychlejšími zápisy značek. Autoři dávají důraz na jednoduchost a zároveň účinnost. HTML5 je též možné vytvořit aplikaci, která funguje v prohlížeči i tehdy, když uživatel nemá internetové připojení, a která ukládá data do lokálního úložiště na uživatelově počítači. Je-li internetové připojení k dispozici, může aplikace synchronizovat data se vzdáleným serverem.\n\nMá-li aplikace fungovat v offline módu, je nutné vytvořit tzv. cache manifest, což je seznam souborů, jež mají být přístupné lokálně. Jméno souboru s tímto seznamem se uvede jako vlastnost prvku \"html\", např. codice_1. Jako perzistentní úložiště lze využít buď relační databázi, nebo asociativní pole \"localStorage\" přístupné přes objekt \"window\". Kromě \"localStorage\" existuje navíc objekt \"sessionStorage\", v němž je možné uchovávat data po dobu trvání sezení.\n\nPrvní změnou je nová specifikace typu dokumentu, tedy DOCTYPE. Zápis se oproti předchozím verzím hodně zkrátil, už není potřeba udávat dlouhé zápisy o verzi a DTD specifikaci dokumentu, takže dokument HTML5 by měl správně začínat prostým zápisem:\n\n<!DOCTYPE html>\n\nVýhodou je, že všechny dnešní prohlížeče novému zápisu rozumí a stránky zobrazí ve standardním zobrazovacím režimu.\n\nZadání jazyku dokumentu se na rozdíl od předchozího zápisu ve značce metadat content-language také podstatně zjednodušil na prostou informaci v kořenovém prvku, obvykle \"<html>\".\n\nÚdaje o kódování dokumentu se zapisují oproti dřívějšímu delšímu zápisu\n\n<meta http-equiv=\"Content-Type\" content=\"text/html; charset=UTF-8\">\n\npomocí jednoduchého řádku\n\n<meta charset=\"UTF-8\">\n\nKódování samozřejmě může být i jiné. V uvedeném příkladu jsou také údaje o směru psaní textu podle jazyka. \"Ltr\" znamená zleva doprava (left to right), zprava doleva je to pak \"rtl\" (right to left).\n\nStruktura HTML dokumentu by pak měla vypadat podobně:\n\n<!DOCTYPE html>\n<html lang=\"cs\" dir=\"ltr\">\n</html>\nHTML5 se také zaměřilo na sémantiku webových stránek a převážně na zvýšení přehlednosti zdrojového kódu. Většina stránek je dnes tvořena obvyklými částmi, jako je hlavička, různé sloupce a patička. Tyto části jsou odlišeny pomocí prvku div a jeho vlastností id nebo class, protože v současné verzi HTML 4 žádné speciální prvky na toto rozlišení nejsou.\n\nV HTML5 jsou proto zavedeny tyto nové značky, které jsou určeny na strukturování stránek:\n\nPříklad struktury stránky:\n\n<body>\n</body>\nHTML5 dále přidává několik nových funkcí ke zvýraznění drobných anomálií, dalšímu odlišení struktury nebo práci se skriptovacími jazyky.\n\nV HTML5 jsou dále zavedeny tyto nové prvky:\n\nVe starších verzích (HTML v4.01 a starší) neexistují prostředky, které by úspěšně pracovaly s vkládáním multimédií, proto jsou využívány různé pluginy nebo Flash. Tento problém se HTML5 také snaží vyřešit.\n\nZavádí proto tyto značky:\nZůstává značka codice_36 pro vložení kontejneru s externí aplikací nebo pro interaktivní obsah.\n\nPříklady:\n\n<video>\n</video>\n<audio>\n</audio>\nDalší novinkou je prvek codice_37, který umí interpretovat vektorovou grafikou s možností vkládat obrázky. Dá se na něj kreslit prostřednictvím skriptovacích jazyků na straně klienta s použitím kontextových metod, mj. pomocí grafických primitiv. Použití jako např. grafy reagující na ovládání uživatele.\n\nFormuláře dostaly nové dva atributy:\nTyto atributy se mohou doplňovat se stejně nazvanými atributy u jednotlivých vstupních prvků formuláře, např. pro vytvoření výjimky.\n\nPři návrhu formulářů je dnes k dispozici pouze málo možností, se kterými se musí vystačit. HTML5 zachovává značku codice_38, ale její parametr \"type\" rozšiřuje o následující možnosti:\n\n\nZápis:\n\n<form action=\"\" method=\"post\">\n</form>\nMezi další nové atributy vstupních polí patří:\n\nDalší funkcí formulářů je nový prvek codice_39, který pomocí parametru \"list\" prvku codice_38 vytváří rozbalovací nabídku.\n\nPříklad:\n\n<input list=\"prohlizec\">\n<datalist id=\"prohlizec\">\n</datalist>\nJako Web Worker se označuje skript, který lze spustit na pozadí stránky a jehož činnost nijak neomezuje běžné prohlížení a interakci na dané stránce. HTML5 umožňuje skriptově vytvářet a ukončovat Web Workera pomocí instance Worker() a ta zase dokáže posílat klientské stránce data, která mohou být zpracována (např. vypsána do nějakého elementu).\n\nServer-Side Events (SSE) jsou události zasílané z klientské stránky serveru. Do jisté míry zastupují AJAX, s tím rozdílem, že odpověď serveru se odesílá automaticky. HTML umožňuje vytvořit instanci SSE a poté reagovat na vytvoření spojení, zaslaný výstup nebo na chybu.\n\n\n"}
{"id": "459439", "url": "https://cs.wikipedia.org/wiki?curid=459439", "title": "Methylen", "text": "Methylen\n\nMethylen je chemická skupina, kde je atom uhlíku vázán se dvěma atomy vodíku. Existují tři různé možnosti, jak se může vyskytovat:\n\nMethylenové skupiny v řetězci nebo kruhu přispívají k jeho velikosti a lipofilicitě.\n"}
{"id": "459443", "url": "https://cs.wikipedia.org/wiki?curid=459443", "title": "Ferdinand Vrba", "text": "Ferdinand Vrba\n\nFerdinand Vrba (27. června 1922, Bratislava – 8. listopadu 1991, Vídeň) byl československý tenista a tenisový trenér.\n\nJiž v sedmnácti letech, kdy hrál za klub Železničiar Bratislava, se probojoval do finále Mistrovství Slovenska ve dvouhře. O rok později, v roce 1941 již získal první mistrovský titul Slovenska, přeborníkem se stal ještě roku 1942 ve dvouhře a v letech 1942, 1950, 1955 ve čtyřhře. Během druhé světové války reprezentoval Slovenský stát v mezinárodních zápasech proti Maďarsku a Chorvatsku. Po obnovení země v roce 1945 nastoupil dvakrát za československý tým v Davisově poháru, a to v letech 1947 a 1948. Odehrál 4 zápasy ve dvouhře s bilancí 3 výhry a 1 porážka.\n\nVynikal zejména dobrým přímo hraným forhendovým úderem, kterým vyvíjel nátlakovou hru.\n\nPo ukončení hráčské kariéry působil jako trenér nejdříve na Slovensku a v druhé polovině 60. let odešel do Rakouska, kde žil až do své smrti v roce 1991. Je členem Tenisové síně slávy Slovenska.\n\n"}
{"id": "459444", "url": "https://cs.wikipedia.org/wiki?curid=459444", "title": "Seznam představitelů Severní Makedonie", "text": "Seznam představitelů Severní Makedonie\n\n\n\n\n\n\n"}
{"id": "459446", "url": "https://cs.wikipedia.org/wiki?curid=459446", "title": "Mezinárodní nomenklatura kosmetických přísad", "text": "Mezinárodní nomenklatura kosmetických přísad\n\nMezinárodní nomenklatura kosmetických přísad (INCI) je systém názvů pro vosky, oleje, pigmenty, chemikálie a další složky mýdel, kosmetiky apod., vytvořený na základě vědeckého názvosloví a dalších latinských a anglických slov.\n\nTato tabulka obsahuje běžně používané názvy látek a jim odpovídající INCI názvy\n\nV USA se na základě zákonů Food, Drug, and Cosmetic Act a Fair Packaging and Labeling Act musí na obalech kosmetických výrobků uvádět určité přesné informace. V Kanadě je regulační rámec určen prostřednictvím Food and Drugs Act and Cosmetic Regulations.\n\nV Česku se informace uvádějí na základě povinností uložených zákonem č. 258/2000 Sb., o ochraně veřejného zdraví. Konkrétní podobu určuje vyhláška č. 26/2001 Sb., která v § 2, odst. 1, písm. g) stanovuje přednostní použití názvosloví INCI – není-li to možné, použije se chemický název, název podle CTFA, název podle Evropského lékopisu, název INN doporučený WHO, číslo EINECS, IUPAC, CAS nebo číslo CI (colour index). Tyto právní normy jsou v souladu s právem Evropské unie.\n\nKosmetické regulační zákony ukládají povinnosti kvůli bezpečnosti spotřebitelů. Například se přísady deklarují na obalu, aby se u kupujícího snížilo riziko alergické reakce na složku, na kterou má alergii. Názvy INCI jsou určeny pro uvádění v deklaracích u všech výrobků pro osobní péči. Systém tak umožňuje identifikovat složky výrobku.\n\n"}
{"id": "459447", "url": "https://cs.wikipedia.org/wiki?curid=459447", "title": "Lenka Wienerová", "text": "Lenka Wienerová\n\nLenka Wienerová (* 23. dubna 1988, Košice, Československo) je slovenská profesionální tenistka. Dosud vyhrála v rámci série IFT 7 turnajů ve dvouhře a 2 ve čtyřhře, žádný pak na okruhu WTA. Mezinárodní tenisová federace jí vyhlásila nejlepší hráčkou okruhu ITF za srpen 2008. Na žebříčku WTA byla nejvýše klasifikovaná ve dvouhře na 128. místě (10. srpen 2009).\n\n\n"}
{"id": "459449", "url": "https://cs.wikipedia.org/wiki?curid=459449", "title": "Milan Slavický", "text": "Milan Slavický\n\nMilan Slavický (7. května 1947 Praha — 18. srpna 2009 Praha) byl český hudební skladatel, hudební vědec a pedagog.\n\nPocházel z hudební rodiny, skladateli byli jak jeho otec Klement Slavický, tak oba jeho dědové Kamil Voborský a Klement Slavický st..\n\nMilan Slavický vystudoval skladbu na JAMU v Brně, kde ho vedl Jan Kapr, dále se věnoval studiu hudební vědy na Filozofické fakultě UK a HAMU v Praze, kde ho vyučovali Karel Janeček a Karel Risinger. Stal se hudebním režisérem a rozhlasovým dramaturgem, takto stojí za více než 500 nahrávkami klasické hudby, s větším důrazem na elektroakustickou hudbu. Zabýval se také publicistikou, odbornou muzikologickou prací a skladbou.\n\nPsal symfonickou, komorní a elektroakustickou hudbu, po roce 1990 podstatně vzrostl jeho zájem o hudbu vokální. Jeho skladby byly často hrány na českých i zahraničních pódiích a dostalo se jim i významných ocenění, a to už od počátků jeho tvorby. Dvakrát triumfoval v mezinárodní soutěži mladých skladatelů Carla Marii von Webera v Drážďanech (1976 a 1979). Symfonická vize pro velký orchestr \"Porta coeli\", zkomponovaná pro festival Berliner Festwochen, například získala Cenu české hudební kritiky pro nejlepší skladbu za rok 1992.\n\nOd roku 1990 se Slavický věnoval pedagogické činnosti na HAMU i na FF UK, na HAMU byl jmenován docentem (1997) a později profesorem (2001). Byl hostujícím profesorem na University of New York v Praze. V muzikologii se věnoval především hudbě druhé poloviny 20. století. Napsal dvě knihy, \"Rozhovory z Domu umělců\" (1990) a \"Gideon Klein. Torzo života a díla\" (1995).\n\n"}
{"id": "459451", "url": "https://cs.wikipedia.org/wiki?curid=459451", "title": "Petra Černošková", "text": "Petra Černošková\n\nPetra Černošková, rozená Langrová, v době prvního manželství Píchalová Langrová, (* 27. června 1970 Prostějov) je česká tenisová trenérka a manažerka společnosti Česká sportovní, která na profesionálních okruzích hrála v letech 1986–1998. Ve své kariéře na okruhu WTA Tour vyhrála jeden singlový a pět deblových turnajů. V rámci okruhu ITF získala jeden titul ve čtyřhře.\n\nNa žebříčku WTA byla ve dvouhře nejvýše klasifikována v květnu 1997 na 53. místě a ve čtyřhře pak v dubnu 1993 na 35. místě.\n\nPo skončení závodní kariéry v sezóně 1998 se v následujícím roce stala ředitelkou prostějovského challengeru Czech Open. Dlouhodobě zastřešuje tenisové projekty prostějovské skupiny TK Plus a působila také jako předsedkyně správní rady oddílu TK Sparta Praha. Následně se stala ředitelkou ženského turnaje WTA Prague Open, odehrávajícího se na dvorcích pražské Sparty.\n\nVe Fed Cupu celkově odehrála šest mezistátních utkání s bilancí 1–2 ve dvouhře a 5–0 ve čtyřhře.\n\nV českém fedcupovém týmu debutovala v roce 1994 utkáním prvního kola světové skupiny Poháru federace proti Spojeným státům, v němž prohrála úvodní dvouhru s Mary Joe Fernandezovou. Američanky zvítězily 3:0 na zápasy.\n\nVe Fed Cupu 1995 plnila roli stabilní deblistky družstva v páru s Radkou Bobkovou. V 1. skupině euroafrické zóny vyhrály všechny čtyři čtyřhry, do nichž nastoupily. V následné baráži o druhou světovou skupinu proti Švédsku vyhrála i prohrála jednu dvouhru a s Helenou Sukovou zvítězily v závěrečném deblu. Češky postoupily do druhé světové etáže po výhře 4:1 na zápasy.\n\nOd roku 2003 se stala nehrající kapitánkou českého týmu, když na lavičce vystřídala Jana Kukala. Každoročně obnovovaná smlouva s Českým tenisovým svazem nebyla po dohrání ročníku 2004 prodloužena. Během dvou sezón nehrály Češky pod jejím vedením ani jednou v domácím prostředí.\n\nv letech 1986 a 1987 se stala mistryní ČSR v ženské čtyřhře.\n\nNa okruhu WTA Tour debutovala v druhé polovině září 1988 pařížským Clarins Open z kategorie Tier V, kam přijížděla jako 201. hráčka žebříčku. Po zvládnuté kvalifikaci odehrála premiérový zápas v hlavní soutěži s Francouzkou Sybille Nioxovou Châteauovou. Po výhře dovolila uhrát jen dva gamy Regině Maršíkové a ze čtvrtfinále postoupila přes další krajanku Janu Pospíšilovou. O vítězství v semifinálovém duelu proti Italce Lauře Lapiové rozhodla až tiebreakem závěrečné sady. Ve finále pak zdolala druhou nasazenou Belgičanku Sandru Wassermanou po dvousetovém průběhu. První turnaj na okruhu tak dovedla do vítězného konce. Jednalo se o její jediný singlový titul v kariéře. Bodový zisk z pařížského antukového turnaje s dotací 50 tisíc dolarů ji v následném vydání světové klasifikace z 26. září 1988 posunul o 113 míst výše na 88. příčku, čímž vůbec poprvé pronikla nejen mezi elitní stovku ale i dvoustovku tenistek. Při objahobě trofeje na Clarins Open 1989 ji v semifinále zastavila čtvrtá nasazená Italka Sandra Cecchiniová. Jednalo se o její jedinou singlovou semifinálovou účast v profesionální dráze okruhu WTA Tour, vyjma dvou odehraných finále.\n\nDebut v hlavní soutěži nejvyšší grandslamové kategorie zaznamenala v ženském singlu Australian Open 1989, odehrávajícím se v nově otevřeném Flinders Parku. V úvodním kole vyřadila západoněmeckou hráčku Veroniku Martinkovou, aby ve druhé fázi nenašla recept na Američanku Andreu Farleyovou. V rámci turnajů velké čtyřky se nejdále probojovala do třetích kol, ve dvouhře nejdříve na French Open 1996 a čtvrt roku poté na US Open 1996. V prvním případě po obdrženém „kanáru“ skrečovala světové jedničce Steffi Grafové a ve druhém uhrála dvě hry na Rakušanku Judith Wiesnerovou.\n\nPremiérovou z deseti deblových trofejích na okruhu WTA Tour vybojovala s Radkou Zrubákovou na kitzbühelském Austrian Open 1990, kde ve finále přehrály italsko-argentinský pár Sandra Cecchiniová a Patricia Tarabiniová.\n\nDo druhého a svého závěrečného finále dvouhry na túře WTA postoupila na halovém Generali Ladies Linz 1991. V semifinále turnaje odehrávající se v linecké Stadstporthalle vyřadila pátou nasazenou Němku Claudii Kohdeovou-Kilschovou. V závěrečném duelu však nestačila na švýcarskou turnajovou jedničku Manuelu Malejevovou-Fragnièrovou ve dvou setech. V Linci si zahrála i druhé kariérní finále ve čtyřhře, z něhož odešla po boku Zrubákové poražena opět od Malejevové-Fragnièrové hrající s Italkou Raffaellou Reggiovou.\n\nProfesionální kariéru zakončila srpnovým US Open 1998, kde v úvodním kole kvalifikace podlehla Bulharce Světlaně Krivenčevové. Také v deblové kvalifikaci dohrála se Samanthou Reevesovou v první fázi.\n\nBěhem tenisové dráhy hrála švýcarskou tenisovou ligu za Basilej a v české extralize získala titul s týmem TK Agrofert Prostějov.\n\nNarodila se jako Petra Langrová roku 1970 v Prostějově. Její otec Petr Langr byl předsedou fotbalového klubu v Prostějově, v němž se věnoval mládežnickému trénování fotbalistů. Dceru přivedl k tenisu a stal se jejím prvním trenérem. Působil také jako vedoucí družstva TK Agrofert Prostějov, s nímž získal deset tenisových titulů mistra České republiky. Ve 22 letech přestoupila z přerovského klubu do prostějovského tenisového oddílu, vedeného Miroslavem Černoškem.\n\nPoprvé se provdala za hokejistu Jaromíra Píchala, hrajícího první ligu v Prostějově a Olomouci, a přijala dvojité příjmení Langrová Píchalová. Do manželství se narodil syn David a dcera Andrea Píchalovi. Tři týdny po narození dcery již jako kapitánka vedla české družstvo do zápasu úvodního kola Světové skupiny Fed Cupu 2004 proti Itálii.\n\nPodruhé se vdala v roce 2013 za sportovního manažera a šéfa prostějovského tenisového klubu Miroslava Černoška, majitele společnosti Česká sportovní a spoluvlastníka marketingové firmy TK Plus, v jehož společnostech bývalá tenistka působí.\n\n"}
{"id": "459470", "url": "https://cs.wikipedia.org/wiki?curid=459470", "title": "Dusk... and Her Embrace", "text": "Dusk... and Her Embrace\n\nDusk... and Her Embrace je druhé album britské extrememetalové skupiny Cradle of Filth. Zvukovou kvalitou se velmi odlišuje od prvního alba, které mělo horší kvalitu. Texty jsou zde lehce inspirovány tvorbou Josepha Sheridana Le Fanu a vampirismem.\n\n\n\n"}
{"id": "459471", "url": "https://cs.wikipedia.org/wiki?curid=459471", "title": "Tomáš Vintr", "text": "Tomáš Vintr\n\nTomáš Vintr (* 1985 Beroun) je několikanásobný vítěz Mistrovství ČR ve skateboardingu. Začal jezdit v šestnácti letech v Berouně, kde se také narodil, zpočátku jezdil na ulicích a jen tak přeskakoval všelijaké překážky. První úspěch zaznamenal v roce 1999 na lokálních závodech, kde obsadil 4. místo a později se přestěhoval do Prahy, kde mohl lépe zdokonalovat své schopnosti na skateboardu. Od roku 2001 cestuje po celém světě a hlavními místy jeho pobytu jsou nyní Praha, Los Angeles a Melbourne.\n\nJe dlouholetým jezdcem Vans. Působil jako team manager, u firmy Vehicle. Nyní se stará o český VANS skate team.\n\nÚčastní se pořádání velké skateboardové akce Grand Prix Beroun.\n\n\n\n\n\n"}
{"id": "459474", "url": "https://cs.wikipedia.org/wiki?curid=459474", "title": "Svatomartinský sněm", "text": "Svatomartinský sněm\n\nSvatomartinský sněm proběhl v Pražském kostele sv. Martina ve zdi 11. listopad až 22. prosince 1433 za účasti všech husitských svazů a delegace moravské šlechty. Sjezd rozhodl o potřebě dalšího jednání s katolickou církví i o pokračování obležení katolické pevnosti Plzně. Zemským správcem byl zvolen Aleš Vřešťovský z Rýzmburka, čímž se výrazně otupil vliv radikálů z řad táborů a sirotků.\n"}
{"id": "459475", "url": "https://cs.wikipedia.org/wiki?curid=459475", "title": "Cruelty and the Beast", "text": "Cruelty and the Beast\n\nCruelty and the Beast je třetím albem britské extrememetalové skupiny Cradle of Filth. Jedná se o koncepční album, jehož námětem je život Alžběty Báthoryové, nechvalně proslulé Čachtické paní. V její roli zde hostuje herečka Ingrid Pittová.\n\n\n"}
{"id": "459481", "url": "https://cs.wikipedia.org/wiki?curid=459481", "title": "Anežka Meránská", "text": "Anežka Meránská\n\nAnežka Meránská bylo jméno více osob:\n"}
{"id": "459482", "url": "https://cs.wikipedia.org/wiki?curid=459482", "title": "Anthology", "text": "Anthology\n\nNázev Anthology (\"Antologie\") může být:\n… a další\n"}
{"id": "459484", "url": "https://cs.wikipedia.org/wiki?curid=459484", "title": "Grigorij Zinovjev", "text": "Grigorij Zinovjev\n\nGrigorij Jevsejevič Zinovjev (někdy i Zinověv, ; 23. září 1883 jako Hirsch Apfelbaum (\"Гирш Апфельбаум\"), známý také pod jménem Ovsej-Geršon Aronovič Radomyslskij (Овсей-Гершон Аронович Радомысльский) v Jelizavetgradu, Ruské impérium – 25. srpna 1936, Moskva, SSSR) byl bolševický revolucionář, sovětský politik a jedna z obětí Stalinových čistek.\n\nGrigorij Zinovjev se narodil chudým židovským zemědělcům. Studoval filosofii, literaturu a historii. Zajímal se o politiku, a připojil se k Ruské sociálně demokratické dělnické straně (RSDDS) v roce 1901. Po jejím rozdělení v roce 1903 přilnul k bolševikům. Mezi roky 1903 a pádem Ruského impéria v únoru 1917 byl významným bolševikem a jedním z Leninových nejbližších lidí. V roce 1907 byl zvolen do ústředního výboru. Zinovjev zůstal Leninovým stálým pobočníkem a představitelem v různých socialistických organizacích až do roku 1917.\n\nZinovjev strávil první tři roky první světové války ve Švýcarsku. Do Ruska se vrátil v dubnu 1917 v zapečetěném vlaku s Leninem a dalšími revolucionáři. Ačkoli Zinovjev a jeho blízký přidružený Kameněv odmítali boj proti Prozatímní vládě a vytvoření čistě bolševické vlády a krátce měli dokonce podporu většiny v ústředním výboru, rychlé zhroucení prozatímní vlády 4. listopadu 1917 v Petrohradě dovolilo Leninovi zmocnit se moci. Lenin pak Zinovjeva a Kameněva označil za \"zrádce\" a dezertéry“. Oba uznali své \"omyly\" a Zinovjev se mohl stát předsedou Petrohradského sovětu, 1919 kandidátem politbyra a později předsedou Výkonného výboru Kominterny. Toto byl důležitý bod obratu v Zinovjevově kariéře. Mnohem významnější postavou se stal Lev Trockij. Zinovjev nechtěl přijmout svou degradaci a dělal vše pro to, aby podkopával Trockého pozici uvnitř strany mezi léty 1918 a 1925.\n\nBěhem Leninovy nemoci vytvořili Zinovjev, Kameněv a Josif Stalin vládnoucí triumvirát, který umenšil vliv Trockého. Po smrti Lenina roku 1925 však vystoupil Zinovjev proti Stalinovi a přidal se k \"opozici\" Trockého, ten byl však Stalinem vyhnán do exilu. Po nástupu Stalina k moci Zinovjev a Kameněv byli v roce 1928 vyloučeni ze strany a zůstali politicky nečinní do října 1932, kdy se do politiky opět vrátili. \n\nPo vraždě Sergeje Kirova 1. prosince 1934 začal stalinský teror. Stalin začal likvidovat své nejbližší přátele a soudruhy, kteří mu dopomohli k moci. Zinovjev a Kameněv věděli, že nebudou ušetřeni. Stalin je obvinil z vraždy Kirova. Zinovjev v roce 1935 dostal 10 let vězení. Poté však byl spolu s Kameněvem obviněn z vytvoření teroristické organizace, která měla zavraždit Stalina. Ačkoli žádnou takovou organizaci ovšem nezaložil, byl odsouzen k trestu smrti a popraven ve sklepech Lubjanky 25. srpna 1936.\nTěsně před svojí smrtí ještě na popravčí vykřikl: \"„Tohle je fašistický převrat! V Rusku proběhl fašistický převrat!“\"\n\nZinovjev byl v roce 1988 rehabilitován.\n\n"}
{"id": "459492", "url": "https://cs.wikipedia.org/wiki?curid=459492", "title": "Unža", "text": "Unža\n\nUnža ( ) je řeka ve Vologdské a v Kostromské oblasti v Rusku. Je dlouhá 426 km. Povodí řeky má rozlohu 27 800 km².\n\nVzniká soutokem zdrojnic Kema a Lundonga, které pramení v Severních Úvalech. Je levým přítokem Volhy. Ústí do Unženského zálivu Gorkovské přehrady, jež vzdouvá dolní tok řeky.\n\n\nZdrojem vody jsou převážně sněhové srážky. Průměrný roční průtok vody ve vzdálenosti 50 km od ústí činí 158 m³/s, maximální dosahuje 2520 m³/s a minimální 7,82 m³/s. Zamrzá na konci října až na začátku prosince a rozmrzá v dubnu až na začátku května. Nejvyšších vodních stavů dosahuje v dubnu a v květnu.\n\nPo řece se plaví dřevo a na dolním toku je možná vodní doprava. Leží na ní města Kologriv, Manturovo, Makarjev.\n"}
{"id": "459493", "url": "https://cs.wikipedia.org/wiki?curid=459493", "title": "Nerovné smlouvy", "text": "Nerovné smlouvy\n\nNerovné smlouvy (anglicky \"Unequal Treaties\", čínsky 不平等条约, francouzsky \"Traités inégaux\", japonsky 不平等条約, korejsky 불평등 조약, rusky \"Неравные договоры\") je název mezinárodních smluv, uzavíraných mezi západními mocnostmi (Britská říše, Francie, Ruská říše, Spojené státy, Prusko resp. Německá říše, Portugalsko, Nizozemí, Itálie, Španělsko, Belgie a Rakousko-Uhersko) a státy východní Asie (Čchingská říše, Japonsko a Korea) v 19. století a počátkem 20. století, od konce 19. století též mezi Japonským císařstvím a Čchingskou říší či Koreou. Název pochází od nerovného postavení smluvních stran, kdy na jedné straně byly hospodářsky a vojensky vyspělé státy diktující svou vůli a na druhé straně státy zaostalé, podřizující se vůli své protistrany, často po vojenském neúspěchu. \n"}
{"id": "459494", "url": "https://cs.wikipedia.org/wiki?curid=459494", "title": "Ajgunská smlouva", "text": "Ajgunská smlouva\n\nAjgunská smlouva (, ) byla smlouva mezi říší Čching pod vládou Mandžuů a Ruským impériem, uzavřená ve městě Ajgun. Byla vyhotovena v ruštině, mandžuštině a mongolštině. Jde o jednu z tzv. nerovných smluv. Smlouva zejména změnila hranice obou států, stanovené do té doby Něrčinskou smlouvou, a to ve prospěch Ruské říše. Čchingský císař Sien-feng Ajgunskou smlouvu schválil až podepsáním Pekingské smlouvy v roce 1860, která ruské územní zisky dále rozšířila.\n\nOd počátku 18. století začali Rusové pronikat do velmi řídce a jen místními kmeny obydlených oblastí u řeky Amur. Nominálně tato území patřila jako Vnější Mandžusko k Mandžusku a tedy k říši Čching, která ale nad nimi faktickou kontrolu nevykonávala. Poté, co byl ruský vliv v těchto územích již silný, se Ruské impérium rozhodlo je anektovat. Čchingská říše, oslabená souběžným povstáním tchaj-pchingů ve střední a jižní Číně a druhou opiovou válkou s Britským impériem a Francií musela za daných okolností ruské podmínky přijmout.\n\nS postupem Rusů na východ v rámci kolonizace Sibiře a Dálného východu se ruští kozáci ve 40. letech 17. století dostali až k Amuru. Jejich pronikání se postavila mandžuská říše Čching v rusko-čchingské válce ukončené Něrčinskou smlouvou z roku 1689, v níž si Čchingové vynutili na Ruském impériu hranici na řece Arguň a Stanovém pohoří severně od Amuru.\n\nBěhem 18. století Rusové postupně zasidlovali Sibiř, a koncem století znovu začali zvažovat dopravní význam Amuru. Jejich průzkumné výpravy v letech 1787 a 1797 však chybně určily Sachalin jako poloostrov a ústí Amuru jako nevhodné pro velké lodě. Nicméně ruský zájem o Amur a území severně od něj trval. Čchingská vláda ovšem roku 1840 diskuzi o hranicích odmítla s odkazem na Něrčinskou smlouvu.\n\nVe 40. letech začaly ruské výpravy ze Zabajkalí prozkoumávat Poamuří. Přes intenzivní čínskou a mandžuskou kolonizaci jižního a středního Mandžuska zůstal sever Mandžuska jen řídce osídlený. V polovině 19. století žili na pravém břehu Amuru jen roztroušení čchinští poddaní a na levém, severním, břehu jich bylo minimálně. Roku 1849 kapitán Gennadij Ivanovič Nevelskoj zjistil, že Sachalin je ostrov, zmapoval ústí Amuru a zjistil čchingskou nepřítomnost v regionu. Místní obyvatelstvo žilo nezávisle na čchinském státu a bylo k němu spíše nepřátelské. Roku 1850 Nevelskoj založil první ruská sídliště u ústí Amuru, Petrovsk a Nikolajevsk. Petrohradští ministři s tím nesouhlasili, ale car akci podpořil, když už byla provedena. Ruské ministerstvo zahraničí poté čchingské ministerstvo závislých držav informovalo o pohybu lodí třetích zemí v oblasti a navrhlo její společnou obranu, nedočkalo se však reakce. S aktivitami Američanů v Ochotském moři a „otevřením Japonska“ dále vzrostl zájem Ruska o Dálný východ a roku 1853 navrhli Čchingům jednání o posunu hranice na Amur. Současně pokračovala kolonizace Poamuří a ruské lodě navštívily Šanghaj ve snaze o navázání obchodních styků.\n\nVzhledem k probíhající krymské válce se Rusové obávali britského záboru Sachalinu a dolního Poamuří. Proto roku 1854 vypravili ze Sibiře po Amuru vojenskou expedici, což v nótě Čchingům zdůvodnili obranou Amuru a Sachalinu před Brity a Francouzi. Teprve tehdy se čchingské úřady dozvěděly o ruském osídlení na dolním toku Amuru. Roku 1854 anglo-francouzské lodě zaútočily na Petropavlovsk-Kamčatskij a 1855 i na dolní Poamuří. Rusové reagovali vypravením posil na Amur ze Sibiře, čchingská vláda v Pekingu protestovala, místní úřady v Ajgunu však Rusům pomáhaly. Ruské osidlování Poamuří rychle pokračovalo, takže koncem 50. let žilo (podle ruských údajů) severně od Amuru a v Přímoří 24 tisíc obyvatel, v tom přes 6349 Rusů a pouze 2400 Číňanů.\n\nK projednání sporných otázek vyslala ruská vláda do Pekingu hraběte Jevfimije Puťatina. Roku 1858 při jednáních Čchingů se zástupci západních vlád v Ťiencinu (o řešení druhé opiové války) zaujal pozici neutrála, který s Čchingy není ve sporu Bez vědomí ostatních delegací předal čchingským vyjednavačům ruskou žádost o postoupení zemí severně od Amuru a Přímoří.\n\nVzápětí gubernátor východní Sibiře Nikolaj Nikolajevič Muravjov-Amurskij informoval čchingského císaře Sien-fenga, že je pověřen vedením jednání o hranicích a Puťatin v Ťiencinu má jen zprostředkovat mezi Čchingy a západními státy. Císař vyslal k jednání s Muravjovem svého vzdáleného příbuzného I-šana. I-šan se s Muravjovem setkali v Ajgunu, madžuském městečku na středním toku Amuru, jednání začala v květnu 1858. Muravjov požadoval odstoupení levého břehu Amuru a a zemí východně od řeky Ussuri, vyklizení těchto zemí čchingskými poddanými a neomezené právo plavby po hraničních řekách pro Rusy. Během diskuze Muravjov ustoupil ohledně přesídlení, v ostatním však trval na svém. Smlouva byla podepsána po pěti dnech rozhovorů , v mandžuské, mongolské a ruské řeči.\n\nRuská říše získala Ajgunskou smlouvou území na levém břehu řeky Amur, 64 vesnic čchingských poddaných východně od Amuru však zůstalo pod mandžuskou správou. Území vymezené severně řekou Amur, západně řekou Ussuri a východně a jižně Japonským mořem, bylo postaveno pod společnou mandžusko-ruskou správu. Ruským lodím se otevřel přístup k řekám Amur, Ussuri a Sungari. Omezení pro vzájemný obchod u společné hranice byla zrušena.\n\nČína Ajgunskou smlouvou ztratila výlučnou formální kontrolu nad více než 1 milión km² svého původního nominálního území. K Rusku bylo touto smlouvou připojeno více než 600 tisíc km², zatímco ve společné správě bylo ještě po dobu dvou let dalších 444 tisíc km². Toto území bylo o dva roky později, tedy v roce 1860, rovněž připojeno k Rusku na základě Pekingské smlouvy.\n\nCísař Sien-feng s dohodou souhlasil, a protože měl dojem že anglo-francouzská koalice ruské požadavky podporuje, požádal zase Puťatina o změkčení anglo-francouzských požadavků. Puťatin vyhověl a zprostředkoval mezi anglo-francouzskými a čchingskými zástupci, a dosáhl uzavření čchingsko-ruské dohody z o otevření přístavů ruskému obchodu, která v hraničních otázkách odkázala na další jednání.\n\nK ratifikaci dohod vyslala ruská vláda do Pekingu státního radu Petra Perovského a hraběte Nikolaje Pavloviče Ignaťjeva. Současně Muravjov na Amuru začal s kolonizací Přímoří podél Ussuri, což vyvolalo hněv v Pekingu, který ratifikoval ťiencinskou dohodu, ne však ajgunskou. Ke tvrdé pozici čchingské vlády přispěla i mylná víra, že se Rusové v červnu 1859 účastnili na straně západních vojsk bitvy v Taku (v níž čchingské vojsko potopilo čtyři britské válečné čluny). Ve snaze vyvinout tlak na Čchingy se Ignaťjev poté připojil k západním vyslancům v Šanghaji, Britové však již věděli o Ajgunské smlouvě a podezřívali Rusy, že podporovali čchingská vojska u Taku. Čchingské úřady v Mandžusku zatím proti Rusům začaly mobilizovat hledače ženšenu a místní kmeny.\n\nIgnaťjevovi se podařilo zaujmout pozici prostředníka mezi Západem a čchingskou vládou a přitom vzbudit v čchingské straně dojem, že západ podporuje ruské požadavky. Za této situace byla podepsána rusko-čchingská dohoda v Pekingu , která potvrdila ajgunskou i ťiencinskou dohodu, dala čchingským poddaným právo zůstat na odstoupených územích pod vládou Ruska, povolila bezcelní obchod podél celé rusko-mandžuské hranice, povolila obchod i v Kašgaru, Ili a Tarbagataji, otevření ruských konzulátů v Urze a Kašgaru.\n\nBěhem roku 1861 byla vytyčena nová rusko-čchingská hranice.\n\n"}
{"id": "459496", "url": "https://cs.wikipedia.org/wiki?curid=459496", "title": "Oscar Kellner", "text": "Oscar Kellner\n\nOskar Johann Kellner (13. května 1851, Tułowice, Horní Slezsko — 12. září 1911, Karlsruhe) byl německý agronom.\n\nOskar Kellner byl pozván učit v Japonsku jako zahraniční poradce v prefektuře Meidži. Měl za úkol zlepšit agronomii tehdejší japonské říše. Kellnerův příjezd byl 5. listopadu 1881; výuku začal na agronomické škole Komaba v Tokiu, poté na tokijské škole Agronomie a lesnictví (nyní spadá pod Tokijskou univerzitu); prováděl také množství výzkumů na chemických hnojivech. Kellner je považován za „otce“ japonské agrochemie. Jeho analýza výživy hospodářských zvířat byla nazývána „Kellnerův standard“ a byla následně převzata do japonského dobytkářské průmyslu. Kellner se vrátil do Německa 31. prosince 1892.\n\n\n"}
{"id": "459498", "url": "https://cs.wikipedia.org/wiki?curid=459498", "title": "Eutrofní jezero", "text": "Eutrofní jezero\n\nEutrofní jezero je druh sladkovodního jezera, které charakterizuje vysoký obsah živin rozpuštěných ve vodě. Organická hmota v jezeře podléhá jen minimální mineralizaci. Velké množství organismů se různým způsobem vyrovnává s nedostatkem kyslíku, přebytkem živin a přítomností sinic. Voda v těchto jezerech se nazývá eutrofní.\n\nTato jezera se vyznačují jednotvárnou flórou a faunou. Jsou to jezera mělká. Často se pozvolna přeměňuji v mokřad či rašeliniště a jsou ve stádiu zániku.\n\n"}
{"id": "459500", "url": "https://cs.wikipedia.org/wiki?curid=459500", "title": "Kouzelné předměty z Harryho Pottera", "text": "Kouzelné předměty z Harryho Pottera\n\nZde je seznam některých kouzelných předmětů z knih Harry Potter od J. K. Rowlingové.\n\nBleskobrk Quick-Quotes Quill je očarovaný psací brk. Normální bleskobrk píše to, co mu kouzelník nadiktuje. Objevil se v knize/filmu Harry Potter a Ohnivý pohár, kde patřil dopisovatelce Denního věštce Ritě Holoubkové. Její jedovatě zelený bleskobrk byl ovšem očarovaný, aby psal vše tak, jak se to líbilo Ritě Holoubkové. Často tedy překrucoval pravdu nebo \"dělal z komára velblouda\".\n\nBradavický expres je zářivě červená parní souprava dopravující každoročně studenty do Školy čar a kouzel v Bradavicích a na konci školního roku a o vánočních prázdninách zpět. Vyjíždí vždy 1. září přesně v 11:00 z londýnského nádraží King's Cross z nástupiště devět a tři čtvrtě. Ve filmu je lokomotiva červená jen z části.\n\nČidlo vypadající jako pokroucená zlatá televizní anténa se rozkmitá vždy, když zjistí, že někdo něco zatajuje nebo lže. V knize Harry Potter a Ohnivý pohár měl čidlo Alastor Moody, respektive Bartemius Skrk a v knize Harry Potter a Princ dvojí krve Filch jím kontroloval, zdali nejsou do školy pašovány nepovolené předměty. Čidlo v Bradavicích stále bzučelo, protože studenti všude kolem lžou, proč nepřinesli své úkoly, vysvětloval Moody Harrymu.\n\nČokoládové žabky jsou očarované žabky z čokolády. Chovají se jako normální živé žáby, ovšem chutnají čokoládově. V krabičce, v níž jsou zabaleny, je přiložena karta se slavným kouzelníkem. Poprvé se objevily v knize/filmu Harry Potter a Kámen mudrců. Čokoládové žabky patří k oblíbeným kouzelnickým sladkostem. (V prvním díle Harrymu žabka vyskočila ve vlaku z okna.)\n\nDenní věštec jsou kouzelnické noviny. Většina kouzelníků a čarodějek si kupuje Věštce, protože si myslí, že je lepší než například Jinotaj se šéfredaktorem Xenofiliem Láskorádem (otcem Lenky Láskorádové). Je známo, že Věštec někdy píše hlouposti, hlavně když je autorkou zvláštní dopisovatelka Rita Holoubková. Hermiona si kvůli tomu předkoupila Věštce, aby dřív věděla, zda Rita napsala něco špatného o Harrym nebo o ní. Když se ujal moci Lord Voldemort, Věštec se mu podřídil – psal jen to, co on chtěl.\n\nHulák je to nejnepříjemnější, co může student na snídani dostat. Je to zářivě rudá obálka, která když se neotevře tak vybuchne. Nejde ji jen tak přečíst, jelikož obsahuje jisté kouzlo, které kouzlem zesílí hlas odesílatele, a je tak slyšet široko daleko. Poprvé se objevil ve druhém díle, kde jej získal Ron za to, že do Bradavic přiletěli létajícím autem pana Weasleyho. Ve třetím díle pošle jeden Nevillovi jeho babička za to, že ztratil lístek s hesly do Nebelvírské věže, a umožní tak Siriusovi, aby se do ní vloupal. Naposled se objeví v pátém díle, kde jednoho pošle Albus Brumbál tetě Petunii s textem \"Pamatuj na posledně, Petunie\", protože strýc Vernon chtěl Harryho vyhodit z domu a tak chtěl Petunii připomenout dohodu, kterou uzavřeli, když si vzali Harryho k sobě.\n\nLetaxová síť je jedna z možností, jak cestovat. Spočívá ve vhození jistého prášku do krbu a v krbu se objeví smaragdově zelený oheň. Poté kouzelník vstoupí do krbu, řekne jméno místa krbu, kam chce, roztočí se a objeví se v krbu toho místa kam se chce přemístit, pokud krb není nějak zabezpečený. Všechny krby připojené k Letaxu hlídá Ministerstvo kouzel.\n\nLetaxový prášek jinak nazývaný Letax je fiktivní směs neznámých sypkých složek z příběhů o Harrym Potterovi. Využívá se při cestování skrz Letaxovou síť. Receptura na tento prášek je přísně utajována a jeho složení a návod na jeho přípravu zná jen pár lidí na světě. Jediná firma, které tento recept zná, se nachází ve Velké Británii v Příčné ulici. Zajímavým faktem je, že tato firma ještě nikdy neotevřela své hlavní dveře, aby neunikla ona tajná receptura. Letax byl vynalezen ve 13. století Ignácií Wildsmithovou. Jeho cena zůstává stále stabilní - dva srbce za naběračku.\n\nLotroskop je zařízení, které upozorní kouzelníka točením a rozsvěcením, pokud se v jeho blízkosti vyskytne osoba, které nemůže věřit. Lotroskop může mít spoustu podob. V knize Harry Potter a vězeň z Azkabanu dostal Harry lotroskop v podobě malého skleněného vlčka jako dárek k narozeninám od Rona. V knize Harry Potter a Ohnivý pohár měl lotroskop Alastor Moody. Moodyho lotroskop vypadal jako veliká skleněná káča. Profesor Moody ho musel odstavit (proto byl popraskaný), protože studenti neustále lhali a lotroskop se pořád rozsvěcel.\n\nJe to meč, který vlastnil Godrik Nebelvír, jeden ze zakladatelů Bradavic. Původně byl vyroben skřety. To mu také dává neobyčejnou schopnost nasávat do sebe to, co ho posílí a odolávat tomu, co by ho mohlo poškodit (např. nemůže zrezivět nebo se zašpinit, ale může vstřebat baziliškův jed). Nebelvírský student, který je toho hoden, ho dokáže vytáhnout z Moudrého klobouku. Podařilo se to například Harrymu, který s ním ve druhém díle zabil baziliška, nebo Nevillovi, který v sedmém díle s jeho pomocí zabil Naginiho, hada a zároveň viteál lorda Voldemorta. Díky tomu, že do sebe nasál jed baziliška, je meč jednou z mála věcí, která dokáže zničit viteál. V sedmém díle je jeho kopie umístěna v trezoru Lestrangeových v Gringottově bance. Tam ji umístil Severus Snape, pravý originál meče si nechal a tajně ho předal do jezírka Harrymu Potterovi. Na meči je vyobrazen například Merlin, orel a jednorožec.\n\nMoudrý klobouk (v originále \"Sorting Hat\") se používá každoročně při zařazování studentů do jednotlivých kolejí v Bradavicích, do Nebelvíru, Havraspáru, Mrzimoru nebo do Zmijozelu. Poté, co odzpívá píseň (každý rok novou), si jej nasazují prváci. Po chvíli se rozhodne a řekne název koleje, kam studenta pošle. V druhém díle pomohl Harrymu při souboji s baziliškem v Tajemné komnatě - poskytl mu meč Godrika Nebelvíra. V sedmém díle dá meč Godrika Nebelvíra Nevillovi.\n\nMyslánka (v originále \"Pensieve\") je kouzelná nádoba se starobylými runami po obvodu. Slouží jako úložiště nepotřebných či nežádoucích vzpomínek, které se pomocí hůlky přiložené ke spánku vysají z hlavy a to v podobě tenkých provázků zvláštní, bílé konzistence. Do těchto vzpomínek, uložených v Myslánce se lze přemisťovat a stát se tak přímo jejich součástí, tj. sledovat děj vzpomínky a přitom sám nebýt osobami ve vzpomínce spatřen. Bradavický ředitel Albus Brumbál, majitel tohoto kouzelného artefaktu, si pomocí Myslánky velice často ulehčoval od svých myšlenek. Původní název Myslánky - Pensieve, vytvořila autorka z francouzského slova (myslet) a anglického (síto). Myslánka může sloužit také jako pomůcka, když Brumbál (nebo někdo jiný, např. Harry) potřebuje nahlédnout do důležité vzpomínky někoho jiného (např. profesora Křiklana v šestém díle).\n\nNeviditelný plášť je velice užitečný předmět na porušování školního řádu. Harry jej získal od Brumbála, který ho získal od Harryho otce Jamese Pottera, který jej získal po svém otci atd. až k Ignotu Peverellovi, kterému jej údajně dala Smrt. Harryho neviditelný plášť je skutečný, ostatní pláště jsou opatřeny zastíracím kouzlem nebo upleteny ze srsti polovida, ale ty časem ztrácejí účinek a stoprocentně platí na lidi, ale není jisté, jestli kupříkladu na kočky - ví se, že na mozkomory neplatí.\n\nOhnivý pohár (v originále \"Goblet of Fire\") je magický předmět využívaný k výběru šampiónů do Turnaje tří kouzelnických škol. Velký nahrubo vyřezaný pohár je také nazývaný jako \"Nestranný soudce\". V poháru hoří modré plamínky. Do Ohnivého poháru vhazují studenti pergameny se svým jménem a školou. Při vyhlášení šampiónů pohár \"vyplivne\" tři pergameny se jmény a školou. Po skončení turnaje pohár zhasne a rozhoří se až na začátku dalšího turnaje. Než se pohár znovu rozhoří, musí uběhnout třicet let. Jedná se o velmi čaromocný předmět, proto musíte použít velmi silné matoucí kouzlo, abyste ho přiměli vybrat více škol. Tímto způsobem také zařídil Barty Skrk jr., aby pohár vybral Harryho. Pohár se objevil v knize i ve filmu Harry Potter a Ohnivý pohár (Turnaj tří kouzelníků se konal v Bradavicích), kde vybral výjimečně čtyři šampióny - Harryho Pottera (za Bradavice), Cedrica Diggoryho (za Bradavice), Fleur Delacourovou (za Krásnohůlskou akademii) a Viktora Kruma (za školu Kruval).\n\nPamatováček je kulatý předmět. Většinou se hodí zapomnětlivým kouzelníkům. Když se totiž ve skleněném míčku objeví červený kouř (aby se to stalo, musí ho kouzelník držet v ruce), znamená to, že kouzelník na něco zapomněl. Pokud se v Pamatováčku nic neobjeví, je vše v pořádku. V Harry Potterovi a Kamení mudrců ho od své babičky dostal Neville Longbottom. Jediný problém je, že často ani nevíte, co jste zapomněli.\n\nPři správném použití ukazuje Pobertův plánek (v originále \"Marauder's Map\") každého, kdo je v celém hradě kromě komnaty nejvyšší potřeby. Je to v podstatě mapa Bradavického hradu, zobrazující téměř vše včetně tajných chodeb. Ve třetím díle jsme se dozvěděli, že dokonce napovídá kouzla a zaklínadla, která použít. Například Harrymu pomohl, když nevěděl jak se dostat do chodby jednooké čarodejnice. Na plánku se zobrazil on jak poklepává na sochu hůlkou a vyslovuje při tom \"Dissendium.\" Tvůrci plánku (James Potter, Remus Lupin, Sirius Black a Peter Pettigrew) se nazývají Pobertové. Plánek se aktivuje tím, že na něj kouzelník klepne kouzelnou hůlkou, a řekne: „Slavnostně přísahám, že jsem připraven ke každé špatnosti.“ Po použití se doporučuje, i když to zřejmě není nezbytné, klepnout na plánek hůlkou a říci: „Neplecha ukončena,“ čímž se obsah plánku skryje.Aby si ho nemohl přečíst kdokoli.\n\nRuka slávy je předmět černé magie, který prodávají u Borgina & Burkese na Obrtlé ulici. Je to normální useknutá lidská ruka, ale je neobyčejně seschlá asi jako ruka mozkomora. Pokud se do ní vloží svíce či nějaký jiný zdroj světla, tak posvítí jen tomu, kdo ji nese. Ve druhém díle ji koupil Lucius Malfoy svému synovi, Dracovi, který ji opět použil v šestém díle, aby se mohli Smrtijedi dostat na astronomickou věž k Brumbálovi.<br>Když Harry cestoval od Weasleyových pomocí letaxu a místo v Příčné ulici skončil v Obrtlé ulici (konkrétně v obchodě u Borgina & Burkese), jednu takovou ruku viděl a ke své smůle i stiskl. Ta mu stisk velice rychle a silně vrátila a Harry měl co dělat, aby stisk uvolnila.\n\nSlídivé kukátko je magické zrcadlo, v němž se míhají přízračné postavy, které nelze rozeznat. Pokud je nějaká z nich opravdu nebezpečná, uvidí kouzelník před zrcadlem bělma jejich očí - může se tedy včas připravit. V knize/filmu Harry Potter a Ohnivý pohár měl Slídivé kukátko učitel Obrany proti černé magii Alastor Moody. Většina předmětů v Moodyho kabinetu byla stará bystrozorská zařízení (Moody býval bystrozorem).\n\nViteál, zvaný též \"Horcrux\", se poprvé objevil v druhé knize \"Harry Potter a Tajemná komnata\", ačkoli pojem viteál byl popsán až v knize šesté, \"Harry Potter a Princ dvojí krve\". Voldemort se o viteálech dozvěděl z knih (Čáry nejtemnější) a o jejich fungování se dozvěděl u Horacia Křiklana. Jde o předmět, do kterého černokněžník schová část své duše, aby se stal nesmrtelným. Dokud je tato část vázána na světě, nemůže svět opustit celá duše, čímž se čaroděj stává nesmrtelným. Dokud viteál není zlikvidován, nelze tedy plně usmrtit ani jeho původce. V knize není řečeno jací další černokněžníci vitéaly měli, ale určitě měli jen jeden viteál, Voldemort byl se svými 7 viteály jedinečný. Velký počet viteálů, respektive tolikrát rozpolcená duše, také způsobilo změnu Voldemortovy podoby (hadí nos, téměř žádné rty, šedivá kůže...)\n\nJako viteál lze použít zřejmě cokoli, stvořit ho ale lze jen při opovrženíhodném činu, jakým je vražda. Při ní lze roztrhnout svou duši vedví. Voldemort roztrhnul postupně svou duši na 7 dílů (to znamená šest viteálů a jedna část v jeho vlastním těle; Voldemort totiž věřil v magickou moc čísla 7 (viz kniha Princ dvojí krve), jeden byl stvořen neúmyslně, a to po zabití rodičů Harryho Pottera, kdy se kus Voldemortovy duše přichytl na to jediné žijící, na Harryho (proto mluví hadím jazykem a měl Voldemortovy vize). To ovšem Voldemort nevěděl a tak si v Albánii, kde se schovával, vytvořil 7. viteál (osmý kousek duše byl nucen použít) z Nagini.\n\nVoldemort si nevybíral kdejaké předměty. Vybíral takové, jaké mají nějakou magickou moc, či jsou pro něj nějakým způsobem důležité. Použil na ně následující předměty: svůj deník (při smrti Ufňukané Uršuly... zničil ho Harry v Tajemné komnatě), prsten svého dědečka Gaunta (při zabití svého otce, Toma Raddla... zničen Albusem Brumbálem), medailonek Salazara Zmijozela (který vlastnila jeho rodina po generace (sám je potomek Zmijozela) a který jeho matka prodala za 10 galeonů, aby vůbec přežila... zničen Ronem Weasleym pomocí meče Godrika Nebelvíra), diadém Roweny z Havraspáru (zničen Vincentem Crabbem pomocí zložáru v Komnatě nejvyšší potřeby, avšak ve filmu je zničen zložárem a Harrym), pohár Helgy z Mrzimoru (při smrti Hepziby Smithové... zničen Hermionou pomocí baziliškova zubu v Tajemné komnatě), svého hada Naginiho (...zabil ho Neville Longbottom mečem Godrika Nebelvíra). Harry sám paradoxně ze 7 viteálů zničil pouze jeden (ve filmu dva).\n\nPokud je kouzelníkovo tělo zničeno, může si za pomoci černé magie vytvořit tělo nové. Dokud se tak nestane (nebo dokud nejsou zničeny všechny viteály) zůstává kouzelník na světě v podobě přízraku, který není schopen interagovat s okolním světem jako například duchové, ale může posednout jiné živé tvory včetně lidí, toto posednutí je ovšem poměrně rychle zabije. Voldemort k tomu použil ve čtvrté knize \"Harry Potter a Ohnivý pohár\" maso služebníka (darované dobrovolně), kost otce (darovaná nevědomky) a krev nepřítele (získané násilím - šlo o krev Harryho Pottera). Než si ovšem černokněžník takové tělo opatří, žije jen jakýmsi položivotem a je menší než nejmenší z duchů. Lord Voldemort se právě do tohoto stavu dostal, když použil smrtící kletbu Avada kedavra na Harryho. Kletba se obrátila proti němu a Voldemort zemřel. Část jeho duše se ale přenesla na Harryho, a Harry se tak nechtěně stal sedmým viteálem, což Voldemort nevěděl.\n\nPřestože viteál(y) zaručují nesmrtelnost, používalo je jen velmi málo kouzelníků, následky použití totiž mohou být strašlivé. Čím menší část své duše v sobě kouzelník má, tím více ztrácí lidskou podobu a získává rysy podobné hadovi, pravděpodobná je i ztráta schopnosti cítit pozitivní emoce, přestože není znám žádný vliv na intelekt či magické schopnosti. Po zničení všech Voldemortových viteálů a konečné smrti navíc Voldemort zůstal uvězněný v limbu (místo mezi světem živých a mrtvých), pravděpodobně navěky. Není známo, zda tento osud potká všechny uživatele viteálů, neboť Voldemort byl extrémní případ (7+1 Viteálů a absolutně zničená a rozpadlá část duše v jeho vlastním těle).\n\nV pátém díle rozdávala Hermiona členům Brumbálovy armády falešné peníze se slovy, že tak může Harry svolat další schůzku a nikdo nemůže na nic přijít. Inspirovala se znamením zla.\nV šestém díle tento způsob dorozumívání potom používala i Madam Rosmerta, která však byla pod vlivem kletby Imperius, aby dala vědět Dracu Malfoyovi, že Brumbál opustil Bradavice a později, že se vrací rovnou na Astronomickou věž, nad níž čnělo znamení zla.\n\nZatemňovač (v prvním díle zván Zhasínadlo) (v originále \"Deluminator\") je vynález Albuse Percivala Wulfrica Briana Brumbála, lze jím pouhým stisknutím knoflíku zhasnout jakoukoli lucernu a jedním cvaknutím ji zase rozsvítit, vypadá jako stříbrný zapalovač. V sedmém díle jej Brumbál odkázal v závěti Ronovi, který se pak s jeho pomocí dokázal vrátit k Harrymu a Hermioně. Poprvé se objevil v prvním díle, kdy jím Brumbál zatemnil Zobí ulici a mohl tak nikým neviděn dořešit Harryho předání Dursleyovým. A poté se objevil v pátém díle, kde jím Pošuk Moody zatemnil Grimmauldovo náměstí.\nDále se objevuje také v sedmém díle, kde jej Brumbál odkazuje ve své závěti Ronovi. Ten objevuje jeho novou schopnost, která je popisována jako světelná koule, která mu vletěla do prsou a dovedla ho zpět k Hermioně a Harrymu.\n\nKouzelné zrcadlo objevující se již v prvním díle. Tomu, kdo do něj pohlédne, neukáže jeho odraz, nýbrž jeho nejhlubší přání a touhy. Traduje se, že mnozí před ním strávili velkou část svého života nebo dokonce zešíleli. Harry objeví zrcadlo díky svému příteli Ronovi a v závěru prvního dílu pomocí něj v zápase přemůže lorda Voldemorta. Harry Potter v něm viděl své rodiče živé, Ron sebe sama vystoupivšího ze stínu svých bratrů.\n\nPoznámky\n"}
{"id": "459503", "url": "https://cs.wikipedia.org/wiki?curid=459503", "title": "Aleš Vřešťovský z Rýzmburka", "text": "Aleš Vřešťovský z Rýzmburka\n\nAleš Vřešťovský byl český šlechtic, husitský hejtman a zemský správce od 22. listopadu 1433 do 14. srpna 1436. Zemřel 4. června 1442.\n\nAlešovým dědem byl Vojek z Rýzmburka, který se oženil s Luchardou z Vřešťova. Spolu měli tři syny: Beneše, Aleše (Alberta) a druhého Aleše. Aleš Vřešťovský z Rýzmburka byl synem jednoho z Alešů a sám měl dva syny, kteří se jmenovali také Alešové.\n\nPo smrti Jana Žižky se stal nejvýznamnějším představitelem orebitů a jako představitel nižší kališnické šlechty byl na Svatomartinském sněmu zvolen zemským správcem po odchodu Prokopa Holého. Ke správě mu byla přidána rada dvanácti osob. Zúčastnil se bitvy u Lipan na straně umírněných kališníků. Funkci zemského správce opustil po přijetí Zikmunda Lucemburského za českého krále v roce 1436. Zikmund jej poté jmenoval nejvyšším zemským písařem. Roku 1440 se účastnil volby nového krále Ladislava Pohrobka.\n\nJako husitský hejtman se údajně „od mnohých se lišil svou nezištností.“ Jeho sídelním hradem byl Velký Vřešťov u Hořic.\n"}
{"id": "459516", "url": "https://cs.wikipedia.org/wiki?curid=459516", "title": "Cam Gigandet", "text": "Cam Gigandet\n\nCam Joslin Gigandet (* 16. srpna 1982 v Tacomě, Washington, USA) je americký herec. Zahrál si v seriálech \"O.C.\" a \"Bezohlední\" a ve filmech \"\", \"Nikdy to nevzdávej\"\", Varieté, Panna nebo orel, Dokonalá chůva\" nebo \"Sedm statečných\".\n\nNarodil v Tacomě, Washington Jayovi a Kim Gigandetovými. Má jednu sestru Kelsie. Po absolvování \"Auburn senior High School\" v Auburnu ve Washingtonu se v roce 2001 přestěhoval do Kalifornie, kde navštěvoval \"Santa Monica Community College\", kde si poprvé zahrál.\n\nMá rád basketball, golf, surofvání a věnuje se bojovému umění Krav Maga.\n\nSe svou přítelkyní Dominique Geisendorff mají od 14. dubna 2009 dceru Everleigh Rae Gigandet. Další dcera se jim narodila v listopadu 2015 a syn v lednu 2013. \n\nV roce 2003 získal svoji první roli v \"Kriminálce Las Vegas\" jako Mark Young. Další role obdržel v \"The Young and the Restless\", \"Jack & Bobby\" a v úspěšném seriálu \"O.C.\", kde si zahrál Kevina Volchoka.\n\nFilmovou roli získal o rok později ve filmu \"Mistaken\". Dále pak ve filmu \"Who's Your Caddy?\". V roce 2007 si zahrál ve filmu \"Nikdy to nevzdávej\".\n\nV roce 2008 obdržel roli ve filmu \"\", kde si zahrál jednu ze záporných postav – upíra James, který chce zabít hlavní hrdinku – Bellu (Kristen Stewart) a snaží se mu v tom zabránit hodný upír Edward Cullen (Robert Pattinson).\n\nJeho nejnovějšími rolemi je postava Marka v hororu \"Nenarození\" a postava Bishopa ve filmu \"Making Change\".\n\nV roce 2008 získal první ocenění. První cenu Young Hollywood Awards, poté cenu MTV Movie Awards za film \"Never Back Down\" v kategorii nejlepší souboj. Dále získal cenu od Home Entertainment v kategorii objev roku.\n\nV roce 2009 získal cenu MTV Movie Awards v kategorii nejlepší souboj ve filmu \".\" Za \"Stmívání\" dostal ještě dvě ceny v Teen Choice Award, jednu společně s Robertem Pattinsonem v kategorii nejlepší souboj a cenu v kategorii nejlepší filmový padouch.\n\n"}
{"id": "459517", "url": "https://cs.wikipedia.org/wiki?curid=459517", "title": "Browning 1900", "text": "Browning 1900\n\nJedním z plodů dlouholeté spolupráce amerického konstruktéra Johna M. Browninga s belgickou zbrojovkou \"Fabrique Nationale d´ Armes de Guerre\" byla na počátku 20.století řada samonabíjecích pistolí. Prvním z nich byl Browning 1900, zkonstruovaný již koncem 19. století a vyráběný od roku 1900. U této pistole s dynamickým závěrem plnila vratná pružina, uložená nad hlavní, zároveň funkci bicí pružiny. Pistole byla obchodně úspěšná, bylo jí vyrobeno přes milion exemplářů. Typ používala řada armád v různých státech světa, oficiálního přijetí do výzbroje se však nedočkala. Přelom století byl dobou, kdy se myšlenka automatické pistole teprve prosazovala a revolvery se stále ještě pokládaly za spolehlivější zbraně.\n"}
{"id": "459518", "url": "https://cs.wikipedia.org/wiki?curid=459518", "title": "Alexej Nikolajevič", "text": "Alexej Nikolajevič\n\nAlexej Nikolajevič, cesarevič ruský (rusky: Цесаревич Алексей Николаевич Poмaнoв \"Cesarevič Aleksej Nikolajevič Romanov\"), plný titul: Následník trůnu, cesarevič a velkokníže (rusky: Наследник-Цесаревич и Великий Князь \"Naslědnik-Cesarjevič i Velikij Kňaz\") (12. srpna 1904 – 17. července 1918), z dynastie Holstein‑Gottorp‑Romanov, byl cesarevič – následník trůnu – Ruského impéria, nejmladší potomek a jediný syn cara Mikuláše II. a jeho ženy Alexandry Fjodorovny.\n\nAlexej se narodil 12. srpna 1904 (30. července podle juliánského kalendáře) v Petrodvorci. Jeho narození bylo oznámeno třemi sty výstřely z děl Petropavlovské pevnosti. Byl nejmladším z pěti dětí carského páru a jediný chlapec. Jeho staršími sestrami byly velkokněžny Olga, Taťána, Marie a Anastázie. Jako chlapec se podle platného následnického práva stal automaticky následníkem trůnu.\n\nAlexej byl pokřtěn 3. září 1904 v kapli petrodvoreckého paláce. Jeho hlavními kmotry byli jeho babička z otcovy strany a jeho prastrýc, velkokníže Alexej Alexandrovič. Mezi dalšími kmotry byli jeho nejstarší sestra Olga, jeho praděd, král Kristián IX., dále britský král Eduard VII., Jiří, Princ z Walesu a německý císař Vilém II. Jelikož v té době bylo Rusko ve válce s Japonskem, všichni vojáci a důstojníci Ruské armády a námořnictva byli jmenováni čestnými kmotry. Podle slov Mikuláše II. carský pár vybral jméno \"Alexej\" jednak proto, aby byla přerušena tradice dávat nejstarším synům jméno \"Alexandr\" nebo \"Mikuláš\", ale především k poctě cara, kterého si Mikuláš II. nejvíce vážil, Alexeje I. Michajloviče. Rád se oblékal jako námořník Ruského námořnictva. Svými blízkými byl nazýván Aljoša (Алёша) nebo Ljoška (Лёшка).\n\nBezprostředně po narození vypadal Alexej jako zdravý, silný chlapec. Záhy však, již v průběhu podzimu, se u dvouměsíčního chlapečka objevilo silné krvácení z pupíku a byla diagnostikována hemofilie, porucha srážlivosti krve, kterou zdědil po matce (nositelkami genu byly některé dcery a vnučky britské královny Viktorie). Fakt, že carevičova těžká choroba má původ v dědičné zátěži na její straně, vyvolal u carevny těžké deprese. Ve snaze vyléčit či zmírnit carevičovu chorobu přijala na dvůr mystika Grigorije Rasputina. Těžkou krizi prodělal chlapec v roce 1912, když se při pádu z loďky silně uhodil do boku; vzniklý hematom se dlouho nevstřebával a dítě bylo na pokraji smrti. Kvůli své nemoci nemohl mít kolo, které si přál, ale měl tříkolku.\n\nPo revoluci v únoru roku 1917 byl car Mikuláš II. donucen 2. března zříci se trůnu a to nejen za sebe, ale i za své děti. Rozhodnutí předcházela konzultace s lékaři, kteří mu sdělili, že s hemofilií je sice možno žít dlouhý život, ten však závisí na jakékoli nešťastné náhodě. Mikulášovým následníkem se stal jeho mladší bratr, velkokníže Michail Alexandrovič.\n\nV srpnu 1917 byla celá carská rodina odvezena do sibiřského města Tobolska, kde prožila celkem klidné období. V dubnu roku 1918 však byla převezena do Jekatěrinburgu, kde byly podmínky podstatně přísnější. Zde se stala Alexejovi nehoda - údajně upadl se schodů tak nešťastně, že v důsledku úrazu nemohl chodit.\n\nChtěli jeho rodinu i s Alexejem poslat k velkolepému soudu, ale v důsledku dalšího vývoje revoluce byla celá carská rodina včetně Alexeje v noci ze 16. na 17. července 1918 v Jekatěrinburgu zastřelena. Vrahem Alexeje byl Jakov Jurovskij, velitel popravčí čety, který ještě před tím zastřelil Alexejova otce a poté jeho sestru Taťánu.\n\nV roce 2008 potvrdil genealogický test DNA, provedený experty z USA, že ostatky, nalezené v srpnu roku 2007 poblíž Jekatěrinburgu a předběžně identifikované jako ostatky careviče Alexeje a jeho sestry Marie, náleží skutečně těmto carským dětem.\n\nV roce 2000 byl také společně s nimi pravoslavnou církví kanonizován jako „strastotěrpěc”.\n\n\n"}
{"id": "459520", "url": "https://cs.wikipedia.org/wiki?curid=459520", "title": "Ruská revoluce (1917)", "text": "Ruská revoluce (1917)\n\nRuská revoluce 1917 je souhrnný termín pro sérii revolucí, které se odehrály v Ruském impériu v průběhu roku 1917. Vyplynuly ze špatné situace v Rusku, trvající už od konce 19. století. První světová válka představovala pro Ruskou říši vypětí všech sil a nespokojenost společnosti vyústila v revoluci. Sestávala ze dvou odlišných revolucí (fází): únorové revoluce a říjnové revoluce. Car Mikuláš II. abdikoval a byl nahrazen prozatímní vládou po únorové revoluci (odehrála se ve skutečnosti v březnu, protože v Rusku se používal juliánský kalendář). Po říjnové revoluci (listopad 1917) bolševici, v jejichž čele byl Vladimir Iljič Lenin, svrhli Prozatímní vládu a založili Čeku k potlačení opozice. Aby ukončili zapojení Ruska do 1. světové války, za cenu velkých územních ústupků, podepsalo vedení bolševiků s Německem v březnu 1918 Brestlitevskou mírovou smlouvu. Proti vládě bolševiků se mezitím postavily opoziční síly, vypukla ruská občanská válka.\n"}
{"id": "459524", "url": "https://cs.wikipedia.org/wiki?curid=459524", "title": "Mistrovství světa v atletice 2009 – Ženy 100 metrů překážek", "text": "Mistrovství světa v atletice 2009 – Ženy 100 metrů překážek\n\nBěh na 100 metrů překážek žen na Mistrovství světa v atletice 2009 byl na pořadu 18. srpna a 19. srpna na berlínském olympijském stadionu. \n\n18. června od 18:10 se postupně v pěti rozbězích mělo představit dohromady čtyřicet překážkářek. Na startu se však nakonec neobjevila vítězka sedmiboje Britka Jessica Ennisová a Nigerijka Jessica Ohanajaová. Z každého rozběhu postoupily vždy první čtyři, další čtyři překážkářky poté na čas.\n\nV semifinále se představilo 19. srpna od 18:45 ve třech bězích čtyřiadvacet atletek. Přímo do osmičlenného finále šly vítězka a druhá v běhu. Dvě nejrychlejší postoupily na čas. Finále bylo na programu 19. srpna od 21:15 večer.\n\nFinále proběhlo bez české účasti, Lucie Škrobáková skončila v semifinále celkově na dvanáctém místě ze čtyřiadvaceti startujících a v těžké konkurenci se dá o jejím umístění mluvit jako o úspěšném. Jedinou Evropankou ve finále byla Irka Derval O'Rourkeová, které k medaili nepomohl ani nový národní rekord 12,67 s. Naopak olympijská vítězka z Pekingu Američanka Dawn Harperová skončila až sedmá.\n\n\n"}
{"id": "459526", "url": "https://cs.wikipedia.org/wiki?curid=459526", "title": "Fuel (počítačová hra)", "text": "Fuel (počítačová hra)\n\nFuel (vydaná roku 2009) je závodní počítačová hra vyrobená týmem Asobo Studios a distribuovaná firmou Codemasters.\nPodle Guinnessovy knihy rekordů obsahuje nejrozlehlejší hratelné prostředí ze všech kdy vytvořených konzolových her, 5560 čtverečních mil (cca 14400 čtverečních kilometrů). Je tedy o něco málo větší než Bahamy nebo Černá Hora a o něco málo menší než Východní Timor.\nHra byla vydána na PC, PlayStation 3 a Xbox 360.\n\n"}
{"id": "459531", "url": "https://cs.wikipedia.org/wiki?curid=459531", "title": "Sausdravas", "text": "Sausdravas\n\nSausdravas je řeka na západě Litvy v okrese Plungė (Telšiajský kraj), v Žemaitsku na Žemaitijské vysočině. Vlévá se do Minije 154 km od jejího ústí u vsi Stalgėnaiai. Je to její pravý přítok. Pramení 1 km na jihozápad od vsi Drūkčiai, 1,5 km na jihozápad od jezírka Drūkčiai (lit. Drūkčių ežeras). Sausdravas teče na jihovýchod, míjí zprava ves Kantaučiai/Sausdravėnai, Žlibinai, zleva ves Purvaičiai. Řeku křižuje cesta Plungė – Žarėnai. Průměrný spád je 239 cm/km. Protéká nádržemi u Sausdravėnů (plocha 1 ha) a u Žlibinů (plocha 6 ha). Obce při řece: Kantaučiai, Žlibinai, Purvaičiai.\n\nSausdravas je od přítoku řeky Saisy až do soutoku s řekou Minija a dále řeka Minija až do svého ústí jsou ichthyologickou rezervací (je zde zakázáno rybaření, nebo jinak překážet nerušenému tření).\n"}
{"id": "459532", "url": "https://cs.wikipedia.org/wiki?curid=459532", "title": "Booboo Stewart", "text": "Booboo Stewart\n\nNils Allen Stewart, Jr., známý jako Booboo Stewart (* 21. ledna 1994 Beverly Hills, Kalifornie) je americký herec, zpěvák a tanečník. Zpíval se skupinou \"T-Squad\".\n\nBooboo je syn Nilse Allena Stewarta, Sr. a má 3 sestry.\n\nV roce 2006 dostal roli v nezávislém filmu \"The Conrad Boys\" režiséra Justina Lo. Pak hostoval v dětské show \"Blue Dolphin Kids\". Zúčastnil se turné Best of Both Worlds Hannah Montany/Miley Cyrus, kde hostovala skupina Jonas Brothers.\n\nBooboo bude hrát v nezávislém filmu \"American Cowslip\". Zúčastnil se také \"Camp Rock Freestyle Jam\" a objevil se v reklamě s Jonas Brothers.\n\nBooboo se objevil v epizodách \"Steve Harvey's Big Time Challenge, ER, Dante's Cove,\" a \"Everybody Hates Chris\". Také pracoval na filmech \"Zoom\" a \"Beowulf\".\n\nNedávno mu byla oficiálně potvrzena role ve třetím pokračování ságy Stmívání od úspěšné spisovatelky Stephenie Meyer, ve filmu \"\", kde si zahraje mladého vlkodlaka Setha Clearwatera.\n\n\n"}
{"id": "459534", "url": "https://cs.wikipedia.org/wiki?curid=459534", "title": "Pretendent", "text": "Pretendent\n\nPretendent (z lat. \"praetendere\", napřahovat ruku, ucházet se) je uchazeč, člověk, který si dělá na něco nárok nebo něco předstírá, zejména pak v souvislosti s následnictvím královského trůnu.\n\nPretendent trůnu je uchazeč o trůn monarchie buď zaniklé nebo obsazené jinou osobou. Pretendent může být jak osoba, která má za určitých podmínek jisté právo na trůn (jako tomu bylo například za války růží), tak i podvodník (jako například Lžidimitrijové).\n\nV anglické historii se jako „starší pretendent“ (\"Old pretender\") označuje James Edward, syn krále Jakuba II., vyhnaného roku 1689 a jako „mladší pretendent“ (\"Young pretender\") Charles Edward, vnuk krále, kteří se neúspěšně ucházeli o návrat na trůn.\n\nV této části jsou uvedeni pretendenti italských států (státečků) existujících před sjednocením Itálie v roce 1861. V roce 1861 se stal králem sjednocené Itálie sardinský král Viktor Emanuel II..\n\nV této části jsou uvedeni pretendenti německých států (státečků) existujících před ustavením republiky v Německu v roce 1918. V roce 1871 se stal císařem sjednoceného Německa dosavadní pruský král Vilém I.\n\n"}
{"id": "459535", "url": "https://cs.wikipedia.org/wiki?curid=459535", "title": "Helvéciové", "text": "Helvéciové\n\nHelvéciové (psáni také Helvétiové, někdy též nepřesně Helvéti) byli příslušníci keltského kmene, který přibližně ve 4. století př. n. l. osídlil území dnešního západního Švýcarska, a to především území od dnešního Eppenbergu přes Bern, Jensberg, Mont Vully až po Bois de Chátel. První písemné zmínky o nich pocházejí z 2. století př. n. l. V této době bylo jejich území pod nadvládou Římanů. Nejprve byli na římské vládě závislí, později byli Římem zcela ovládnuti. Kmen Helvéciů má výraznou úlohu v Caesarových \"Zápiscích o válce galské\" – Helvéciové se měli pokusit o migraci na jihozápad, což posloužilo Caesarovi jako záminka k vojenskému tažení (58–50 př. n. l.), při kterém si podrobil nejprve Helvécie a později celou zbylou Galii.\n\nHelvéciové vyznávali stejné náboženství jako ostatní keltské kmeny.\n\nÚzemí, které obývali, získalo název \"Helvetia\", který se jako latinský název Švýcarska užívá dodnes.\n"}
{"id": "459538", "url": "https://cs.wikipedia.org/wiki?curid=459538", "title": "Syria Palaestina", "text": "Syria Palaestina\n\nProvincie Sýrie Palestina (latinsky \"Provincia Syria Palaestina\") byla římská provincie, jež po porážce povstání Bar Kochby roku 135 vznikla přeměnou provincie Judea. V důsledku potlačení povstání se Judsko značně vylidnilo a centrem židovského života se stala Galilea. Provincie zanikla na konci 3. století, kdy ji Diocletianus v rámci svých správních reforem rozdělil na provincie Palaestina I (Judsko a Samařsko) a Palaestina II (Galilea).\n\nPo porážce povstání Bar Kochby císař Hadrián zakázal Židům jejich náboženství, nechal popravovat židovské učence a odvést mnoho Židů do zajetí. Židovské osídlení v Judsku se ocitlo v troskách, na místě zbořeného Jeruzaléma bylo vybudováno pohanské město Aelia Capitolina, do něhož měli Židé vstup zakázán. Židovské historické nároky na tuto oblast měly být zapomenuty, k čemuž mělo přispět i přeměnění provincie Judea v provincii Syria Palaestina, která odkazovala na Pelištejce, dávné nepřátele Židů.\n\nŽivot palestinských Židů se přesunul z Judska na sever do Galileje. Rabínská rada se přesunula z Javne do městečka Uša. Po několika letech se vztahy s Římany zlepšily, takže císař Antoninus Pius (138-161) Židům opět povolil obřízku. Rabínská rada se pak přemístila do Bejt Še'anu, kde se mohl opět začít rozvíjet židovský náboženský život. Hlavní úkol představovala kodifikace tzv. ústní Tóry. Vznikla tak Mišna, jejíž redakce je kladena přibližně do roku 200 a je připisována Jehudovi ha-Nasimu.\n\nBěhem 3. století docházelo k decentralizaci římské říše a růstu moci regionálních správců, kteří se snažili obohatit. Rostlo proto daňové zatížení a sociální diferenciaci. Ze země proto odcházeli další Židé. Na konci tohoto století se Diocletianus snažil říši reformovat, což přineslo rozdělení provincie Syria Palaestina na provincii Palaestina I, jež zahrnovala Judsko a Samařsko, a Palaestina II, jež pokrývala Galileu, v níž žila většina palestinských Židů.\n\n"}
{"id": "459553", "url": "https://cs.wikipedia.org/wiki?curid=459553", "title": "Underworld", "text": "Underworld\n\nUnderworld má více významů:\n\n"}
{"id": "459554", "url": "https://cs.wikipedia.org/wiki?curid=459554", "title": "Makoto Šinkai", "text": "Makoto Šinkai\n\nMakoto Šinkai (新海 誠, \"Šinkai Makoto\"), vlastním jménem Makoto Niicu (新津 誠, \"Niicu Makoto\", * 9. února 1973) je japonským animátorem, režisérem a předním dabérem žánru anime, se kterými se seznámil na střední škole. Mimoto také kreslí mangu a píše knihy. Narodil se v prefektuře Nagano v Japonsku, vystudoval na univerzitě japonskou literaturu. Šinkai byl v několika recenzích nazván \"Novým Mijazakim\", přestože s tímto srovnáním sám nesouhlasí a cítí se přeceňován.\n\n\n"}
{"id": "459555", "url": "https://cs.wikipedia.org/wiki?curid=459555", "title": "Robert Harting", "text": "Robert Harting\n\nRobert Harting (* 18. října 1984, Chotěbuz, NDR) je německý diskař.\n\nV roce 2001 získal stříbrnou medaili na mistrovství světa v atletice do 17 let. V roce 2005 se stal v německém Erfurtě mistrem Evropy do 23 let. V následujícím roce se zúčastnil evropského šampionátu v Göteborgu, kde však neprošel sítem kvalifikace. O rok později se stal v Ósace vicemistrem světa.\n\nNa letních olympijských hrách 2008 v Pekingu skončil na čtvrtém místě, když nejdále poslal disk do vzdálenosti 67,09 m. Bronzový Virgilijus Alekna z Litvy hodil disk o sedmdesát centimetrů dál. V roce 2009 na světovém šampionátu v Berlíně vybojoval v domácím prostředí (bydlí v Berlíně) titul mistra světa výkonem 69,43 m. Na světovém šampionátu v roce 2011 v Tegu titul obhájil.\n\nRobert Harting je známý tím, že vítězství slaví roztrháním dresu na vlastním těle. A obvykle celou následující noc v barech v okolí dějiště akce, kde rozhodně nedodržuje \"správnou atletickou životosprávu\".\n\n\n"}
{"id": "459556", "url": "https://cs.wikipedia.org/wiki?curid=459556", "title": "Savý papír", "text": "Savý papír\n\nSavý papír (hovorově piják) je druh papíru určen k nasávání zejména přebytečného inkoustu a inkoustových skvrn (kaněk) z plnicího pera, nebo k osušení čerstvého zápisu (např. při podpisech smluv apod.). Dříve býval výbavou školních sešitů žáků, standardně umísťován za poslední stránku.\n\nPro snadnější manipulaci se savé papíry uchytávaly do speciálních držáků obloukových tvarů, které na bázi kolébavého pohybu umožnily postupný přítlak na podložku bez rizika posunutí papíru a tím pádem rozmazání vysušovaného podkladu.\n\nNejčastější barvou pijáků je růžová, objevují se i jiné pastelové barvy. Jakost pijákového papíru není stěžejní, proto se používá i méně kvalitní (downcyklovaný) papír.\n"}
{"id": "459559", "url": "https://cs.wikipedia.org/wiki?curid=459559", "title": "Institut informatiky - Vyšší odborná škola", "text": "Institut informatiky - Vyšší odborná škola\n\nInstitut informatiky - Vyšší odborná škola, s. r. o. (IIVOŠ) je školské zařízení poskytující vzdělání v oboru informační technologie. Škola sídlí v pražských Nových Butovicích a nabízí 3leté denní pomaturitní studium. Od roku 2008 je možné zde studovat také dálkově 3,5leté dálkové studium. Institut informatiky má také specializované IT kurzy \"Platforma Flash prakticky\", \"XHTML, CSS, PHP a MySQL\".\n\nStudenti během studia získávají certifikáty CISCO a Oracle. Ve třetím ročníku studenti absolvují jednosemestrální praxi v renomovaných ICT firmách. Absolvent zístá titul DiS. (diplomovaný specialista) v informačních technologiích.\n\n"}
{"id": "459561", "url": "https://cs.wikipedia.org/wiki?curid=459561", "title": "SS Belgic (1873)", "text": "SS Belgic (1873)\n\nSS \"Belgic\" byl parník společnosti White Star Line. Jeho tonáž činila 2 652 BRT. Sloužil jako nákladní loď, ale mohl také převážet cestující. Sloužil na trase Liverpool - Jižní Amerika, ale svou první plavbu, na kterou vyplul 30. května 1874, měl z Liverpoolu do New Yorku. Poté byl pronajat na 5 let společnosti Occidental & Oriental Steamship Company, pod kterou sloužil na trase San Francisco - Hongkong. V roce 1883 byl prodán Španělům a přejmenován na \"Goefredo\". Roku 1886 se potopil v ústí řeky Mersey. O dva roky později byl vyzvednut a sešrotován.\n\n"}
{"id": "459562", "url": "https://cs.wikipedia.org/wiki?curid=459562", "title": "SS Gaelic (1873)", "text": "SS Gaelic (1873)\n\nSS \"Gaelic\" byl parník společnosti White Star Line. Vybudován byl roku 1873 v loděnicích Harland & Wolff v Belfastu. Původně měl převážet dobytek, stejně jako např. \"Naronic\" a \"Bovic\", nakonec ale vozil jen maso. Měl prostory i pro cestující, ale s omezenou kapacitou. V letech 1875 - 1880 byl pronajat společnosti Occidental and Oriental Line, pod jejíž vlajkou se plavil do Číny. V roce 1883 byl prodán do Španělska a přejmenován na \"Hugo\". V roce 1896 najel u Nizozemska na mělčinu a ještě ten rok byl sešrotován.\n\n"}
{"id": "459563", "url": "https://cs.wikipedia.org/wiki?curid=459563", "title": "Lozva", "text": "Lozva\n\nLozva ( ) je řeka na severu Sverdlovské oblasti v Rusku. Je 637 km dlouhá. Povodí má rozlohu 17 800 km².\n\nPramení na východním svahu hřbetu Pojasovyj Kameň na Severním Uralu. Teče na jihozápad mokřady Západosibiřské roviny Je levou zdrojnicí Tavdy (povodí Obu).\n\n\nZdroj vody je smíšený s převahou sněhových srážek. Průměrný roční průtok vody ve vzdálenosti 187 km od ústí činí přibližně 70 m³/s. Zamrzá v říjnu až na začátku listopadu a rozmrzá na konci dubna až na začátku května.\n\nPrůměrné měsíční průtoky řeky ve stanici Shaburovo v letech 1968 až 1981:\n\nVodní doprava je možná od ústí přítoku Ivděl.\n"}
{"id": "459565", "url": "https://cs.wikipedia.org/wiki?curid=459565", "title": "Alantas", "text": "Alantas\n\nAlantas je řeka na západě Litvy v okresech Plungė (Telšiajský kraj) a Kretinga (Klaipėdský kraj), v Žemaitsku na Žemaitijské vysočině. Pramení 2 km na jih od obce Mižuikiai. Teče na západ, za městečkem Kuliai se stáčí směrem severozápadním. V okolí Kuliů je na třech místech přehražen. Na pravém břehu jsou hradiště \"Gaudučių piliakalnis\" a o něco níže \"Vėlaičių piliakalnis\". Vlévá se do řeky Minije 90,9 km od jejího ústí u města Kartena. Je to její levý přítok.\n\n"}
{"id": "459566", "url": "https://cs.wikipedia.org/wiki?curid=459566", "title": "Pokédex", "text": "Pokédex\n\nPokédex (japonsky ポケモン図鑑|ポケモン図鑑), složenina slov pokémon a index, je softwarový nástroj v japonských videohrách společnosti Nintendo s tématem pokémon (Pokémon Red & Blue a další), který se při hraní hry spouští automaticky nebo pomocí nabídky. Hru brzy následuje stejnojmenný dětský kodomo anime seriál a komiks (manga) v nichž se pokédex mění na malé elektronické zařízení, jež se pohodlně vejde do kapsy, kde slouží nejen jako elektronická encyklopedie pokémonů, ale i jako průkaz totožnosti. Hráči hry nebo hrdinovi seriálu poskytuje data o pokémonech s nimiž přišel do styku. Informaci (obrazovou i zvukovou) získá nezávisle na tom, zda dotyčného pokémona před tím viděl či neviděl. Kdykoli je nový pokémon chycen, pokédex automaticky zaregistruje jeho výšku, váhu, typ, úroveň a přidá krátký popis.\n\nÚspěchu fenoménu pokémon využívá americká společnost Tiger Electronics (výrobce Furbyho), která na vánoce 1999 uvádí na trh hračku — „opravdový“ pokédex.. Hra je menší a tenčí než GameBoy, ale neobsahuje nic jiného než elektronický rejstřík pokémonů ze hry Pokémon Red & Blue (150 pokémonů) včetně výšky, váhy, seznamu útoků, a popisu jednotlivých pokémonů. Tiger pokédex může sloužit též jako kalkulačka. V následujících letech podobné pokédexy začínají vyrábět i další společnosti, např. Hasbro či Jakks Pacific. Na rozdíl od her společnosti Nintendo, které jsou určeny pro hráče od šesti let jsou tyto pokédexy prodávány pro hráče od čtyř let. Další rozdíl je v ceně. Zatímco Pokémon Diamond & Pearl Pokédex stojí 8 dolarů, jen samotná hra (bez herní konzole) Pokémon Diamond pro Nintendo DS stojí 35 dolarů.\n\nV reálném světě bývá pokédexem nazýván nejčastěji jakýkoli seznam pokémonů umístěný na internetu na oficiálních či fandovských stránkách nebo v papírové podobě např. v příručce ke hře, který slouží k jednoznačné identifikaci konkrétních pokémonů.\n\nProtože do každé nové generace hry společnost Nintendo vždy vložila novou oblast (region), kde se nacházejí noví či rozdílní pokémoni, přísluší ke každé generaci hry i různé regionální pokédexy. Tyto pokédexy tedy zohlednují informaci, zda se daný pokémon v konkrétní oblasti (v konkrétní generaci her) vyskytuje či nevyskytuje.\n\nV současné době existuje pět generací her a jim odpovídá pět regionálních pokédexů:\nV případě, kdy je potřeba, mimo uvedené generace her, označit kteréhokoli pokémona jednoznačným číslem, používá se tzv.\nKonkrétní pokémon může mít v různých regionálních pokédexech stejná i, což je častější, různá evidenční čísla nebo se v daném pokédexu nemusí vyskytovat vůbec. Např. Goldeen má v pokédexu Johto i Sinnoh číslo 78, ale v Kanto 118 a v Hoenn 50. Pokémon Treecko je se nachází jen v regionu Hoenn, kde má číslo 1. Seznam všech pokémonů první až páté generace a jejich přiřazení k pěti regionálním i k národnímu pokédexu je uveden v seznamu pokémonů.\n\nV anime seriálu v oblasti Kanto a Johto je pokédex (myšleno zařízení, které používá hrdina anime) přezdívané Dexter, v oblasti Hoenn a Sinnoh je pojmenováno Dextette.\n"}
{"id": "459568", "url": "https://cs.wikipedia.org/wiki?curid=459568", "title": "Trigon", "text": "Trigon\n\nTrigon může znamenat:\n\n"}
{"id": "459569", "url": "https://cs.wikipedia.org/wiki?curid=459569", "title": "Hibernatus", "text": "Hibernatus\n\nHibernatus (ve francouzském originále \"Hibernatus\") je francouzsko-italská sci-fi komedie z roku 1969. Hlavní roli zde ztvárnil Louis de Funès.\n\n\"Hubert de Tartas\" je bohatý obchodník a zastánce moderní vědy. Když je v Grónsku objeveno zmrzlé tělo neznámého muže, který se stal obětí nehody plavidla, které zde ztroskotalo v roce 1905, je naprosto fascinován, když vědci oznámí, že muž byl rozmražen, a opět ožívá. Jeho nadšení trvá ovšem jen do chvíle, než zjistí, že rozmražený muž je dědečkem jeho manželky \"Edmée\", \"Paul Fournier\". Ten se totiž automaticky stává majitelem továrny a veškerého majetku, který vždy patřil právě rodině Edmée.\n\nProto se de Tartas snaží manželku přesvědčit, že by dědečka měli nechat vědě. Ta ovšem nesouhlasí, a jediné schůdné východisko vidí v navrácení dědečka do rodiny. De Tartas je pod tlakem Edmée donucen změnit názor, jenže vědci Fourniera nechtějí vydat. Proto ho unesou a schovají v klášteře. Lékaři nakonec dědečka vydají, ovšem pod podmínkou, že nesmí prožít žádný psychický šok. Ten by ho ovšem čekal okamžitě poté, co by spatřil moderní automobil, televizor, letadlo nebo jinou vymoženost. Proto je celý de Tartasův dům i blízké okolí proměněno v idylku z počátku 20. století.\n\nEdmée využije podobnosti dědečkovy matky, a vydává se za ní, zatímco de Tartas je nucen předstírat nápadníka své vlastní ženy, aby mohl zůstat doma. Tento stav přináší řadu komických situací, ale také silné nervové vypětí pro de Tartase, který to nakonec nevydrží, a řekne dědečkovi pravdu.\n\nToho žádný velký šok nepostihne, a zanedlouho se již žení s dívkou, která se měla původně provdat za de Tartasova syna.\n\n"}
{"id": "459574", "url": "https://cs.wikipedia.org/wiki?curid=459574", "title": "Líska", "text": "Líska\n\nLíska (\"Corylus\") je rod dříve patřící do čeledi lískovitých, podle nového taxonomického systému APG III byla tato čeleď zrušena a rod líska byl přeřazen do čeledi břízovitých (\"Betulaceae\") kde náleží k podčeledi lískové (\"Coryloideae\"). Lísky rostou v severním mírném pásmu. Lísky jsou poměrně rychle rostoucí dřeviny. Jen stromovité typy dorůstají pomaleji – v 10 letech jsou přibližně 2 m vysoké, ve 20 letech 2–5 m a ve 30 letech 4–7 m. Nejrozšířenější jsou keřovité typy lísek.\n\nListy jsou většinou hlavním okrasným prvkem. Jsou střídavé nejčastěji vejčité až srdčité, dvojnásobně zubaté a víceméně pýřité. Líska má své olistění od května do listopadu. Zbarvení listů má různé odstíny žluté, hnědé, červené, nebo zelené.\n\nTextura je poměrně hrubá, což vyplývá z tvaru a velikosti olistění, ale přitom je poměrně stejnoměrná. U keřovitých typů je řidší, nepravidelně vzdušná až průhledná.\n\nSamčí květy jsou uspořádané v převislých jehnědách, které se zakládají již na podzim. Jsou různé délky a oživují se v době „prášení“ v předjaří (březen až duben) ještě jako bezlistý keř. Samičí květy jsou směstnané do květenství podobné pupenům, z jejichž vrcholku vyčnívají nitkovité, zpravidla načervenalé čnělky. Stromovité typy kvetou poprvé ve věku 25–30 let.\n\nKmeny stromovitých druhů jsou přímé a dosahují často až do vrcholu koruny. V mládí mají nahnědle šedou kůru, která se poměrně záhy (asi v 10–15 letech) mění v rozpukanou šedou borku, šupinovitě se odlupující.\n\nKeřovité typy mají základní kmínkové výhony strnule vzpřímené, v hořejších partiích rozvětvené v ohebné obloukovité větévky. Kůra je hnědá s výraznými lenticelami. Kořenový systém lísek je hustý, bohatě větvený a houževnatý.\n\nJsou to nenáročné dřeviny. Rostou dobře na slunci i v polostínu (\"Corylus avella\" dokonce ve stínu). Na půdy nemají žádné zvláštní nároky, pouze se nehodí do příliš písčitých, suchých míst a na přemokřená stanoviště. Ideální je hlinitá nebo jílovitohlinitá půda s dostatečným obsahem vápníku. Většina druhů je v České republice naprosto otužilá. Velmi dobře snášejí zakouřené ovzduší. Okusem zvěře netrpí.\n\nVysazují se na jaře nebo na podzim. Stromovité tvary je účelné vysazovat v prvních letech ke kůlům. Další ošetřování je minimální. Řez provádíme pouze pro prosvětlení přehuštěných exemplářů. Keře se špatně zahoustlými přízemními partiemi můžeme radikálně zmladit a přinutit k obrůstání. Starší exempláře snášejí dobře přesazování, ale více než 30 let staří jedinci v prvních letech po přesazení stagnují v růstu. Lísky významnějšími chorobami ani škůdci netrpí (kromě ovocných odrůd).\n\nStromovité typy a běžné keřovité typy se do menších úprav a zahrádek příliš nehodí. Velmi dobře se však uplatňují ve větších přírodně krajinářských úpravách (solitéry nebo rozvolněné skupiny). Stromovitý typ \"„colurna“\" je velmi vhodný do stromořadí v širších ulicích a do alejí. Keře velmi často plní maskovací funkci a velmi dobře se hodí do volně rostoucích a občas přistříhávaných živých plotů. Můžeme je vysazovat jako pionýrské dřeviny na málo plodné půdy. Nejvhodnější jsou však jako okraje vyšších stromovitých porostů nebo přímo jako podrost. Červenolisté kultivary se pěkně vyjímají jako solitéry nebo v sousedství světle zelených nebo i bělavých či žlutě kvetoucích dřevin (pustoryl, zlatice aj.). Žlutopestré kultivary vynikají na temném jehličnatém pozadí. Zajímavě stříhanolisté (laciniální) lísky vysazujeme tak, aby mohly být pozorovány zblízka. Při větších krajinářských úpravách se hodí pro polohy do 800 m n. m. \"Corylus maxima\" se pěstuje v četných ovocných kultivarech jako užitková ovocná dřevina.\n\nVýsevem stratifikovaného osiva až v příštím roce v říjnu až listopadu (pozor na myši). Pestrolisté a jiné kultivary se množí jedině hřížením (listopad až leden) nebo kopčením (červen), popřípadě roubováním v únoru pod „sklem“.\n\nDo rodu líska patří následující druhy:\n\n\n \n"}
{"id": "459575", "url": "https://cs.wikipedia.org/wiki?curid=459575", "title": "Jiří Oberfalzer", "text": "Jiří Oberfalzer\n\nJiří Oberfalzer (* 17. ledna 1954 Karlovy Vary) je český politik, od roku 2018 místopředseda Senátu PČR, od roku 2004 senátor za obvod č. 16 – Beroun, od roku 2010 zastupitel a od roku 2014 místostarosta města Králův Dvůr, člen ODS.\n\nMaturoval v roce 1973 na gymnáziu v Karlových Varech a Matematicko-fyzikální fakultu Univerzity Karlovy v Praze dokončil v roce 1979.\n\nPo základní vojenské službě nastoupil jako učitel na Střední odborné učiliště v Malešicích, kde učil fyziku a matematiku. Od roku 1981 pracoval v jako geofyzik v národním podniku Geofyzika, kde zůstal až do prosince 1989, kdy přešel do koordinačního centra Občanského fóra. V roce 1990 působil jako hlavní sekretář redakce \"Týdeníku Fórum\", ale téhož roku odešel pracovat jako ředitel tiskového odboru Kanceláře prezidenta republiky, kde zůstal do roku 1993. Po absolvování stáže ve Washingtonu vedl v letech 1993 – 1999 nadaci \"Patriae\". V letech 1999 až 2004 působil v nadnárodním tabákovém koncernu British American Tobacco.\n\nJe ženatý, má čtyři děti.\n\nČlenem ODS je od roku 1999. V roce 2004 kandidoval do senátu v obvodě č. 16 – Beroun. Z prvního kola postoupil se ziskem 36,97 % hlasů, jeho protikandidátem byl nestraník za KDU-ČSL Tomáš Jehlička, který obdržel 16,66 %. Ve druhém kole Oberfalzer zvítězil se ziskem 60,47 % platných hlasů.\n\nJe členem Ústavně-právního výboru a předsedou Stálé komise pro sdělovací prostředky senátu. Mediálně známý je hlavně díky boji proti ratifikaci lisabonské smlouvy. Byl jedním ze senátorů, kteří podávali ústavní stížnost na lisabonskou smlouvu, kterou Ústavní soud zamítl. Když ji poté Senát schválil, byl Oberfalzer v čele skupiny senátorů, kteří 29. září 2009 předali další stížnost na Lisabonskou smlouvu Ústavnímu soudu, na základě které má být přezkoumán způsob schvalování zákona o vázaném mandátu. Zasazuje se o zrušení tzv. náhubkového zákona.\n\nJe jedním ze zakladatelů nadace Forum 2000.\n\nVe volbách 2010 svůj mandát senátora obhájil. V komunálních volbách v roce 2014 obhájil za ODS post zastupitele města Králův Dvůr. V listopadu 2014 byl navíc zvolen 2. místostarostou města. Také ve volbách v roce 2018 obhájil mandát zastupitele města. Navíc se v listopadu 2018 stal 1. místostarostou města.\n\nVe volbách do Senátu PČR v roce 2016 obhajoval za ODS v obvodu č. 16 – Beroun mandát senátora. Se ziskem 23,69 % hlasů postoupil z prvního místa do druhého kola, v němž porazil poměrem hlasů 63,14 % : 36,85 % kandidáta hnutí ANO 2011 Bohumila Stibala. Senátorem tak zůstal. Dne 14. listopadu 2018 byl zvolen místopředsedou Senátu PČR, obdržel 71 hlasů od 80 přítomných senátorů.\n\n"}
{"id": "459576", "url": "https://cs.wikipedia.org/wiki?curid=459576", "title": "Národní park Kanha", "text": "Národní park Kanha\n\nNárodní park Kanha leží 164 km od města Jabalpur ve státu Madhjapradéš (Madhya Pradesh) v Indii a je jedním z nejznámějších národních parků v Indii. Založen byl roku 1955 a rozkládá se na celkové ploše 2059 km² v distriktech Mandla a Balaghat. Park leží v nadmořské výšce 600-900 metrů. Lov divoké zvěře s výjimkou divokých prasat a ptáků je zde zakázán již od roku 1933.\n\nNa území dnešního parku existoval chráněný les již od doku 1865, ve kterém byl povolen pouze sběr dřeva pro potřeby domácnosti. Lov\n\nurčitých typů divoké zvěře byl možný pouze se zvláštním povolením. V květnu 1933 byla oblast poprvé rozšiřována, nejprve o údolí\nBanjar (252 km²), následně roku 1935 o dalších 500 km² v oblasti údolí Halon. Status chráněné oblasti byl později na území Halon zrušen, především kvůli škodám, které divoká zvěř páchala.\n\n1. června 1955 byla oblast o rozloze 252 km² prohlášena národním parkem, jejíž rozloha se v roce 1964 zvětšila na 318 km². Až do roku 1970 byla velikost parku omezena hranicemi distriktu Mandla, ale v tomto roce bylo k parku připojeno 127 km² oblasti ze sousedního distriktu Balaghat. Se vznikem „Projektu tygr“ (projekt indické vlády na záchranu bengálských tygrů) v roce 1973 bylo opět připojeno území z oblasti údolí Halon (500 km²) spolu s dalším územím o rozloze 1009 km², které má sloužit jako nárazníková zóna a spolu s územím národního parku byla oblast vyhlášena jako „tygří rezervace“. Ještě roku 1983 byla připojena oblast Phen o rozloze 110 km², i když s národním parkem přímo nesousedí.\n\nKanha je známá především pro svou populaci savců. V parku se nachází poměrně početná tygří populace a Kanha platí za místo, kde má pozorovatel největší šanci v Indii tygra spatřit ve volné přírodě. Populaci tygrů se zde podařilo rozšířit z počtu 48 (1978) na (131 v červnu 2006). Krom tygrů žijí v parku i další dravé šelmy, na 80 leopardů, 396 dhoulů a 111 medvědů.\n\nV parku se vyskytuje i horský druh barasingy (Cervus duvauceli branderi), což je druh jelena, který žije již pouze zde. Těm se zde také daří rozmnožovat z původních 66 v roce 1970 na 349 v roce 2000. Krom barasingy žijí v této oblasti 3 další druhy jelenů. Nejčastějším z nich je jelen Axis neboli čital (Axis axis), jichž v parku žije na 20 000 a jejich populace dále roste. Dalším z jelenů je Sambar (Rusa unicolor nebo také Cervus unicolor), kterých bylo v roce 2000 napočítáno 3621 a nakonec Muntžak (Muntiacus), jichž v parku žije přibližně 1200.\n\nZatímco počty jelenů trvale rostou, počty antilop klesají. Roku 2000 bylo v parku pouhých 73 velkých indických antilop Nilgai (Boselaphus tragocamelus), 78 antilop čtyřrohých (Tetracerus quadricornis) a pouhé 2 antilopy jelení (Antilope cervicapra).\n\nV parku žije také početná populace (1197 exemplářů v roce 2000) mohutných gaurů (Bos gaurus). Velmi početný (6668 v roce 2000) je i druh opice Hulman (Semnopithecus) a divokých prasat (5834 v roce 2000).\n\nDalšími většími savci žijícími v parku jsou Rhesus Macaque (Macaca mulatta), Šakal obecný (Canis aureus), vlk (velmi vzácný), Liška džunglová (Vulpes bengalensis), vydra hladkosrstá (Lutrogale perspicillata), Medojed kapský (Mellivora capensis), Puchol malý (Viverricula indica), promyka mungo (Herpestes edwardsii), Hyena žíhaná (Hyaena hyaena), Kočka bažinná (Felis chaus), Kočka bengálská (Prionailurus bengalensis), Luskouni (Manidae), Dikobraz (Hystrix), a Zajíc (Lepus).\n\nNejbližším velkým městem je Jabalpur (169 km), který je po železnici dobře spojen s Dillí a Mumbají. Častým návštěvním místem při cestě do parku je i malé město Mandla (asi 70 km od parku, 30 Rupií, 2¾ hodiny). Je v něm přístup na internet, kavárny a v okolí mnoho zajímavých chrámů. Cesta autobusem od brány Kisli do Jabalpuru trvá 5½ hodiny, jízdenka stojí 84 Rupií a autobus odjíždí každý den v 6,20, 8,15 a 12,30 (jedna z jeho dalších zastávek je i brána Khatia). V některých měsících provozuje MP Tourism vlastní turistických autobus (4 hodiny, 150 Rupií).\n\nDo parku samotného je možný přístup (za poplatek a pouze s průvodcem) ze tří vstupních bran, ve směru od Jabalpuru je nejlépe přístupná brána v Kisli, která leží ve vesnici Khatia. Nejlepší doba k návštěvě parku je od února do června, do parku je povolen přístup pouze v hodinách od 6,30d 12 a od 15 do 18. Od července do září je park pro veřejnost uzavřen.\n\n"}
{"id": "459581", "url": "https://cs.wikipedia.org/wiki?curid=459581", "title": "Pablatnice (rod Leptobrachium)", "text": "Pablatnice (rod Leptobrachium)\n\nLeptobrachium je žabí rod pablatnic čeledi \"pablatnicovitých (Megophryidae)\", který se vyskytuje na jižní Číně v\nIndii a na Sundských ostrovech.\n\nSynonyma:\n\nčeleď Megophryidae - Pablatnicovití\n"}
{"id": "459582", "url": "https://cs.wikipedia.org/wiki?curid=459582", "title": "Trigon (hra)", "text": "Trigon (hra)\n\nTrigon byla míčová hra ve starověkém Římě k trávení volného času, jeden z historických předstupňů dnešního tenisu. \n\nHry se účastnili pravděpodobně tři hráči, postaveni v trojúhelníku (odtud název \"trigon\"), kteří mezi sebou pálkovali těžkými pálkami tvrdý míč obsahující fíková zrna. Ten chytali do pravé ruky a odehrávali jej levou. Mimo třech hráčů (trigonali) byli přítomni i pomocníci (pilecripi), kteří zapisovali skóre a sbírali míče.\n\nŘímský patricij Petronius ve svém Satirikonu popisuje míčovou hru, kterou hraje starý Trimalchio s párem mladých otroků. Charakterem odpovídá trigonu, není však na žádném místě přesně nazvána.\n\n\n"}
{"id": "459583", "url": "https://cs.wikipedia.org/wiki?curid=459583", "title": "Předsednictvo SFRJ", "text": "Předsednictvo SFRJ\n\nPředsednictvo Socialistické federativní republiky Jugoslávie (nebo též Prezídium SFRJ) (: ; : ; : ; : ) byla kolektivní hlava Socialistické federativní republiky Jugoslávie od května 1980 do roku 1992, kdy zůstali již jen čtyři z původních osmi členů.\n\nPoprvé se pojem jugoslávského Předsednictva objevil v amandmátech (dodatcích) k jugoslávské ústavě z roku 1963 v roce 1971, kdy bylo Předsednictvo definováno jako kolektivní hlava státu a nositel zákonodárné a politické iniciativy. Ústavní dodatek se tak pokoušel již v dostatečném předstihu vyřešit nástupnictví po případném odchodu Josipa Broze Tita z vedení federace. Sám Tito byl jako prezident federace bez ohraničení mandátu členem a předsedou Předsednictva, ovšem žádný z dalších předsedů Předsednictva nebyl prezidentem.\n\nDalší úpravu postavení Předsednictva SFRJ přinesla nová ústava z roku 1974. V souvislosti s ní poté také došlo k vytvoření předsednictev jednotlivých republik a autonomních oblastí.\n\nPředsednictvo jako nejvyšší orgán federace mělo devět členů volených na pětileté volební období, přičemž nikdo nesměl být členem Předsednictva víc jak dvakrát po sobě. Členem Předsednictva byl předseda Ústředního výboru Svazu komunistů Jugoslávie a osm delegátů - po jednom ze šesti socialistických republik a dvou socialistických autonomních oblastí. Od konce roku 1988 již není na základě ústavních dodatků předseda Svazu komunistů Jugoslávie členem Předsednictva.\n\nPo secesi Slovinska (25. červen 1991, resp. 7. říjen 1991), Chorvatska (25. červen 1991, resp. 8. říjen 1991), Republiky Makedonie (17. listopad 1991) a Bosny a Hercegoviny (1992) fungovalo Předsednictvo jen v čtyřčlenné sestavě (Srbsko, Černá Hora, Kosovo, Vojvodina).\n\nPředsednictvo bylo v prvních letech své existence ve stínu doživotního prezidenta Tita, který byl formálně Předsednictvu nadřazen a byl také z titulu své prezidentské funkce předsedou Předsednictva. Po jeho smrti, 4. května 1980, byla moc ve státě převzata právě Předsednictvem, které bylo zvoleno ještě za Titova života. Ve vedení Předsednictva se střídali zástupci jednotlivých republik a autonomních oblastí. Ke zlomu došlo v květnu 1991, kdy delegáti Srbska, Černé Hory a autonomních oblastí neumožnili převzetí funkce Stipemu Mesićovi, který byl jako zástupce Chorvatska na řadě podle předem dohodnutého systému rotace. To způsobilo, že Předsednictvo na čas nemělo ani předsedu, ani místopředsedu, a tak nikoho, kdo by legálně mohl svolat jeho zasedání, než byl Mesić nakonec v červenci do funkce zvolen. V říjnu 1991 Předsednictvo zbytku federace převzalo funkce a pravomoci svazového parlamentu a svazové vlády (samotná federální vláda ale odstoupila až v prosinci).\n\nPředsednictvo SFRJ zastupovalo federaci navenek i uvnitř. Předsednictvo také v rámci svých práv a povinností a pro dosažení rovnosti národů a národností mělo harmonizovat společné zájmy republik a autonomních oblastí s jejich odpovědností při realizaci práv a povinností federace. Chránilo ústavní pořádek. Předsednictvu také příslušelo navrhovat kandidáta na funkci předsedy svazového výkonného výboru (předseda federální vlády) a kandidáty na soudce Ústavního soudu SFRJ. Předsednictvo bylo nejvyšším velitelem jugoslávské branné moci, bylo nejvyšším orgánem vedení a velení ozbrojených sil ve válce i míru. Jmenovalo a povyšovalo generály a admirály, jmenovalo také členy Národní rady obrany, stejně jako členy dalších rad, které se mohlo rozhodnout ustanovit. Také propůjčování a udělování státních vyznamenání federace náleželo právě Předsednictvu.\n\nVýběr členů Předsednictva se odehrával v jednotlivých republikách a autonomních oblastech, které samostatně rozhodovaly o svém zástupci. Republiky, resp. autonomní oblasti, mohly také svého delegáta v průběhu volebního období nahradit, což se stalo na sklonku existence AVNOJské Jugoslávie v případě Kosova a Chorvatska, kdy však již nejde hovořit o politickém monopolu Svazu komunistů Jugoslávie, potažmo Svazů komunistů v jednotlivých republikách a autonomních oblastech. V dobách tohoto monopolu členství v Předsednictvu nabývali především zasloužilí straníci, kteří byli v průběhu období nahrazováni jen v případě úmrtí nebo nabytí jiné, významnější, funkce.\n\nČlenové Předsednictva byli voleni nepřímo s výjimkou dvou členů posledního Předsednictva: Slovince Janeze Drnovšeka a Bosňana Bogiće Bogićeviće, kteří byli zvoleni přímo.\n\nK výměně předsedy docházelo v letech 1980 - 1991 pravidelně 15. května podle předem známého pořadí (Makedonie, Bosna a Hercegovina, Slovinsko, Srbsko, Chorvatsko, Černá Hora, Vojvodina a Kosovo).\n\nVe vztahu k poslednímu předsedovi Předsednictva Stipemu Mesićovi je nutné zmínit, že do funkce byl uveden zpětně k 1. červenci v době po podpisu Brionské deklarace a ve funkci setrval až do prosince 1991. Chaos v Jugoslávii byl umocněn, když se zbývající členové Předsednictva rozhodli pokračovat v rotaci a v říjnu 1991 uvést do funkce předsedy Předsednictva SFRJ Branka Kostiće z Černé Hory. Vzhledem k situaci, za jaké nabyl Kostić funkci, bývá za posledního předsedu Předsednictva považován Stjepan Mesić, neboť ten se stal předsedou ještě za plného počtu členů Předsednictva.\n\n"}
{"id": "459585", "url": "https://cs.wikipedia.org/wiki?curid=459585", "title": "Zkouknito.cz", "text": "Zkouknito.cz\n\nZkouknito.cz je český multimediální internetový server pro sdílení filmových souborů a fotografií. Mimo to uživatelům nabízí desítky online televizí a webových kamer z celého světa. Návštěvníci serveru si mohou prohlížet dříve načtená videa a fotografie, ale také vkládat vlastní soubory, které jsou dále zpřístupněny ostatním návštěvníkům. Na rozdíl od jiných webových úložišť si nemohou uživatelé soubory stahovat, ale pouze je online sledovat.\n\nProjekt původně s minimálními náklady spravovali dva nadšenci, tehdy měl návštěvnost několik desítek tisíc uživatelů měsíčně; později mezi provozovateli došlo k neshodám a rozešli se. O koupi projektu se jistou dobu zajímal iDNES, nakonec ho za pár desítek tisíc korun koupila firma LimeMedia, která i zbylého provozovatele zaměstnala. V roce 2009 došlo k podstatnému redesignu stránek.\n\nPodle statistiky NetMonitor se návštěvnost portálu po několika letech mírných propadů v roce 2014 stabilizovala a pohybovala se na hranici 200 000 reálných uživatelů (181 426 v prosinci 2014). V roce 2017 se návštěvnost pohybovala kolem 120 000 až 140 000 měsíčně. \n\n"}
{"id": "459589", "url": "https://cs.wikipedia.org/wiki?curid=459589", "title": "Alice (hudební skupina)", "text": "Alice (hudební skupina)\n\nAlice byla plzeňská rocková hudební skupina, kterou v roce 1990 založil bubeník Jiří Mikeš Milý, jenž do skupiny pozval zpěváka Dana Bártu, se kterým už předtím hrál v několika plzeňských bigbeatových kapelách. Po necelém roku existence skupina vyjela spolu se skupinou Lucie na koncertní turné \"In the Sky\". Jejich debutové CD \"Yeah!\" (1991) produkoval David Koller. O rok později vyšla druhá deska \"Ústa hromů\" a v roce 1995 poslední album \"Alice\". Videoklip k písni „Slepej, mladej, mrtvej“ dokonce odvysílala americká MTV.\n\nPo roce 1997 koncertovala Alice už jen sporadicky. Nové skladby už nevznikaly. Dan Bárta měl své vlastní projekty a Jiří Mikeš Malý založil novou kapelu Palice. V roce 2002 vyrazila Alice na festival do USA. Do léta 2004 pokračovala ve svých občasných koncertech a po Trutnovském festivalu koncertování Alice s Danem Bártou definitivně končí.\n\nNa konci roku 2005 se role leadera ujal Radek Hrbáček. Kytaristu Lumíra Václavíka vystřídal Tonda Mareček a k base, místo Zdenyho Podskalského, nastoupil Ivan Habernal (z jazzové skupiny Jazz Mistake). V roce 2006 objela Alice pár letních festivalů a turné po Česku v rámci série koncertů pro vysokoškolské studenty Gaudeamus Igitur. Na jaře 2007 opoustil Alici jeden z původních členů, kytarista Martin Střeska. Místo něj přiišel taktéž člen „staré“ Alice – Lumír Václavík. Na podzim 2007 se skupina rozhodla v nové sestavě dál nepokračovat.\n\nPříležitostně Alice vystupuje v původní sestavě.\n\n"}
{"id": "459593", "url": "https://cs.wikipedia.org/wiki?curid=459593", "title": "Justin Chon", "text": "Justin Chon\n\nJustin Jitae Chon (* 29. května 1981, Irvine, Kalifornie, USA) je americký herec s korejskými kořeny.\n\nJustinův otec byl herec v Jižní Koreji.\n\nJeho herecká kariéra odstartovala v roce 2005 v show \"Jack & Bobby\" a \"Taki & Luci\". V roce 2006 si zahrál Petera Wu na televizi Disney Channel ve filmu \"Wendy Wu: Homecoming Warrior\". Pak na televizi Nickelodeon si zahrál v sitcomu \"Just Jordan\".\n\nV roce 2008 dostal menší roli ve filmu \"Twilight\" kde hraje Erica Yorkie, který je Belliným (Kristen Stewart) spolužákem ve škole.\n\n\n"}
{"id": "459594", "url": "https://cs.wikipedia.org/wiki?curid=459594", "title": "Český tenisový svaz", "text": "Český tenisový svaz\n\nČeský tenisový svaz o.s., zkráceně ČTS, je dobrovolný samostatný spolek vzniklý 17. května 1990, ve kterém se organizují fyzické nebo také právnické osoby na území České republiky s cílem organizace tenisových aktivit. Mimo jiné spravuje národní reprezentační mužstva, zastupuje a jedná za český tenis v mezinárodních organizacích, propaguje a hájí jeho zájmy, organizuje jednotlivce v rámci tenisových klubů, pořádá soutěže, je řídícím orgánem ve věci výchovy a akreditace hráčů, trenérů, rozhodčích a dalších funkcionářů. Svaz je členem Mezinárodní tenisové federace (ITF).\n\nOd roku 1993 každoročně pořádá ve spolupráci se sportovním časopisem \"Tenis\" anketu Zlatý kanár, v níž jsou vyhlašováni ve dvanácti kategoriích nejlepší čeští tenisté uplynulé sezóny.\n\nČTS je rozdělen do nižších \"oblastních tenisových svazů\", které nabyly platnost registrací u příslušného orgánu státní správy dle zákona č. 83/1990 Sb.:\n\nOblastním svazům podléhají lokální \"okresní\", respektive \"městské svazy\".\n\nČTS má tyto orgány\n\nNejstarší oddíl, I. Český Lawn-Tennis klub v Praze, vznikl z popudu sportovního organizátora Josefa Rösslera-Ořovského v roce 1893. V daném roce byly založeny také tenisový odbor Plzeňského klubu velocipedistů a olomoucký tenisový oddíl. Sedm klubů pak dalo 15. května 1906 vzniknout České lawn-tennisové associaci (ČLTA), jež si kladla za cíl odpoutání se od Rakouské tenisové federace. Od roku 1913 organizovala tenisové střetnutí mezi Čechami a Moravou.\n\nPo získání československé samostatnosti zasedlo mimořádné plénum ČLTA na shromáždění 13. prosince 1918 a o rok později vznikla Československá lawn-tennisová asociace. Pod jejím vedením vstoupil v roce 1921 mužský reprezentační tým do Davisova poháru. Roku 1929 byly zřízeny organizační tenisové jednotky, tzv. župy.\n\nPo druhé světové válce se v roce 1949 kluby transformovaly do tenisových oddílů tělovýchovné jednoty (TJ), které působily pod vedením ústřední sekce tenisu ČOS (Sokol) a od roku 1952\nústřední sekce tenisu SVTVS. Roku 1951 došlo k navázání tradice na předválečný turnaj ve formě národního mistrovství Československa. V roce 1957 převzala organizaci tenisového sportu tenisová sekce ČSTV. V důsledku federalizace státu byly roku 1969 založeny Český tenisový svaz a Slovenský tenisový zväz. V témže roce pak vznikla i Československá tenisová asociace, která se roku 1970 přejmenovala na Československý tenisový svaz.\n\n"}
{"id": "459598", "url": "https://cs.wikipedia.org/wiki?curid=459598", "title": "Taťjana Kotovová", "text": "Taťjana Kotovová\n\nTaťjana Vladimirovna Kotovová ( ; * 11. prosince 1976, Kokand, USSR) je ruská atletka, dálkařka.\n\nNa letních olympijských hrách v Athénách 2004 získala bronzovou medaili, když její nejdelší pokus měřil 705 cm. Stejný výkon předvedla také Ruska Irina Simaginová, ta však měla lepší druhý pokus a skončila druhá. Jasnou převahu ruských dálkařek potvrdila rovněž Taťána Lebeděvová, která se stala olympijskou vítězkou. Na předešlé olympiádě v australském Sydney se umístila na čtvrtém místě výkonem 683 cm. Po více než devíti letech ji však byla dodatečně přidělena bronzová medaile, kterou původně získala Američanka Marion Jonesová. Ta se však později přiznala k užívání dopingu a několik medailí byla nucena vrátit.\n\nJe trojnásobnou vicemistryní světa. Úspěchem skončily i její účasti na halovém mistrovství světa, kde získala tři zlaté a dvě stříbrné medaile. V roce 2002 se stala v Mnichově mistryní Evropy. Ve sbírce má také zlatou medaili z prvního ročníku mistrovství Evropy do 22 let z roku 1997. Na Mistrovství Evropy v atletice 2010 v Barceloně neprošla sítem kvalifikace.\n\nV roce 2013 obdržela dvouletý zákaz startů kvůli užití dopingu a zároveň byly anulovány její výsledky od 10. srpna 2005 do 9. srpna 2007. Byly jí tak odebrána zlatá medaile z halového mistrovství světa v Moskvě (2006) a stříbrná medaile ze světového šampionátu v Helsinkách (2005).\nJako pátá dálkařka celé historie se dostala pod otevřeným nebem přes 740 cm, když 23. června 2002 skočila v Annecy 742 cm, čímž zároveň vytvořila nový národní rekord. Za světovým rekordem, který drží od roku 1988 Galina Čisťakovová, zaostala o deset cm.\n\n\n"}
{"id": "459601", "url": "https://cs.wikipedia.org/wiki?curid=459601", "title": "Karl Philipp Moritz", "text": "Karl Philipp Moritz\n\nKarl Philipp Moritz (alternativně Carl Philipp Moritz, 15. září 1757, Hameln – 26. června 1793, Berlín) byl německý spisovatel, estetik, editor a esejista hnutí \"Sturm und Drang\". Měl zásadní vliv na formování německého preromantismu. Byl členem obou berlínských akademií.\n\n\n\n"}
{"id": "459602", "url": "https://cs.wikipedia.org/wiki?curid=459602", "title": "Å (Lofoty)", "text": "Å (Lofoty)\n\nÅ je vesnice o přibližně stovce obyvatel na norských Lofotech nacházející se na jihu ostrova Moskenesøy. Název vesnice znamená přibližně „malý horský potok“. Å je součástí obce Moskenes.\n\nVesnice je se zbytkem Lofot a pevninským Norskem propojena silnicí krále Olafa (\"Kong Olafvs veg\") otevřenou v roce 1992. Mezinárodně je tato silnice označována jako E10 a v Å končí. Další cesta na norskou pevninu, do města Bodø, je možná trajektem z přístavu \"Moskenes\", vzdáleného asi čtyři kilometry severně od Å.\n\nNejvětší část vesnice a také sladkovodního jezera patří rodině Johana B. Larsena a jeho potomkům.\n\nHlavním zdrojem příjmů vesnice je turistický ruch během letní sezóny. Místní muzea přibližují kulturu a život na Lofotech. Velkou část vesnice Å zabírá rybářský skanzen, jehož areál tvoří třiadvacet až sto padesát let starých budov. Mezi nimi je několik rorbu (rybářské domky), loděnic, kovárna, pekárna a varna na velrybí olej.\n\nV Å sídlí Norské rybářské muzeum (\"Norsk Fiskeværsmuseum\") a Muzeum sušených ryb (\"Tørrfiskmuseum\"), ve kterém je představována tisíciletá historie obchodu se sušenými rybami. Není vysvětlován pouze způsob jejich sušení, ale muzeum též objasňuje osmnáct úrovní kvality a příslušné nároky na ně. I v současnosti jsou v Å v létě sušeny ryby, jejichž hlavním odběratelem je B. Larsen A/S ze Sørvågenu.\n\nZ turistického hlediska je zajímavá túra na západní stranu ostrova do vesnice Stokkvika či na některou z hor obklopujících Å. Å nabízí pohled na Moskeneský průliv a ostrov Værøy. Několik objektů v rybářském skanzenu slouží jako turistická ubytovna (\"Vandrerhjem\"), který je součástí celosvětové sítě hostelů Hostelling International.\n"}
{"id": "459604", "url": "https://cs.wikipedia.org/wiki?curid=459604", "title": "No Sacrifice, No Victory", "text": "No Sacrifice, No Victory\n\nNo Sacrifice, No Victory je sedmé studiové album heavy metalové skupiny Hammerfall. Bylo vydáno 20. února 2009. Skupina ho nahrávala ve dvou studiích PAMA Studios a Sonic Train Studios. Je to první album, na kterém se podílel kytarista Pontus Norgren. Skupina též změnila ladění svých kytar z původního podladění o půlton na podladění o celý tón.\n\n\n"}
{"id": "459612", "url": "https://cs.wikipedia.org/wiki?curid=459612", "title": "Radka Zrubáková", "text": "Radka Zrubáková\n\nRadomíra „Radka“ Zrubáková (* 26. prosince 1970, Bratislava) je tenisová trenérka a bývalá československá a později slovenská profesionální tenistka. Během své kariéry vyhrála 3 turnaje ve dvouhře a 2 ve čtyřhře na okruhu WTA. Na žebříčku WTA pro dvouhru nejvýše figurovala na 22. místě (21. říjen 1991). Byla členkou československého družstva, které zvítězilo v Poháru federace 1988.\n\nS tenisem začala ve čtyřech letech v klubu Slovan Bratislava, kde ji trenérsky vedl Karol Šafárik. V mládežnických kategoriích patřila k největším talentům. V roce 1982 získala zlatou medaili ve dvouhře i čtyřhře na mistrovství světa do 12 let a poté také na mistrovství Evropy do 14 let. Třikrát se stala mistryní ČSSR a čtyřikrát přebornicí Slovenska.\n\nRoku 1998 se stala kapitánkou slovenského týmu ve Fed Cupu. Hráčskou kariéru ukončila v roce 2000 a nastoupila trenérskou dráhu. Je členkou Tenisové síně slávy Slovenska.\n\n"}
{"id": "459618", "url": "https://cs.wikipedia.org/wiki?curid=459618", "title": "Strastotěrpěc", "text": "Strastotěrpěc\n\nStrastotěrpec rusky \"страстоте́рпец\" (страсть/strasť = utrpení, терпеть/těrpeť = snášet, trpět) je v pravoslavné terminologii souhrnné označení pro všechny křesťanské mučedníky, kteří vytrpěli martyrium (utrpení, řecky πάθος (páthos), πάθημα (páthona), latinsky passio – srov. výraz Pašije) ve jménu Ježíše Krista. V přejatém významu se tento výraz váže ke světcům, kteří zemřeli mučednickou smrtí, ne však přímo za křesťanskou víru, na rozdíl od mučedníků či velikomučedníků, třeba i od vlastních příbuzných či souvěrců — z důvodu nenávisti, proradnosti, spiknutí, kvůli majetku apod. Rovněž však se podtrhuje mimořádný charakter jejich osobnosti či hrdinství — odpuštění a neodporování nepřátelům, jako jedno z přikázání Ježíše Krista. Tak jsou za svaté mučedníky prohlášeni např. Boris a Gleb, svatý Dimitrij Ugličský, velebný Dula, žijící v 5. století. Roku 2000 byl kanonizován poslední ruský car Mikuláš II. a jeho rodina, zavraždění bolševiky roku 1918.\n"}
{"id": "459619", "url": "https://cs.wikipedia.org/wiki?curid=459619", "title": "Petőfi híd", "text": "Petőfi híd\n\nPetőfi híd (\"Petőfiho most\") je most přes řeku Dunaj v Budapešti. Postaven byl v letech 1933–1937 podle plánů Huberta Pál Álgyaye. Původně se jmenoval Horthy Miklós híd po maďarském regentovi Miklósi Horthym. Zničen byl na konci druhé světové války – 14. ledna 1945 byl německými vojáky spolu s ostatními budapešťskými mosty vyhozen do vzduchu. Obnova probíhala v letech 1950–1952 a po znovuotevření 22. listopadu 1952 byl pojmenován po maďarském básníkovi Sándoru Petőfim.\n\nMost je dlouhý 378 m, s předmostími 514 m. Rozpětí jeho pilířů činí 154 m, šířka 25,6 m.\n\nNa pešťském předmostí se nachází náměstí Boráros tér s navazujícím Velkým okruhem. U mostu je konečná stanice csepelské linky HÉV. Na budínském předmostí se nachází náměstí Goldmann György tér s budovou vysoké školy technické a ekonomické. Přes most vede trať využívaná tramvajovými linkami č. 4 a 6.\n\n"}
{"id": "459620", "url": "https://cs.wikipedia.org/wiki?curid=459620", "title": "5 (linka metra v Paříži)", "text": "5 (linka metra v Paříži)\n\nLinka 5 je jednou z linek pařížského metra a v systému MHD je značena oranžovou barvou. Spojuje stanici \"Bobigny – Pablo Picasso\" na severovýchodním okraji Paříže se stanicí \"Place d'Italie\" v jižní části města. Linka je dlouhá 14,6 km, má 22 stanic a ročně přepraví 86 miliónů cestujících.\n\nPrvní část linky byla uvedena do provozu 2. června 1906. Jednalo se o úsek z \"Place d'Italie\" do stanice \"Gare d'Austerlitz\" (tehdy se jmenovala \"Gare d'Orléans\"). 13. července 1906 byla linka rozšířená severním směrem do stanice \"Quai de la Rapée\" (tehdy se stanice jmenovala \"Place Mazas\") a o několik dní později 28. července k nádraží Gare de Lyon do stejnojmenné stanice. Ovšem už 17. prosince téhož roku byl tento jednokolejní úsek pro osobní dopravu zrušen a linka prodloužena dále severním směrem do stanice \"Jacques Bonsergent\" (tehdy pod jménem \"Lancry\").\n\nNejnákladnější stavbou na tomto úseku byl Viaduc d'Austerlitz, po kterém jezdí přes Seinu spoje mezi stanicemi \"Gare d'Austerlitz\" a \"Quai de la Rapée\". Je vyroben z ocele a jeho rozpětí činí 140 metrů, což byl tehdy rekord mezi pařížskými mosty. Koleje leží 11 metrů nad hladinou řeky. Výstavba trvala od listopadu 1903 do prosince 1904. Po dokončení byl most opatřen sochami. Konstrukce mostu byla v roce 1936 posílena použitím 1 490 000 cm ocele, aby se umožnil průjezd těžších vozů.\n\nDne 14. října 1907 byla dosavadní linka \"2 Sud\" mezi stanicemi \"Étoile\" a \"Place d'Italie\" připojena k lince 5. Dne 15. listopadu 1907 byla linka 5 prodloužena od \"Lancry\" k nádraží Gare du Nord, kde končila ve stanici \"Gare du Nord USFRT\". Později byla stanice \"Gare du Nord\" přestavěna tak, aby se zde mohla posléze napojit i linka 5 a mohla se tak rozšířit dále na sever.\n\nV roce 1939 se započalo se stavbou dalšího úseku do stanice \"Église de Pantin\". Protože však vypukla druhá světová válka, práce se protáhly. Válka se rovněž projevila uzavřením stanice \"Arsenal\" dne 2. září 1939. Stanice už nebyla nikdy otevřena.\n\n6. října 1942 bylo otevřeno nástupiště na stanici \"Gare du Nord\" a 12. října byla linka odtud prodloužena po stanici \"Église de Pantin\". Dosavadní stanice \"Gare du Nord USFRT\" tak byla pro osobní přepravu zrušena.\n\nZ důvodu přílišné délky nové linky bylo rozhodnuto rovněž od 12. října 1942 úsek linky \"Étoile\" ↔ \"Place d'Italie\" (bývalá linka \"2 Sud\") opět odpojit od linky 5 a přičlenit ji k lince 6, která do té doby vedla jen v úseku \"Place d'Italie\" ↔ \"Nation\".\n\n25. dubna 1985 byla linka naposledy rozšířená od \"Église de Pantin\" po současnou konečnou \"Bobigny – Pablo Picasso\".\n\nProdloužení trati na jih až k \"Place de Rungis\" s dalšími stanicemi je zařazeno do plánu na roky 2021-2027. Toto rozšíření je technicky náročné, neboť na \"Place d'Italie\", kde trať bude křížit linku 6, jsou v současné době obě linky v podzemí na stejné úrovni.\n\nTaké severozápadní větev se dočká rozšíření. Jednak by v letech 2014-2020 měla vzniknout nová stanice \"Bobigny – la Folie\" mezi současnými stanicemi \"Bobigny – Pablo Picasso\" a \"Bobigny – Pantin – Raymond Queneau\", kde by byl umožněn přestup na železnici, a dále se předpokládá prodloužení linky do stanice \"Mairie de Drancy\".\n\n"}
{"id": "459624", "url": "https://cs.wikipedia.org/wiki?curid=459624", "title": "Velká Strana", "text": "Velká Strana\n\nVelká Strana (v některých nářečních oblastech Hrubá Strana) je obvyklý název čtvrtí, komplementární k názvu Malá Strana. Většinou je toto místní označení oficiálně kodifikováno jen jako název ulice či se vyskytuje v názvu autobusové zastávky, jen ojediněle má takto nazvaná čtvrť status místní části. \n\nVelká Strana či Velká strana je \n\nHrubá Strana je\n\nvelká strana je též\n\n"}
{"id": "459626", "url": "https://cs.wikipedia.org/wiki?curid=459626", "title": "Michael Thonet", "text": "Michael Thonet\n\nMichael Thonet (2. července 1796 Boppard – 3. března 1871 Vídeň) byl německý podnikatel, truhlář, vynálezce a návrhář nábytku. Původem z Boppardu v Porýní, usadil se na Moravě, kde založil v Koryčanech (1856) a v Bystřici pod Hostýnem (1861) továrny na nábytek z ohýbaného dřeva – TON. Továrna v Bystřici pod Hostýnem byla ve své době největší svého druhu, stala se vývojovým centrem celé firmy TON a exportovala své výrobky do celého světa.\n\nMichael Thonet se narodil 2. července 1796 v městečku Boppard nedaleko Koblence v západním Německu (tehdy ovšem součástí revoluční Francie).\n\nVyučil se stolařem a v rodišti založil řemeslnickou dílnu, v níž vyráběl nábytek. Ve třicátých letech 19. století začal dělat pokusy s ohýbáním dřeva, čehož pak využil i ve své profesi. Ohýbaný nábytek poprvé představil veřejnosti roku 1841 na průmyslové výstavě v Koblenci, kterou navštívil i rakouský kancléř Metternich. Na jeho doporučení přesídlil Thonet v následujícím roce do Vídně, kde si založil vlastní firmu na výrobu nábytku.\n\nS manželkou Annou Marií měl celkem třináct dětí, jen pět synů se však dožilo dospělosti. Kvůli nim roku 1853 přejmenoval firmu na „Gebrüder Thonet“.\n\nZájem o ohýbaný nábytek neustále rostl, roku 1856 se proto Thonet rozhodl založit novou továrnu. Kvůli výhodným podmínkám si vybral moravské Koryčany, kam se následně sám na čas přestěhoval. Výroba se zde rozběhla roku 1857 a díky velkým úspěchům se firma zanedlouho rozšířila i o závody v Bystřici pod Hostýnem a Vsetíně. Později založil továrny také v Radomsku a v německém Frankenbergu.\n\nThonetův ohýbaný nábytek se brzy stal pojmem a německý podnikatel za jeho výrobu získal i řadu ocenění, mimo jiné zlatý kříž za zásluhy či rytířský kříž řádu Františka Josefa. Na sklonku života byl uznávaným výrobcem nábytku. Zemřel 3. března 1871 ve Vídni a vedení firmy převzali jeho synové.\n\nV podnikání byli činní synové Michael Thonet mladší (1824–1902), Josef Thonet (1830–1887), Jakob Thonet (1841–1929) a August Thonet (1829–1910). August navíc působil jako poslanec Moravského zemského sněmu a starosta Bystřice pod Hostýnem. Funkci starosty Bystřice pod Hostýnem zastával i Jakob.\n"}
{"id": "459628", "url": "https://cs.wikipedia.org/wiki?curid=459628", "title": "Eurex", "text": "Eurex\n\nEurex je elektronická burza specializovaná na obchody s finanční deriváty a opcemi. Eurex byl založen firmami Deutsche Terminbörse a SOFFEX v roce 1998. Eurex patří do skupiny tří největších derivátových burz, společně s NYSE Euronext Liffe a Chicago Mercantile Exchange. \n\n\n\nVypořádání zajišťuje EUREX Clearing House.\n\n"}
{"id": "459630", "url": "https://cs.wikipedia.org/wiki?curid=459630", "title": "Stránka", "text": "Stránka\n\nStránka může být: \n\nmístní názvy:\n\n"}
{"id": "459649", "url": "https://cs.wikipedia.org/wiki?curid=459649", "title": "Wallace Spearmon", "text": "Wallace Spearmon\n\nWallace Spearmon, Jr., (* 24. prosince 1984 Chicago, Illinois) je americký atlet, sprinter. V roce 2007 se stal mistrem světa jako člen štafety na 4×100 metrů. Na svém kontě má i další medaile z mistrovství světa v atletice. Na olympiádě 2008 v Pekingu skončil v závodě na 200 m na třetí příčce, ale pro přešlápnutí do soupeřovy dráhy byl po závodě diskvalifikován.\n\n"}
{"id": "459651", "url": "https://cs.wikipedia.org/wiki?curid=459651", "title": "Donald Pettit", "text": "Donald Pettit\n\nDonald Roy Pettit (* 20. dubna 1955 v Silvertonu, ve státě Oregon, USA), původně chemik Národní laboraře Los Alamos, od května 1996 je americkým astronautem, členem oddílu astronautů NASA. Do vesmíru se poprvé dostal roku 2002 na půlroční výpravu na Mezinárodní vesmírnou stanici (ISS) jako člen Expedice 6. Podruhé vzlétl do vesmíru na palubě raketoplánu Endeavour (let STS-126). V kosmu strávil během dvou letů necelých 177 dní. Potřetí na oběžnou dráhu Země vzlétl v prosinci 2011 jako člen Expedice 30/31 na ISS, v kosmu setrval do 1. července 2012.\n\nDonald Pettit se narodil v Silvertonu v Oregonu, zde také roku 1973 ukončil střední školu. Roku 1979 získal bakalářský titul na Oregonské státní univerzitě () v oboru chemické inženýrství. Roku 1985 získal titul doktora na Arizonské univerzitě (). Už od roku 1984 pracoval v Národní laboratoři Los Alamos. Zde se zabýval výzkumem dynamiky plynů a materiálů ve stavu beztíže, jedním z výsledků jeho prací je šálek dovolující pití kávy v beztíži.\n\nPřihlásil se do 10. náboru astronautů NASA roku 1984, kdy se pouze dostal mezi 128 finalistů. Roku 1987 se zúčastnil 12. náboru, opět neprošel. Roku 1994 se zúčastnil 15. náboru, ale zase neprošel. Úspěch slavil až napočtvrté, v květnu 1996 v 16. náboru. Absolvoval všeobecnou kosmickou přípravu a získal kvalifikaci letový specialista.\n\nDo posádky byl poprvé zařazen v březnu 2001, šlo o záložní posádku Expedice 6. V červenci 2002 byl přeřazen do hlavní posádky téže expedice. Do vesmíru odstartoval na palubě raketoplánu Endeavour 24. listopadu 2002. S kolegy s Expedice 6 – velitelem Kennethem Bowersoxem a palubním inženýrem Nikolajem Budarinem – převzali od členů Expedice 5 na následujících šest měsíců Mezinárodní vesmírnou stanici (ISS). Během letu Pettit dvakrát vystoupil do otevřeného vesmíru, celková délka výstupů byla 13 hodin a 17 minut. Trojice přistála 4. května 2003 v Sojuzu TMA-1, let trval 161 dní, 1 hodinu a 15 minut.\nV prosinci 2003 byl jmenován do záložní posádky Expedice 11, ale záhy jej zaměnil Daniel Tani. V říjnu 2007 (oficiálně bylo jmenování oznámeno 22. listopadu 2007) byl zařazen na místo letového specialisty letu STS-126. Raketoplán Endeavour odstartoval k letu STS-126 15. listopadu 2008, k ISS vynesl modul Leonardo, posádka se věnovala údržbě stanice, byl vyměněn třetí člen posádky ISS. Endeavour přistál 30. listopadu 2008 po 15 dnech, 20 hodinách a 29 minutách letu.\n\nV červenci 2009 byl navržen do hlavní posádky Expedice 30 se startem v listopadu 2011. Do vesmíru odstartoval po několika odkladech 21. prosince 2011 v Sojuzu TMA-03M, s Olegem Kononěnkem a André Kuipersem se o dva dny později připojil k posádce ISS, Expedici 30. Po odletu trojice déle sloužících kolegů koncem dubna byla expedice přečíslována na třicátou první, v polovině května se k nim připojili Gennadij Padalka, Sergej Revin a Joseph Acabá. Z oběžné dráhy se na Zem trojice Kononěnko, Pettit, Kuipers vrátila 1. července, přistáli ve 4:47:43 UTC v kazašské stepi 148 km jihovýchodně od Džezkazganu. Let trval 192 dní, 18 hodin a 58 minut.\n\n"}
{"id": "459652", "url": "https://cs.wikipedia.org/wiki?curid=459652", "title": "Kanaánské jazyky", "text": "Kanaánské jazyky\n\nKanaánské jazyky jsou jednou z podskupin severozápadních semitských jazyků. Kromě hebrejštiny se jedná o mrtvé jazyky: féničtina, punština, amonitština, moabština a edomština, jimiž se mluvilo na území Palestiny a Foinikie.\n\nKanaánské jazyky se vyznačují těmito společnými rysy, jimiž se zároveň odlišují od ostatních semitských jazyků:\n"}
{"id": "459661", "url": "https://cs.wikipedia.org/wiki?curid=459661", "title": "Bratrstvo (Hvězdná brána: Atlantida)", "text": "Bratrstvo (Hvězdná brána: Atlantida)\n\nBratrství (v anglickém originále The Brotherhood) je 16. epizoda I. série sci-fi seriálu .\n\nPřed několika stovkami let napadli planetu Sodar Wraithové. Téměř vyhladili její obyvatele a zabili rovněž patnáct členů bratrstva, které chránilo vzácný artefakt – Potentii (ZPM), kterou si zde před dlouhým časem ukryli Antikové. Bratrstvo však pro případ své likvidace zanechalo určitá vodítka, která by v budoucnu jejich potomkům měla pomoci Potentii nalézt.\n\nDnes na Sodaře žijí lidé na úrovni pozemského středověku. Pokouší se Potentii vyhledat, zatím však mají pouze tři klíče z devíti. Sheppardův tým sem přilétá a brzy odhalí, že Potentie je ve skutečnosti ZPM, které by se jim momentálně velmi hodilo – k Atlantidě se totiž blíží wraithská šipka. Rodney McKay zjistí, kde se nalézají ostatní klíče, a společně se sodarskými vědci se pustí do pátrání. Klíče je zavedou ke komnatě bratrstva, která by je měla dovést přímo k ZPM.\n\nV průběhu prací se hlavní sodarská vědkyně Alina zamiluje do doktora McKaye. Ten si ničeho nevšimne, Sheppard mu to však prozradí. Při rozhovoru s Alinou Rodney zmíní, že nevyrůstal na Atlantidě, ale že sem přišel poměrně nedávno ze Země…\n\nMezitím k Atlantidě doráží šipka. Doktor Beckett je nucen nasednout do jumperu a sestřelit ji. Nepodaří se mu to, nicméně šipka sama od sebe exploduje. Doktor Zelenka zjistí, že se jednalo o zvěda, který zaslal podrobné informace o Atlantidě Wraithům.\n\nZatím se na Sodaře objevují Geniové v čele s Kolyou. Zajmou Sheppardův tým a donutí doktora McKaye spolupracovat. Objeví ZPM, poručík Ford však použije světelný granát, který Genie omráčí, a společně je přemůžou. Sheppardův tým si odnáší ZPM na Atlantidu, Alinini lidé je však přepadnou a ZPM jim vezmou. Pomáhali týmu, protože se domnívali, že jsou to Antikové, pro které vlastně bratrstvo Potentii uchovávalo. Nyní se však rozhodli opět ji ukrýt a počkat na návrat skutečných Antiků.\n\nNa Atlantidě zatím dálkové senzory objeví tři mateřské úly, kam výzvědná šipka odeslala informace. Za dva týdny dorazí k Atlantidě…\n"}
{"id": "459662", "url": "https://cs.wikipedia.org/wiki?curid=459662", "title": "Městská autobusová doprava ve Vsetíně", "text": "Městská autobusová doprava ve Vsetíně\n\nMěstská autobusová doprava je ve Vsetíně provozována od roku 1957, kdy začaly autobusy jezdit na první lince v trase Trávníky – Jasenice. Současným provozovatelem městské hromadné dopravy ve městě je firma ČSAD Vsetín, která patří do společnosti ČSAD Invest, jež má sídlo na Vsetíně a zajišťuje MHD i v sousedním Valašském Meziříčí. Náklady na MHD ve Vsetíně se pohybují kolem 22 milionů Kč za rok.\n\nV provozu je celkem 12 linek (čísla 1–6, 10–15). Linky č. 1–6 jezdí pravidelně a po celý týden. Linky č. 10–13 jsou linky zrychlené, sloužící především pro rozvoz pracovníků ze směn bývalé Zbrojovky Vsetín a firmy TES na jednotlivá sídliště, v provozu jsou pouze v pracovní dny. Linky č 14 a 15 jsou ranní školní spoje. Autobusy ujedou za rok cca 627 tisíc kilometrů. Vedle těchto linek může cestující použít také příměstskou dopravu, ale jen na určitých zastávkách, nebo „posilové autobusy“ jezdící v dobách střídání směn. Drtivá většina těchto autobusů je také zrychlená.\n\nDo autobusů MHD je povolen pouze nástup předními dveřmi, což bylo zavedeno v průběhu 2. poloviny 90. let. Současně byl zrušen prodej jízdenek v trafikách a manuální označování jízdenek ve tzv. znehodnocovači, který byl taktéž umístěn u zadních dveří. Na začátku 21. století přešlo ČSAD Vsetín na jiný již elektronický systém odbavování pomocí pokladen Emtest. \n\nV současnosti (leden 2014) existují dva způsoby placení jízdného. Jízdenky zakoupené u řidiče ve vozidle jsou nepřestupní a při opuštění vozidla tak ztrácí jízdenka platnost. Obyčejné (celé) jízdné stojí 12 Kč a zlevněné (poloviční, pro děti do 15 let) stojí 6 Kč. Druhá možnost, jak zaplatit jízdné, je pomocí tzv. „bezhotovostního systému odbavování“, což jsou časové jízdenky (na 30 či 90 dní) v podobě čipových karet. Čipovou kartu lze použít také jako elektronickou peněženku. Zdarma jsou přepravováni držitelé průkazů ZTP a ZTP-P.\n\nČSAD Vsetín má vyhrazeno pro potřeby MHD 16 autobusů (bez linkových autobusů), z toho tři záložní. Mimo městských autobusů jsou na některé linky vyhrazené i příměstské autobusy Karosa C 954 E, Irisbus Crossway a SOR C 12. Jako posilové autobusy jezdí také linkové vozy Karosa C 934 a SOR C 10,5.\n\nVozový park vsetínské MHD tvoří následující typy autobusů:\n\nPředtím vozový park tvořily následující typy :\n\n\nČást autobusů má různé celovozové reklamní polepy, část firemní polep ČSAD Vsetín.\n\n"}
{"id": "459663", "url": "https://cs.wikipedia.org/wiki?curid=459663", "title": "Pivní bratři", "text": "Pivní bratři\n\nBASEketball (český distributorský překlad \"Pivní bratři\"; 1998) je americká komedie, ve kterém v hlavní roli hrají stvořitelé \"South Parku\", Trey Parker a Matt Stone.\n\nFilm režíroval David Zucker, produkoval ho Zucker společně s Robertem LoCashem (\"Bláznivá škola\", \"\"), Gilem Netterem (Onion Movie, ), Jeffem Wrightem (\"\", \"Bláznivá škola\") a Clevem Landsbergem.\n\nHudbu složil James Ira Newborn. Film trvá 108 minut a byl distribuován firmou Universal Studios.\n\nV hlavní roli dále hráli Dian Bachar, Robert Vaughn, Ernest Borgnine, Yasmine Bleeth a Jenny Carthy.\n\nFilm je o fiktivním sportu (byl vytvořen Zuckerem o mnoho let dříve), baseketballu, který je založen na baseballu. Vymysleli ho až-do-posud beznadějní outsideři Coop (Trey Parker) a Remer (Matt Stone). Film sleduje vzestup tohoto sportu až po jeho všeobecnou oblíbenost u lidí.\n\n\n\nSoundtrack k filmu zaznamenal úspěch, díky kultovnosti samotného filmu. Zde je obsažen například cover norské skupiny a-ha, \"Take on Me\" od Reel Big Fish.\n\nPak tu jsou jména jako Cherry Poppin' Daddies, The Dickies, Smash Mouth a další.\n\nSoundtrack byl vydán firmou Universal v roce 1998.\n"}
{"id": "459664", "url": "https://cs.wikipedia.org/wiki?curid=459664", "title": "Norijuki Abe", "text": "Norijuki Abe\n\nNorijuki Abe (阿部 記之 \"Abe Noriyuki\") se narodil 19. července 1961 v Kjótu. Živí se jako anime režisér, scenárista a zvukový režisér. Je známý díky spolupráci se Studiem Pierrot, ve kterém režíroval několik známých anime hitů typu \"Flame of Recca\", \"Bleach\", \"Yu Yu Hakusho\". Noriyuki Abe dopomohl Yu Yu Hakushu vyhrát v roce 1993 a 1994 cenu \"Animage Anime Grand Prix\". \n\n"}
{"id": "459665", "url": "https://cs.wikipedia.org/wiki?curid=459665", "title": "Isooktan", "text": "Isooktan\n\nIsooktan (též iso-oktan, izooktan či izo-oktan, systematický název \"2,2,4-trimethylpentan\") je izomer oktanu, který definuje hodnotu 100 na stupnici pro měření oktanového čísla (hodnotu 0 má \"n\"-heptan). Je důležitou složkou benzinu.\n\nIsooktan se v masovém měřítku vyrábí v petrochemickém průmyslu, obvykle jako směs s příbuznými uhlovodíky. Při alkylačním procesu se alkyluje isobutan isobutylenem se silnou kyselinou jako katalyzátorem. V procesu NExOCTANE se isobutylen dimerizuje na isookten a ten potom hydrogenuje na isooktan.\n\n\n"}
{"id": "459667", "url": "https://cs.wikipedia.org/wiki?curid=459667", "title": "Dopisy z Pegasu", "text": "Dopisy z Pegasu\n\nDopisy z Pegasu (anglicky: \"Letters from Pegasus\") je 17. epizoda I. série sci-fi seriálu .\n\nK Atlantidě se blíží tři wraithtské úly. Doktor Zelenka zjišťuje, že musí pravidelně opouštět hyperprostor, aby doplnily zásoby.\n\nNa jedno z těchto míst se vydá Sheppard s Teylou v jumperu, aby zjistili bližší informace. Poblíž místa vynoření se nachází planeta, na které žijí Teylyni přátelé. Přeje si je varovat, rodině dobrého přítele Orina slíbí, že se (v případě útoku) pro ně vrátí.\n\nMezitím na Atlantidě doktor McKay pracuje na odeslání dat na Zemi. Mohou otevřít bránu na 2,4 sekundy, což by nestačilo na přepravu člověka, nicméně je možno odeslat velké množství zkomprimovaných dat. Kromě veškerých informací o Atlantidě a Wraithech mohou být zaslány i soukromé zprávy. A tak se poručík Ford pouští do natáčení osobních vzkazů. Každý svou zprávu pojme jinak: doktor Beckett jako lékařské doporučení rodině, McKay jako prezentaci svých postřehů lidstvu (a krátký pozdrav sestře), doktorka Weirová k dojemnému oznámení rodinám zesnulých členů, doktor Kavanoo si stěžuje na vedení expedice.\n\nSheppard s Teylou čekají na Wraithy. Objeví se jich mnohem více, než předpokládali. Kolem každého úlu je připraveno několik křižníků a stovky šipek. Míří rovnou k planetě s Teylynými přáteli. Sheppard upřednostňuje předání strategických informací na Atlantidu před nejistou záchranou několika lidí, mezi ním a Teylou dojde k menšímu konfliktu, nakonec však poberou tolik uprchlíků, kolik mohou a vracejí se na Atlantidu.\n\nMcKay odesílá zprávu a na SGC ji přijímá plukovník Samantha Carterová.\nDoktor Zelenka ve svém vzkazu na Zemi popisuje v češtině vynoření Atlantidy. (V anglické verzi je monolog překládán titulky.)\n"}
{"id": "459670", "url": "https://cs.wikipedia.org/wiki?curid=459670", "title": "Studio Pierrot", "text": "Studio Pierrot\n\nStudio Pierrot ( スタジオぴえろ, \"Sutadžio Piero\") je japonské animační studio, které v roce 1979 založili bývalí zaměstnanci firem Tacunoko Production a Muši Production.\n\nSpolečnost se jmenuje podle francouzského slova pierot, jejím logem je obličej klauna.\n\nJedny z nejpopulárnějších anime seriálů společnosti Pierrot, \"Yu Yu Hakusho\" a \"Saijúki\", vyhrály cenu \"Animage Anime Grand Prix Award\". Seriálu \"Yu Yu Hakusho\" se to podařilo v roce 1993 a 1994, \"Saijúki\" v roce 2000. \n"}
{"id": "459673", "url": "https://cs.wikipedia.org/wiki?curid=459673", "title": "V obležení", "text": "V obležení\n\nV obležení (v anglickém originále \"The Siege\") je trojdílná epizoda americkokanadského sci-fi seriálu , ukončující jeho a uvozující jeho .\n\nRodney McKay a Radek Zelenka vymyslí plán, jak se pokusit zastavit Wraithy ještě před Atlantidou. Chtějí znovuzapnout antický satelit, kolem kterého budou wraithské lodě prolétat a který jen pravděpodobně nemá zdroj energie. Zatímco McKay s Grodinem jsou na cestě k satelitu, Sheppardovi a zbytku týmu se nedaří najít nové vhodné alpha stanoviště. Zelenka mezitím zjišťuje že jejich autodestrukce by při obsazení města wraithy nebyla ani zdaleka tak účinná, aby jim zabránila dostat se na Zemi. Snaží se proto se svým týmem napsat virus, který by smazal celou antickou databázi.\n\nZatímco na satelitu se nedaří napájet zbraň z naquahdahového generátoru, na Atlantidě je seržant Beates napaden a nalezen v bezvědomí. Na jeho uniformě se najdou známky wraithské DNA. Radek Zelenka zjistí, že se wraith mohl dostat do města šipkou, která před nedávnem skenovala město. Rozšíří biometrické senzory, které rozeznají wraithy od lidí, na celé město a major Sheppard s několika lidmi jej zajmou.\n\nMezitím Rodney McKay opravil poškozené obvody na vnějším plášti antického satelitu a zbraň by tak měla být plně funkční. zůstane na palubě satelitu, aby jej mohl skrýt před senzory wraithů, než budou v dosahu zbraní. Když se wraithové vynoří z hyperprostoru, laserový paprsek úspěšně jednu z jejich lodí zničí. Přetíží se však obvod, kterým Rodney přesměroval napájení, a satelit již nemůže střílet. Zbývající dvě lodě neváhají a satelit zničí. Grodin umírá.\n\nMajor Sheppard na Atlantidě vyslýchá zajatce, pojmenuje jej Bob, ten ale odmítá cokoli prozradit. Teyla se tedy pokusí s ním navázat wraithské spojení, ale Bob ji zastaví. Naštvaný Sheppard do něj vyprázdní několik zásobníků, na což už nestačí wraithské regenerační schopnosti. Bob tak umírá, aniž by se Atlanťané dozvěděli, co vše na Atlantidě sabotoval.\n\nDoktorka Weirová oficiálně oznámí evakuaci Atlantidy na stanoviště alpha. Virus pro zničení databáze je připraven ke spuštění.\n\nPo McKayově návratu na Atlantidu je evakuace v plném proudu a Elizabeth Weirová nastavuje autodestrukci na 10 hodin. V okamžiku, kdy chtějí vytočit adresu stanoviště α, přichází bránou ze Země plk. Everet se spoustou vojáků s úmyslem ubránit Atlantidu za každou cenu.\n\nZískali a plukovník přináší několik zpráv: přebírá velení, oznamuje, že v Egyptě bylo objeveno ZPM, které později přiletí spolu s Daidalem. Také s sebou přivezli kolejnicová děla a 6 naquahdahem obohacených nukleárních hlavic, ty plánují rozmístit jumperem nad městem jako poslední obrannou linii před Wraithy. Město budou muset bránit do příletu Daidala se ZPM, poté budou moci zapnout štít. Ze Země byl přivezen i nový naquahdahový generátor s výkonem vyšším o 600 %, takže Sheppard bude moci použít křeslo. Zjišťují však, že jim zbývá jen pár dronů.\n\nNajednou se nad Atlantidou objeví mnoho padajících asteroidů, které zničí všechny připravené nukleární miny. Pravděpodobně je nasměrovaly wraithské úly. Když se obnoví senzory, objevuje se nálet šipek. Téměř všechny se dostávají až do „ulic“ města, některé šipky se chovají jako kamikadze. Kolejnicová děla jsou sice proti šipkám účinná, ale ani zdaleka ne tak přesná jako drony. Major Sheppard tedy pomocí křesla vystřelí pár zbývajících dronů.\n\nKdyž nakonec všechny šipky zničí, McKay udává, že nefungují ani vnitřní ani vnější senzory a mnoho částí města je poškozeno. Major Sheppard navrhne, že až Úly přiletí, vletí se zamaskovaným jumperem dovnitř, a doktorka Weirová navrhne, že ke zvýšení efektivnosti by mohli získat, s trochou štěstí, nové atomovky od Geniiů. McKay se Zelenkou se tedy, po krátkém vzdoru proti plk. Everettovi, snaží použít křeslo k ovládání jumperu na dálku.\n\nTeyla cítí ve městě další wraithy, pravděpodobně piloty „kamikaze“, kteří se před výbuchem transportovali. Athosiané se nabízejí k pomoci s hledáním wraithů, plk. Everett jim tedy po chvilce přemlouvání dává zbraně. Různě rozmístěným týmům se postupně daří zničit pár wraithů.\n\nMezitím přišla odpověď od Geniiů – „jsou ochotni otevřít komunikaci mezi jejich světy“. Když se tedy doktorka Weirová vydá sama neozbrojena (na přání Geniiů) na jejich planetu, je spoutána a držena jako rukojmí, kterou chtějí vyměnit za C-4, kterou tak chtějí. Přestože je spoutána, nabízí Geniiům obchod: dost C-4 na postavení mnoha bomb za dva prototypy jejich atomovek, které o C-4 obohatí a „vyzkouší“ na Úlu.\n\nNakonec tuto nabídku Geniiové přijmou a dají Atlanťanům dva prototypy, které ale nejsou hotové. McKay potřebuje asi den na jejich dokončení. Beckett tedy jeho a Zelenku pumpuje stimulanty, aby neusnuli.\n\nPrávě ve chvíli, kdy stavbu bomb dokončí, jumpery hlídkující nad městem hlásí přilétající úly, ze kterých se vynořuje obrovský nálet šipek. Rodney McKay ale zjišťuje, že naquahdahový generátor, který napájel křeslo, je vybitý. Zatímco se wraithové ve velkém transportují do města, major Sheppard se rozhodne a bere si jeden z jumperů, aby doručil bombu osobně.\n\nV úplném závěru se neozývá Teyla, Ford stojí se svým týmem proti mnohonásobné přesile wraithů a doktorka Weirová zadává autodestrukci. Epizoda končí pohledem na Sheppardův puddle jumper těsně před Úlem.\nSheppard těsně před výbuchem uslyší rozkaz, že se má odmaskovat. Na Atlantidě vidí výbuch, ale neradují se, protože si myslí, že Sheppard zahynul. Vzápětí se ale dozvídají, že přiletěl Daidalos a Shepparda zachránil. Daidalos předává Atlanťanům ZPM, aby McKay mohl zapojit štít. Zatím se posádka Daidala snaží zničit poslední mateřský úl. S pomocí Asgarda (který ovšem s postupem nesouhlasí, přesto ale pomůže) transportují válečnou hlavici do úlu a tím jej zničí. Když chtějí zničit ještě i křižníky a šipky, zjistí, že Wraithové vstupují do hyperprostoru a chtějí v plné rychlosti napálit do města. Daidalos jim nemůže pomoci, protože nemůže vyvinout takovou rychlost. Rodney McKay má na zapojení štítu jen 45 vteřin, jinak náraz wraithských lodí zničí celé město. McKayovi se štít podaří na poslední chvíli zapojit. Ještě je potřeba zbavit město Wraithů, kteří se sem dříve transportovali.\n\nWeirová posílá Shepparda na ošetřovnu za Everetem. Plukovník Everet byl během bojů napaden Wraithem, a než byl Wraith zastřelen, podařilo se mu z Evereta vysát část životní energie. Everet se na ošetřovně omlouvá Sheppardovi. (Měli předtím spor, protože Sheppard zastřelil Sumnera, dobrého přítele plukovníka Evereta.) Po vlastní zkušenosti s Wraithem Everet chápe, že zastřelení Sumnera byl akt milosti, a lituje, že Sheppard tam v danou chvíli nebyl i pro něj.\n\nAtlanťané zjišťují své stavy – kolik lidí padlo. Nemohou najít Forda. Sheppard trvá na rozšíření hledání mimo město a Forda objeví ve vodě. S využitím Daidala Forda transportují nejprve na Daidalos a vzápětí na ošetřovnu. Spolu s ním je transportován i mrtvý Wraith. Ford byl hodinu v ledové vodě, přesto přežil. Doktor se domnívá, že je to díky enzymu, který Wraithové uvolňují do těla oběti během krmného procesu. Bez tohoto enzymu by oběť okamžitě zemřela. Wraithové tedy uvolní enzym a tím udělají oběť na chvíli silnější, aby mohli vysát veškerou životní energii. Při zabití Wraitha se do Fordova těla zřejmě uvolnilo velké množství enzymu. Doktor se obává, že se Fordovo tělo může stát na enzymu závislým a že Forda nedokážou zachránit. Potřebuje proto nasbírat enzym z těl mrtvých Wraithů.\n\nRodney se Zelenkou oznamují, že objevili dalších 12 úlů v hyperprostoru. Dorazí do 36 hodin. Sheppard nechce jen sedět a čekat, chce zaútočit první. Ford se mezitím hlásí Weirové do služby, protože se cítí zdráv (jedno jeho oko má nepřirozeně velkou duhovku…). Na Daidalu Nováková s Asgardem transportují hlavice do úlů. Stihnou zničit jen dva úly, než Wraithové najdou způsob, jak transport hlavic zablokovat. Zformují se a zaútočí na Daidalos. Daidalos má poškozené štíty, zapnou proto hyperprostor a odletí z bitvy.\n\nMezitím dojde ke konfliktu mezi doktorem a Fordem. Doktor chce, aby se Ford vrátil na ošetřovnu, Ford nesouhlasí a doktora napadne (chytí ho pod krkem a zvedne do výšky). Po chvíli se „probere“ a svého chování lituje. Vrací se na ošetřovnu, kde by měl být hlídán a pod vlivem sedativ. Doktor Weirové sděluje, že enzym začíná ovlivňovat mozkovou chemii a že léčba bude agresivní a bolestivá. Ford jejich rozhovor slyší (sedativa na něj tedy zřejmě nefungují). Ford zaútočí a s pistolí v ruce se dožaduje enzymu. Doktor mu enzym vydá a Ford utíká.\n\nAtlanťané zjišťují, že pokud budou stále pod palbou, ZPM napájející ochranný štít se brzy vyčerpá. Dokud budou na Atlantidě, budou přilétat další a další Wraithové. Atlanťané se proto rozhodnou předstírat, že Atlantida již neexistuje. Naplánují simulovat autodestrukci, během výbuchu budou senzory oklamány a Atlantidu s pomocí maskování zabudovaného v jumperu zamaskují Atlantidu. Ovšem nelze mít aktivovaný štít i maskování zároveň, navíc o maskování Wraithové ví. Aby se akce zdárně povedla, Teyla se rozhodne předat Wraithům vzkaz, že Atlantidu raději zničí, než aby ji nechali padnout do rukou Wraithů. Vše se zdárně povede.\n\nMezitím Sheppard pronásleduje Forda. Ten má v sobě veškerý enzym a Sheppardův zásah zbraní je pro něj neúčinný. Ford obsadí jumper, aktivuje bránu a někam odletí.\n\nDaidalos hlásí, že Wraithové lest neodhalili, uvěřili ve zničení Atlantidy a stahují se pryč do hyperprostoru.\n"}
{"id": "459675", "url": "https://cs.wikipedia.org/wiki?curid=459675", "title": "Klasická hebrejština", "text": "Klasická hebrejština\n\nKlasická hebrejština je archaická forma hebrejštiny, jíž je zapsána hebrejská bible (proto často také nazývána biblická hebrejština), část svitků od Mrtvého moře a různé další nápisy.\n\nVývoj klasické hebrejštiny se dělí do dvou období: starší klasická hebrejština (10.–6. století př. n. l.) a mladší klasická hebrejština (6.–1. století př. n. l.). Od 2. století př. n. l. vstoupila klasická do přechodového období, na jehož konci se přeměnila v mišnaickou hebrejštinu.\n\nMezi prameny pro poznání klasické hebrejštiny kromě hebrejské bible slouží také zemědělský kalendář z Gezeru (10. stol.), ostraka ze Samaří (8. stol.), šíloašský nápis z Jeruzaléma (okolo 700), ostraka z Lakiše (okolo 600). Dalším důležitý zdroj představují svitky od Mrtvého moře a další nápisy nalezené v této oblasti.\nHebrejština se utvořila zřejmě ve 14–12. století. Nejednalo se o homogenní jazyk, nýbrž o souhrn různých nářečí. Po různých dialektech však v dochovaných textech zbyly jen stopy a zmínky. Mnohem více zvláštností pak vykazují texty od Mrtvého moře. Hebrejština ovšem mezi Izraelity převládala jen do 7. století. S rostoucím asyrským a později babylonským vlivem na Palestinu rostl i vliv aramejštiny. Aramejština zprvu sloužila jako diplomatický jazyk, rozhodujícím faktorem bylo nicméně dobytí izraelského (722) a judského království (586). Aramejština se pak stala běžnou řečí a hebrejštinu vytlačila do pozice jazyka literatury a vzdělanců. I tato hebrejština ovšem podléhala silnému vlivu aramejské gramatiky a slovní zásoby až se nakonec proměnila v mišnaickou hebrejštinu.\n\nZvyklosti ve výslovnosti se ustálily značně pozdě, a to až v 1. století n. l.. Bylo to dáno zejména tím, že klasická hebrejština zapisovala pouze konsonanty. V 1. století se rovněž definitivně ustálil starozákonní text, jenž byl teprve v 9. století doplněn vokály (tzv. masoretský text). Vznikly tři hlavní systémy vokalizace: babylonský, palestinský a tiberiadský. Nakonec se prosadila tiberiadská vokalizace, kterou vytvořila rodina ben Ašerů.\n\nDnešní studijní vydání hebrejské bible vychází zpravidla z vokalizovaného textu Leningradského kodexu, který sice není zdaleka nejstarším biblickým textem, pochází až z roku 1008, je však nejstarším dochovaným kompletním textem.\n\nK zápisu klasické hebrejštiny se používaly dva základní typy hebrejského písma. V období 10. – 6. století př. n. l. se pro zápis hebrejštiny používalo tzv. paleohebrejské písmo, jež představovalo modifikaci fonického písma. S rostoucím vlivem aramejštiny se však k zápisu hebrejského textu stále více užívaly aramejské znaky, jež byly pro zápis hebrejštiny uzpůsobeny do podoby tzv. kvadrátního písma.\n\nHebrejština se zapisuje zprava doleva pomocí 22 konsonantů, které tvoří hebrejskou abecedu. Moderní edice hebrejské bible sice obsahují také vokály, akcenty a další znaky a poznámky, jedná se však o systém vokalizace, jenž byl vyvinut až v 9. století n. l. a slouží jako pomůcka ke správnému čtení posvátného hebrejského textu.\n\n"}
{"id": "459678", "url": "https://cs.wikipedia.org/wiki?curid=459678", "title": "Koryta (Kostelec nad Orlicí)", "text": "Koryta (Kostelec nad Orlicí)\n\nKoryta () jsou místní část města Kostelec nad Orlicí v okrese Rychnov nad Kněžnou v Královéhradeckém kraji. Vzdušnou čarou leží 3 km jižně od Kostelce nad Orlicí a asi 9 km jihozápadně od Rychnova nad Kněžnou. V roce 2001 zde žilo 80 obyvatel.\n\nPrvní písemná zmínka o Korytech pochází z roku 1352.\n\nÚzemněsprávně byla Koryta v letech 1869–1880 vedena jako osada obce Lhoty v okrese Rychnov nad Kněžnou, v letech 1890–1980 jako osada obce Kostelecké Lhoty v tomtéž okrese; jako část obce Kostelce nad Orlicí jsou Koryta vedena od 1. ledna 1981.\n"}
{"id": "459680", "url": "https://cs.wikipedia.org/wiki?curid=459680", "title": "Hvězdné datum", "text": "Hvězdné datum\n\nHvězdné datum (ve starších překladech též nepřesně \"Hvězdný čas\", v anglickém originále \"Stardate\") je způsob určování času, používaný ve fiktivním světě Star Treku. Časový údaj, vyjádřený čtyřciferným (pro období klasické série) nebo pěticiferným (pro období \"\") číslem zaokrouhleným nejčastěji na jedno, výjimečně na dvě desetinná místa, se odkazuje ke konkrétnímu časovému momentu. Skutečný a přesný převod mezi hvězdným datem a pozemským kalendářem ale v podstatě neexistuje, tvůrci nikdy nezamýšleli, aby odpovídal skutečným datům.\n\nHvězdné datum bylo poprvé použito hned v prvních epizodách původního Star Treku. Původně však byl vytvořen proto, aby evokoval vzdálenou budoucnost bez uvedení konkrétního data a roku (jinými slovy uvést datum a neříct datum).\n\nManuál pro tvoření hvězdných dat pro původní sérii pravil:\n\nZ tohoto popisu jasně vyplývá, že původní koncept nikdy nepočítal s převodem hvězdného data do skutečných dat, na jaká jsme zvyklí (což napovídá už na začátku zmíněný koncept uvedení data bez konkrétního data). Později bylo stanoveno (na základě časových odkazů v některých epizodách za použití běžné datace), že TOS se odehrává v letech 2266-2269, na níž navázala , odehrávající se v letech 2269-2270 a dokončující tak od první epizody TOS zmiňovanou pětiletou misi. Dále na TOS navázala série šesti klasických filmů (prvních šest Star Trek filmů) zapisující události do roku 2293 (hvězdné datum 9521.6).\n\nPři tvorbě v osmdesátých letech, který měl po dvaceti letech obnovit seriálovou tradici Star Treku, muselo zákonitě dojít i ke změně hvězdného data. Seriál byl koncipovaný jako sto let po Kirkově pětileté misi, čili i hvězdné datum muselo za těch sto let výrazně postoupit.\n\nZ původního čtyřciferného čísla se stalo pěticiferné a i tvoření číslice dostalo trošku přesnější pravidla než jen náhodné sestavování číslic, jako v předchozím seriálu. I zde existoval manuál (zde manuál pro druhou sezónu) pro jejich tvoření, který pravil, že:\n\nPro pátou sezónu TNG manuál praví\n\nI zde se odráží koncept datace bez uvedení konkrétního data a opět zde není uvedený žádný převodní systém do pozemského kalendáře. V pozdějších manuálech se dokonce praví, že převod ani není možný. Přesto však později bylo určeno (opět na základě časových odkazů v některých epizodách), že TNG se odehrává v letech 2364-2370. Když se roku 1993 (tedy tvorba šesté řady TNG) začalo s prací na dalším seriálu, , její tvůrci převzali hvězdná data z TNG a protože časově první řada DS9 odpovídala šesté řadě TNG, počítali hvězdné datum pro DS9 od 46000.0. Stejným způsobem, když se začalo s prací na seriálu , i zde kontinuálně pokračovali v hvězdném datu pro tento seriál od 48000.0. Příběh VOY skončil roku 2378 při hvězdném datu 54973.4.\n\nV seriálu se hvězdného data běžně nepoužívá (Země na princip hvězdného data v čase seriálu, tedy 100 let před TOS, ještě nepřistoupila), třebaže se posádka lodi setkává s rasami, které jej znají a používají. V epizodě Damage dostanou zprávu od rasy Xindi, která v sobě obsahuje sekvenci čísel, kterou nakonec T'Pol identifikuje jako hvězdné datum a převede do pozemského kalendáře.\n\nV nejnovějším filmu Star Trek 2009 (označovaný též jako Star Trek XI) je použit systém hvězdných dat zcela nezávislý na všem, co o nich dosud bylo vytvořeno. Hvězdné datum v tomto filmu není nic jiného než rok a den. Hvězdné datum 2258.42 by mělo odpovídat 42. dni roku 2258. Tato skutečnost je naprosto očividná, když starší Spock zmíní, že přicestoval ze 129 let vzdálené budoucnosti, pro niž určí hvězdné datum 2387 (tedy hvězdné datum o 129 jednotek vyšší).\n\nTím je implicitně řečeno, že jedna jednotka hvězdného data odpovídá jednomu kalendářnímu roku, což je v přímém rozporu se vším, co dosud o hvězdném datu platilo ve všech předchozích seriálech a filmech. Pro porovnání, podle výše uvedených schémat pro TNG - VOY by roku 2387 odpovídalo pěticiferné hvězdné datum začínající na 64.\n\nParadoxně se tak hvězdné datum stalo tím, co bylo předtím vždy označováno za chybný výklad hvězdného data.\n\nDíky tomu, že tvůrci TNG pro hvězdné datum určili přesný význam prvních dvou cifer, tím usnadnili pozdější určení přesnějších převodů do běžného kalendáře. Především druhá cifra, která byla původně vysvětlována jako číslo sezóny TNG, dala to hlavní vodítko. Dá se z toho totiž vysledovat (a tento přepočet hvězdného data je také často používán), že jeden rok představuje v hvězdném datu 1000 jednotek.\n\nTento přepočet je však neoficiální, byť je mezi fanoušky všeobecně přijímán. Výsledek těchto přepočtů se ale jeví v přímém rozporu se všemi oficiálními manuály, které pravily, že desetinná čísla vyjadřují desetiny dne. Podle těchto pozdějších výpočtů jeden den odpovídá přibližně 2,738 jednotek hvězdného data.\n\nDalší rozpor v hvězdných datech vyvstává při určování výchozího data, kdy hvězdné datum 0.0 připadá na rok 2323 (konkrétně stanoven na 1.1. 2323 00:00:00). Tedy 60 let po TOS. Bývá to vysvětlováno jako reforma v počítání hvězdného data, nicméně toto vysvětlení není dokonalé a navíc to nechává nevyřešenou otázku, na jakém principu tedy fungovalo hvězdné datum TOS, TAS a prvních šesti filmů.\n\nÚskalí pro výpočet hvězdného data spočívá v zaokrouhlení (den = 2,738 vs. 2,737 869 527), jaká se během výpočtu provedou a která pak mohou mít na výslednou hodnotu značný vliv.\n\nDalší úskalí pro výpočet hvězdného data je samotná délka roku. Patrně první odpověď na tuto otázku, která každého napadne, je 365 dní. Každé čtyři roky ale máme přestupný rok (tedy 365,25) který je však každých 100 let vynechán a každých 400 let přidán (365,2425). Ani toto číslo však není konečné, protože pro určení délky roku existuje několik různých měřítek:\n\n\nKlíčová otázka pro přepočet hvězdného data tedy spočívá ve stanovení délky roku a v použitém zaokrouhlování. Ačkoliv tedy pro všechny kalkulátory hvězdného data, které jsou k nalezení na internetu (ať již jako online aplikace či programy ke stažení) je výchozím hvězdným datem 0.0 datum 1.1. 2323 00:00:00 (platí pro všechny čtyři použité vzorové kalkulátory), přesto se ve svých výsledcích mohou lišit. Zde jako příklad několik různých výsledku pro 1.7. 2009 00:00:00 UTC:\n\nPrvní dva však mají chybné výsledky. Od výchozího data 0.0 je ke vzorovému datu přibližně 313,5 roku a tedy i hvězdné datum pro daný den by se mělo pohybovat kolem hodnoty -313500.0, což však splňují pouze druhá dvě data. I ta se však od sebe liší a při použití den=2,738 se dá jejich rozdíl vyjádřit jako 75,2 dne, což není zanedbatelné.\n\nOpět jsme tedy postaveni před skutečnost, že převod hvězdného data do reálného data a naopak, je přinejmenším velmi obtížný.\n\n\n"}
{"id": "459687", "url": "https://cs.wikipedia.org/wiki?curid=459687", "title": "Kamil Čapkovič", "text": "Kamil Čapkovič\n\nKamil Čapkovič (* 2. června 1986, Michalovce) je slovenský profesionální tenista. Dosud nevyhrál žádný turnaj na okruhu ATP. Nejvýše postaven byl na žebříčku ATP ve dvouhře na 213. místě (17. srpen 2009), ve čtyřhře pak na 168. místě (23. červenec 2007). Jeho trenéry jsou Huber a Martinec.\n\n"}
{"id": "459690", "url": "https://cs.wikipedia.org/wiki?curid=459690", "title": "Danny Granger", "text": "Danny Granger\n\nDanny Granger Jr. (* 20. dubna 1983, New Orleans, Louisiana) je bývalý americký profesionální basketbalista.\n\nPřed kariérou v NBA studoval na univerzitě v Novém Mexiku, kde se usadil na postu křídla. Danny Granger byl draftován v roce 2005. Kariéru zakončil v týmu NBA Miami Heat.\n\n"}
{"id": "459693", "url": "https://cs.wikipedia.org/wiki?curid=459693", "title": "Barbara Paulusová", "text": "Barbara Paulusová\n\nBarbara Paulusová (* 1. září 1970, Vídeň, Rakousko) je bývalá rakouská profesionální tenistka. V průběhu své kariéry vyhrála 6 turnajů WTA ve dvouhře a 1 turnaj ve čtyřhře.\n\nVítězství (6)\n\n\nProhra ve finále (12)\n\n\nVítězství (1)\n\n"}
{"id": "459696", "url": "https://cs.wikipedia.org/wiki?curid=459696", "title": "Prúdy (rozcestník)", "text": "Prúdy (rozcestník)\n\nSlovo Prúdy má více výrazů.\n"}
{"id": "459698", "url": "https://cs.wikipedia.org/wiki?curid=459698", "title": "Karol Šafárik", "text": "Karol Šafárik\n\nKarol Šafárik (* 7. července 1939, Bratislava) je bývalý československý tenista, nejúspěšnější slovenský hráč 60. let a tenisový trenér.\n\nS tenisem začal v klubu Lokomotíva Bratislava, za který se probojoval do finále dorosteneckého mistrovství Slovenska. Z Lokomotívy poté přestoupil do kvalitnějšího oddílu Slovan Bratislava, kde byly lepší podmínky tréninku.\n\nV roce 1959 reprezentoval zemi v Galeově poháru. Mezi lety 1961–1962 dosáhl nejlepších výsledků, probojoval se do finále mezinárodního mistrovství ČSSR, když porazil Howea, Komaromiho, Pavla Kordu, Bendu a ve finále prohrál s I. Gulyásem. Vyhrál několik kvalitních republikových turnajů a také zahraničních jako byly v Erfurtu, Zell am See (1967-68) a v Kremži. Roku 1962 vyhrál akademické mistrovství ČSSR a na univerziádě v Sofii skončil ve smíšené čtyřhře na 2. místě. V roce 1964 se stal mistrem ČSSR a mezinárodním mistrem Polska ve čtyřhře, přeborníkem Slovenska ve dvouhře pak byl v letech 1967 a 1971.\n\nOd roku 1971 působil na pozici trenéra v Rakousku, přitom ještě aktivně hrál. V letech 1983 až 1995 trénoval Rakušanku Judithu Wiesnerovou. Dva roky byl také nehrajícím kapitánem rakouského fedcupového týmu, v Československu pak pět let zastával funkci ústředního trenéra juniorské reprezentace a byl prvním nehrajícím kapitánem slovenského fedcupového týmu.\n\nJe členem Tenisové síně slávy Slovenska.\n\n"}
{"id": "459703", "url": "https://cs.wikipedia.org/wiki?curid=459703", "title": "Mistrovství světa v atletice 2009 – Muži 110 metrů překážek", "text": "Mistrovství světa v atletice 2009 – Muži 110 metrů překážek\n\nBěh na 110 metrů překážek mužů na Mistrovství světa v atletice 2009 se uskutečnil\nna berlínském olympijském stadionu ve dnech 19. srpna a 20. srpna.\n\nFinále překážek se odehrálo 20. srpna od 20:55 bez světového rekordmana, Kubánce Dayrona Roblese, který nedokončil semifinálový běh kvůli svalovému zranění. Na startu naopak nechyběl český reprezentant Petr Svoboda. Ten zaběhl v semifinále čtvrtý nejlepší čas 13,33 s. Mezi hlavní favority ale především patřili oba Američané. David Payne coby stříbrný medailista z Pekingu a Terrence Trammell, jenž získal stříbro na olympiádě v Sydney i Athénách. V cíli se ovšem radoval teprve jednadvacetiletý Ryan Brathwaite z Barbadosu, který o jednu setinu předčil americké duo. Petr Svoboda se stal na mistrovství světa druhým nejlepším Evropanem. Předčil ho jen Brit William Sharman, který doběhl na čtvrtém místě v novém osobním maximu. Byl i nejlepším atletem bílé pleti v této disciplíně.\n\n"}
{"id": "459711", "url": "https://cs.wikipedia.org/wiki?curid=459711", "title": "Mračňák", "text": "Mračňák\n\nMračňák (\"Abutilon\") je rod vyšších dvouděložných rostlin z čeledi slézovité (\"Malvaceae\"). Jsou to byliny i dřeviny s nápadnými květy a jednoduchými listy s dlanitou žilnatinou, rozšířené zejména v tropech a subtropech. Do České republiky je zřídka jako plevel zavlékán mračňák Theophrastův. Některé druhy a hybridy jsou pěstovány jako okrasné rostliny, mračňák Theophrastův je v Asii pěstován pro vlákna.\n\nMračňáky jsou byliny, polokeře, keře nebo nevelké stromy s jednoduchými střídavými listy. Listy jsou většinou celistvé nebo výjimečně dlanitě laločnaté, řapíkaté, s dlanitou žilnatinou. Báze listů je srdčitá, na okraji jsou vroubkované nebo pilovité. Palisty jsou většinou opadavé. Květy jsou žluté nebo oranžové, řidčeji červené, často s tmavým středem, jednotlivé, v párech nebo v chudých okolících, které mohou být uspořádané ve vrcholových latách. Kalich je zvonkovitý, s 5 laloky. Kalíšek není vyvinut. Koruna je nálevkovitá až kolovitá, výjimečně trubkovitá, složená z 5 na bázi srostlých korunních lístků. Tyčinek je mnoho a jsou nahloučené na konci dlouhé trubičky vzniklé srůstem nitek. Semeník je svrchní, srostlý obvykle ze 7 až 20 plodolistů. V každém plodolistu je 2 až 9 vajíček. Čnělka je na konci rozvětvená, počet ramen odpovídá počtu plodolistů. Plod je poltivý (schizokarp), kulovitý až polokulovitý, za zralosti se rozpadající na 7 až 20 plůdků (merikarpií). Semena jsou ledvinovitá, lysá nebo lehce chlupatá.\n\nRod mračňák zahrnuje asi 200 druhů. Je rozšířen v tropech a subtropech celého světa. Některé druhy se rozšířily jako plevelné rostliny v tropech celého světa. V Evropě se vyskytuje jediný druh, mračňák Theophrastův (\"Abutilon theophrasti\"), rozšířený od východního Středomoří po východní Asii. V Jižní Americe se mračňáky vyskytují zejména v sušších vnitřních údolích And.\n\nV České republice není žádný druh původní, jako málo významný plevel je do teplejších oblastí zřídka zavlékán mračňák Theophrastův (\"Abutilon theophrastii\").\n\nOd většiny jiných podobných slézovitých rostlin se mračňák liší nepřítomností kalíšku na květech a poltivými plody, rozpadajícími se na plůdky obsahující více semen. Charakteristický je též tvar plodů.\n\n\nNěkteré druhy mračňáku jsou pěstovány jako okrasné rostliny, zejména \"Abutilon pictum\". V České republice se jako pokojové rostliny pěstují zejména kříženci několika vesměs jihoamerických druhů, označované většinou jako \"Abutilon x hybridum\". V tropech a subtropech se jako okrasné rostliny pěstují americké druhy \"Abutilon chittendenii\", \"A. megapotamicum\" a \"A. palmeri\". V českých botanických zahradách se lze zřídka setkat s některými dalšími druhy, jako je \"Abutilon sonneratianum\" či \"A. darwinii\".\n\nMračňák Theophrastův (\"A. theophrasti\") je v Asii pěstován pro lýko, z něhož se zhotovují hrubší tkaniny, pytle a podobně. Má využití i jako léčivá rostlina a zdroj oleje.\n\n"}
{"id": "459712", "url": "https://cs.wikipedia.org/wiki?curid=459712", "title": "Žebříček WTA", "text": "Žebříček WTA\n\nŽebříček WTA ( \"WTA Rankings\") uvádí pořadí profesionálních tenistek ve dvouhře a ve čtyřhře, které sestavuje Ženská tenisová asociace (WTA) na základě dlouhodobých výsledků hráček z profesionálních turnajů.\n\nVe dvouhře byl žebříček zaveden 3. listopadu 1975 a ve čtyřhře pak 10. září 1984. Matematické propočty pro postavení hráček WTA používala od roku 1973. Aktualizovaná klasifikace je zveřejňována každé pondělí vyjma grandslamů a dvoutýdenních událostí v Indian Wells a Miami, kdy je přestávka čtrnáct dní.\n\nNa čele klasifikace se vystřídalo 27 singlistek a 43 deblistek, včetně čtrnácti dvojic pobývajících na vrcholu čtyřhry. V září 2019 po US Open zahájila druhé období na vrcholu singlového žebříčku Australanka Ashleigh Bartyová. Ve čtyřhře se do čela klasifikace v březnu 2020 vrátila Su wei hsieh zahájila třetí období na postu jedničky.\n\nV říjnu 2015 představila Ženská tenisová asociace ke 40. výročí zavedení automatizovaného žebříčku novou trofej pro světové jedničky ve dvouhře a čtyřhře. Poprvé byly trofeje uděleny na Turnaji mistryň 2015 v Singapuru. Umělecký návrh byl zpracován ve spolupráci zadavetele WTA se švýcarskou agenturou Highlight Consulting, londýnskou návrhářskou agenturou Ingredient a dílnou výrobce ocenění Thomasem Fattorinim. Po roční přípravě trvala vlastní výroba tři měsíce.\n\nDvě kovové paže ve tvaru tenisové rakety vycházejí z podstavce. Symbolizují eleganci s krásou sportu a drží tenisový míč. Jeho povrch tvoří stříbrná „mapa hvězd“, s tisíci drobnými tečkami reprezentujícími ženské profesionálky od minulosti do budoucnosti. Pouze světové jedničky jsou v tomto tenisovém vesmíru zvýrazněny diamantem. Každá šampiónka tak ve sportu navěky zanechala svůj otisk.\n\nTrofej je vysoká 52 cm a hmotnost činí 7,6 kg. V říjnu 2018 byla trofej pro dvouhru pojmenována po první jedničce Chris Evertové (Chris Evert WTA World No.1 Trophy). První takto oceněnou se na Turnaji mistryň 2018 stala Simona Halepová.\n\nBody do žebříčku jsou sčítány na základě úspěšnosti tenistek v jednotlivých turnajích, kde každé kolo turnaje dané kategorie je ohodnoceno příslušným počtem bodů. Body jsou kumulovány v rozmezí \"posledních 52 týdnů z maximálně šestnácti turnajů ve dvouhře a jedenácti ve čtyřhře\". Aby se tenistka objevila v žebříčku, musí získat body minimálně na třech turnajích nebo uhrát alespoň 10 bodů ve dvouhře či čtyřhře na jednom nebo více turnajích. Nejnižším věkem hráčky k účasti na turnajích je čtrnáct let, kdy v tomto věku může tenistka odehrát až osm turnajů okruhu ITF a Fed Cup nebo se zúčastnit na divokou kartu jedné události WTA International.\n\nV minulosti se do bodového hodnocení hráček započítávalo \"sedmnáct nejlepších výsledků\" za poslední rok. Výjimku tvořily grandslamy a turnaje kategorie Tier I, které se vedle těchto sedmnácti nejlepších událostí navíc započítávaly k celkovému bodovému zisku. Od roku 1996 začal fungovat systém tzv. \"bonusových bodů\", které byly hráčce připsány na turnaji, kde obhajovala vítězství. Ten umožňoval získat více bodů pro hráčku, která porazila soupeřku výše postavenou na žebříčku WTA. Tento systém však byl opuštěn v kalendářní sezóně 2005.\n\nV roce 2009 došlo k úpravě systému kategorií. Turnaje jsou do nich řazeny na základě rozdílného rozpočtu a zisku bodů, které se hráčce započítají do bodového hodnocení:\n\n\nBody lze také získat na Ženském okruhu ITF organizovaném Mezinárodní tenisovou federací, kde mají turnaje rozpočet 15–100 tisíc dolarů.\n\nZa postup do příslušného kola konkrétního turnaje, který je definován kategorií, získá tenistka předem stanovený počet bodů. Tabulka ukazuje přidělované body hráčkám na turnajích okruhů WTA Tour a ITF za jednotlivá kola v roce 2020. Body se odečítají po 52 týdnech.\n\nRoberta Vinciová se v první desítce dvouhry premiérově objevila ve 33 letech a 4 dnech věku, kdy jí patřila 10. příčka. Stala se tak nejstarší debutantkou v Top 10 od zavedení žebříčku a celkově čtvrtou Italkou v této elitní skupině. Dalšími nejstaršími debutantkami se za Italkou staly Betty Stöveová (31 let a 100 dní), Francesca Schiavoneová (29 let a 349 dní) a Julia Görgesová (29 let a 95 dní).\n\nTři české tenistky v první desítce dvouhry se poprvé objevily 10. srpna 2015, kdy byla Petra Kvitová čtvrtá, Lucie Šafářová sedmá a Karolína Plíšková osmá.\n\nNejstarší novou světovou jedničkou v prvním období se během září 2016 stala Němka Angelique Kerberová.\n\nNejstarší světovou jedničkou v historii WTA se 24. dubna 2017 stala Američanka Serena Williamsová, když jí v době nástupu do čela bylo 35 let, 6 měsíců a 29 dní. Před ní věkový rekord držela krajanka Chris Evertová, která se v listopadu 1985 nejlepší hráčkou stala ve 30 letech, 11 měsících a 3 dnech.\n\nSvětová jednička Serena Williamsová po wimbledonském titulu 2015 dosáhla v aktualizaci z 13. července 2015, jako první tenistka od zavedení žebříčku, více než dvojnásobný počet bodů před druhou ženou v pořadí, když měla 13 161 bodů a druhá Šarapovová pak 6 490 bodů.\n\nPřehled uvádí hráčky klasifikované na prvním místě žebříčku WTA ve dvouhře od roku 1975.\n\nTabulka uvádí tenistky, které nastoupily na pozici světové jedničky ve dvouhře bez výhry na grandslamovém turnaji.\n\nTabulka uvádí hráčky, které zaznamenaly nejvíce vítězství nad úřadující světovou jedničkou ve dvouhře, a to od zavedení žebříčku 3. listopadu 1975.\n\nTabulka uvádí hráčky nejníže klasifikované na žebříčku WTA, které zaznamenaly vítězství nad úřadující světovou jedničkou ve dvouhře, a to od zavedení žebříčku 3. listopadu 1975.\n\nNásledující přehled uvádí tenistky, jejichž nejvyšším postavením na žebříčku WTA ve dvouhře bylo 2. až 5. místo.\n\n\nToto je seznam hráček, které dosáhly na pozici světové jedničky v deblu od září 1984.\n\nTabulka uvádí tenistky, které nastoupily na pozici světové jedničky bez výhry na grandslamovém turnaji.\n\n\n"}
{"id": "459723", "url": "https://cs.wikipedia.org/wiki?curid=459723", "title": "Antonín Kachlík", "text": "Antonín Kachlík\n\nAntonín Kachlík (* 26. února 1923, Kladno) je český režisér a filmový pedagog.\n\nJiž během svých studií na gymnáziu coby levicový intelektuál vstoupil do KSČ. Během druhé světové války byl po maturitě totálně nasazen v nacistickém Německu, odkud se mu podařilo uprchnout. Až do konce války se skrýval a byl aktivní v protinacistickém odboji. Po válce byl zaměstnán na ministerstvu informací a současně studoval na Vysoké škole politické, odkud posléze přešel studovat na FAMU, kde vystudoval režii. Na počátku 50. let pracoval jako režisér a dramaturg v Divadle pracujícíh v tehdejším Gottwaldově, od roku 1956 přešel k Československému státnímu filmu na Barrandov, kde nejprve pracoval jako asistent režie a pomocný režisér, od roku 1960 až do roku 1987 pak jako samostatný režisér. V letech 1971 až 1992 vyučoval na pražské FAMU.\n\n\n\nJeho režijní tvorba byla žánrově pestrá – od debutu \"Červnových dnů\" ve stylu neorealizmu,přes dodnes oblíbený hudební film z vojenského prostředí/oba podle vlastní knižní předlohy/\" Bylo nás deset\" s debutující O. Schoberovou a s již tehdy slavnou dvojicí J. Suchý–J. Šlitr/píseň Zčervená,zčervená,když jí hladím ramena/, dále tzv. trezorové filmy reprezentující stylově novou vlnu, podle knižní předlohy J. Trefulky: \"Pršelo jim štěstí\", \"Třiatřicet stříbrných křepelek\"/oba přes čtyřicet let neuvedené/, kam patří i předčasně stažený film \"Já truchlivý bůh\" podle Kunderovy povídky z cyklu \"Směšné lásky\". Z kontextu jeho tvorby je neustále vytrháván a vyzdvihován ideologický film \"Dvacátý devátý\" coby jeho profilový film, ačkoliv ten tehdy představoval povinný ústupek době, jaký nalézáme v tomto období u většiny našich filmových režisérů. Naopak řada jeho filmů ze 70.a 80.let si získala trvalou oblibu a je uváděna dodnes: dvě pohádky: \"Princ Bajaja\" a \"O zatoulané princezně\", \"Náš dědek Josef\", \"O moravské zemi\",\"Já truchlivý bůh\",\"Kouzelné dobrodružství\" a další.\n\n\n\n\n"}
{"id": "459724", "url": "https://cs.wikipedia.org/wiki?curid=459724", "title": "Oslava (rozcestník)", "text": "Oslava (rozcestník)\n\nOslava má více významů:\n\n\n"}
{"id": "459725", "url": "https://cs.wikipedia.org/wiki?curid=459725", "title": "Mašín", "text": "Mašín\n\nMašín je české příjmení. Přechýlené ženské příjmení je Mašínová. Jeho nositeli mimo jiné jsou nebo byli:\n\n\n\n"}
{"id": "459726", "url": "https://cs.wikipedia.org/wiki?curid=459726", "title": "Tianyuraptor", "text": "Tianyuraptor\n\nTianyuraptor („lovec z (muzea) Tianyu“) byl poměrně drobný dromaeosauridní teropodní dinosaurus, který žil před asi 120 až 110 miliony let na území současné provincie Liao-ning (severovýchodní Čína). Tento asi 1,6 až 2,5 metru dlouhý a zhruba 10 až 20 kilogramů vážící dravec je podobný většině jiných dromeosauridů, je však méně vývojově odvozený. Jde zřejmě o jakýsi přechodný typ dromeosaurida mezi pozdějšími laurasijskými a gondwanskými typy. Typový exemplář s katalogovým označením \"STM1-3\" je téměř kompletní kostrou, postrádající pouze konec ocasní části páteře. Typový druh \"T. ostromi\" byl v roce 2009 pojmenován na počest amerického paleontologa Johna Ostroma, který popsal příbuzný a populárnější rod \"Deinonychus\".\n\nFosilní a sedimentologický výzkum naznačuje, že ekosystém tohoto teropoda měl podobu jezera, zasaženého zemětřesením a sopečnou erupcí. Fosilie organismů v těchto sedimentech byly zřejmě zachovány právě vlivem těchto událostí.\n\n"}
{"id": "459729", "url": "https://cs.wikipedia.org/wiki?curid=459729", "title": "Semetínský potok", "text": "Semetínský potok\n\nSemetínský potok je levostranným přítokem Vsetínské Bečvy ve městě Vsetín místní část Bobrky. Délka toku činí 6,6 km. Plocha povodí měří 10,7 km².\n\nPramení ve Hostýnsko-vsetínské hornatině na severovýchodním svahu vrchu Chléviska (641 m n. m.). Protéká údolím mezi vrchy Ratibořský Grůň a Lipový, dále mezi vrchy Křížový a Janišovský, pak osadou Semetín, která je místní částí Vsetína . Semetín a jeho okolí je rekreační oblastí s množstvím chat a jiných rekreačních objektů. V dolní části Semetína u mostu se potok vlévá do Vsetínské Bečvy. \n"}
{"id": "459734", "url": "https://cs.wikipedia.org/wiki?curid=459734", "title": "Sifon", "text": "Sifon\n\nSifon (psáno též \"sifón\") má více významů:\n\n\n"}
{"id": "459744", "url": "https://cs.wikipedia.org/wiki?curid=459744", "title": "Porkkala", "text": "Porkkala\n\nPorkkala (švédsky \"Porkala\", rusky \"Порккала\") je poloostrov ve Finském zálivu, na pobřeží Finska, přibližně 30 km od Helsinek. Mezi lety 1944 až 1956 byla vojenská základna na Porkkale pod sovětskou vojenskou správou jako pronajaté území od Finska. Dnes je zde námořní základna finského vojenského námořnictva.\n\nV polovině 20. století měla Porkkala 20 km západně od Helsinek velký strategický význam, neboť na ní umístěné pobřežní dělostřelectvo mohlo dostřelit až do poloviny Finského zálivu. Kontrola Porkkaly spolu s kontrolou estonského břehu Finského zálivu umožňovala blokovat přístup do Leningradu z Baltského moře. Současně byla v dostřelu děl od Helsinek, hlavního města Finska, a umožňovala tak svému držiteli vyvíjet nátlak na Finsko.\nProto Rusové požadovali vojenskou námořní základnu Porkkala. \n\nTo bylo ujednáno v dohodě o sovětsko-finském příměří z Moskvy 19. září 1944. Pronájem byl potvrzen Pařížskou mírovou smlouvou v roce 1947. Doba nájmu byla stanovena na 50 let, předpokládalo se tedy trvání do roku 1994. Celková plocha tohoto teritoria byla 380 km². \nEvakuační doba byla dojednána na pouhých 10 dnů, to znamenalo pro 10 tisíc obyvatel okamžité opuštění jejich domovů. \n\nPo změnách ve vnitřní i vnější situaci SSSR se Sovětský svaz smlouvy zřekl, území se tak vrátilo pod vládu Finska již v roce 1956 a obyvatelstvo se do svých domovů mohlo opět vrátit.\n\n"}
{"id": "459745", "url": "https://cs.wikipedia.org/wiki?curid=459745", "title": "Dlouhodobý finanční majetek", "text": "Dlouhodobý finanční majetek\n\nDlouhodobý finanční majetek \"(účtová skupina 06)\" je charakteristický dlouhodobým držením (více než jeden rok).\n\nDo dlouhodobého finančního majetku patří dlouhodobé investiční cenné papíry, dlouhodobé půjčky, termínované vklady s výpovědní lhůtou delší než 1 rok. Také sem patří nemovitosti, umělecká díla vlastněná za účelem obchodování s nimi, nebo k uložení volných peněžních prostředků do majetku.\n\nPořízení: \n"}
{"id": "459750", "url": "https://cs.wikipedia.org/wiki?curid=459750", "title": "Sheldon Cooper", "text": "Sheldon Cooper\n\nSheldon Lee Cooper je fiktivní postava z amerického sitcomu \"Teorie velkého třesku\", kterou ztvárnil herec Jim Parsons. Sheldon Cooper je velmi nadaný a inteligentní člověk, vědec a profesor teoretické fyziky (má IQ 187, titul magistr a 2 doktoráty). Bydlí spolu se svým kolegou a kamarádem Leonardem Hofstadterem v bytě, kde je často navštěvují další dva přátelé Howard Wolowitz a Rajesh Koothrappali. Je posedlý pořádkem, miluje komiksy (Superman, Flash, Aquaman a Hulk), sci-fi seriály (Pán času, Hvězdnou bránu, Firefly, Star Trek a Star Wars, nesnáší však Babylon 5), hraní konzolových her (Halo 3) a taktéž počítačových (Age of Conan, World of Warcraft) a paintballu a je imunní vůči ironii a sarkasmu. Narodil se ve znamení Ryb, zřejmě koncem února.\n\nPochází z města Galveston ve východním Texasu. Má dvojvaječné dvojče Missie, jež nesdílí jeho vlastnosti a Sheldon se v dětství pokusil postavit robota, aby jí zabránil ve vstupu do svého pokoje. Jeho matka je silně věřící, jako jedna z mála Sheldona chápe a Sheldon s ní má silný vztah a nedokáže jí jakkoli odporovat. Jeho otec, který zemřel ještě před událostmi seriálu, nebyl příliš chytrý, byl středoškolský trenér amerického fotbalu. Jako malého ho matka v obchodě K-Mart upustila na zem a od té doby je vědcem. Už jako malý byl velmi nadaný. Postavil si například CT, takzvaný „paprsek smrti“ a ve 12 letech chtěl získat štěpný materiál, aby mohl postavit svůj vlastní jaderný reaktor, pomocí kterého chtěl zásobovat celé město elektrickou energií.\n\nNavzdory vysoké inteligenci je v sociálních věcech naprosto „nepoužitelný“ – nechápe ironii a sarkasmus, není pro něj vůbec důležité kamarádit se s lidmi (i tak má dost svých tří přátel), straní se sociálních interakcí a nechápe mezilidské vztahy, vůbec se nezajímá o ženy. Je upřímný a má veliké problémy udržet tajemství, naopak mu nedělá problém vytvářet „neprůstřelné“ lži. Má až do extrémů propracované zásady, např. cereálie má seřazené podle obsahu vlákniny apod. Opravdu zbožňuje asijskou kuchyni, nejraději si ji dává se svými přáteli, nejraději má kuře na mandarinkách, a když začal restauraci podezřívat, že jej vydává za kuře na pomerančích, začal se kvůli tomu učit čínštinu. Vždy, když se mu povede jeden z jeho „klasických trefných žertů“, použije slovo \"bazinga\" (Baryum, Zinek, Galium -BaZinGa). Sheldonův psychologický profil odpovídá osobě postižené Aspergerovým syndromem.\n\nÚzkostlivě se bojí přenosu chorob, proto se jej nesmí nikdo dotýkat. Mezi osoby, kterým to dovolí, patří např. jeho matka a výjimečně Amy Farrah Fowlerová. Trpí také mnoha fobiemi, např. ornitofobií – strachem z ptactva a výšek, fobií z nečistot, atd. Snaží se vždy popsat jakoukoliv situaci přesnou vědeckou terminologií, což vyznívá komicky. Vzhledem k absenci sociálního cítění mu nepřijde divné dávat často najevo své rozvinuté intelektuální schopnosti. Díky své eidetické paměti si pamatuje vše od svých tří let. Neumí řídit auto, myslí si, že řízení je určeno pouze obyčejným lidem, a ne jemu,má ovšem řidičský průkaz. Pokud antropologové uznají, reprezentuje nový vývojový stupeň člověka, \"Homo Novus\". To nejhorší, co mu můžete říct, je, že nenávidíte vlaky.\n\nCelý život toužil po Nobelově ceně, což se mu kupodivu, na konci seriálu opravdu podařilo, a tak odjel společně s přáteli ji převzít do Švédska, kde publikum velice překvapil.\n\nDne 16. července 2009 byl za Sheldonovu roli nominován jeho představitel Jim Parsons na cenu Emmy v kategorii „Hlavní herec v komedii“, kterou následně vyhrál. O rok a půl později, dne 16. ledna 2011 vyhrál Jim Parsons za tutéž roli cenu Zlatý glóbus v kategorii „Nejlepší herec v seriálu – komediálním nebo hudebním“.\n\n"}
{"id": "459752", "url": "https://cs.wikipedia.org/wiki?curid=459752", "title": "Pablatnice (rod Atympanophrys)", "text": "Pablatnice (rod Atympanophrys)\n\nAtympanophrys je žabí rod pablatnic čeledi \"pablatnicovitých (Megophryidae)\", který se vyskytuje v čínské\nprovincii Jün-nan.\n\nčeleď Megophryidae – Pablatnicovití\n"}
{"id": "459754", "url": "https://cs.wikipedia.org/wiki?curid=459754", "title": "US Open 2009", "text": "US Open 2009\n\nUS Open 2009 byl 128. ročník posledního grandslamového turnaje tenisové sezóny. Uskutečnil se na dvorcích Národního tenisového centra Billie Jean Kingové ve Flushing Meadow (New York, USA), jakožto \"Mezinárodní tenisové mistrovství USA\". Pro tento rok v období mezi 31. srpnem a 13. zářím 2009.\n\nObhájci vítězství ve dvouhrách byli Švýcar Roger Federer (vítěz posledních pěti ročníků v řadě) a Američanka Serena Williamsová (trojnásobná vítězka). Turnaje se zúčastnila mimo všech současných nejlepších tenistů, také bývalá světová jednička Kim Clijstersová, která se na okruh WTA vrátila po mateřské dovolené. Program 12. hracího dne a část 13. hracího dne byla odložena pro déšť. Finále mužské dvouhry a ženské čtyřhry se tak dohrávalo až v pondělí třetího týdne.\n\nV mužské dvouhře získal svůj první grandslamový titul vůbec Argentinec Juan Martín del Potro.\n\nV ženské dvouhře zvítězila Belgičanka Kim Clijstersová, která díky mateřské dovolené nastoupila na divokou kartu. Je to její druhý titul (první získala v roce 2005).\n\nV mužské čtyřhře zvítězil česko-indický pár Lukáš Dlouhý a Leander Paes. Lukáš Dlouhý tady získal titul poprvé, i když byl ve svém třetím finále v řadě; Leander Paes na US Open triumfoval podruhé (poprvé s Martinem Dammem v roce 2006).\n\nV ženské čtyřhře získaly titul sestry Serena a Venus Williamsovy. Jedná se o jejich druhé vítězství (poprvé vyhrály v roce 1999).\n\nSmíšenou čtyřhru překvapivě vyhrál americký pár Carly Gullicksonová a Travis Parrott, který se soutěže zúčastnil jen díky divoké kartě od pořadatelů.\n\nSemifinálový zápas ženské dvouhry mezi Serenou Williamsovou a Kim Clijstersovou provázely vyhrocené momenty. Ve chvíli, kdy Williamsová podávala za stavu 15–30 při poměru gamů 4–6 a 5–6, čárová rozhodčí zahlásila při jejím druhém podání chybu nohou, což automaticky znamenalo dva mečboly pro belgickou soupeřku. Raketou začala rozrušeně gestikulovat směrem k lajnové rozhodčí a sprostě se na ni ohradila: \"„Přísahám Bohu, že vezmu ten zasranej míček a narvu ho do tvýho zasranýho krku.“\" Toto nesportovní chování vyústilo v penalizaci od hlavní rozhodčí zápasu. Ta jí udělila trestný míček – jednalo se o druhý prohřešek, již předtím obdržela varování za hození rakety – a zápas tak skončil bez aktivní dohry na dvorci, výsledkem 6–4, 7–5 pro Clijstersovou. Následující den obdržela nejvyšší možnou pokutu turnaje, a to 10 000 dolarů plus 500 dolarů za hození rakety.\n\nIncident byl poté vyšetřován Grandslamovým výborem. V listopadu 2009 vydal prohlášení, že musí uhradit pokutu ve výši 175 000 dolarů, jinak jí bude zakázán start na příštím US Open nebo jiném grandslamovém turnaji. Začalo ji také běžet dvouleté zkušební období, ve kterém se nesmí během grandslamu dopustit žádného nezdvořilého či agresivního chování, pod hrozbou zákazu startu na nejbližším ročníku US Open. Pokud nebude zaznamenán žádný takový incident ve stanovené lhůtě pokuta se jí sníží na 82 500 dolarů. Hráčka se za své chování nejdříve odmítla omluvit, jak na pozápasové tiskové konferenci, tak v oficiálním prohlášení vydaném následujícího dne. Omluvu čárové rozhodčí vyjádřila až dva dny po zápase. Ze čtyřhry hrané s Venus nebyla diskvalifikována a sesterský pár grandslam vyhrál, třetí ženskou čtyřhru ze čtyř možných v aktuální sezóně a celkově desátý společný titul.\n\nVe dvou kategoriích, smíšené čtyřhře a ženské dvouhře, zvítězili hráči, kteří do soutěže vstoupili na divokou kartu od pořadatelů. Vítězka dvouhry, Kim Clijstersová, se stala první nenasazenou vítězkou v historii turnaje a první matkou, která vyhrála velký turnaj od Evonne Goolagongové v roce 1980.\n\n\n"}
{"id": "459758", "url": "https://cs.wikipedia.org/wiki?curid=459758", "title": "Pablatnice (rod Brachytarsophrys)", "text": "Pablatnice (rod Brachytarsophrys)\n\nBrachytarsophrys je žabí rod pablatnic čeledi \"pablatnicovitých (Megophryidae)\", který se vyskytuje v jižní Číně,\nv severním Thajsku, Vietnamu a v Barmě.\n\nčeleď Megophryidae – Pablatnicovití\n"}
{"id": "459760", "url": "https://cs.wikipedia.org/wiki?curid=459760", "title": "Pablatnice (rod Leptobrachella)", "text": "Pablatnice (rod Leptobrachella)\n\nLeptobrachella je žabí rod pablatnic čeledi \"pablatnicovitých (Megophryidae)\", který se vyskytuje na indonéských\nostrovech Borneo a Souostroví Natuna.\n\nčeleď Megophryidae - Pablatnicovití\n"}
{"id": "459763", "url": "https://cs.wikipedia.org/wiki?curid=459763", "title": "Zlatobýl obecný", "text": "Zlatobýl obecný\n\nZlatobýl obecný (též celík zlatobýl) (\"Solidago virgaurea\") je vytrvalá, někdy až 1 m vysoká, světlomilná až polostinná bylina vyskytující se v chudých trávnících, na pastvinách, pasekách, železničních náspech, v porostech kosodřeviny i horských loukách.\n\nRozsáhlý příbuzenský okruh tohoto taxonu osídluje převážnou část severní polokoule mimo tropické a subtropické oblasti. Odlišuje se severoamerická skupina taxonů jako \"Solidago multiradiata\" Ait. a eurasijská skupina jako \"S. virgaurea\" L.\n\nPřímé lodyhy, většinou lysé, ojediněle nahoře chlupaté. Střídavé listy, dolní jsou vejčité, někdy až do elipsy. Na středu jsou listy zúžené tak, že tvoří křídlatý řapík. Nejvyšší jsou přisedlé a jemně pilovaté. Úbory rostou v hroznovité květenství, jsou 7–18 mm dlouhé a 10–15 mm široké. V období července, srpna, září a října kvete 8-12 žlutých květů.\n\nPřírodní léčení - při zánětech ledvin zahříváme 1,5 čajové lžičky sušené kvetoucí natě v cca 1/4 litru studené vody. Přivedeme k varu a 2 minuty necháme vyluhovat. Doporučená denní dávka jsou 2-3 šálky denně. Působí jako močopudný prostředek. Účinné látky: saponiny, silice, třísloviny, flavonoidy.\n\n\n\n \n"}
{"id": "459766", "url": "https://cs.wikipedia.org/wiki?curid=459766", "title": "Yellow Sisters", "text": "Yellow Sisters\n\nYellow Sisters je české ženské vokální kvarteto, které zpívá a cappella, tj. bez hudebního doprovodu. Jejich vokální hudba jde napříč mnoha hudebními žánry a styly s výraznými prvky zvukového experimentátorství a iluzionismu. Kvarteto vzniklo v roce 2005 a jejich hudba je, mimo jiné, silně inspirována africkou hudbou, americkým soulem i karibským reggae.\n\nPřed Olympiádou v Pekingu v roce 2008 světem proběhla Celosvětová štafeta s pochodní za lidská práva, která započala svoji cestu na náměstí Syntagma, 9. srpna 2007 v Řeckých Aténách. V ČR se zastavila v hlavním městě Praze a poté putovala přes zastávku v Brně na Slovensko a dále do Rakouska. Na Staroměstské náměstí mimo jiné vstoupilo na koncertu, pořádaném na podporu štafety, dámské vokální trio Yellow Sisters. Pochodeň na náměstí přinesl tehdejší ministr životního prostředí Martin Bursík společně s Ondřejem Liškou a Kateřinou Jacques. Pochodeň nesli Prahou také herec Jan Budař společně s olympionikem Lukášem Polertem, kteří běželi přes Karlův most směrem k Pražskému hradu.\n\nV pražském Kostele sv. Anny se 6. října 2014 konal koncert na podporu lidí nespravedlivě stíhaných čínským režimem, zejména následovníků Fa-lun-kungu a advokáta Kao Č'-šenga. Na akci nazvané „Svědomí nelze koupit“ vystoupili bez nároku na honorář zpěvačka Marta Kubišová, přední česká violová virtuoska Jitka Hosprová, herec Jan Potměšil, herec a zpěvák Jan Budař, dámské vokální kvarteto Yellow Sisters, zpěvačka a herečka Olga Lounová a kapela Daniel and the Moravians. Vystoupení pořádalo občanské sdružení Lidská práva bez hranic. Koncert proběhl pod záštitou Nadace Dagmar a Václava Havlových Vize 97 link. Koncert podpořili Jaroslav Dušek a Monika Šimůnková.\n\nNa koncertu vystoupil také čínský emigrant žijící v Německu Kuo Ťu-feng, který byl v Číně po více než rok vězněn a mučen za to, že se věnoval praxi Fa-lun-kung a odmítl se podvolit nátlaku čínského režimu, který Fa-lun-kung 20. července 1999 zakázal. \n\nDalšími hosty byli religionista docent Zdeněk Vojtíšek z Karlovy univerzity, který hovořil o problematice pronásledování Fa-lun-kungu z hlediska religionistiky nebo politička Kateřina Jacques, která poukázala na nedávnou návštěvu čínského politika Čanga Kao-liho v Praze v čele pěti set členné čínské delegace. Vicepremiér Čang Kao-li je důvodně podezřelý, ze zapojení do genocidy Fa-lun-kungu, opakovaně vydával v rámci svých úřednických postů nařízení k zásahům proti Fa-lun-kungu, v důsledku čehož došlo podle organizace WOIPFG k padesáti šesti ověřeným úmrtím. Podle stránek minghui.org spojených s hnutím Fa-lun-kung vedla nařízení Čanga Kao-liho k tisícům případů zatčení, věznění a mučení následovníků Fa-lun-kungu.\n\n\n\n"}
{"id": "459771", "url": "https://cs.wikipedia.org/wiki?curid=459771", "title": "Emil Rathenau", "text": "Emil Rathenau\n\nEmil Moritz Rathenau (11. prosince 1838, Berlín – 20. června 1915, Berlín) byl německý vynálezce a průmyslník, který se zasloužil o rozvoj elektrotechnického průmyslu a byl jedním z jeho vůdčích osobností.\n\nRathenau se narodil v Berlíně do bohaté židovské obchodnické rodiny a jeho otcem byl slavný obchodník Moritz Rathenau.\n\nPřibližně roku 1865 začal mladý Rathenau studovat možnosti vývoje elektrotechniky v Evropě díky svému působení v mnoha elektrotechnických firmách jak v Německu, tak v zahraničí. V roce 1881 získal díky bankovní půjčce práva na výrobky založené na patentech Thomase Alvy Edisona. V roce 1883 vytvořil firmu \"Deutsche Edison-Gesellschaft für angewandte Elektricität\", která byla v roce 1887 přejmenována na Allgemeine Elektricitäts-Gesellschaft a byla známa pod zkratkou AEG.V roce 1903 se stal generálním ředitelem AEG a společně se svým přítelem a obchodním partnerem Wernerem von Siemens založil společnost Telefunken Gesellschaft für drahtlose Telegraphie GmbH, která se proslavila pod jménem Telefunken svými telefony či jinými nahrávacími přístroji. \n\nRathenau byl ženatý od roku 1866 s Mathilde Nachmann, která byla dcerou frankfurtského bankéře. Jeden z jejich synů, Walther Rathenau, byl významným průmyslníkem, politikem a ekonomem v době Výmarské republiky a byl zavražděn v červnu 1922 pravicovými gangstery z Freikorps. \n"}
{"id": "459772", "url": "https://cs.wikipedia.org/wiki?curid=459772", "title": "Srdečník obecný", "text": "Srdečník obecný\n\nSrdečník obecný (\"Leonurus cardiaca\") je vytrvalá, až 150 cm vysoká léčivá bylina z čeledi hluchavkovité.\n\nSrdečník má čtyřhrannou, rýhovanou, dutou a přímou lodyhu, která je často hustě větvená. Tu po celé délce pokrývají vstřícné, ostře pilovité, krátce chlupaté, až sedmiklanné listy, které se směrem vzhůru zužují. Horní listy jsou často trojlaločné, nejvyšší nedělené. Květy jsou jemně růžové, přisedlé a tvoří husté lichopřesleny. Nálevkovité kalichy dosahují 5-8 mm délky. Z každého kalichu vyčnívá 5-6 osinatých zubů ohnutých směrem ven. Koruna je dlouhá 8-12 mm, z vnější strany hustě chlupatá. Bylina kvete v období od června do září až října.\n\nPůvodně se vyskytoval v Asii, ale byl zavlečen do Evropy a do Severní Ameriky, kde postupem času zdomácněl. Najdeme jej vzácně na okrajích cest, mezích, loukách i rumištích, častěji však bývá pěstován. Vyžaduje bohaté, kypré půdy a nepříliš vlhké, dobře osluněné stanoviště.\n\nBylina obsahuje glykosidy, hořčiny, třísloviny, alkaloidy, flavonoidy a stopy silic.\n\nSrdečník se užívá v lékařství i homeopatii jako posilující lék při srdečních chorobách nervového původu, při úzkostných stavech, stresu a rozčilení. Snižuje tepovou frekvenci a krevní tlak, rovněž přispívá k lepšímu trávení a odstraňuje nadýmání. Užívá se formou čajů a tinktury. Vyplachování úst nálevem ze srdečníku posiluje zubní sklovinu. Vzhledem k vysoké cukernatosti bohatě se tvořícího nektaru je dobrou medonosnou rostlinou, jeho nať se dříve používala jako zelené barvivo.\n\nVzhledem k tomu, že rostlina je u nás vzácná (kategorie C4a), její sběr ve volné přírodě není možný.\n\n"}
{"id": "459774", "url": "https://cs.wikipedia.org/wiki?curid=459774", "title": "William Pitt mladší", "text": "William Pitt mladší\n\nWilliam Pitt mladší (28. květen 1759 – 23. leden 1806) byl britský politik. Roku 1783 se ve věku 24 let stal nejmladším britským premiérem. Poté roku 1801 z úřadu odstoupil, ale od roku 1804 až do své smrti se do této pozice znovu vrátil. Je označován jako William Pitt mladší, aby nedošlo k záměně s jeho otcem Williamem Pittem starším, který byl také významným britským politikem a zastával i funkci britského premiéra.\n\nPitt byl předsedou britské vlády v době panování Jiřího III. a v době kdy v Evropou zmítala francouzská revoluce a napoleonské války. Pitt, i když je zařazován mezi Torye, sám sebe označoval jako nezávislého Whiga a byl odpůrcem striktního rozdělení stranické příslušnosti.\n\nWilliam Pitt byl druhým synem Williama Pitta staršího a narodil se 28. května 1759 v Hayesu v hrabství Kent. Jako hoch byl vzděláván doma a rychle se naučil latinsky a řecky. Roku 1773 začal studovat na Pembroke College v Cambridge filozofii, klasiku, matematiku, trigonometrii, chemii a dějiny.\n\nJeho otec zemřel roku 1778. Jako druhý syn zdědil pouze malé množství finančních prostředků. Studoval práva na Lincoln's Inn a získal právo provozovat právní praxi.\n\nVe všeobecných volbách roku 1780 se Pitt snažil získat místo v parlamentu za Cambridgeskou univerzitu, ale neuspěl. S podporou svého přítele Charlese Mannerse získal v doplňovacích volbách v lednu 1781 křeslo za malý obvod (\"rotten borough\") Appleby. Ironií jeho vstupu do parlamentu je to, že se sám později zasazoval o zrušení malých volebních obvodů ovládaných šlechtici.\n\nV parlamentu se nejprve připojil k Charlesi Jamesi Foxovi, podobně jako jeho otec podporoval ukončení války s americkými koloniemi a požadoval, aby vláda Fredericka Northa uzavřela mír. Northova vláda padla roku 1782 a novou sestavil Charles Watson-Wentworth. Ten nabídl Pittovi méně důležité místo zástupce ministra financí Irska, což Pitt odmítl. Watson zemřel pouhé tři měsíce poté, co se stal premiérem a sestavením vlády byl pověřen William Petty. Mnoho whigů se odmítlo stát členy této vlády, ale Pitt přijal místo ministra financí.\n\nFox, který byl Pittovým politickým soupeřem, vytvořil koalici s Northem a spolu svrhli Watsonovu vládu. Král Jiří III., který nesnášel Foxe pro jeho radikální názory, nabídl sestavení vlády Pittovi. Ten to ale pro slabou podporu v parlamentu odmítl a vznikla tak koaliční vláda, v jejímž čele stál William Cavendish-Bentnick. Pitt byl sesazen ze své pozice a připojil se k opozici. Pro oslabení koalice Foxe a North začal prosazovat reformu volebního systému, především s ohledem na snížení korupce.\n\nFoxova a Northova koalice skončila v prosinci 1783 poté, co Fox přednesl návrh zákona o reformě Východoindické společnosti. Ten se setkal se silným odporem krále, který varoval členy Sněmovny lordů, že bude ty, kteří tento zákon podpoří považovat za své nepřátele. Po neúspěchu v prosazení tohoto návrhu král rozpustil vládu a pověřil jejím sestavením Pitta. Ten se ve dvaceti čtyřech letech stal nejmladším britským premiérem.\n\nAby snížil odpor opozice, nabídl Pitt Foxovi a jeho spojencům křesla ve vládě, ale protože odmítl účast Northa, byl tento návrh odmítnut. Vláda se dostala do defenzívy a byla poražena v lednu 1784 v hlasování o nedůvěře. Nicméně Pitt odmítl odstoupit. Opíral se o podporu krále, horní komory parlamentu i veřejnosti. Názory veřejnosti přiměly některé poslance později změnit názor na jeho podporu.\n\nNavzdory porážkám v Dolní sněmovně setrval Pitt ve funkci a snažil se získat podporu u jednotlivých poslanců. V květnu 1784 se konaly všeobecné volby, ve kterých Pitt získal podporu a pohodlnou většinu.\n\nPrvním počinem jeho vlády byl zákon reformující činnost Východoindické společnosti, který měl snížit možnost korupce. Byl vytvořen kontrolní výbor, který se zabýval činností této společnosti. Jejím členem byl i premiér a jejím prezidentem se stal ministr vnitra nebo ministr zahraničí. Součástí zákona byla i centralizace správy Indie a snížení pravomocí guvernérů v Bombaji a Čennaíi a vytvoření instituce generálního guvernéra.\n\nNa poli vnitropolitickém se Pitt snažil prosadit zákon rušící malé volební obvody (\"rotten borough\"), ale nebyl schopen tomuto návrhu zajistit dostatečnou podporu a tak neuspěl. Dalším velkým úkolem bylo snížení státního dluhu, který dramaticky vzrostl po oddělení amerických kolonií. Aby dosáhl jeho snížení, vypsal nové daně a založil umořovací fond, do kterého byly odváděny výnosy nových daní.\n\nPro snížení vlivu Francie se Pittovi podařilo zorganizovat roku 1788 alianci s Pruskem a Nizozemskem. Toto spojenectví mu umožnilo odrazit požadavky Španělska na nadvládu nad západním pobřežím jižní a severní Ameriky.\n\nRoku 1788 čelila Británie krizi, když se zdravotní stav Jiřího III. zhoršil natolik, že nebyl schopen plnit povinnosti panovníka. Právní systém neuváděl jak řešit situaci, kdy je vládnoucí panovník duševně chorý a jestli má být ustanoven regent. V parlamentu existovala shoda, že jediným vhodným kandidátem na regenta je králův nejstarší syn Jiří IV. Ten byl spojencem Jamese Foxe, což by pro Pitta znamenalo odvolání. Parlament ale debatoval technické detaily regentství několik měsíců a v době kdy byl zákon předán k projednání se Jiří III. zotavil.\n\nVýsledky všeobecných voleb roku 1790 přinesly vládě pohodlnou většinu a Pitt pokračoval ve funkci premiéra. Věnoval se mimo jiné řešení jednoho z problémů souvisejícího s expanzí Britského impéria, budoucnosti Kanady. Podle ústavního zákona z roku 1791 byla provincie Québec rozdělena na část převážně francouzskou a druhou převážně anglickou. Král Pittovi navrhl udělení podvazkového řádu, ale ten to odmítl.\n\nFrancouzská revoluce povzbudila debaty o parlamentní reformě, kterou se Pitt pokusil roku 1785 prosadit. Zastánci reforem byli označeni za radikály spojené s francouzskou revolucí a debata o změnách byla ukončena. Roku 1794 Pittova vláda tři z reformátorů obvinila ze zrady. Parlament schválil zákon trestající vydávání pobuřujících názorů a privilegium o legitimním zacházení habeas corpus bylo zrušeno. Následovaly další zákony omezující právo veřejných shromáždění a vytváření spolků a organizací.\n\nVálka s Francií vyčerpala veřejné finance Velké Británie. Roku 1797 byl Pitt nucen chránit zlaté rezervy země a zakázal výměnu bankovek za zlato. Británie pak používala papírové bankovky dalších dvacet let. Pitt také zavedl v Británii první daň z příjmu, která měla redukovat ztráty z výběru přímých daní způsobené snížením objemu obchodů. Druhá protifrancouzská koalice sestávající z Británie, Rakouska, Ruska a Osmanské říše se rozpadla po porážce Rakouska v bitvě u Marenga a země tak musela Francii vzdorovat osamoceně.\n\nFrancouzská revoluce aktivizovala náboženské a politické problémy v Irsku, jehož králem byl panovník Velké Británie. Roku 1798 nacionalisté vyvolali vzpouru v naději, že jim Francouzi pomohou svrhnout monarchii. Pitt věřil, že jediným řešením je spojení obou zemí. Po porážce povstání začal uplatňovat tuto ideu. Unie vznikla na základě zákona o sjednocení z roku 1800. Velká Británie a Irsko byly spojeny od 1. ledna 1801 do jednoho království Spojeného království Velké Británie a Irska.\n\nPitt se snažil stabilizovat nové království ústupky vůči katolíkům, kteří v Irsku tvořili většinu obyvatelstva. Chtěl zrušit některá omezení pro katolíky. Jiří III. ale byl zásadně proti emancipaci katolíků a uváděl, že při své korunovační přísaze slíbil chránit Anglikánskou církev. Pitt nebyl schopen jeho názor změnit a tak 16. února 1801 odstoupil a umožnil svému spojenci Henrymu Addingtonovi vytvořit novou vládu. Ten se ale ujal svého úřadu až 14. března poté, co se král zotavil po záchvatu nemoci a byl schopen ho formálně pověřit sestavením nové vlády.\n\nPoté co byla Francouzská republika uznána Ruskem roku 1799 a Rakouskem roku 1801 byla uzavřena mírová dohoda mezi Británií a Francií, která ukončila francouzské revoluční války. Roku 1803 ale válka mezi Británií a Francií vedenou Napoleonem vypukla znovu. Addington při sestavování vlády nabídl křeslo i Pittovi, ale ten tuto možnost odmítl a připojil se k opozici. Addington tak stál proti spojené opozici Pitta i Foxe a protože nebyl schopen získat v parlamentu dostatečnou podporu v květnu 1804 rezignoval.\n\nPitt se stal podruhé britským premiérem 10. května 1804. Původně chtěl vytvořit širokou koalici, ale král nesouhlasil se zapojením Foxe do vlády a spojenci Addingtona se také připojili k Pittovým kritikům. Jeho vláda tak měla daleko menší podporu, než v jeho prvním funkčním období.\nBritánie musela čelit velkému tlaku ze strany napoleonské Francie. Díky Pittově snaze se Británie připojila k takzvané třetí koalici s Rakouskem, Ruskem a Švédskem. V říjnu 1805 britské námořnictvo vedené Horatiem Nelsonem rozhodně zvítězilo v bitvě u Trafalgaru a potvrdilo tak námořní nadvládu Británie. Koalice ale utrpěla porážku v bitvě u Ulmu a v bitvě u Slavkova.\n\nVojenské neúspěchy měly zničující vliv Pittovo jeho zdraví a 23. ledna 1806 zemřel na otravu jater. Na jeho počest byl vypraven veřejný pohřeb a vznikl plán na postavení Pittova památníku. Byl pohřben ve Westminsterském opatství. Jeho nástupcem ve funkci premiéra se stal William Wyndham Grenville, který sestavil vládu i za účasti Jamese Foxe.\n\nWilliam Pitt mladší byl vlivným premiérem, který konsolidoval moc úřadu premiéra. I když byl někdy kritizován i členy svého kabinetu ustanovil funkci premiéra jako vedoucí pozici a koordinátora vládní administrativy. Nicméně nebyl nejvlivnější osobou země, protože vliv Jiřího III. zasahoval i do vlády. Pitt se stal premiérem především pro své dobré styky s panovníkem, nikoli pro podporu ze strany dolní komory parlamentu.\n\nJedním z jeho největších úspěchů byla stabilizace veřejných financí po Americké válce o nezávislost. Pomohl snížit státní dluh a provést reformy daňového systému, která zvýšila jeho efektivitu. Některé jeho další plány jako byla reforma volebního systému, emancipace katolíků a zákaz obchodu s otroky se mu prosadit nepodařilo.\n\n\n"}
{"id": "459776", "url": "https://cs.wikipedia.org/wiki?curid=459776", "title": "Thárská poušť", "text": "Thárská poušť\n\nThárská poušť (nebo také poušť Tharr nebo Velká indická poušť) je pouštní a polopouštní krajina na území indického subkontinentu ležící východně od dolního toku řeky Indus.\n\nNa jihovýchodě Pákistánu přechází do pouště Cholistánské, která zasahuje do jihovýchodních oblastí Paňdžábu a východní části Sindhu. Jedná se z poloviny o písčitou poušť s typickými dunami. Obě pouštní oblasti zabírají celkem asi 238 700 km².\n\nThárská poušť, charakteristická extrémními teplotami, horkými písečnými bouřemi a po většinu roku podnebím bez deště, se zdá nehostinným místem pro jakoukoli formu života. Tato rozsáhlá oblast však zdaleka není neplodná a neobývaná - její písečné duny, travnaté porosty, skalní výčnělky a solné roviny jsou životním prostředím pro širokou škálu trav, křovin, stromů a také pro množství savců, ptáků a plazů.\n\nVedle asi dvou třetin pouště, které leží v Rádžasthánu, se zbytek pouště nachází na jihu provinciích Harijána a Paňdžáb a na severu v Gudžarátu. Na severu poušť hraničí s řekou Satledž, na východě naráží na pohoří Aravalli, na jihu na obrovská ložiska soli (jejich anglický název je Rann of Kutch) a na západě její hranici vymezuje řeka Indus.\nRozloha Thárské pouště závisí na tom, jak velká území místní savany (která se přechodně mění v poušť) se započítají. Podle mezinárodní organizace WWF je rozloha Thárské poušti 238 700 km², severozápadní oblasti plné trnitých keřů pokrývají dalších 488 300 km².\n\nO datu vzniku pouště se mezi vědci vedou spory. Mnozí zastávají názor, že Thárská poušť existuje již 4 000-10 000 let, podle jiných začalo území vysychat mnohem později. Podle této teorie poušť vznikla v letech 2 000 – 1 500 před naším letopočtem, kdy vyschla řeka Ghaggar. Díky novým průzkumům bylo zjištěno, že důležitý dopad na toky řek v oblasti a jejich vysychání měly změny klimatu a také posuny tektonických desek.\n\nThárská poušť je písečnou pouští s četnými dunami, které dosahují výšky i 150 metrů. Asi 10% pouště tvoří pohyblivé duny, zbytek se skládá z pevných dun a z dunových přechodů, skal a solných ložisek. Většinu pouště nepokrývá žádná vegetace. V těch oblastech, kde se vegetace vyskytuje, se jedná většinou o různé traviny a keře. Nejvyšší duny se nacházejí na jihu, naopak na severu dosahují i ty nejvyšší jen asi 16 metrů.\n\nPůda té nejsušší části je převážně pískovitá, částečně jílovitá. Hlubší zemina je těžší a může obsahovat ztvrdlé částečky jílu, uhličitanu vápenatého nebo sádrovce. Kyselost půdy se pohybuje mezi 7 a 9,5 pH. Úrodnost půdy stoupá od západu na východ, voda je vzácná a nachází se v hloubkách od 30 do 120 metrů pod povrchem.\n\nTeploty jsou v Thárské poušti extrémně kolísavé, pohybují se od bodů mrazu v zimě, až po 50 °C v létě. Roční dešťové srážky se pohybují pod 150 mm na západě a asi 350 mm na východě na okraji pohoří Aravalli. Celkově množství srážek v oblasti klesá. Prší prakticky pouze v období dešťů, které přicházejí od jihozápadu v období od července do září.\n\nPodobné je to s rychlostí větru: v zimě vane vítr rychlostí okolo 3 km/h, v květnu a červnu dosahuje rychlosti i 32 km/h. V létě také obvykle přicházejí písečné bouře s vichřicí o rychlosti až k 130 km/h. Podzemní voda je jen velmi těžko dostupná, navíc často znečištěná solí, z toho důvodu nejsou v poušti žádné oázy.\n\nThárská poušť je obydlená převážně hinduisty, muslimy a také sikhy. Podél řeky Hakry byly nalezeny pozůstatky harappské kultury, jejíž počátky sahají až do 2. poloviny 4. tisíciletí př. n. l.\n\nPůvodními obyvateli Thárské poušti jsou nomádští chovatelé dobytka, kteří již po generace pěstují ty nejušlechtilejší velbloudy v Indii. Mezi jejich zákazníky najdeme jména četných indických maharádžů. Roku 1986 byl dostavěn více než 500 km dlouhý vodní kanál, který do pouště přivádí vodu z Paňdžábu. Díky tomuto kanálu došlo v oblasti k významnému rozvoji zemědělství.\n\nNejvětší pouštní města, kterými jsou Džódpur, Džejsalmer, Bahávalpur a Haiderad, jsou spojena železnicí. Největší z nich, Džódpur, leží v křovinaté oblasti, Bikaner a Džejsalmer leží přímo v poušti.\n\nLišky, které jsou široce rozšířené po celé poušti, vycházejí ze svých podzemních nor a loví během chladnějších denních hodin. Liška obecná se živí savci, jako jsou pískomilové či pouštní zajíci, a také ještěrkami. Tito malí tvorové jsou snadnou kořistí pro predátory útočící ze vzduchu, jako jsou káňata, orli, sokoli nebo poštolky obecné. Sup ušatý a sup holohlavý jsou rovněž životu v Thárské poušti velmi dobře přizpůsobeni. Tito dravci se živí těly mrtvého dobytka, dokud z něj na horkém písku nezůstane jen kůže a kosti. Všichni tito pouštní predátoři získávají životodárnou vodu z potravy.\n"}
{"id": "459779", "url": "https://cs.wikipedia.org/wiki?curid=459779", "title": "Dvacet jedna podmínek", "text": "Dvacet jedna podmínek\n\nDvacet jedna podmínek nebo celým názvem Podmínky pro přijetí do Komunistické Internacionály jsou podmínky pro přijetí levicových stran do Komunistické internacionály. Dokument byl zformulován Leninem v roce 1919 a přijat na Druhém kongresu Kominterny v červenci 1920.\n\n1. Veškerá propaganda a agitace musí mít skutečně komunistický charakter a odpovídat programu a usnesení III. Internacionály. Všechny tiskové orgány strany musí být řízeny spolehlivými komunisty, kteří prokázali svou oddanost věci proletariátu. O diktatuře proletariátu nesmí být mluveno prostě jako o naučené běžné formuli, nýbrž musí být propagována tak, aby její nutnost byla každému prostému dělníkovi, dělnici, vojákovi a sedlákovi srozumitelná z událostí běžného života, které naším tiskem musí být soustavně a každodenně využívány.\nPeriodický a neperiodický tisk a všechna nakladatelství strany musí být úplně podřízeny stranickému vedení bez ohledu na to, je-li strana ve svém celku za dané chvíle legální nebo ilegální. Je nepřípustné, aby nakladatelství zneužívala své autonomie a dělala politiku, jež politice strany zcela neodpovídá.\nVe sloupcích tisku, na schůzích lidu, v odborech, ve spolcích – všude, kam stoupenci Komunistické Internacionály mohou získat přístup, je nutné pranýřovat systematicky a nemilosrdně nejen buržoazii, ale i její pomocníky, reformisty všech odstínů.\n\n2. Každá organizace, která se chce připojit ke Komunistické Internacionále, musí řádně a plánovitě ze všech více méně zodpovědných míst dělnického hnutí (organizace strany, redakce, odbory, parlamentní frakce, odborové organizace, konzumní družstva, místní správy) odstranit reformisty a stoupence středu a nahradit je osvědčenými komunisty, aniž by se ohlížela na to, že zvláště zpočátku na místa „zkušených“ oportunistů přijdou prostí dělníci z davu. \n\n3. Téměř ve všech zemích Evropy a Ameriky vstupuje třídní boj do občanské války. Za takových poměrů nemohou komunisté důvěřovat měšťácké legalitě. Jsou zavázáni k vytváření paralelních struktur, které v rozhodujícím okamžiku pomohou splnit straně její povinnosti v revoluci. V každé zemi, kde válečný stav nebo mimořádné zákony zabrání komunistům v legální činnosti, je naprosto nezbytné kombinovat legální a ilegální aktivity. \n\n4. Povinnost propagovat komunistické myšlenky zahrnuje zvláštní povinnost silné a systematické propagandy v armádě. Upuštění od takové práce by bylo totožné se zradou revoluční povinnosti a neslučitelné s příslušností ke III. Internacionále.\n\n5. Je nutná systematická a plánovitá agitace na venkově. Dělnická třída nemůže zvítězit, nezíská-li pro svou politiku venkov, proletariát a při nejmenším část nejchudších sedláků a dále neutralitu alespoň části ostatního venkovského obyvatelstva. Komunistická práce na venkově nabývá v současné době mimořádného významu, musí být prováděna zejména za pomoci revolučních komunistických dělníků ve městě a na venkově, kteří s venkovem mají spojení. Upuštění od takové práce nebo její předání do nespolehlivých poloreformistických rukou, rovná se upuštění od proletářské revoluce.\n\n6. Každá strana, která chce přináležet ke III. Internacionále, je povinna odhalovat nejen zjevný sociál-patriotismus, nýbrž také neupřímnost a pokrytectví sociálpacifismu; dělníkům je třeba soustavně zdůrazňovat, že bez revolučního svržení kapitalismu nemohou žádné mezinárodní rozhodčí soudy, žádné dohody o omezení zbrojení, žádné „demokratické“ uspořádání Ligy národů zabránit novým imperialistickým válkám.\n\n7. Strany, které chtějí náležet ke Komunistické Internacionále, jsou povinny se rozejít s reformismem a s politikou středu a toto zúčtování propagovat v nejširších kruzích členstva strany. Bez tohoto není důsledná komunistická politika možná.\nKomunistická Internacionála žádá bezpodmínečně a kategoricky provedení tohoto zúčtování v nejkratší možné době. Komunistická Internacionála se nemůže smířit s tím, aby notoričtí oportunisté, jak jsou reprezentováni Turatim, Kautským, Hilferdingem, Hillquitem, Longuetem, MacDonaldem, Modiglianim a dalšími, měli mít právo být příslušníky Komunistické Internacionály. To by mohlo vést jen k tomu, že Komunistická Internacionála by se do veliké míry podobala ztroskotané II. Internacionále.\n\n8. V otázce kolonií a potlačených národů je potřeba zaujmout zvláště výrazné a jasné stanovisko ohledně těch zemí, jejichž kolonie buržoazie ovládá a jiné národy utlačuje. Každá strana, která si přeje přináležet ke III. Internacionále, je povinna odhalovat úskoky „svých“ imperialistů v koloniích, každé hnutí za svobodu v koloniích podporovat nejen slovy, ale i činy, žádat, aby její domácí imperialisté byli z těchto kolonií vyhnáni, vychovávat v srdcích dělníků své země skutečně bratrský poměr k pracujícímu obyvatelstvu v koloniích a k potlačeným národům, provádět ve vojsku své země soustavnou agitaci proti každému potlačování koloniálních národů.\n\n9. Každá strana, která si přeje náležet Komunistické Internacionále, musí rozšířit soustavnou a vytrvalou komunistickou činnost uvnitř odborových organisací, dělnických a závodních rad, konzumních družstev a jiných masových dělnických organizací. Je nezbytné uvnitř těchto organizací organizovati komunistické buňky, které trvalou a houževnatou prací mají získat odborové organizace atd. pro věc komunismu. Tyto komunistické buňky jsou povinny při své denní práci všude odhalovat proradu sociál-patriotů a kolísavost středu. Komunistické buňky musí být úplně podřízeny straně jako celku.\n\n10. Každá strana, přináležející ke Komunistické Internacionále, je povinna vést tvrdošíjný boj proti amsterodamské „Internacionále“ žlutých odborových svazů. Mezi odborově organizovanými dělníky musí býti nejdůtklivěji propagována nutnost odmítnutí žluté Internacionály amsterodamské. Všemi prostředky budiž podporováno mezinárodní sjednocení rudých odborových organizací, které se připojí ke Komunistické Internacionále. \n\n11. Strany, které chtějí přináležet ke III. Internacionále, jsou povinny podrobit revizi osoby, které tvoří parlamentní frakci, odstranit všechny nespolehlivé živly, podřídit tyto frakce nejen slovy, nýbrž ve skutečnosti straně tím, že od každého jednotlivého komunistického člena parlamentu bude žádáno, aby veškerou svou činnost podřídil zájmům revoluční propagandy a agitace.\n\n12. Strany, přináležející ke Komunistické Internacionále, musí být vybudovány na podkladě principu demokratického centralismu. V nynějším období zostřené občanské války může komunistická strana jen tehdy dostát své povinnosti, bude-li organizována způsobem co možná nejvíce centralistickým, bude-li v ní vládnouti železná disciplina a bude-li ústředí strany, nesené důvěrou členstva strany, vybaveno dostatečnou mocí, autoritou a nejdalekosáhlejšími pravomocemi.\n\n13. Komunistické strany oněch zemí, kde komunisté pracují legálně, musí provésti čas od času čištění (nové registrování) členstva svých organizací, aby strana byla soustavně očišťována od maloměšťáckých živlů, které se do strany vetřely.\n\n14. Každá strana, která chce přináležet Komunistické Internacionále, je povinna každé sovětské republice v jejím boji proti kontrarevoluci poskytnout bezvýhradnou pomoc. Komunistické strany musí jasnou propagandou zabránit přepravě vojenského materiálu nepřátelům sovětských republik. Také musí všemi způsoby rozšiřovat legální a nelegální propagandu mezi jednotkami poslanými zahubit dělnické republiky.\n\n15. Strany, které dosud podržely staré sociálně demokratické programy, jsou nyní povinny v době co možno nejkratší tyto programy změnit a s ohledem na zvláštní poměry své země vypracovat nový komunistický program ve smyslu usnesení Komunistické Internacionály. Zpravidla musí být program každé strany, přináležející ke Komunistické Internacionále, potvrzen řádným kongresem Komunistické Internacionály nebo Výkonným výborem. V případě nepotvrzení programu té či oné strany Výkonným výborem Komunistické Internacionály má dotyčná strana právo se odvolat ke sjezdu Komunistické Internacionály.\n\n16. Všechna usnesení sjezdů Komunistické Internacionály stejně jako usnesení Výkonného výboru jsou pro všechny strany, ke komunistické Internacionále přináležející, závazná. Komunistická Internacionála pracující za poměrů nejostřejší občanské války, musí být mnohem centralističtěji vybudována, než tomu bylo při Druhé Internacionále. Při tom ovšem musí Komunistická Internacionála a její výkonný výbor při veškeré své činnosti vyhovět různým poměrům, v nichž jednotlivé strany mají bojovat a pracovat, a má přijímat usnesení všeobecně platná jen v takových otázkách, kde jsou podobná usnesení možná.\n\n17. V souvislosti s tím musí všechny strany, které chtějí náležet ke Komunistické Internacionále, změnit své jméno. Každá strana, která chce přináležet ke Komunistické Internacionále, musí nést jméno: Komunistická strana té a té země (sekce III. Komunistické Internacionály). Otázka pojmenování není formální, nýbrž do veliké míry otázkou politickou velikého významu. Komunistická Internacionála vypověděla válku celému buržoaznímu světu a všem žlutým sociálně demokratickým stranám. Je nutné, aby každému prostému pracovníkovi byl jasný rozdíl mezi komunistickými stranami a starými oficiálními „sociálně demokratickými“ a „socialistickými“ stranami, které prapor dělnické třídy zradily.\n\n18. Všechny vedoucí tiskové orgány stran v každé zemi jsou povinny otiskovat všechny důležité dokumenty Výkonného výboru Komunistické Internacionály.\n\n19. Všechny strany, které Komunistické Internacionále přináležejí, nebo podaly návrh na přistoupení, jsou povinny co možno nejdříve, ale nejpozději do čtyř měsíců od II. kongresu Komunistické Internacionály svolat mimořádný kongres, aby zkoumal všechny tyto podmínky. Při tom musí stranické ústředí dbát o to, aby všem místním organizacím usnesení druhého kongresu Komunistické Internacionály byla známa. \n\n20. Ty strany, které by nyní chtěly vstoupit do III. Internacionály, ale dosud svou taktiku radikálně nezměnily, musí před vstupem do III. Internacionály pečovat o to, aby nejméně dvě třetiny členů jejich ústředního výboru a všech důležitějších ústředních institucí sestávaly ze soudruhů, kteří ještě před druhým sjezdem Komunistické Internacionály se jasně vyslovili pro vstup do III. Internacionály. Výjimky jsou přípustny s potvrzením Výkonného výboru III. Internacionály. Výkonný výbor Komunistické Internacionály má právo také pro zástupce středního směru, označené v sedmé podmínce, učinit výjimky.\n\n21. Ti členové strany, kteří zásadně odmítají podmínky a zásady, vytčené Komunistickou Internacionálou, budou ze strany vyloučeni. To se vztahuje i na delegáty mimořádných sjezdů strany.\n\nLeninův dokument je přípravou světové revoluce. Formuluje zásady, na kterých byla vytvořena VKS(b), byl napsán ve spěchu a v očekávání rozkolu v sociálnědemokratických stranách, obdobného rozkolu, kterým prošla SDDSR. Spěch je zřejmý z jednadvacáté podmínky, kterou Lenin doplnil dodatečně a která reflektuje aktuální nálady a rozložení sil v sociálnědemokratických stranách a je zjevně poplatná době vzniku. Nejasnosti způsobené pozdějšími redakcemi jsou zřetelné i v bodě sedmém, kde se Lenin vypořádává s domnělými či skutečnými názorovými protivníky.\n\nJakkoli je dokument poplatný době vzniku, zůstává zásadním dokumentem závazným pro pro všechny strany, které se hlásí ke Komunistické internacionále. Miloslav Ransdorf v roce 2006 v televizi prohlásil, že KSČM do puntíku zachovává veškeré podmínky formulované v Leninově dokumentu. Jan Beneš, znalec dějin komunistického hnutí (Čas voněl snem : stručný přehled dějin VKS(b)), poukázal na zřejmou protiústavnost takového prohlášení.\n\n"}
{"id": "459783", "url": "https://cs.wikipedia.org/wiki?curid=459783", "title": "Pablatnice (rod Leptolalax)", "text": "Pablatnice (rod Leptolalax)\n\nLeptolalax je žabí rod pablatnic čeledi \"pablatnicovitých (Megophryidae)\", který se vyskytuje\nv jihovýchodní Asii v Jižní Číně, Vietnamu, Thajsku, Barmě a Malajsii.\n\nčeleď Megophryidae – Pablatnicovití\n"}
{"id": "459786", "url": "https://cs.wikipedia.org/wiki?curid=459786", "title": "Legální věk způsobilosti k pohlavnímu styku", "text": "Legální věk způsobilosti k pohlavnímu styku\n\nJako legální věk způsobilosti k pohlavnímu styku (: \"age of consent\") se označuje věková hranice, od které mohou mít lidé legálně pohlavní styk podle právního systému státu, jehož jsou občany. Tato věková hranice se v jednotlivých státech liší a vliv na ni mají i náboženské tradice.\n\nV některých právních systémech není způsobilost k pohlavnímu styku podmíněna pouze věkovou hranicí, ale i manželstvím, v jiných právních systémech není věková hranice ošetřena vůbec. Některé země (Bahamy, Bermudy, Chile, Řecko či Paraguay, též Československo do roku 1990) mají oddělené věkové hranice pro heterosexuální a homosexuální pohlavní styk. V částech Kanady a Austrálie pak v minulosti existovala diferenciace ve věkové hranici pro vaginální a anální pohlavní styk.\n\nLegální věk způsobilosti k pohlavnímu styku se liší podle zemí napříč celou Evropou. Španělsko má nejnižší věkovou hranici (13 let), naproti tomu Malta a Turecko mají nejvyšší věkovou hranici (18 let).\n\nV Česku je věková hranice pro legální pohlavní styk 15 let. Ta je specifikována § 187 trestního zákoníku (zákon č. 40/2009 Sb., trestní zákoník, ve znění pozdějších předpisů): „\"Kdo vykoná soulož s dítětem mladším patnácti let nebo kdo je jiným způsobem pohlavně zneužije, bude potrestán odnětím svobody na jeden rok až osm let.\"“\n\nV Československu byl homosexuální pohlavní styk zakázán do roku 1961. Tehdejší nový trestní zákoník stanovil věkovou hranici způsobilosti pro homosexuální pohlavní styk na 18 let. Tato hranice byla v roce 1990 zrušena, resp. sjednocena s věkovou hranicí pro heterosexuální pohlavní styk na 15 letech.\n\nLegální věk způsobilosti k pohlavnímu styku v Chorvatsku je 14 let. Trestní zákoník jako takový v článku 192. zakazuje pohlavní styk s dítětem, ale odstavec 9 článku 89. definuje dítě jako „osobu, která nedovršila čtrnácti let života“.\n\nDo roku 1977 byl v Chorvatsku jakožto součásti Jugoslávie zakázán homosexuální pohlavní styk. Legální věk způsobilosti byl vyrovnán v roce 1998.\n\nLegální věk způsobilosti k pohlavnímu styku v Itálii je 14 let, s výjimkou pro osoby 13 let věku, které mohou mít pohlavní styk s osobami, které jsou méně než o tři roky starší. Legální věk způsobilosti je zvýšen na 16 let pokud je jedním z účastníků osoba, která má na druhou osobu nějaký vliv (např. učitel, vychovatel).\n\nLegální věk způsobilosti k pohlavnímu styku v Rakousku je 14 let podle § 206 trestního zákoníku. Termín \"nezletilý\" ( \"unmündig\") je specifikován v odstavci 1, § 74 trestního zákoníku.\n\nNa Slovensku je legální věk způsobilosti k pohlavnímu styku stanoven na 15 let v odstavci 1 § 201 trestního zákoníku (zák. č. 300/2005 Z. z.): „\"Kto vykoná súlož s osobou mladšou ako pätnásť rokov alebo kto takú osobu iným spôsobom sexuálne zneužije, potrestá sa odňatím slobody na tri roky až desať rokov.\"“\n\nLegální věk způsobilosti k pohlavnímu styku je v Anglii stanoven na 16 let podle zákona \"Sexual Offences Act 2003\".\n\nVěková hranice pro legální heterosexuální styk byla zavedena už v roce 1275 králem Eduardem I. na 12 let. Ve druhé polovině 16. století se věková hranice snížila na 10 let.\n\nObava, že by dívky byly prodány do nevěstinců, vedla parlament k tomu, že v roce 1875 zvedla věkovou hranici na 13 a po vydání \"Criminal Law Amendment Act 1885\" na 16 let.\n\nOd 1. prosince 2010 je legální věk způsobilosti k pohlavnímu styku ve Skotsku 16 let bez ohledu na pohlaví nebo sexuální orientaci. Před touto úpravou byla věková hranice stanovena na 14 let pro chlapce a 16 let pro dívky.\n\nMužský homosexuální styk byl ve Skotsku do roku 1980 nelegální. Věková hranice pro homosexuální styk byla zákonem \"Criminal Justice (Scotland) Act 1980\" stanovena na 21 let, v roce 1995 snížena na 18 a v roce 2000 na 16 let.\n\nOd roku 2008 je legální věk způsobilosti k pohlavnímu styku v Severním Irsku 16 let.\n\nLegální věk způsobilosti k pohlavnímu styku je ve Walesu stanoven na 16 let.\n\nVe středověkém Waleském právu neexistovala hranice pro legální pohlavní styk, ale dívky se mohly vdávat ve 12-14 letech. Pokutováno bylo znásilnění panen, přičemž pravidla závisela na stavu.\n\nOd roku 2011 je legální věk způsobilosti k pohlavnímu styku na Gibraltaru 16 let.\n\nOd roku 2006 je legální věk způsobilosti k pohlavnímu styku na Ostrově Man 16 let.\n\nLegální věk způsobilosti k pohlavnímu styku ve Španělsku je 13 let podle článků 181 až 183 španělského trestního zákoníku. Je-li ale k získání souhlasu osoby mezi 13 a 16 lety užito podvodu, může být provinilec odsouzen na základě stížnosti rodičů a potrestán až dvěma roky vězení.\n\nLegální věk způsobilosti k pohlavnímu styku ve Švýcarsku je 16 let podle článku 187 federálního trestního zákoníku.\n\nVatikán nemá svůj vlastní trestní zákoník. Místo toho na základě Lateránských smluv použil trestní zákoník Italského království platný v době jejich podpisu (1929) jako třetí pramen vatikánského trestního práva po kanonickém právu a papežských zákonech. Všechny změny italského trestního práva byly Vatikánem automaticky přejímány až do roku 2009, kdy vydal nařízení, že každá další změna musí být posouzena samostatně před jejím zařazením do vatikánského trestního práva. Odůvodnil to tím, že italských zákonů je příliš mnoho, stejně jako jejich novelizací a příliš často jsou v rozporu s učením katolické církve. Tato změna ale nemá zpětnou platnost, v italském trestním právu je od roku 1996 věk legální způsobilosti k pohlavnímu styku mezi 14 a 16 lety (vizte výše). Podle ve Vatikánu nadřazeného kanonického práva – konkrétně podle kánonu 1083, § 1 – „nemůže uzavřít platné manželství muž před ukončeným šestnáctým rokem a žena před ukončením čtrnáctého roku. (Vzhledem k tomu, že učení katolické církve vylučuje mimomanželský pohlavní styk – smilstvo – lze tyto hranice považovat za legální věk způsobilosti k pohlavnímu styku ve Vatikánu.)\n\n"}
{"id": "459787", "url": "https://cs.wikipedia.org/wiki?curid=459787", "title": "Pablatnice (rod Megophrys)", "text": "Pablatnice (rod Megophrys)\n\nMegophrys je žabí rod pablatnic čeledi \"pablatnicovitých (Megophryidae)\", který se vyskytuje na Filipínách a v Thajsku.\n\nčeleď Megophryidae – Pablatnicovití\n"}
{"id": "459791", "url": "https://cs.wikipedia.org/wiki?curid=459791", "title": "Vilémův kanál (Klaipėda)", "text": "Vilémův kanál (Klaipėda)\n\nVilémův kanál ( nebo ) (žemaitsky \"Vėlhelma kanals\") (německy \"König-Wilhelm-Kanal\") (francouzsky \"Canal du roi Guillaume I d'Allemagne\") byl ručně vykopán v letech 1863 – 1873; po roce 1870 byla většina práce vykonána francouzskými válečnými zajatci. Tento kanál spojil přímo klaipėdský přístav (od zálivu \"Malkų įlanka\") s Minijí (a přes ni i s Němenem ), čímž se vodní cesta vyhnula Kuršskému zálivu. Délka kanálu je 23,9 km, šířka 18,8 m, hloubka původně 2,3 m, nyní je průměrná hloubka 1,7 m. Je hydrogeologickou rezervací.\n\nSpojuje záliv \"Malkų įlanka\" u kontejnerového terminálu trajektu (otevřen teprve roku 1986, k němu nasypán umělý poloostrov, takže původně byl záliv \"Malkų įlanka\" podstatně otevřenější) a u doku \"Vakarų laivų gamykla\" (Západní dok) s řekou Minijí na 15 km od jejího ústí u vsi Lankupiai. V místě tohoto (klaipėdského) vyústění je kanál překlenut hned třemi mosty: ulice \"Perkėlos\", železniční přípojky terminálu a ulice \"Kairių\". Dále je na vnitrozemském břehu zbytek zdymadla (ke Kuršskému zálivu je zde necelý 1 km), 2 km od klaipėdského ústí je na přímořském břehu ves, hned za ní navazuje vojenský prostor - polygon střelnice (tento vojenský prostor (nepřístupný veřejnosti nebo jen na zvláštní povolení) se táhne podél přímořského břehu kanálu 11 km), 3,7 km od klaipėdského ústí je zbytek poničeného dřevěného mostu (jeden z deseti celkem) s ocelovou konstrukcí (ještě roku 1989 byl funkční) a těsně před ním umělé rameno do vnitrozemí s navazujícím jezírkem a soustavou kanálů - vodní zdroj s úpravnou vody pro město Klaipėda. Od tohoto mostu do vnitrozemí vede cesta do vsi Kairiai, na opačnou stranu vede cesta na cvičiště vojenského prostoru a ke správní budově botanické rezervace \"Lužijos botaninis draustinis\" (sama rezervace je 1 km na jih a táhne se podél Kuršského zálivu 2,7 km dále na jih). Dále se po obou březích kanálu rozprostírá les \"Kliošų miškas\", který je od své jižní poloviny navazující na rezervaci \"Lužijos botaninis draustinis\" Chráněnou krajinnou oblastí \"Kliošų kraštovaizdžio draustinis\" až k řece Klišupė; zahrnuje také mokřad \"Tyrų pelkė\". Zde jsou další zbytky (2 - 3) poničených dřevěných mostů (jedny z deseti celkem) s ocelovou konstrukcí. Na vnitrozemském břehu za lesem jsou vsi Kliošai, Vaškiai Lūžgalai, Dercekliai. 15 km od klaipėdského ústí most cesty Dreverna - Priekulė. Vzápětí kanál protíná řeka Klišupė (spojení s Kuršským zálivem) a Dreverna, která se stala vedlejším ramenem kanálu - bočním vyústěním do Kuršského zálivu. Na ní je také přístav Dreverna a na jejím levém břehu město Dreverna. Část koryta řeky Dreverna v úseku mezi východním okrajem města Dreverny a obcí Jokšai byl využit pro stavbu kanálu: koryto bylo prohloubeno. Most cesty Dreverna - Jokšai. Dále na vnitrozemském břehu vsi Jokšai, Venckai, Kalviškiai. Dále 2,5 km od Minijského ústí na břehu blíže k moři je telmologická (mokřadní) rezervace \"Svencelės telmologinis draustinis \"Svencelės pelkė\" \". Dále ves a stejnojmenné jezírko Klošiai. Most cesty Sakūčiai - Venckai. K vyřešení rozdílu úrovně hladin bylo postaveno zdymadlo (Národní technická památka). Vyústění do řeky Minije 18 km od jejího ústí do Atmaty, u vsi Lankupiai.\n\nKanál bylo plánováno vykopat již v polovině 18. století, ale pro finanční potíže byl plán odložen. V té době bylo plaveno stále více dříví, ale na vodní cestě kolem Ventėského mysu byly vory nezřídka větrem a vlnobitím rozmetány, kvůli čemuž kupci dříví trpěli nemalé ztráty. Aby bylo možno se vyhnout plavbě Kuršským zálivem, bylo rozhodnuto spojit napřímo kanálem přístav Klaipėdu s Minijí od Lankupiů. Kanál začali kopat roku 1863 a stavba trvala 10 let. V letech 1902–1904 byl překlenut deseti lehkými ocelovými mosty s dřevěnou vozovkou. Ještě před tím, kromě voroplavby, tudy proplouvaly plachetnice, nebo byly veliké nákladní čluny vlečeny koňmi nebo i lidmi (po obou stranách kanálu byly totiž za tím účelem dosti široké cesty z vykopané zeminy, které se z části nedochovaly do současnosti), proplouvaly tudy i parníky. Plavba byla provozována až do 70. let 20. století.\n\nKanál byl nazván Vilémovým na počest tehdejšího německého císaře Viléma I.. Při stavbě kanálu zahynulo mnoho francouzských válečných zajatců (na stavbě kanálu jich pracovalo 690 v letech 1870 - 1873), proto jim byl u ústí kanálu postaven pomník.\n\n"}
{"id": "459796", "url": "https://cs.wikipedia.org/wiki?curid=459796", "title": "Rail Cargo Operator – CSKD", "text": "Rail Cargo Operator – CSKD\n\nRail Cargo Operator – CSKD s.r.o., dříve ČSKD INTRANS s.r.o. (VKM: INT), dříve Česká a slovenská kombinovaná doprava – INTRANS a.s., je český operátor kombinované dopravy a provozovatel kontejnerových terminálů. Společnost byla založena 1. května 1992 v rámci privatizačního projektu státního podniku Československá kombinovaná doprava - INTRANS s.p.\n\nPůvodně byla činnost firmy součástí Československých státních drah, ale v roce 1976 byla vyčleněna do podniku Československá kontejnerová doprava – INTRANS. Podnik spravoval asi 20 kontejnerových terminálů v celém Československu a překládkový terminál na styku se Sovětským svazem v Čierne nad Tisou. Na počátku 90. let 20. století poptávka po kontejnerové přepravě prudce klesla a většina terminálů byla postupně uzavřena.\nOd roku 2008 jsou 100% vlastníkem společnosti firmy ICA a Speditions holding z rakouské skupiny Rail Cargo Austria (součást holdingu ÖBB). Od 30. června 2013 používá společnost název Rail Cargo Operator - CSKD s.r.o.\n\nDo konce roku 2015 společnost provozovala v České republice kromě terminálu v Přerov i terminál v areálu nákladového nádraží Praha-Žižkov, z něj však byla k tomuto datu nuceně vystěhována a přesunula své aktivity na kontejnerový terminál Mělník. Prostřednictvím své dceřiné společnosti Slovenská kombinovaná doprava INTRANS, akciová spoločnosť provozuje dále slovenské terminály Žilina, Bratislava a Košice.\n\nSpolečnost připravuje výstavbu nového terminálu v Praze-Malešicích, rozšíření terminálu v Přerově a ve spolupráci s ČD Cargem hodlá obnovit provoz terminálu Brno.\n\nSpolečnost provozuje pravidelné kontejnerové vlaky v těchto relacích:\n\nDopravcem vlaků na území Česka je ČD Cargo (resp. dříve České dráhy), na Slovensku Železničná spoločnosť Cargo Slovakia, vlaku z/do Hamburku dopravuje na území Německa dopravce ITL Eisenbahngesellschaft (dříve ji zajišťoval nákladní dopravce ze skupiny Deutsche Bahn).\n\n"}
{"id": "459797", "url": "https://cs.wikipedia.org/wiki?curid=459797", "title": "Revize", "text": "Revize\n\nRevize, z latinského \"re-visio\", významem (opětovné) prohlédnutí, může znamenat:\n\n\n\n"}
{"id": "459799", "url": "https://cs.wikipedia.org/wiki?curid=459799", "title": "Bitva ve Filipínském moři", "text": "Bitva ve Filipínském moři\n\nBitva ve Filipínském moři byla jednou z námořních bitev druhé světové války v Tichomoří mezi americkým a japonským námořnictvem. Jednalo se o poslední bitvu, ve které bylo císařské námořnictvo schopné masově nasadit své letadlové lodě. Bitva se uskutečnila 19.–20. června 1944 ve Filipínském moři v počátku americké invaze na Mariany. Tato bitva byla pátou (a de facto poslední) velkou bitvou letadlových lodí během války v Tichomoří.\n\nAkce skončila katastrofou pro japonské námořnictvo, které ztratilo 3 letadlové lodě (z toho dvě akcí amerických ponorek) a velké množství letadel a pilotů. Po této bitvě už hrály japonské letadlové lodě jen podružnou roli.\n\nPro bitvu se vžil název „velké střílení krocanů na Marianách“ (), neboť většina japonských letadel, která se zúčastnila bitvy, byla proti americkým protějškům zastaralá, ovládali je nezkušení piloti a byla ve značné početní nevýhodě. Tato fakta vedla k tomu, že Američané sestřelovali jedno japonské letadlo za druhým. Jeden z amerických pilotů po přistání poznamenal, že to bylo jako střílení krocanů.\n\nV září 1943 rozhodl japonský hlavní stan, že přišla chvíle, kdy je třeba převzít iniciativu. Operace A-gó (あ号作戦, \"A-gó sakusen\") měla začít někdy začátkem roku 1944 a spočívala ve spolupráci námořních a pozemních leteckých sil. Dne 3. května byla operace odložena na neurčito. Když 15. června zahájili Američané invazi na Saipan, rozhodl Tojoda o zahájení operace. Velitel 1. mobilního loďstva viceadmirál Džisaburó Ozawa měl k dispozici tyto svazy:\n\n\n\n\nJaponská plavidla byla zpozorována 15. června americkými ponorkami. Velitel 5. loďstva Raymond A. Spruance se rozhodl zůstat u vyloďujících se jednotek. K dispozici měl operační svaz letadlových lodí \"TF 58\", jemuž velel viceadmirál Marc A. Mitscher. TF 58 se skládal z těchto operačních skupin:\n\n\n\n\n\n\nDále v oblasti působil svaz hlídkových ponorek (TF 17), kterému velel viceadmirál Charles A. Lockwood s 18 ponorkami a ponorky 7. loďstva pod velením kontradmirála Christieho s 9 ponorkami.\n\n19. června ráno našel průzkumný letoun z Guamu americké letadlové lodě a všech 30 letounů, které byly na Guamu, odstartovalo. Nedosáhly však žádného úspěchu a většina z nich byla sestřelena. Spruance očekával další útoky poslal do vzduchu většinu svých stíhaček, celkem 450 strojů.\n\nZ japonských letadlových lodí odstartovala v 8:30 první vlna 16 stíhaček \"Zeke\", 45 stíhacích bombardérů \"Zeke\" a 8 torpédových bombardérů \"Jill\". Druhá vlna odstartovala v 8:56 byla složena z 48 stíhaček \"Zero\", 53 střemhlavých \"Judy\" a 27 torpédových \"Jill\". Třetí vlna odstartovala v 10:00 a byla složena z 15 stíhaček \"Zero\", 25 stíhacích bombardérů \"Zeke\" a 7 torpédových letounů \"Jill\". Čtvrtá vlna odstartovala v 11:00 a byla složena z 30 stíhaček \"Zero\", 15 stíhacích bombardérů \"Zeke\" 9 střemhlavých \"Judy\", 27 střemhlavých \"Val\" a 6 torpédových letounů \"Jill\". Většina japonských letadel byla sestřelena americkými stíhači, nebo protileteckou obranou. Ty, které se dostaly až nad americké lodě, nezpůsobily žádné větší škody. Celkem přišli Japonci o 293 letadel a Američané o 30 letadel.\n\nAmerické velení rozmístilo ponorky \"Albacore\", \"Cavalla\", \"Finback\", \"Bang\" a \"Stingray\" na místo, kudy předpokládaly, že bude muset japonský svaz proplout. Později rozmístění zkorigovaly a 19. června v 8:16 zpozorovala ponorka \"Albacore\" japonské lodě. V 9:09 \"Albacore\" odpálila 6 torpéd na nejbližší letadlovou loď a ponořila se. Letadlová loď \"Taihó\" byla zasažena dvěma torpédy a po sedmnácté hodině po sérii výbuchů se potopila. Ve 12:20 vypustila ponorka \"Cavalla\" 6 torpéd, z nichž 3 zasáhly letadlovou loď \"Šókaku\". V 15:01 zmizela \"Šókaku\" pod hladinou. Admirál Ozawa přesedl na křižník \"Haguro\".\n\n20. června v 15:40 nalezl americký průzkumný letoun japonské letadlové lodě. V 16:10 odstartovala americká útočná vlna 216 letadel složená z 85 stíhaček, 77 střemhlavých a 54 torpédových bombardérů. Americká letadla potopila letadlovou loď \"Hijó\" a tankery \"Genjó Maru\" a \"Seijó Maru\". Poškodily letadlové lodi \"Zuikaku\" a \"Čijodu\", bitevní loď \"Haruna\" a křižník \"Maja\". Navíc se Američanům podařilo sestřelit 40 japonských letadel, při ztrátě 20 vlastních. Mnoha americkým letadlům došlo na zpáteční cestě palivo a téměř 80 letadel (17 Hellcat, 35 Helldiver a 20 Avenger) muselo přistát na moři, nebo havarovalo při přistání.\n\n\n"}
{"id": "459800", "url": "https://cs.wikipedia.org/wiki?curid=459800", "title": "Sachmet", "text": "Sachmet\n\nSachmet (původně snad Sechmet, v překladu \"„Mocná“\", řecky Σαχμις – Sachmis) je staroegyptská bohyně zobrazovaná v podobě divoké lvice nebo ženy se lví hlavou spojená původně s panovníkem jako zosobnění jeho ochrany a božské moci. Mohla být také pokládána za jeho božskou matku: např. na reliéfech ze Sahureova a Niuserreova zádušního chrámu v Abúsíru z 5. dynastie je jednou z bohyň, které krále kojí. Od doby Střední říše je chápána jako destruktivní válečná bohyně, která ovšem také napomáhá k vítězství. Spolu s jinými bohyněmi je ztotožňována s Ureem. Od Střední říše byla úzce spojována s Hathorou jako krutý projev této vlídné bohyně, takže obě mohou být nahlíženy jako dvě podoby jednoho božství. Literárně je tato představa snad zachycena už v příběhu o pastýři a bohyni z doby Střední říše, explicitně je vyjádřena v novoříšské Knize o nebeské krávě. Vedle toho byla spojována také s Tefnutou a dočasně i s Bastetou, s nimiž sdílí podobu lvice.\n\nSachmet byla manželkou boha stvořitele Ptaha a matkou Nefertema, proto byla považována za významnou mennoferskou bohyni. Jejími zbraněmi byly žhavé pouštní větry a šípy, které střílela do srdcí nepřátel. Tímto způsobem se stala také Ureem chrlícím oheň (Raovým okem). Ve svém bezmezném hněvu rozšiřovala Sachmet také nemocemi a nákazami strach a hrůzu. Podařilo-li se její hněv ukonejšit, většinou obětí, která obsahovala pivo, proměnila se na \"Zázračnou\" s přízviskem Werethekau. V této své podobě používala svou moc k léčení a urychlovala také znovunastolení pořádku v říši. Staroegyptští lékaři pokládali Sachmet za svoji patronku.\n\n\n"}
{"id": "459801", "url": "https://cs.wikipedia.org/wiki?curid=459801", "title": "Holýšov", "text": "Holýšov\n\nMěsto Holýšov () se nachází v okrese Domažlice v Plzeňském kraji. Žije v něm obyvatel. Jde o druhé největší město v okrese Domažlice. Jeho poloha je na pravém břehu řeky Radbuzy, jihozápadním směrem od města Plzeň a severovýchodním směrem od města Domažlice. Holýšov leží na úpatí vrchu Trný (516 m n. m.) a Makového vrchu (480 m n. m.). Město je ze tří stran obklopeno lesy.\n\nOkolí Holýšova bylo, jak dokládají archeologické nálezy z pravěkých mohyl, osídleno ve starší době bronzové, okolo roku 2000 před naším letopočtem. První dochované písemné záznamy o existenci obce jsou z 23. května 1272 kdy vydal v Orvietu papež Řehoř X. na požádání III. probošta chotěšovského Mírka zvláštní listinu, kterou klášteru v Chotěšově nejen potvrzuje nový majetek, ale i všechny dřívější statky, práva a výsady, stejně jako i přijetí pod ochranu papežské stolice, je mezi 22 vesnicemi včetně Holýšova, které klášteru daroval kníže Hroznata, kde je město zmíněno pod názvem Holissono. Po období husitských válek se v držení obce vystřídalo několik okolních šlechtických rodů. V 16. století byli majiteli obce Lobkovicové, kteří sídlili na zámku v nedalekém Horšovském Týně. Poté byla obec vrácena zpět chotěšovskému klášteru a po jeho zrušení v roce 1782 se majitelem Holýšova stává kníže Thurn-Taxis. V majetku tohoto rodu byl Holýšov do roku 1919. Jižním směrem od obce se počátkem 19. století těžilo černé uhlí. Kromě uhlí se v okolí Holýšova těžilo také olovo, zinek, stříbro a tuha. Samotný Holýšov byl zemědělskou obcí až do roku 1897, kdy zde byla sklářskou rodinou Zieglerů založena rozsáhlá sklárna na tabulové a zrcadlové sklo. Šlo o největší podnik svého druhu v Rakousko-Uhersku, který čítal kolem 900 zaměstnanců. Černé uhlí z nedalekých dolů bylo do továrny dopravováno lanovkou. Sklárna ročně produkovala až 1000 vagónů skla (asi deset tisíc tun skla), které se vyváželo do celé Evropy a Ameriky. V roce 1934 byl provoz sklárny ukončen v důsledku hospodářské krize, vyčerpání blízkých nalezišť černého uhlí a nárůstu konkurence. Ve druhé polovině 30. let obcí procházela linie betonového opevnění. Šlo o lehké opevnění vz. 36 a vz. 37.\n\nHolýšov byl mezi světovými válkami převážně německy mluvícím městem, a proto se stal součástí Sudet a po podepsání Mnichovské dohody připadl do Říše. Bývalá sklárna byla v roce 1939 přebudována na muniční továrnu MWH (Metalwerke Holleischen) vyrábějící letadlovou a protiletadlovou munici. V továrně pracovalo asi 6000 pracovníků, které tvořili totálně nasazení, váleční zajatci a vězni. Na území obce vzniklo 6 pracovních a zajateckých táborů a v roce 1944 také pobočný ženský koncentrační tábor tábora ve Flossenbürgu. Pro mistry a výše postavené zaměstnance továrny bylo v obci vystavěno rozsáhlé sídliště v saském stavebním stylu prostě označované jako (sídliště), po válce mu byl přidělen název Výhledy. V prostorách bývalé sklárny se vyráběly pouze mechanické součástky, v lese severním směrem od města pak měla továrna svůj pobočný závod, kde docházelo k chemické výrobě složí a finální kompletaci střel. V těchto prostorách po válce vznikla vojenská kasárna československé armády. Továrna byla koncem války bombardována spojeneckými jednotkami, ale většina zásahů ji minula.\n\nHolýšovský koncentrační tábor byl osvobozen 5. května 1945 polskou Svatokřižskou brigádou, která přes protektorát Čechy a Morava ustupovala před Rudou armádou. Polská brigáda vnikla i do areálu muniční továrny, kde zajala tamní stráž a jejího velitele, poté však narazila na odpor v ulicích a byla donucena se stáhnout. Podle popisu velitele brigády měl velitel koncentračního tábora rozkaz celý tábor i s vězeňkyněmi spálit, jakmile se Američané přiblíží k obci. Tomu Svatokřižská brigáda zabránila. Polská brigáda vedla s Američany jednání a byla začleněna mezi spojenecké jednotky. 6. května 1945 do obce v ranních hodinách vstoupila 2. pěší divize americké armády, kterou následovaly další spojenecké jednotky a obec byla bez dalšího odporu definitivně osvobozena. Součástí americké armády byl i 17. belgický střelecký prapor, v němž sloužili dobrovolníci z Belgie, kteří si v Holýšově po válce zřídili velitelství a až do listopadu 1945 dohlíželi na propouštění vězeňkyň a jejich úspěšný návrat do jejich domovů. Značnou část vězeňkyň tvořily Francouzky, ale byly zde vězněny i Polky, Rusky, Maďarky a ženy dalších národností. V roce 2008 byli tři váleční veteráni z Belgie – Albert Gélise, Louis A. H. Gihoul a Arthur Otto – oceněni čestným občanstvím města Holýšov a na základě této události pak v roce 2012 belgický 17. střelecký prapor předal městu svoji standartu. Po válce byly bývalé pracovní a zajatecké tábory využity jako sběrné tábory pro německy mluvící obyvatelstvo žijící v Holýšově a jeho okolí. Z těchto sběrných táborů bylo vypraveno 11 transportů, ve kterých bylo z Československa odsunuto 13 410 jeho bývalých německy mluvících občanů. Holýšov tak byl téměř vylidněn a postupně se tak do města přistěhovávali noví obyvatelé.\n\nZ bývalé sklárny a muniční továrny byla po válce vybudována továrna SVA Holýšov. Podnik se zaměřoval na výrobu náhradních dílů všech automobilů, které se tehdy v Československu vyráběly. Později se továrna začala orientovat na výrobu a generální opravy autobusových karoserií. V roce 1960 byla obec Holýšov povýšena na město a továrna se dostala na vrchol svého významu. Podnik se mimo jiné proslavil především výrobou autobusu Škoda 706 RTO. Tento model se rozšířil po celém Československu a v SVA Holýšov se denně vyrábělo až 8 autobusů. Dále zde bylo vyrobeno několik přenosových vozů pro československou televizi. V roce 1972 byla výroba tohoto modelu ukončena a závod byl začleněn pod národní společnost LIAZ. V roce 2008 byl provoz továrny jejím majitelem ukončen a její části byly rozprodány nebo od té doby chátrají a zejí prázdnotou. Holýšov si přesto zachoval průmyslový ráz a i v současnosti v něm působí celá řada průmyslových podniků a menších firem. Největším podnikem je firma EvoBus, která je součástí koncernu Daimler AG a vyrábí karoserie pro autobusy značky Mercedes-Benz. Dále to jsou firmy Wuppermann, MAHLE Behr či kabelovna Kabex a další firmy, jejichž převážná část působí v průmyslové zóně, která vznikla na místě bývalých vojenských kasáren. Holýšov se vlivem průmyslu dále rozvíjí a stoupá i počet jeho obyvatel. V roce 2006 jich v Holýšově žilo 4 813, počátkem roku 2012 jich bylo 4 943 a v roce 2016 měl Holýšov 5 023 obyvatel.\n\n\nV Holýšově se hlásí hned několik lidí k mnoha národnostem, nejvíce zde však žijí Češi, Slováci a Rumuni. Ostatní národnostní menšiny jsou početně zastoupeny pod 40 osob.\n\nRok 1858 51 domů,\nRok 1900 91 domů,\nRok 1910 127 domů\n\nHolýšov je obec s pověřeným obecním úřadem pro obce:\n\nHolýšov je začleněn do svazku obcí Mikroregion Radbuza.\n\n\nMěsto leží na silnici č. I/26 na trase Plzeň - Folmava–Bavorsko a železniční trať Plzeň – Domažlice – Furth im Wald. Na železniční trati se nachází stanice Holýšov.\n\nMěstem projíždí také celá řada zejména místních autobusových linek s hlavní zastávkou U obuvi, asi 700 m od náměstí. Nejvýznamnějšími spoji jsou asi linky Plzeň–Domažlice a dálková linka Praha – Plzeň – Domažlice. Ostatní linky slouží zejména ke spojení okolních vesnic s městem.\n\nMěsto je vybaveno službami odpovídající své úloze střediska menšího regionu v rámci okresu. V Táborové ulici je základní škola. Město má také základní uměleckou školu, která se nachází ve školní ulici. Nejbližší gymnázium je v Domažlicích. Ve městě je také zdravotní středisko.\n\nV Holýšově se nachází fotbalový stadion, vedle něj jsou tenisové kurty, o kousek dál se nachází kuželky. V místech bývalých kasáren se nachází paintballový areál.\n\n\nU města se od roku 2012 v červenci koná hudební open-air festival Pekelný ostrov pořádaný společnosti Westmusic. Převážnou část hudební nabídky tvoří české i zahraniční rockové kapely. Místem konání je areál ostrova o rozloze 2,5 ha u města Holýšov vymezeného náhonem a řekou Radbuzou. Jedná se skutečně o ostrov, který je lemován z části náhonem a z části řekou Radbuzou.\n\n\n\n"}
{"id": "459804", "url": "https://cs.wikipedia.org/wiki?curid=459804", "title": "Maat", "text": "Maat\n\nMaat (v překladu z egyptštiny „Základna“ nebo „Podstata“) je staroegyptský pojem představující univerzální řád světa, od doby Staré říše reprezentovaný stejnojmennou antropomorfní bohyní Maat.\n\nZdá se, že původně mohl být tento pojem spojen s podstavcem pro sochu, který je jako hieroglyfický znak součástí zápisu slova. Tato podstava souvisí zejména s baldachýnovou kaplí, v níž je zobrazován bůh Ptah pokládaný za stvořitele světa ve smyslu jeho hmotné existence a později s Usirem, který je v Textech pyramid označován jako \"„Pán maat“\", na tomto podstavci je zobrazován jako vítěz nad smrtí a od doby Nové říše na trůnu při podsvětním soudu jako soudce zemřelých.\n\nJiž ve Staré říši se však pojem maat užívá především ve významech \"„pravda“\", \"„pořádek“\", \"„spravedlnost“\", \"„zákonnost“\", \"„harmonie“\" a \"„stabilita“\" či prostě \"„správné jednání“\" a v tomto smyslu je spojován (jako pojem i jako bohyně) se slunečním bohem Reem, bohem Usirem a také s panovníkem.\n\nMaat jako řád byla důležitým principem egyptského náboženství a celé egyptské kultury. Tento pojem byl jedním ze základních kamenů (nejen) náboženského myšlení starověkých Egypťanů – jeho dodržování mělo zajistit stabilitu světa a jeho řádný chod. O jeho důležitosti vypovídá i fakt, že i faraonovi, který byl v jistém smyslu sám chápán jako božská (tedy z pravidel lidského světa vyňatá) bytost, byl nejpozději od konce Staré říše tento princip nadřazen a hlavním úkolem panovníka bylo nést zodpovědnost a veškerým jednáním přispívat k dodržování \"maat\". Zosobněním pojmu ve staroegyptském náboženství byla stejnojmenná bohyně Maat a její symbol – pštrosí pero.\n\nSamotné slovo \"maat\" je pro svou komplexnost jen obtížně přeložitelné a spojuje v sobě pojmy jako \"„pravda“\", \"„harmonie“\" a \"„stabilita“\" či prostě \"„správné jednání“\". Reprezentuje všechno to, co je správné a nutné pro správný běh věcí. Je to univerzální neměnný kosmický řád zahrnující svět lidí i svět bohů a jejich vzájemné nejen propojení, ale i závislost. Výrazem fungování \"maat\" ve světě bohů jsou především mýty a legendy, v kosmickém smyslu se projevuje v pravidelných nezměnitelných a z lidského hlediska věčných přírodních cyklech (zejména v cyklu slunečním a lunárním – proto byli bohové Re a Thovt označováni jako \"„Pán maat“\"), ve světě lidském pak v existenci státu a v řádném fungování jeho institucí, v zachovávání společenských pravidel a nejpozději od doby Nové říše i v osobní lidské mravnosti. V důsledku toho v egyptském pojetí splývalo respektování pravidel všeho druhu každým jednotlivcem v jedno s podporováním a udržováním kosmického řádu, jejich nedodržování naopak mohlo vést k jeho narušení. Zhroucením \"maat\" by došlo k zániku světa a k vítězství chaosu (egyptsky \"isfet\").\n\nNejvýraznějším (i když zdaleka ne jediným) zdrojem pro pochopení \"maat\" v obecnějším společenském významu jsou staroegyptské Knihy moudrých rad do života. Do jisté míry normativní povahu má jen 125. kapitola Knihy mrtvých obsahující výpověď zemřelého před podsvětním soudem, jíž prokazuje svou mravní čistotu výčtem skutků, jichž se nedopustil (takzvaná negativní zpověď).\n\nSymbolem pojmu maat bylo pštrosí pero, jehož rozechvívání i sotva patrným pohybem nebo neviditelnou a přesto působící sílou větru Egypťanům pravděpodobně znázorňovalo všudypřítomnost, neustálost a nadosobní povahu jeho působení. Objevuje se tak v různých souvislostech: může jej držet bůh Re jako \"Pán řádu\", na vyobrazení v zádušním chrámu Džeser-Džeseru jej v ruce nese ka panovnice Hatšepsut, mohou být jím ozdobeni ospravedlnění zemřelí a je také závažím na misce vah při podsvětním soudu. Je možné, že symbolem pštrosího pera je řád maat dáván do spojitosti s bohy Amonem a Šuem, kteří byli zobrazováni s perem jako ozdobou hlavy, nicméně tato souvislost prozatím nebyla přesvědčivě prokázána.\n\nBohyně Maat je zobrazována jako žena, jejíž ozdobou je vždy čelenka s pštrosím perem. Podobně jako Eset nebo Nebthet může mít okřídlenou podobu znázorňující ochranu, kterou přítomnost bohyně poskytuje. Objevuje se také v podobě drobné dřepící ženské postavy zavěšované na krk jako amulet nebo přinášené jako obětina bohům panovníky (méně často i soukromými osobami) na znamení jejich konání v souladu s řádem.\n\nMaat jakožto princip existuje i v současnosti (a existuje i jako bohyně) a to v rámci novopohanských náboženství. Toto je osud mnoha božstev starých náboženství, ovšem Maat byla nejenom bohyně, ale zároveň i princip, kosmický řád a morální kodex v jednom. A vezmeme-li v úvahu, že některé ze současných reflexí Maat v sobě obsahují všechny tyto její prvky, se tyto její reflexe dostávají do jiného světla.\n\nVznikají pohanské směry které si více či méně vypůjčují z egyptské tradice a aplikují ji v současném světě. Většina těchto náboženských tradic se dá shrnout pojmem rekonstrukcionismus, ačkoliv jsou i reflexe, které se do tohoto pojmu zahrnout nedají (např. hermetismus).\n\nRekonstrukcionistická reflexe egyptských tradic a náboženství v současnosti bývá označována jako kemetismus a princip Maat je pro věřící kemetisty důležitou součástí jejich víry. Maat jako princip bylo (jak bylo zmíněno) jakýmsi morálním kodexem, který měl určovat správné chování a vystupování člověka, i když v sobě až na výjimky neobsahoval nějaká konkrétní přikázání, a tuto roli morálního kodexu si princip Maat zachovává i v rámci kemetismu. V současnosti však již není Maat coby morální kodex a Maat coby kosmický řád tak zcela prolnuty v jedno, jako tomu bylo ve starověku.\n\nVětšina kemetistických společností má ve svých pravidlech zákaz proselytismu, což by šlo brát jako moderní součást tohoto morálního kodexu, který si, dalo by se říct, prostřednictvím těchto organizací hledá své místo v současném světě.\n\n\n"}
{"id": "459805", "url": "https://cs.wikipedia.org/wiki?curid=459805", "title": "Thovt", "text": "Thovt\n\nThovt je v řečtině používané (v různých variantách, např. Θωθ – Thóth) a z egyptštiny ne zcela jasným způsobem odvozené jméno staroegyptského boha Džehutiho zobrazovaného v podobě muže s hlavou ibise (méně často ibise samotného) nebo v podobě paviána a ztotožňovaného s řeckým bohem Hermem. Přestože jej jménem nelze prokázat před 4. dynastií, badatelé považují za jisté, že ikonograficky je doložen už v Předdynastické době v podobě ibise na standartě, svém symbolu užívaném po celé faraonské období. Tento symbol ostatně sloužil jako ideogram pro variantu hieroglyfického zápisu Thovtova jména.\n\nThovt původně nejspíš byl především bohem Měsíce. V rozvinuté teologii Střední a především Nové říše se stal jedním z bohů – stvořitelů, původcem božské moudrosti a poznání ve všech jeho formách. V pozdějších obdobích se stává také bohem magie a čarování: v této souvislosti Cicero poznamenává, že Egypťané se bojí už jen vyslovit jméno boha. Pokud je toto sdělení pravdivé, mohlo by Džehutiho řecké pojmenování Thovt být odvozeno z některého z mnoha dalších pojmenování či epitet, jimiž Egypťané pozdní doby boha nepřímo označovali ve snaze vyhnout se použití jména.\n\nMěsto Hermapolis uctívalo boha Thovta. Tento bůh má stejné charakteristiky jako Atum – Thovt je tím nestvořeným, co existuje ve vesmíru, je moudrostí, mírou všech věcí. Zobrazuje se s hlavou ptáka ibise. Je současně písařem, který vede záznamy o všech věcech, pravou rukou spravedlnosti a tím, který na hrnčířském kruhu vytváří tělo člověka z prvotní hmoty a jeho ducha z prvotní duše.\n\nHlavním střediskem Thovtova kultu bylo hornoegyptské město Chemenu (dříve přepisováno jako Chmunev, řecky ‛Ερµουπόλις μεγάλη - Hermopolis Megalé, tedy Velká Hermopolis) v oblasti dnešního Ešmúnénu ve středním Egyptě, kde mohl být v pozdní době spojován s teologickým konceptem Osmera bohů.\n\nŘekové Thovta ztotožnili s Hermem. Nejpozději od přelomu letopočtu až do moderní doby Thovt (ovšem ve výrazně modifikované podobě) představuje jako Hermes Trismegistos ústřední postavu hermetismu. Vedle toho je jedním z nejčastějších objektů uctívání kemetistů.\n\nEtymologie jména Džehutij (eventuálně Džehutej nebo Džehuty) je neznámá a je vykládána různými způsoby. Sami Egypťané je vykládali prostřednictvím slovních hříček, z čehož se usuzuje, že jeho původ byl už ve starověku nejasný.\n\nModerní badatelé jméno překládali jako \"„pocházející z Džehutu“\", což by mělo odkazovat na místo nazývané Egypťany Džehut, kde snad byl tento bůh původně uctíván. Džehut ovšem není nikde v nám známých staroegyptských textech zmíněn a pravděpodobně ani nikdy neexistoval. Z tohoto důvodu je dnes nejčastěji (a to různými způsoby) odvozováno od staroegyptského označení pro ibise, který byl jednou z Thovtových podob. Existují ovšem i jiné názory, např. že jméno by mělo být přeloženo jako \"„Vyměřovač“\", což by odkazovalo na zřejmě původní roli Thovta jako lunárního boha (podle fází Měsíce byl měřen čas).\n\nNejpozději od Pozdní doby začal být Egypt ve starověkém světě pokládán za zemi mimořádného vědění a moudrosti, v níž „bohové žili mezi lidmi“, takže „pro mnoho cizinců všech společenských vrstev byly egyptská kultura a náboženství natolik přitažlivé, že byli odhodláni urazit poměrně dlouhou a časově náročnou cestu“; toto vědění bylo vzhledem k egyptskému pojetí spojováno s Thovtem. Řekové jej ztotožnili s Hermem a s využitím domácí tradice jej začali označovat jako Herma Trismegista (přímo doloženo ovšem s jistým zpožděním až kolem roku 240). V této podobě začal být Thovt od ptolemaiovské doby postupně pokládán za zakladatele širokého proudu synkretických hermetických nauk, pro něž byl z řady důvodů „přijatelný i pro některé židovské a raně křesťanské autory jako jeden z dávných proroků“. Podle shodného mínění egyptologů (a v rozporu s vlastní hermetickou tradicí přetrvávající do moderní doby) ovšem tyto představy, přestože je jim v textech dáván egyptizující nádech, odrážejí jen málo z původního egyptského pojetí. Thovt zde už nevystupuje jako bůh, ale jako nejmoudřejší z egyptských kněží.\n\nThovt je v základní podobě zobrazován jako muž se zeleně vybarvenou hlavou ibise, svého posvátného zvířete (jako ibis samotný je zobrazován méně často). Kromě obvyklých božských atributů bývá přepásán šerpou odkazující na jeho roli původce posvátných náboženských rituálů, jako božský písař může být zachycen s písařskou paletou a rákosovým pisátkem. V roli boha času a trvání, kdy obdarovává panovníka dlouhou vládou, drží v rukou hůl s řadou zářezů sloužících k počítání (patrně osekanou palmovou větev) nebo zapisuje královo jméno na listy posvátného stromu \"išed\". Často bývá zobrazován ve společnosti bohyně Maat nebo bohyně Sešat.\n\nDruhým typem zobrazení je podoba paviána, dalšího Thovtova posvátného zvířete. V tomto případě ovšem nejsou kombinovány zvířecí znaky s lidskými. Nejtypičtěji je využívána na sochách písařů: Thovt – patron písařů zde sedí jako pavián na podstavci vedle zobrazované osoby. Archeologové v Egyptě také našli množství mumifikovaných opic, které byly zasvěcené bohu Thovtovi.\n\nEgyptolog Erik Hornung upozorňuje na to, že vedle těchto způsobů Thovt může být, byť velice zřídka, zobrazován v čistě lidské podobě: snad tomu tak je v Chonsuově kapli jedné ze staveb v Luxoru. To podle Hornunga „nabývá na významu vzhledem k tomu, že v Hermu Trismegistovi bývá spatřován nikoli bůh, nýbrž moudrý člověk.“\n\nZobrazován může být s pokrývkou hlavy i bez ní, typickou ozdobou pro všechny typy Thovtových podob je zlatý sluneční kotouč (případně měsíční úplněk) vsazený do měsíčního půlměsíce.\n\n\n"}
{"id": "459807", "url": "https://cs.wikipedia.org/wiki?curid=459807", "title": "Strana maďarské spravedlnosti a života", "text": "Strana maďarské spravedlnosti a života\n\nStrana maďarské spravedlnosti a života, : Magyar Igazság és Élet Pártja, zkráceně MIÉP, je radikálně pravicová politická strana v Maďarsku, která sama sebe definuje: \"ani pravá, ani levá, nýbrž křesťanská a maďarská\" (\"Se nem jobb, se nem bal, keresztény és magyar\"). S její historií je spjatá osoba spisovatele a dlouholetého předsedy Istvána Csurky. Zatím jediným úspěchem strany byly parlamentní volby 1998, kdy získala 14 poslaneckých křesel. Od voleb 2002 je MIÉP mimo parlament, značná část bývalých politiků i voličské základny přešla k Hnutí za lepší Maďarsko. V lednu 2013 dva poslanci Zsolt Endrésik a Ernő Rozgonyi vystoupili z Jobbiku a přestoupili k MIÉP. Ačkoliv nemohli založit parlamentní frakci, strana měla od ledna 2013 do voleb 2014 dva stranické poslance v parlamentu.\n\nMIÉP byla založena 15. července 1993, kdy se odštěpila z tehdy vládnoucího Magyar Demokrata Fórum jako radikálně pravicová strana. Poprvé uspěla ve volbách 1998, kdy se dostala do parlamentu se ziskem 14 mandátů a byla v opozici proti vládnoucí koalici Fidesz-MDF-FKgP. Ze své pozice vystupovala značně proti Evropské unii. Vadilo jí též, že spolu s Maďarskem se má stát členem EU také Slovensko a později Rumunsko, a že členství Maďarska v EU povede k podkopání státní suverenity a k okrádání západoevropskými státy. \nVe volbách 2002 strana propadla a do parlamentu se již nedostala, proto pro volby 2006 uzavřela se stranou Jobbik Magyarországért Mozgalom společnou volební koalici pod názvem MIÉP – Jobbik a Harmadik Út i přesto však ve volbách neuspěla. V parlamentních volbách 2010 strana v prvním kole dostala jen 1 286 hlasů, což je 0,03%.\n\n\n : Společná volební aliance stran Jobbik a MIÉP s názvem MIÉP – Jobbik a Harmadik Út.\n\n\n"}
{"id": "459808", "url": "https://cs.wikipedia.org/wiki?curid=459808", "title": "Ise (1916)", "text": "Ise (1916)\n\nIse (: 伊勢) byla bitevní loď japonského císařského námořnictva, první ze dvou lodí třídy \"Ise\". Pojmenována byla podle starobylé provincie Ise na ostrově Honšú. \n\nJejí stavba začala v loděnici firmy Kawasaki v Kóbe 5. května 1915, na vodu byla spuštěna 12. listopadu 1916 a dokončena 1. prosince 1917. Původně byla plánována jako třetí loď třídy \"Fusó\", ale problémy \"Fusó\" se slabou výzbrojí a pancéřováním si vynutily její překonstruování a zařazení do nové, samostatné třídy.\nNa počátku druhé světové války se ještě stále počítalo s jejím nasazením, ale vzhledem k její relativně nízké rychlosti, početné posádce, velké spotřebě paliva a rovněž nedostatku vhodných úkolů nebyla nikdy nasazena v boji v roli, pro kterou byla stavěna.\n\nZ důvodu velkých ztrát japonských letadlových lodí a nedostatku času pro stavbu nových byla v roce 1943, mezi únorem a srpnem, \"Ise\" přestavěna na hybridní letadlovou loď. Byly odmontovány dvě zadní dělové věže a nahrazeny hangárem, letovou palubou a katapulty. Letouny měly z lodi pouze vzlétat a přistávat buď na pozemních základnách nebo na klasických letadlových lodích.\n\n\"Ise\" byla (ovšem již bez letadel) v říjnu 1944 součástí Ozawova \"Severního svazu\" během bitvy u Leyte a v ní byla během střetnutí u mysu Engaño poškozena americkými leteckými útoky. V listopadu 1944 byly katapulty odstraněny a v únoru 1945 se \"Ise\" zúčastnila operace \"Kita-gó\" – transportu strategických surovin ze Singapuru do Japonska.\n\n28. července 1945 byla \"Ise\" potopena americkými bombardéry v přístavu Kure. Mezi 9. říjnem 1946 a 4. červencem 1947 byla postupně rozebrána a sešrotována.\n\n\n"}
{"id": "459810", "url": "https://cs.wikipedia.org/wiki?curid=459810", "title": "Château d'Eau (stanice metra v Paříži)", "text": "Château d'Eau (stanice metra v Paříži)\n\nChâteau d'Eau je nepřestupní stanice pařížského metra na lince 4 v 10. obvodu v Paříži. Nachází se na křižovatce ulic \"Rue du Château-d'Eau\" a \"Boulevard Strasbourg\".\n\nStanice byla otevřena 21. dubna 1908 jako součást prvního úseku linky 4. Stanice byla postavena jen mělce pod zem, neboť linka 4 byla stavěna hloubeným způsobem svrchu. Koleje vedou uprostřed a po stranách jsou nástupiště.\n\nJméno stanice je odvozeno od názvu ulice Château-d'Eau (česky \"vodojem\"), která své jméno nese od počátku 19. století. Na křižovatce ulic \"Rue du Faubourg-du-Temple\" a \"Boulevard du Temple\" vzniklo náměstí, na jehož místě bývala bašta starých hradeb z dob Karla V., a které se až do roku 1879 nazývalo \"Place du Château-d’Eau\". Své pojmenování získalo po fontáně, která jej zdobila od roku 1811. Malé náměstí bylo posléze přestavěno na dnešní \"Place de la République\" a vznikla zde nová fontána, která byla roku 1880 přemístěna na \"Place Félix-Éboué\" ve 12. obvodu. Ulice vedoucí z nového náměstí si však svůj původní název ponechala.\n\nStanice má dva východy, z nichž jeden slouží jako vchod, zdobené tradičními secesními bránami a zábradlím, které pro společnost provozující pařížské metro vytvořil v roce 1900 architekt Hector Guimard. Tyto vstupy do stanic pařížského metra byly 29. května 1978 zapsány na seznam historických památek.\n\n\n"}
{"id": "459812", "url": "https://cs.wikipedia.org/wiki?curid=459812", "title": "Kirišima (1913)", "text": "Kirišima (1913)\n\nKirišima (: 霧島) byla bitevním křižníkem japonského císařského námořnictva třídy \"Kongó\", který byl přestavěn a v roce 1931 překlasifikován na bitevní loď. \n\nJejí stavba byla zahájena 14. března 1912 v loděnicích firmy Micubiši v Nagasaki, spuštěna byla 1. prosince 1913 a do služby vstoupila 19. dubna 1915.\n\nHned po vypuknutí války v Pacifiku se \"Kirišima\" zapojila do válečných akcí. Byla součástí úderného svazu letadlových lodí, který 7. prosince 1941 zaútočil na americkou flotilu kotvící v Pearl Harboru.\n\n19. února 1942 se zúčastnila útoku na Darwin.\n\n15. listopadu 1942 se \"Kirišima\" utkala s americkými plavidly v námořní bitvě u Guadalcanalu, ve které sice svojí palbou poškodila bitevní loď USS \"South Dakota\", ale zároveň byla sama vyřazena z boje těžkou palbou bitevní lodi USS \"Washington\". Na lodi vypukly požáry a otvory po zásazích pod čarou ponoru na pravoboku začala do trupu pronikat voda. Ve 3 h 25 min se \"Kirišima\" 7 mil na severozápad od ostrova Savo () převrátila na pravobok a potopila. Více než 300 členů posádky její potopení nepřežilo, zbylých 1125 (včetně kapitána Iwabučiho) se zachránilo.\n\nVrak \"Kirišimy\" byl v srpnu 1992 nalezen dr. Robertem D. Ballardem v hloubce 1200 m, převrácený bez chybějící přídě.\n\n\n"}
{"id": "459813", "url": "https://cs.wikipedia.org/wiki?curid=459813", "title": "Hiei (1912)", "text": "Hiei (1912)\n\nHiei (: 比叡), pojmenovaná podle hory Hiei ležící severovýchodně od Kjóta, bitevním křižníkem japonského císařského námořnictva třídy \"Kongó\", který byl přestavěn a v roce 1931 překlasifikován na bitevní loď. \n\nJejí stavba byla zahájena v loděnicích \"Jokosuka Kaigun Kóšó\" (\"Loděnice válečného námořnictva v Jokosuce\") 4. listopadu 1911, na vodu byla spuštěna 21. listopadu 1912 a do služby vstoupila 4. srpna 1914.\n\nPo první světové válce byly zmodernizovány její kotle a pod čáru ponoru byly přidány protitorpédové výdutě.\n\nMezi lety 1932 a 1940 sloužila \"Hiei\" jako cvičná dělostřelecká loď. Byla částečně odzbrojena a také část jejího pancéřování byla odmontována (odstraněna byla zadní dělová věž a boční pancéřový pás). Při modernizaci v roce 1940 dostala svou výzbroj a pancéřování zpět, prodělala stejný modernizační program jako ostatní lodě třídy Kongó a byla opět zařazena mezi bitevní lodě.\n\nProtože byla \"Hiei\" původně stavěna jako bitevní křižník (to platilo pro celou třídu Kongó), byla i po přestavbě velmi rychlá (ve srovnání s ostatními bitevními loděmi), což ji předurčovalo k doprovodu rychlých letadlových lodí. Během války se ale projevily její limity při obraně před leteckými útoky způsobené zastarávajícím designem.\n\n\"Hiei\" byla součástí úderného svazu letadlových lodí, který 7. prosince 1941 zaútočil na americkou flotilu kotvící v Pearl Harboru, účastnila se 19. února 1942 útoku na Darwin, nájezdu do Indického oceánu proti britské Východní flotile v dubnu 1942, chránila invazní flotilu během bitvy o Midway v červnu 1942, zúčastnila se bitvy u východních Šalomounů v srpnu 1942 a bitvy u ostrovů Santa Cruz v říjnu 1942.\nBěhem námořní bitvy u Guadalcanalu v noci na 13. listopadu 1942 byla \"Hiei\", pod vedením kapitána Nišidy Masao, zasažena třiceti 8palcovými náboji z křižníků USS \"San Francisco\" a \"Portland\", mnoha 5palcovými náboji a dvěma torpédy z torpédoborce \"Sterett\". Její systém řízení palby hlavních i sekundárních baterií byl vyřazen, nástavby byly v plamenech a 188 členů posádky bylo zabito. Po rozednění byla při pokusu o únik opakovaně napadána torpédovými bombardéry Grumman Avenger z Hendersonova letiště na Guadalcanalu, Avengery a střemhlavými bombardéry Douglas Dauntless z letadlové lodi USS \"Enterprise\" a výškovými bombardéry B-17 Flying Fortress 11. bombardovací skupiny USAAF z ostrova Espiritu Santo. Celkem během dne čelila 70 náletům, po jejichž skončení zůstala nakloněna na pravobok se zatopenou zádí. Večer viceadmirál Abe přikázal kapitánovi Masaovi otevřít Kingstonovy záklopky a opustit loď. Mezi 19 hodinou večer a 1 hodinou ráno se Hiei potopila zádí napřed poblíž ostrova Savo ().\n\nZtráta bitevní lodi byla pro japonské velení velmi hořkou pilulkou, jak píše historik Aleš Skřivan: \"„Ztráta Hiei, první japonské bitevní lodi v celé pacifické válce, byla pro Jamamota nesporně vážnou ranou, …“\".\n\n"}
{"id": "459814", "url": "https://cs.wikipedia.org/wiki?curid=459814", "title": "Hjúga (1917)", "text": "Hjúga (1917)\n\nHjúga (: ) byla bitevní loď japonského císařského námořnictva, druhá ze dvou lodí třídy \"Ise\". \n\nJejí stavba začala v loděnici firmy Micubiši 6. května 1915, na vodu byla spuštěna 27. ledna 1917 a dokončena byla 30. dubna 1918. Původně byla plánována jako čtvrtá loď třídy \"Fusó\", ale slabá výzbroj a pancéřování u \"Fusó\" si vynutily její překonstruování a zařazení do nové, samostatné třídy.\n\nNa počátku druhé světové války se ještě stále počítalo s jejím nasazením, ale vzhledem k její relativně nízké rychlosti, početné posádce, velké spotřebě paliva a rovněž nedostatku vhodných úkolů nebyla nikdy nasazena v boji v roli, pro kterou byla stavěna.\n\nZ důvodu velkých ztrát japonských letadlových lodí a nedostatku času pro stavbu nových byla \"Hjúga\" mezi 1. květnem 1943 a 1. říjnem 1943 přestavěna na hybridní bitevní-letadlovou loď. Byly odmontovány dvě zadní dělové věže a nahrazeny hangárem, manipulační plošinou a katapulty. Letouny měly z lodi pouze vzlétat a přistávat buď na pozemních základnách nebo na klasických letadlových lodích.\n\n\"Hjúga\" byla v říjnu 1944 součástí Ozawova \"Severního svazu\" během operace \"Šó-iči-gó\" a během ní byla v bitvě u mysu Engaño poškozena americkými leteckými útoky. V únoru 1945 se zúčastnila operace \"Kita-gó\" – transportu strategických surovin ze Singapuru do Japonska.\n\nMezi 24. a 28. červencem 1945 byla \"Hjúga\" u ostrova Nasakedžima (jižně od přístavu Kure) napadána letouny z amerických letadlových lodí \"Essex\", \"Ticonderoga\", \"Randolph\", \"Hancock\", \"Bennington\", \"Monterey\" a \"Bataan\". Se silně poškozenou lodí její posádka nakonec najela na mělčinu. Mezi 2. červencem 1946 a 4. červencem 1947 byla postupně rozebrána a sešrotována.\n\nDne 20. listopadu 1945 byla \"Hjúga\" vyškrtnuta ze seznamu lodí japonského císařského námořnictva.\n\n\n"}
{"id": "459818", "url": "https://cs.wikipedia.org/wiki?curid=459818", "title": "Jindřich Pokorný", "text": "Jindřich Pokorný\n\nJindřich Pokorný (12. dubna 1927 Praha – 23. srpna 2014 ?) byl český překladatel (především z francouzštiny a němčiny), editor a spisovatel. Překládal také z italštiny, latiny a vlámštiny, podílel se na překladech z maďarštiny. Je znám především pro svůj překlad Rostandova \"Cyrana z Bergeracu\". Spolu s literárním historikem Bedřichem Fučíkem napsal knihu vysvětlující původ a význam různých rčení a přísloví s názvem \"Zakopaný pes\" (v předrevolučních vydáních, 1975 a 1976, nebyl B. Fučík z politických důvodů jako spoluautor uveden). V roce 2009 vydal knihu \"Parsifal (Osudy jedné demokratické odbojové skupiny v letech 1938–1945 s poválečným dovětkem.)\", k jejímuž napsání se odhodlal podle vlastních slov převážně proto, že historikové se této oblasti nevěnují, jak by podle něj měli.\n\nV letech 1946–50 studoval souběžně Právnickou a Filosofickou fakultu UK v Praze. V roce 1950 zakončil studia práv doktorátem (titul JUDr.), dokončit Filosofickou fakultu mu nebylo z politických důvodů umožněno, pokračoval soukromě v bytových seminářích u Jana Patočky.\n\nZa svoji překladatelskou práci obdržel roku 1998 Státní cenu za překladatelské dílo, v roce 2014 pak ještě francouzský Řád akademických palem.\n\n\n\nV roce 2014 mu byla udělena Cena Václava Bendy (in memoriam).\n\n"}
{"id": "459819", "url": "https://cs.wikipedia.org/wiki?curid=459819", "title": "Dálkový pochod", "text": "Dálkový pochod\n\nDálkový pochod je populární forma organizované pěší turistiky. V Česku vznikla spontánně v polovině šedesátých let dvacátého století jako extrémní sport, později zpopularizovala a postupně se rozšířila i o kratší, rekreační formy. Za dálkový se považuje pochod, který měří 50 km nebo více v rámci jednoho dne, kratší pochod se nazývá turistický pochod, některé akce nabízejí trasy v obou kategoriích a toto terminologické rozlišení je ne vždy důsledně dodržováno.\n\nTypicky probíhá organizace dálkových a turistických pochodů tak, že organizátor předem zveřejní základní propozice, tedy zejména místo a časové rozmezí startu (obvykle několikahodinové) a základní informace o trase či trasách. Účastníci se pak individuálně i ve skupinách dopravují na místo startu a po zaplacení startovného a po obdržení účastnického papíru s podrobnějším popisem trasy průběžně vyrážejí na trasu. Většina organizátorů vystačí s tím, že účastníkům rozdá listy se slovním popisem trasy, případně i mapkou, větší akce využívají někdy navíc i vlastní značení. Na předem určených místech, ale mnohdy i neurčených místech trasy mívá organizátor stanoviště, tzv. kontroly (ve starší terminologii punkty), na nichž dává účastníkům razítka jako doklad absolvování trasy – to může být spojeno i s dalším programem, například soutěžním, naučným či občerstvovacím. Pro jednotlivé kontroly i cíl pochodu bývá rovněž stanoveno časové rozmezí. V cíli pochodu účastník obdrží drobnou upomínku (diplom, pamětní přívěsek či odznak apod.). Veřejné dálkové a turistické pochody pořádají jak sportovní a turistické organizace, tak například podniky, školy, různé spolky a sdružení a další subjekty, některé z akcí mají speciální tematické zaměření. Menší akce mívají účast v řádu desítek osob, populárnější akce mívají i stovky až desetitisíce účastníků. Na konci 60. let informace o dálkových pochodech zveřejňoval časopis Turista, v 80. letech vycházel přehled pochodů například jako každoroční příloha časopisu Mladý svět, později začaly být vydávány i specializované katalogy a vznikla možnost zveřejňovat akce pomocí internetu.\n\nV šedesátých letech do Československa pronikly zprávy o amatérských skupinových dálkových pochodech v Nizozemsku, Francii, Belgii či Švýcarsku, ale také o extrémních profesionálních chodeckých výkonech jednotlivců.\n\nPrvním veřejným českým dálkovým pochodům předcházely pokusy některých uzavřených skupin turistů, například z Opavy či Pardubic, ujít 100 km či co nejdelší trasu za 24 hodin. O podobné extrémní výkony (například o co nejdelší výdrž bez spánku) usilovala i mládežnická skupina Tlupa při TJ AZKG Praha, kterou založil Dr. Jan Květ alias Hony kolem roku 1960 z odrostlých členů oddílů mládeže při Městské stanici mladých turistů a AZKG. Po teoretických dohadech, kolik může člověk ujít na jeden zátah, se skupina rozhodla vyzkoušet svůj odhad, že 100 km za 24 hodin. První český organizovaný dálkový pochod, inzerovaný klubovým letákem a pojímaný spíše jako recese než jako vážný sportovní výkon, se tak konal 1. června 1963 od půlnoci do půlnoci z Čechtic do Prahy a nesl název Tlupí stovka. Následně 20. června o svém počinu informovali v deníku Československý sport a poté i v Československé televizi a výzva k následování nalezla ve sportovní veřejnosti široký ohlas. Ještě téhož roku uspořádali podobné stokilometrové akce vojáci v Luštěnicích a turisté v Opavě (pozdější Bezručova Moravice) a Dubňanech (Moravským Slováckem), v roce 1964 přibyly další dvě akce, Jesenická stovka v Supíkovicích a Jizerská stovka v Liberci. V roce 1965 vzniklo 16 nových stokilometrových akcí, z nichž některé už měly i poloviční, padesátikilometrovou variantu, jeden už stokilometrovou variantu ani neměl a jeden byl naopak delší než 100 kilometrů (125 km Karlovy Vary – Praha); v tomto roce vznikl i první stovkový pochod na Slovensku. Celkem se v roce 1965 konalo 28 dálkových pochodů se 1490 startujícími a do cíle docházelo kolem 50 % startujících. Na Slovensku došlo k většímu rozvoji dálkových pochodů až v polovině 70. let.\n\nNa 19. prosince 1965 svolala redakce časopisu Turista, vedená Jiřím Dvořákem, do Prahy všechny známé organizátory a příznivce dálkových pochodů na setkání, kde 38 účastníků zastupujících 32 pochodů po vzájemném seznámení a vášnivých diskusích sestavilo a schválilo „Desatero regulí dálkových pochodů“, v nichž nad ortodoxními stovkaři zvítězila skupina, která prosadila definici dálkového pochodu jako pochodu o délce od 50 km. Na to 20. dubna 1966, tři dny po konání prvního ročníku pochodu Praha-Prčice, reagoval Ústřední odbor turistiky ČSTV rozpačitým dokumentem „Stanovisko k dálkovým pochodům“, v němž zdůrazňoval negativní stránky dálkových pochodů. 3. prosince 1967 uspořádala redakce časopisu Turista v sokolovně TJ Bohemians Praha druhé setkání organizátorů za účasti zástupců 38 pochodů, výsledkem byl dokument „Sedmero zásad organizátorů dálkových pochodů“. Od února 1968 působil v rámci přípravného výboru Českého svazu turistiky Úsek pěší turistiky, jemuž předsedal Ing. Karel Kulle, jeho dlouhodobá koncepce počítala s dálkovými pochody jako perspektivní formou i popularizačním prostředkem pěší turistiky. Od 70. let vydával svaz turistiky výkonnostní odznaky pěší turistiky (VOPT) za absolvování 1000, 5000, 10000 a 20000 kilometrů, do nichž však je možno započítávat jen dny, v nichž turista ujde alespoň minimální vzdálenost, která původně činila 50 km, postupně byla snížena na 30 až 20 km.\n\n„Sedmero regulí dálkových pochodů“ DP“ z 24. ledna 1968 vymezuje roli dálkových pochodů vůči lehké atletice (nejde o závod, ale o vítězství nad sebou samým, a proto organizátoři nesmí sledovat údaje o časech jednotlivých účastníků) i vůči pravidelné turistické činnosti, která je mnohem všestrannější a tím i hodnotnější, omezuje účast na pochodech o délce nad 80 km na dospělé osoby se zdravotním potvrzením způsobilosti, a doporučuje pořádat pochody na 75 a 50 km. Pátý bod sedmera klade důraz na to, aby trasa byla hezká a zajímavá, přičemž doporučuje, aby každý ročník přinesl něco nového. Sedmý bod sedmera doporučuje rozsah servisu v cíli pochodu a nastiňuje úlohu průchozích punktů jako psychickou podporu a samaritánské poslání, nikoliv kontrolu chybných kroků a lstných úmyslů účastníků. Osmý bod sedmera zdůrazňuje, že pochody mají být určeny zejména pro místní lidi, nikoliv pro borce pochodující týden co týden jiný pochod po celé republice.\n\nPřed i po schválení těchto regulí se vedly vášnivé diskuze. Zdaleka ne všichni se schválenými zásadami souhlasili. Na vybraných pochodech se nehledě na tyto regule závodilo a výsledkové listiny byly zejména na 100 km pochodech vydávány dál. Což vedení svazu turistiky ČSTV velmi nelibě neslo. Proto se později musely vydávat pouze neoficiálně a někdy i tajně (zdroj: Víškovy střípky z dálkových pochodů). V čele takto rebelujících organizátorů stáli pořadatelé pochodu Orlické kilometry v Mladkově, ale našla se i spousta dalších, kteří razili tuto sportovní formu pochodo-běhů. Jelikož v té době žádná oficiální atletická disciplína v běhu na 100 km neexistovala, scházela se na pochodech řada kvalitních běžců. V západní Evropě však žádný takovýto zákaz nebyl, a tak se řada akcí vyvinula do velmi zajímavého hybridu přístupného pro širokou výkonnostní škálu, kde na startovní čáře stojí v symbióze vedle sebe nejlepší světoví běžci – Ultramaratonci i běžní pěší turisté. Je to například akce \"100 km von Biel\" s mnohaletou tradicí nebo současný fenomén Ultra-Trail du Mont-Blanc.\n\nPochod Praha-Prčice v délce 65 km se konal poprvé roku 1966, od roku 1970 začaly přibývat i kratší trasy a vrcholu popularity dosáhl tento pochod v první polovině 80. let, kdy se jej zúčastňovalo (na více než 20 trasách) přes 30 tisíc startujících (v roce 1981 rekordně přes 35 tisíc), v dalších desetiletích účast opět poklesla ke 20 tisícům. Rozsahem jde o světově ojedinělou akci svého druhu.\n\nDálkové i turistické pochody se organizují po celý rok každý víkend po celé České republice, ale i v zahraničí. Po roce 2000 přibývá akcí, které jsou kombinovány i s trasami pro cykloturisty (pochod Praha-Prčice od roku 2005). Naopak ubývá účastníků na dálkových pochodech 100 km a 50 km, mnoho tradičních pochodů proto zaniká. Populární jsou především krátké turistické pochody pod 20 km, což je způsobeno vysokým průměrných věkem jejich účastníků. Mladí lidé o tuto formu sportu a zábavy již jeví velmi malý zájem. Některými organizátory jsou zařazovány i trasy okolo 5 km, čímž je název \"dálkový pochod\" devalvován.\n\nPo roce 2008 se o pochody díky propagaci na internetu začala zajímat zase mladá generace. Statistika účasti na pochodech na 50 km a 100 km začíná významně stoupat. Přispěly tomu projekty typu dalkovepochody.cz (informační servis dálkových pochodů) nebo Československá tisícovka. Významný krok v propagaci dálkových pochodů se na podzim roku 2010 povedl horolezci Liborovi Uhrovi společně s týdeníkem Sedmička. Na extrémní horský dálkový pochod Beskydská sedmička na 87 km s převýšením 5500 metrů se mu podařilo přilákat více než 1500 účastníků a to nejen z řad extrémních sportovců a běžců, ale i velké množství dálkoplazů a pěších turistů (zdroj: reportáž České televize).\n\nZa královskou disciplínu dálkových pochodů bývá považován pochod na 100 km, na který je většinou časový limit 24 hodin. Nejstarším 100 km pochodem v Evropě a možná i na světě, je velmi populární pochod a běh na 100 km ve Švýcarském Bielu, jenž se koná od roku 1959. Nejstarší dodnes konaná stovka v České republice je stovka Krakonošova, jejíž první ročník se uskutečnil v roce 1967. Starší stovky jako Tlupí stovka, Moravským Slováckem či Bezručova Moravice už zanikly, nebo organizátoři pořádají pouze kratší tratě.\n\nKrakonošova stovka bývá některými účastníky označována nejen jako nejstarší, ale též jako nejtěžší a nejkrásnější stovka. Převýšení na trase činí více než 3800 metrů.\n\nNejvíce účastníků v současnosti zaznamenává stovka Brněnské vokruch vokolo Štatlu. V roce 2012 na ni odstartovalo 430 účastníků. Většina lidí však startuje pouze s cílem vyzkoušet si, co tato náročná disciplína obnáší. Do cíle tak doráží pouze necelých 30 procent účastníků.\n\nJeště více účastníků (cca 600) se pravidelně zúčastňuje akce 5BV – Pět beskydských vrcholů. Jedná se o náročný orientační pochod a běh dvojic. Princip akce tkví v obejití jednoho až pěti beskydských vrcholů, přičemž název dalšího vrcholu není dopředu znám. Tudíž nikdo dopředu neví kolik kilometrů bude nutné absolvovat. Kompletní trasa přes všech pět vrcholů mívá většinou 110 až 130 kilometrů a 4000 až 5000 metrů nastoupeného převýšení. Dokončí ji však velmi málo startujících týmů.\n\nV posledních letech rostou i počty účastníků 100 km dálkových pochodů, organizovaných teplickým KČT LOKO a Sokolem, např. Týnišťské šlápoty od dubu k dubu, Jarním Šluknovskem, Loučení s turistickým rokem, Pražská stovka (odkazy viz níže).\n\nJana Jiřičková v roce 1977 napsala pro časopis Naše řeč článek, v němž se zabývala vznikající terminologií a slangem této tehdy relativně nové vyhraněné sportovní disciplíny. Terminologie byla zčásti přebírána ze starších disciplín (lyžařský běh, atletický maratón, orientační běh, silniční cyklistika), ale zároveň vznikala specifická vrstva nového slangu mládežnického typu. Vznikla slova pochodník (účastník pochodu, relativně rozšířené bylo též slangové označení dálkoplaz), punktovník a cílník (obsluha razítkovacích stanovišť), trasíř (dobrovolník určující či vyznačující trasu) či punktýř. Obšírně se Jiřičková zabývala tím, jaké názvy pochody dostávají.\n\nBanjo Band Ivana Mládka měl ve svém repertoáru písničku Praha-Prčice, která začíná „Určitě nejsem sportovní typ, papuče s dýmkou sluší mi líp“, jejíž postava se však rozhodne svůj život změnit („jednoho rána řekl jsem dost! … Začínám dýchat, začínám žít, teď mi jen zbývá do Prčice jít“). Pointu vyjadřuje refrén: „Mě láká velice pochod Praha–Prčice, zakoupím si střevíce a hbitě vyrazím. Jsou plné pohody ty dálkové pochody, bez chleba a bez vody já k cíli dorazím.“ (Text Drahoš Čadek, hudba Ivan Mládek, vydal Panton na LP Dobrý den! v roce 1976.)\n\nRežisér Karel Kachyňa natočil roku 1987 film Kam, pánové, kam jdete? (drama/komedie o délce 84 minut). Hlavní postavou je čtyřicetiletý architekt Jan Kolvara, který se po rodinné rozepři nepřipraven z jakéhosi trucu pustí do dálkového pochodu na 100 km, společně se svým mladším kolegou Robertem, jeho dívkou Eliškou a také svým bývalým kamarádem a současným nadřízeným Crhou a jeho milenkou Vaňkovou. Během cesty dojde k řadě osobních rozhodnutí a vyřešení pracovních i osobních vztahů.\n\n\n\n"}
{"id": "459820", "url": "https://cs.wikipedia.org/wiki?curid=459820", "title": "SS Germanic (1875)", "text": "SS Germanic (1875)\n\nSS \"Germanic byl zaoceánský parník společnosti White Star Line vybudovaný v roce 1875 v loděnicích Harland & Wolff v Belfastu. Později sloužil také pod jmény Ottawa, Gul Djemal a Gulcemal\".\n\n\"Germanic\" byl spuštěn na vodu 15. července 1874 a dokončen byl počátkem roku 1875, ale dodávka byla opožděna až na květen toho roku. Loď přišla přesně na začátek letní transatlantické sezóny. Byl poháněn parou, ale měl i čtyři stožáry pro dodatečný plachetní pohon. Na svou první plavbu vyplul 30. května 1875.\n\nV červenci překonal rychlostní rekord plavby přes Atlantik s průměrnou rychlostí 15,76 uzlů časem 7 dní, 11 hodin a 17 minut a stal se držitelem Modré stuhy. V únoru 1876 překonal vlastní rekord. Během další plavby se mu jižně od Irska poškodil šroub a musel doplout jen s pomocí plachet do Waterfordu.\n\nV roce 1895 podstoupil úpravy, během kterých byl instalován trojexpanzní parní motor a odstraněny čtvercové stožáry. 13. února 1899, když do něj bylo doplňováno uhlí v newyorském přístavu White Star Line, se strhla vánice a sníh pokryl celé jeho paluby. Loď byla najednou tak těžká, že začala klesat a voda se dostávala do dveří na uhlí. Nakonec dosedl na dno mělkého přístavu. Byl ale vytažen a odplul do Belfastu na kompletní opravu.\n\n3. září 1903 se vydal na svou poslední plavbu pod vlajkou White Star Line. Pak byl na zimu mimo službu a v roce 1904 byl prodán společnosti America Line, jedné ze sesterských společností White Star Line v rámci International Mercantile Marine Co.. Zde ještě pod jménem Germanic sloužil na lince Southampton – New York. Absolvoval ale jen šest plaveb. Byl předán další společnosti IMM, Domonion Line. 5. ledna 1905 byl přejmenován na \"Ottawa\". Během dalších šesti let brázdil kanadské vody na lince Quebec – Montreal, na které sloužil jen v létě. Po službě v roce 1909 byl odstaven s nejistou budoucností.\n\nV roce 1910 ho koupila turecká vláda do své pětičlenné transportní flotily. Liverpool naposled opustil 15. května 1911 se jménem \"Gul Djemal\" pod tureckou vlajkou. Během několika měsíců převážel turecké vojáky do války v Jemenu. Když začala 1. světová válka, spojilo se Turecko s Německem. Poté převážel vojáky do Gallipoli. 3. května 1915, když vezl 4 000 vojáků, byl torpédován ponorkou \"E-14\". Ačkoli se potopil v mělkých vodách a hladina dosahovala sotva po vrch lodi, hodně lidí na palubě zemřelo.\n\nProtože se nepotopil kompletně, bylo rozhodnuto, že bude vytažen a kompletně opraven. Poté pokračoval ve službě. V roce 1918 vezl 1 500 německých jednotek do Doveru. Toto území ovládali spojenci.\n\nKdyž válka skončila, sloužil pro Ottoman American Line s první plavbou 10. října 1921. Později sloužil v Černém moři.\n\nV roce 1928 byl předán Turkiye Seyrisefain Idaresi a přejmenován na \"Gulcemal\". Přežil i 2. světovou válku, přestože v ní nesloužil. V roce 1949 byl skladní loď a v roce 1950 přestavěn na plovoucí hotel. Nakonec 29. října toho roku přišel konec a \"Gulcemal\" byl v Messině sešrotován. Vydržel 75 let a dvě světové války.\n"}
{"id": "459821", "url": "https://cs.wikipedia.org/wiki?curid=459821", "title": "William Cavendish-Bentinck", "text": "William Cavendish-Bentinck\n\nWilliam Cavendish-Bentinck, 3. vévoda z Portlandu (14. duben 1738 – 30. říjen 1809) byl britský státník, člen strany Whigů a později Toryů, rektor Oxfordské univerzity a britský premiér. Byl držitelem britských šlechtických titulů všech úrovní – vévoda, markýz, hrabě, vikomt, i baron.\n\nWilliam Cavendish byl nejstarším synem Williama Bentnicka, 2. vévody z Portlandu a Margaret Cavendish-Harleyové a zdědil velká panství po své matce a babičce z matčiny strany. Studoval na Westminsterské škole a později na Christ Church v Oxfordu. Roku 1761 se stal poslancem Dolní sněmovny za obvod Weobley ale následující rok zdědil titul po svém otci a stal se členem Sněmovny lordů.\n\nPřipojil se k Whigům vedeným Charles Watson-Wentworthem, v jeho první vládě (1765–1766) zastával funkci správce královské domácnosti a v jeho druhé vládě (duben – srpen 1782) zastával pozici správce Irska. Po Watsonově smrti, spolu s dalšími spojenci Charlese Jamese Foxe, odstoupil.\n\nV roce 1766 se oženil s Dorothy Cavendishovou, dcerou Williama Cavendishe, se kterou měl šest dětí.\n\nV dubnu 1783 se stal formálně premiérem koaliční vlády, jejímiž hlavními představiteli byl Charles James Fox a Frederick North. V ní také zastával funkci ministra financí. Tato vláda byla odvolána v prosinci téhož roku.\n\nRoku 1789 se Cavendish stal jedním z viceprezidentů londýnské dobročinné společnosti Foundling Hospital. Jeho otec byl jedním ze zakladatelů této organizace, určených Jiřím II. Posláním této společnosti byla starost o opuštěné děti. Roku 1793 byl Cavendish jmenován, po Fredericku Northovi, jejím prezidentem.\n\nPodobně jako jiní konzervativní Whigové byl i Portland znepokojen francouzskou revolucí, rozešel se v názorech na ni s Foxem a roku 1794 se stal členem Pittovy vlády jako ministr vnitra až do Pittovy smrti roku 1806.\n\nPoté co se Pittovi spojenci znovu dostali k moci v březnu 1807 stal se Cavendish akceptovatelným premiérem pro skupinu vlivných politiků. Jeho druhé funkční období bylo poznamenáno celkovou izolací Británie od kontinentu. Na konci roku 1809 se jeho zdravotní stav zhoršil a po skandálu jeho ministrů Canninga a Castlereagha Cavendish odstoupil a krátce nato zemřel.\n"}
{"id": "459836", "url": "https://cs.wikipedia.org/wiki?curid=459836", "title": "Velká mostecká stávka", "text": "Velká mostecká stávka\n\nVelká mostecká stávka je název hornické stávky, která proběhla v období od 23. března do 19. dubna 1932 na dolech v severozápadních Čechách a byla podpořena i menšími stávkami na Kladensku a Ostravsku. Stávka byla jednou z reakcí na negativní dopady, které měla Velké hospodářské krize na pracující. Hlavními požadavky stávkujících bylo zastavit snižování mezd a propouštění horníků. Po jejich částečném splnění byla stávka ukončena. Stávky se zúčastnilo několik tisíc horníků z 31 dolů a stala se největší stávkou v Československu, která nebyla potlačena. Po roce 1948 byla Velká mostecká stávka oficiálně vykládána jako boj horníků pod výhradním vedením KSČ proti buržoazii. Heslem stávky bylo \"Jednota – Stávka – Vítězství\".\n\nVelká hospodářská krize se v Československé republice projevila na konci roku 1930, kdy prudce stoupl počet nezaměstnaných. Kromě propouštění podniky reagovaly na snížení poptávky krácením pracovní doby až na dva či tři dny v týdnu. Rovněž mzdy se velmi snižovaly. V létě 1931 propukla v Československu úvěrová krize, která dopadla tvrdě na těžký a strojírenský průmysl.\n\nHospodářská krize ovlivňovala i politiku, její negativní dopady nahrávaly především nevládním extrémistickým stranám, které ji využívaly ke své propagaci. Do Velké mostecké stávky se přímo zapojily především KSČ a Německá nacionálně socialistická dělnická strana (DNSAP), která využívala faktu, že zpočátku se krize projevovala především v průmyslových oblastech silně osídlených německým obyvatelstvem.\n\nStávce bezprostředně předcházelo několik událostí, které vyostřily vztahy mezi horníky a těžaři. 15. března 1932 došlo k důlní katastrofě na šachtě \"Kooh-I-Noor\" v Lomu u Mostu, při které zemřelo osm horníků.\n\n17. března 1932 Mostecká uhelná společnost dala výpověď 153 horníkům na dole \"Nelson\" v Oseku. 21. března 1932 dostalo výpověď od Severočeské uhelné společnosti 383 horníků na dole \"Humboldt II\" v Dolním Jiřetíně. Ještě téhož dne zastavili horníci na tomto dole práci a žádali stažení výpovědí. Jelikož jejich žádosti společnost nevyhověla, vstoupili 23. března 1932 do stávky.\n\n24. března se na konferenci členů závodních rad dolů Severočeské uhelné společnosti usneslo pokračovat ve stávce a rozšířit ji i na další doly v uhelném revíru.\n\n27. března se konala v Mostě konference zástupců stávkujících horníků, kde byl zvolen \"Ústřední stávkový výbor\" a stanoven další postup ve vedení stávky. 31. března se již stávkovalo v celém hnědouhelném revíru. Zpočátku byla stávka pouze v režii horníků a odborářů, nyní se na ní začaly podílet i zástupci politických stran. KSČ dokonce přesunula na sever Čech část svého ústředního vedení a na řízení stávky se osobně podíleli Klement Gottwald a Antonín Zápotocký. V tiskovém oddělení Ústředního stávkového výboru pracovali komunističtí novináři a spisovatelé Julius Fučík a Géza Včelička. Za německé horníky se ve výboru ocitli členové DNSAP.\n\n31. března 1932 jednali zástupci stávkujících horníků a odborů s Revírním báňským úřadem v Mostě. Protože výpovědi byly odvolány, rozhodl Okresní úřad v Mostě o rozpuštění stávkového výboru k 1. dubnu 1932 s tím, že byly splněny podmínky stávkujících.\n\nHorníci přesto odmítli nastoupit do práce a požadovali písemné garance této dohody. Byl zvolen nový stávkový výbor. Na podporu horníků se konaly veřejné demonstrace. První z velkých táborů lidu se uskutečnil 5. dubna 1932 a zúčastnilo se ho 40 000 lidí. Protesty vyvrcholily 13. dubna generální stávkou na severu Čech, kterou doprovázely demonstrace. Také ostravští a karvinští horníci vyhlásili několik solidárních stávek. Při střetech demonstrantů s četníky a vojáky byli zastřeleni dva demonstranti – Jan Kříž ze Souše a Josef Ševčík z Lomu a 18 dalších osob bylo zraněno.\n\nPohřeb obou usmrcených se konal 16. dubna 1932 a zúčastnilo se jej 50 000 lidí. Téhož dne byla podepsána dohoda, která horníkům zaručovala stávající podmínky alespoň do konce roku 1932.\n\nPo částečném splnění hornických požadavků byla stávka 19. dubna oficiálně ukončena a 20. dubna nastoupili horníci do práce.\n\nHorníkům byly garantovány alespoň některé požadavky (nesnižování mezd, zastavení propuštění), což bylo v tehdejší době úspěchem. Velkou mosteckou stávku rovněž využily ke své propagaci krajní strany – KSČ a DNSAP.\n\nSolidaritu se stávkujícími vyjádřily i významné osobnosti jako Jan Werich a Jiří Voskovec, Vítězslav Nezval, Marie Majerová, Konstantin Biebl, Vladislav Vančura, Ivan Olbracht, Karel Teige aj.\n\n"}
{"id": "459837", "url": "https://cs.wikipedia.org/wiki?curid=459837", "title": "Mistrovství světa v atletice 2009 – Muži skok o tyči", "text": "Mistrovství světa v atletice 2009 – Muži skok o tyči\n\nDisciplína Skok o tyči mužů na Mistrovství světa v atletice 2009 se uskutečnila na berlínském olympijském stadionu ve dnech 20. srpna a 22. srpna.\n\nStartovní listina před kvalifikací čítala dohromady pětatřicet tyčkařů z celého světa. Nechyběl ani olympijský vítěz z Pekingu, Australan Steven Hooker, který si však v tréninku natáhl přitahovač na pravé noze a absolvoval jen jeden pokus. Po úspěšném zdolání výšky 565 cm však odkulhal a nad jeho startem ve finále visel otazník. Český reprezentant Jan Kudlička překonal jen svoji základní výšku. Na 555 cm třikrát neuspěl a celkově se podělil o 23. místo.\n\nZákladní výška byla nastavena na stojanech na 525 cm, následovalo 540, 555, 565, 570 a 575 cm.\nŽádný z tyčkařů však nakonec nemusel překonávat ani 570 cm. K postupu stačilo zdolat i 555 cm napoprvé bez oprav na nižších výškách. Ve finále se nakonec předvedla patnáctka nejlepších.\n\nDo kvalifikace nenastoupil kvůli zranění pánve obhájce titulu z Ósaky, Američan Brad Walker.\n\nFinálový závod se rozběhl v sobotu 22. srpna od 18:15. Medaile si nakonec rozdělili nejlepší tyčkaři dosavadní sezóny. Francouz Renaud Lavillenie, který 21. června 2009 skočil v portugalské Leirii 601 cm však bral \"jen\" bronz. Předčil ho jeho reprezentační kolega Romain Mesnil, který překonal 585 cm napoprvé a získal stříbro. Mistrem světa se stal totiž Australan Steven Hooker, který nastoupil do finále se zraněním pravého stehna a třísla. K zisku zlaté medaile mu stačilo absolvovat jen dva pokusy. \n\n"}
{"id": "459840", "url": "https://cs.wikipedia.org/wiki?curid=459840", "title": "Lávový tunel", "text": "Lávový tunel\n\nLávový tunel je geologické označení pro podpovrchový útvar, vytvořený ztuhlou lávou. Lávový tunel vzniká v případech, kdy u lávového kanálu došlo ke vzniku stropu a následnému vyprázdnění kanálu po skočení přívodu lávy.\n\nKe vzniku stropu může dojít dvěma způsoby. V prvním horní vrstvy tekoucí lávy chladnou rychleji než spodní a vytvoří se tak strop z utuhlé lávy, v druhém případě je horní část lávového kanálu pokryta nánosy, které vytvoří pevný strop. Vznik lávového tunelu také vyžaduje, aby láva rychle tekla, ne aby došlo k explozivní erupci.\n\nLáva chladne velmi pomalu, proto mohou být lávové tunely velmi dlouhé. V národním parku Tsavo v Keni se nachází největší lávový tunel na světě Leviathan (dlouhý přes 9 km).\n\nLávové tunely se nacházejí na různých místech na Zemi. Nejznámější jsou tunely na Havaji, ale vyskytují se také např. na Azorských ostrovech Galapágách nebo na Sicílii.\n\nMůžeme je však pravděpodobně nalézt i na jiných tělesech sluneční soustavy (např. na Měsíci nebo na Marsu), kde pravděpodobně vytvořily útvary nazývané Sinuous rilles.\n\nNa stěnách tunelů jsou povlaky bakterií, které svoje živiny získávají přímo z lávy. Z vyšších živočichů žijí v havajských lávových tunelech např. cvrčci rodu \"Caconemobius\", pavouci slíďáci, škvoři nebo mnohonožky. Ztratili, stejně jako většina ostatních troglobytů (živočichů žijících v jeskyních), zbarvení a obvykle také oči.\n\n\n"}
{"id": "459842", "url": "https://cs.wikipedia.org/wiki?curid=459842", "title": "Humroid", "text": "Humroid\n\nHumroid je tvor žijící dle Temné věže v moři, který každý večer vystupuje na břeh kvůli lovu potravy. \nTvarem připomíná humra s klepety a vydává zvláštní zvuky, jako krátké otázky, na příklad\n\"Ded-a-čim? Did-a-ček?\" apod.\n\nNěkolika Humroidům se jejich klepety málem podařilo zahubit i pistolníka Rolanda z Gileadu, nicméně jeho pistolnické reflexy mu pomohly zachránit se, přišel tak pouze o dva prsty na pravé ruce.\n"}
{"id": "459847", "url": "https://cs.wikipedia.org/wiki?curid=459847", "title": "Star Trek (film)", "text": "Star Trek (film)\n\nStar Trek je sci-fi film z roku 2009, režírovaný J. J. Abramsem a natáčený společností Paramount Pictures. Jedná se o jedenáctý film z prostředí \"Star Treku\", jehož příběh se však chronologicky řadí ještě před první, dnes již klasický seriál z let 1966–1969, \"Star Trek\". Film vypráví příběh Jamese T. Kirka (Chris Pine) a Spocka (Zachary Quinto) v době, kdy studovali na Akademii Hvězdné flotily a poté na palubě lodi USS \"Enterprise\" bojovali proti Romulanovi jménem Nero, který hrozil zničením Spojené federace planet. Příběh o cestování časem vytváří novou alternativní realitu, čímž se tvůrci mohli vyhnout souvislostem, které byly v průběhu existence \"Star Treku\" ustanoveny.\n\nVýroba filmu začala v roce 2005. Produkčním cílem bylo natočit snímek v kánonu \"Star Treku\", který by však přinesl nové věci a modernější design. Toho tvůrci dosáhli právě vytvořením další alternativní reality, kde se věci odvíjely od jisté doby jinak než v té naší (respektive v té dosavadní \"startrekové\") realitě. Samotné natáčení filmu se realizovalo od listopadu 2007 do března 2008 a všechny podrobnosti byly přísně utajované. Uprostřed natáčení bylo Paramountem rozhodnuto o změně data premiéry, z 28. prosince 2008 na květen 2009 s tím, že nové datum by mohlo přinést mnohem větší sledovanost (resp. návštěvnost kin).\n\n\"Star Trek\" získal od kritiků nadprůměrné hodnocení. Na filmovém serveru Rotten Tomatoes byl jeho rating 95 % a stal se filmem s osmým nejvyšším hrubým výdělkem v roce 2009. Zároveň se film stal nejúspěšnějším a nejvýdělečnějším filmem v historii \"Star Treku\", než jej o čtyři roky později překonal \"\".\n\nPremiéra filmu v České republice proběhla 7. května 2009.\n\nV roce 2387 hrozí domovské planetě Romulanů zničením neobyčejně ničivá supernova. Velvyslanec Spock pilotuje speciální loď nesoucí „rudou hmotu“, která má vytvořit umělou černou díru a supernovu pohltit. Předtím než však Spock supernovu zneškodnil, ta zničila planetu Romulus, domovský svět Romulanů. Kapitán romulanské těžařské lodě \"Nerada\", Nero, dává vinu za zničení svého světa a smrt všeho obyvatelstva včetně své ženy a nenarozeného dítěte Spockovi. Spockova i Nerova loď jsou poté vtaženy do horizontu událostí černé díry a přeneseny do minulosti. Každá do jiné doby.\n\nLoď \"Nerada\" je vržena o 154 let zpátky do minulosti. Její přílet vyvolá ve vesmíru jev podobný vesmírné bouři, kterou se ihned vydává prozkoumat loď Federace, USS \"Kelvin\". Nero \"Kelvin\" napadne a způsobí mu velmi vážné škody. Zastupující kapitán George Kirk nařídí evakuaci lodi a sám zůstává na můstku, aby mohl bránit prchající únikové moduly a raketoplán, ve kterém se nachází jeho těhotná manželka. George Kirk nemá jinou možnost, a tak s \"Kelvinem\" naráží do \"Nerady\" jen okamžik poté, co se na palubě jednoho z raketoplánů narodí jeho syn, James Tiberius Kirk. Spockova loď je do prostoru vržena až 25 let po této události. Spock je Nerem zajat a nechán na pospas na planetě Delta Vega, odkud bude moci sledovat zničení svého rodného světa, Vulkánu, stejně tak, jako Nero sledoval zničení svého světa.\n\nKirk dospěje v inteligentního, ale nedbalého a cynického mladíka. Spock vyrůstá na Vulkánu a je neustále terčem posměchu kvůli svému smíšenému, vulkánsko-lidskému původu. Poté, co se kapitán Christopher Pike dozví o Kirkově potenciálu, vyzve ho, aby následoval stopy svého hrdinského otce a přidal se k Hvězdné flotile. Během cesty na Akademii se Kirk spřátelí s dalším kadetem, Leonardem McCoyem. Během svého třetího roku na Akademii je Kirk svým nadřízeným, komandérem Spockem obviněn z podvádění během složitého testu s názvem Kobayashi Maru. Během projednávání tohoto obvinění je zachycen nouzový signál z planety Vulkán, ve kterém se mluví o ohrožení planety neznámou vesmírnou bouří. K Vulkánu se okamžitě vydává flotila Federace a kadeti jsou mobilizováni na plavidla jako pomocní důstojníci. McCoy propašuje Kirka na palubu lodě USS \"Enterprise\" jako svého pacienta.\n\nKirk pozná jistou podobnost mezi jevem, který ohrožuje Vulkán, a tím, který zaznamenala loď USS \"Kelvin\" těsně před tím, než byla zničena. Varuje kapitána Pikea, že možná letí do pasti. \"Enterprise\" dorazí k Vulkánu později a nachází zde již jen trosky flotily Federace a romulanskou loď \"Nerada\", která navrtává planetární jádro. Nero vyzve Pikea, aby se vzdal a přiletěl na \"Neradu\" v raketoplánu. Pike souhlasí a jmenuje Spocka zastupujícím kapitánem a Kirka jeho prvním důstojníkem. Během cesty raketoplánu k \"Neradě\" se snaží Kirk, Hikaru Sulu a šéfinženýr Olson dostat pomocí orbitálního skydivingu na vrtnou plošinu a zničit ji. Olson během této mise zahyne, ale Kirk a Sulu plošinu zastaví. Je však již pozdě. Plošina se navrtala dostatečně hluboko na to, aby mohl Nero do planetárního jádra vypustit „rudou hmotu“ a nechat tak Vulkán implodovat do černé díry. Vulkán byl zničen. Spockovi se podařilo zachránit jen několik Vulkánců, členů rady starších. Mezi nimi také svého otce. Jeho matka zemřela poté, co se jí nepodařilo transportovat na palubu \"Enterprise\". Nero nastaví se svou lodí kurs k planetě Zemi a pokouší se od Pikea získat kódy k jejímu obrannému systému.\n\nBěhem rozhodování, jaký bude jejich příští krok, se Spock s Kirkem neshodnou. Spock nechává Kirka vysadit na ledové planetě Delta Vega s tím, že jeho jednání je považováno za vzpouru. Spock nařídí letět na setkání se zbytkem flotily. Během toho se Kirk na povrchu Delty Vegy setkává s velvyslancem Spockem (z budoucnosti), kterého zde nechal Nero, a který byl právě svědkem zničení své planety. Tento Spock trvá na tom, že se Kirk musí stát kapitánem \"Enterprise\". Oba dva se poté vydávají na blízkou malou základnu Hvězdné flotily, kde se setkávají s Montgomery Scottem. Velvyslanec poté transportuje Kirka a Scotta na palubu \"Enterprise\". Kirk poté konfrontuje mladého Spocka na palubě a donutí ho k nepřiměřené emocionální reakci, což vede k tomu, že se Spock vzdává velení nad \"Enterprise\". Kirk jako zastupující první důstojník tak má právě nejvyšší hodnost na palubě a stává se kapitánem.\n\nSpock, Scott a Pavel Čechov vypracují plán, jak napadnout \"Neradu\". \"Enterprise\" dorazí do sluneční soustavy dříve než Romulané a schová se za Saturnův měsíc Titan. Kirk a Spock se transportují na palubu \"Nerady\". Zatímco se Kirk snaží zachránit kapitána Pikea, Spock ovládne plavidlo starého Spocka a zničí s ním vrtnou plošinu. Poté ze sebe udělá návnadu a odláká \"Neradu\" daleko od Země. Následně nastavuje kolizní kurs s \"Neradou\". Mezitím dorazí \"Enterprise\" a transportuje Kirka, Pikea i Spocka krátce před tím, než se obě plavidla srazí. Rudá hmota vyvolá černou díru. Nero odmítne nabídku pomoci od \"Enterprise\" a \"Nerada\" je zničena. \"Enterprise\" unikne stejnému osudu jen díky tomu, že odhodí své warp jádro, jehož následná exploze odhodí loď mimo vliv černé díry.\n\nKirk je povýšen na kapitána \"Enterprise\" a nahrazuje tak Pikea, který byl povýšen na admirála. Když Spock hledá na lodi svého otce, setkává se v hangáru se svým starším já (velvyslancem Spockem z budoucnosti), který pomáhá se založením nové kolonie pro zbývající Vulkánce. Mladší Spock se tomu staršímu svěří s tím, že hodlá Hvězdnou flotilu opustit a pomáhat se zakládáním vulkánské kolonie. Starší Spock ho ale přesvědčí, že by měl zůstat, že se s Kirkem navzájem potřebují. Spock tedy zůstává ve flotile a stává se Kirkovým prvním důstojníkem na \"Enterprise\".\n\n\nNatáčení započalo 7. listopadu 2007 a skončilo 27. března 2008, ačkoliv druhý filmový štáb ještě během dubna 2008 natáčel záběry v Bakersfieldu v Kalifornii, které měly posloužit jako záběry Kirkova dětství v Iowě. Natáčení probíhalo také na radnici v Long Beach v Kalifornii, San Rafael Swell v Utahu a na Kalifornské státní univerzitě v Northridge (zde se natáčely záběry z Akademie Hvězdné flotily). K natáčení scén na ledové planetě Delta Vega a scén na vrtné plošině na Vulkánu posloužilo parkoviště stadionu Dodger. Ledové scény na Deltě Veze měly být původně natáčeny na Islandu, ale nakonec bylo rozhodnuto jinak. Další scény z planety Vulkán byly natáčeny ve Vasquez Rocks (Vasquezovy skály), kde se natáčelo také pro různé epizody klasického seriálu. Scény ze strojovny \"Enterprise\" byly natáčeny v továrně Budweiser ve Van Nuys v Los Angeles (Kalifornie) a scény ze strojovny lodi \"Kelvin\" zase v elektrárně v Long Beach.\n\nVětšina herců hlavních rolí podepsala smlouvy na další dvě pokračování \"Star Treku\". Roberto Orci, Alex Kurtzman a Damon Lindelof začali psát scénář dalšího filmu v listopadu 2010. \"\" v režii J. J. Abramse měl premiéru 23. dubna 2013.\n\n"}
{"id": "459851", "url": "https://cs.wikipedia.org/wiki?curid=459851", "title": "Jastrzębia Góra", "text": "Jastrzębia Góra\n\nJastrzębia Góra (kašubsky Pilëce nebo Jastrzãbiô Góra, německy Habichtsberg) je nejsevernější polské sídlo, ležící na pobřeží Baltského moře.\n\nArcheologické vykopávky prováděné v letech 1934-1936 doložily osídlení v době železné 640-400 př. n. l.). Následný výzkum prováděný v letech 1975-1980 potvrdil osídlení již v mezolitu (8000-4200 př. n. l.).\n\nOblast byla dlouho nedostupná, neboť sem nevedly žádné cesty. Místo bylo známé pastvinami, na kterých se pásly husy. Ty mu také daly kašubský název, neboť husa se kašubsky řekne \"pila\".\n\nSoučasná Jastrzębia Góra vznikla roku 1920, kdy byl na tomto místě postaven první dům. Od roku 1928 byla budována silnice spojující místo s blízkým Władysławowem, nakonec byla prodloužena až do nedaleké Karwie. Slavnostní otevření silnice se konalo v roce 1931.\nV době druhé světové války neslo místo název \"Habichtsberg\", což je překlad polského názvu \"Jastrzębia Góra\" do němčiny.\n\nAdministrativně se jedná o městskou část Władysławowa. Spolu s ním leží v okrese Powiat Pucki Pomořského vojvodství.\n\nŽije tu 1060 obyvatel.\n\nMístem prochází silnice číslo 215.\n\nJiž od svého vzniku se Jastrzębia Góra stala oblíbeným místem prázdninových setkávání polské inteletuální elity, především z Varšavy. Příliv kapitálu z hlavního města způsobil, že místo bylo žertem nazýváno \"Nová Varšava\".\n\nJastrzębia Góra disponuje plážemi o šířce do 200 m. Vzhledem k počtu turistů, kteří v letní sezóně místo navštěvují, využívají někteří z nich rovněž pláže v blízkém Ostrowu.\n\nRoku 1984 byl postaven kostel sv. Ignáce z Loyoly. Nachází se v něm obraz s Ignácovým portrétem, pocházející z roku 1850.\n\nNa území této městské části se nachází nejsevernější bod Polska. V jeho blízkosti se nachází obelisk \"Gwiazda Północy\" (\"Severní hvězda\"), postavený v roce 2001 poté, co proběhla přesná geodetická měření. Vybudován byl díky iniciativě spolku přátel obce \"Towarzystwo Miłośników Jastrzębiej Góry\".\n\nVe skutečnosti se obelisk nachází od nejsevernějšího bodu Polska několik metrů vzdušnou čarou směrem na jih. Spolu s celým sídlem stojí na útesu dosahujícím nadmořské výšky až 33 m.\n\nDříve byl omylem považován za nejsevernější bod Polska mys v nedalekém Rozewie.\n"}
{"id": "459852", "url": "https://cs.wikipedia.org/wiki?curid=459852", "title": "SS Arabic (1881)", "text": "SS Arabic (1881)\n\nSS \"Arabic\" byl parník společnosti White Star Line vybudovaný v roce 1881 v loděnicích Harland & Wolff v Belfastu. Původně se měl jmenovat \"Asiatic\", ale byl přejmenován na \"Arabic\". Spuštěn na vodu byl 30. 4. 1881 a na svou první plavbu z Liverpoolu do New Yorku se vydal 10. 9. 1881.\n\nArabic byl ze železa, měl jeden šroub, 4 stožáry, 3 paluby (2 z nich v trupu) a 7 přepážek. Měl parní pohon. Motor byl vybudován v Liverpoolu společností J. Jack & Co. Jeho sesterská loď byl \"Coptic\".\n\nV roce 1890 pyl prodán společnosti Holland America Line a přejmenován na \"Spaarndam\" a sloužil na trase Rotterdam - New York. V roce 1901 byl v Prestonu sešrotován.\n"}
{"id": "459854", "url": "https://cs.wikipedia.org/wiki?curid=459854", "title": "Peristyl", "text": "Peristyl\n\nPeristyl (z řec. \"peristylion\", od \"peri\"-, kolem a \"stylos\", sloup) je v antické architektuře čtvercový nebo obdélný dvorek, obklopený krytým sloupořadím (kolonádou). Vnitřní plocha mohla být dlážděná, anebo osázená květinami. Peristyl často obsahoval kašnu a domácí svatyňku zemřelých předků (\"lararium\"). Označení peristyl se používá i pro podobné prostory v egyptských a asijských domech.\n\nDlážděný peristyl se objevuje v Řecku v 5. stol. př. n. l., od 2. století př. n. l. se objevuje i v Itálii, kde se stal nezbytnou součástí bohatých venkovských vil i městských domů. Na rozdíl od spíše hospodářského atria sloužil k pobytu i k setkávání. V pozdější době býval peristyl také jakousi předsíní císařských basilik. Vnější stěny peristylu bývaly ozdobeny malbami nebo mozaikami. V 6. století n. l. se změnou životního stylu a s mizením římské aristokracie peristyly definitivně mizí a objevují se jako předsíně křesťanských basilik a kostelů. Ve středověku se z peristylu vyvinul Rajský dvůr s křížovou chodbou klášterů a katedrál. Vnitřní prostor kvadratury býval obvykle osázen keři a květinami a bývala zde také studna nebo kašna. Různé formy peristylu ožily opět v italské renesanci i v bohatých moderních vilách.\n\n\n"}
{"id": "459856", "url": "https://cs.wikipedia.org/wiki?curid=459856", "title": "Letiště Ajaccio", "text": "Letiště Ajaccio\n\nMezinárodní letiště Campo dell'Oro (francouzsky: Aéroport d'Ajaccio - Campo dell'Oro), také známé jako Mezinárodní letiště Napoleona Bonaparta v Ajacciu, se nachází v Ajacciu, hlavním městě francouzského ostrova Korsiky.\n\nJe to centrální letiště korsických aerolinií CCM Airlines.\n\nLety jsou soustřeďovány do dvou terminálů – pro mezinárodní a pro domácí lety. Plánuje se také výstavba VIP terminálu. Campo dell'Oro je moderní letiště s velkou řídicí věží, s hangáry a ostatním vybavením. Hlavní ranvej 02/20 je dlouhá 2 407 metrů. Je zde také stará ranvej, která je velmi krátká a používá se pouze při kaskadérských letech.\n\nMezinárodní IATA kód letiště je AJA ICAO je LFKJ.\n\n"}
{"id": "459858", "url": "https://cs.wikipedia.org/wiki?curid=459858", "title": "SS Coptic (1881)", "text": "SS Coptic (1881)\n\nSS \"Coptic\" byl parník společnosti White Star Line vybudovaný v loděnicích Harland & Wolff v Belfastu.\n\nCoptic byl sesterskou lodí \"Arabiku\" a měl podobnou specifikaci – byl 131,1 m dlouhý, 12,9 m široký, poháněn byl parními motory s výkonem 550 hp a tonáž 4 367 BRT. Sloužil nejprve na lince Liverpool - New York, od roku 1884 pak na trase Liverpool - Nový Zéland. V roce 1894 dostal nové trojexpanzní parní motory. Od roku 1895 sloužil pro Occidental & Oriental services. Roku 1906 byl prodán společnosti Pacific Mail. Nakonec byl v roce 1925 v Ósace sešrotován.\n"}
{"id": "459863", "url": "https://cs.wikipedia.org/wiki?curid=459863", "title": "Šva (hebrejština)", "text": "Šva (hebrejština)\n\nŠva ( שְׁוָא, odvozeno od שָׁוְא \"šáv\" „nic“) představuje název pro znak ְ, jenž se užívá v hebrejské vokalizaci. Vyslovuje se buď jako redukovaná samohláska označovaná také jako šva (která se ve fonetickém přepisu zapisuje jako ə) – \"šva mobile\", nebo se nevyslovuje vůbec (jde o němou hlásku) – \"šva quiescens\". Výslovnost šva v klasické a moderní hebrejštině se mírně liší.\n\nŠva nabývá charakteru \"šva mobile\" („znělé šva“, שְׁוָא נָד \"šva nad\" či שְׁוָא נָע \"šva na\", vyslovované jako ə do češtiny přepisované jako ) v těchto případech:\n\n\"Šva quiescens\" („neznělé šva“, שְׁוָא נָח \"šva nach\") zastupuje prázdný vokál. Šva nabývá charakteru \"šva quiescens\" ve všech ostatních případech, kdy není \"šva mobile\", tedy:\n\nNěkteří gramatikové (např. Joshua Blau) se zmiňují o \"šva medium\". Jedná se o typ \"šva quiescens\", po kterém ovšem nenásleduje u skupiny „begadkefat“ (ת פ כ ד ג ב) explozivní, nýbrž spirantní výslovnost (viz fonologie hebrejštiny). Toto šva se prý původně vyvinulo z historicky plného vokálu: z původního \"malake\" vzniklo \"malche\" (מַלְכֵי „králové“). Rudolf Meyer toto pojetí odmítá a \"šva medium\" považuje za obyčejné \"šva quiescens\". Zdůvodňuje to tím, že historicky je spirantizace doložena i tam, kde neexistoval žádný takový původní vokál: \"malche\" se podle něj mohlo vyvinout z \"milchi\". Pravidlo explozivní výslovnosti po \"šva quiescens\" se začalo systematicky uplatňovat až v 8. století n. l., nicméně výslovnost některých slov (např. אֶתְכֶם \"etchem\" namísto \"etkem\", „vás“) byla natolik zažitá, že se jejich původní spirantní výslovnost nezměnila.\n\nPod laryngálami (ע ח ה א) nabývá \"šva mobile\" zpravidla kvůli lepšímu vyslovení charakteru \"šva compositum\" („složené šva“), jež vzniklo složením \"šva mobile\" a plného vokálu. Existují tři \"šva compositum\": chatef kamec (ֳ krátké \"o\"), chatef patach (ֲ krátké \"a\") a chatef segol (ֱ krátké \"e\"). Ve výjimečných případech se \"šva compositum\" nachází i pod jinými konsonanty, které nejsou laryngálami.\n\n\"Patach futivum\" („vplížené patach“) je příbuzné s chatef patach. Nachází se na konci slova pod laryngálou, pokud jí předchází přízvučná slabika s tzv. dlouhým vokálem (וּ וֹ ֵי ִי). \"Patach furtivum\" se pak čte před laryngálou, pod kterou se nachází: זְרוֹעַ \"zəroa\" „pravice“.\n\n"}
{"id": "459871", "url": "https://cs.wikipedia.org/wiki?curid=459871", "title": "Pablatnice (rod Ophryophryne)", "text": "Pablatnice (rod Ophryophryne)\n\nOphryophryne je žabí rod pablatnic čeledi \"pablatnicovitých (Megophryidae)\", který se vyskytuje v\nseverním Vietnamu, Thajsku, severovýchodě Laosu a v jižní Číně\n\nčeleď Megophryidae - Pablatnicovití\n"}
{"id": "459878", "url": "https://cs.wikipedia.org/wiki?curid=459878", "title": "Horalka (rod Oreolalax)", "text": "Horalka (rod Oreolalax)\n\nHoralka (\"Oreolalax\") je rod žab z čeledi pablatnicovitých (Megophryidae), který se vyskytuje v jižní Číně.\n\nčeleď Megophryidae – pablatnicovití\n"}
{"id": "459882", "url": "https://cs.wikipedia.org/wiki?curid=459882", "title": "Smrštitelná trubice", "text": "Smrštitelná trubice\n\nSmrštitelná trubice je plastová trubice, která se působením tepla (většinou ofukem horkým vzduchem) výrazně smrští a zmenší svůj průměr. Tím jsou předměty uvnitř trubice účinně elektricky izolovány od okolí a ochráněny před mechanickým poškozením.\n\n\nSmrštitelné trubice jsou dostupné v průměrech od 1 mm do 1000 mm. Alternativním provedením jsou smrštitelné čepičky, které jsou na jedné straně uzavřené. Rozsah smrštění, tedy největší změna rozměru při smrštění, je závislé na druhu použitého plastu. Poměr smrštění je od 2:1 do 6:1. Existují izolace pro konektory se smrštěním až 1:10. Pro lepší utěsnění nepravidelných tvarů jsou některé smrštitelné trubice na vnitřní straně pokryté tavným lepidlem. Výrobci trubic doporučují poměr 4:5 mezi průměrem izolovaného předmětu a smrštitelné trubice. Plasty použité pro výrobu jsou termoplasty. Po vyrobení trubice extruzí (vytlačováním) se musí použitý plast zesíťovat. Zesíťováním se řetězce molekul propojí navzájem. Extrudovaný materiál se zahorka roztáhne. Ochlazením zamrznou vazby v materiálu, roztažený průměr zůstane zachován a s ním i napětí na molekulární úrovni. Teprve zahřátím se může materiál smrštitelné trubice znovu orientovat.\n\nSmrštitelné fólie se používají ke skupinovému balení předmětů. Jsou smrštitelné přednostně jen v jediném směru.\n\n\nBastian Peter; Praktická elektrotechnika; EUROPA-SOBOTÁLES 2004; ISBN 80-86706-07-9\n"}
{"id": "459883", "url": "https://cs.wikipedia.org/wiki?curid=459883", "title": "SS Ionic (1883)", "text": "SS Ionic (1883)\n\nSS \"Ionic\" byl parník vybudovaný v roce 1883 v loděnicích Harland & Wolff v Belfastu pro společnost White Star Line. Byl sesterskou lodí \"Doriku\". Tato nákladní loď s prostory i pro cestující byla pronajata s \"Dorikem\" a \"Coptikem\" společnosti New Zealand Shipping Co., pod kterou plul na novozélandských linkách. Poslední plavbu z Londýna na Nový Zéland absolvoval v prosinci 1899, kdy vezl koně pro jezdectvo pro Búrské války. V dubnu 1900 byl pronajat španělské vládě na transport vojáků. V roce 1908 byl sešrotován.\n"}
{"id": "459890", "url": "https://cs.wikipedia.org/wiki?curid=459890", "title": "SS Doric (1883)", "text": "SS Doric (1883)\n\nSS \"Doric\" byl parník vybudovaný roku 1883 v loděnicích Harland & Wolff v Belfastu pro společnost White Star Line. Společně s \"Coptikem\" a \"Ionikem\" byl pronajat společnosti New Zealand Shipping Co., pod kterou plul na lince Velká Británie - Nový Zéland. Později byl prodán společnosti Shaw Savill & Albion a poté Occidental and Oriental Lines na linky do Hong Kongu. Poté plul kolem Číny. V roce 1906 byl prodán společnosti Pacific Mail Company a přejmenován na \"Asia\".\n"}
{"id": "459893", "url": "https://cs.wikipedia.org/wiki?curid=459893", "title": "Blue Mitchell", "text": "Blue Mitchell\n\nRichard Allen (Blue) Mitchell (13. března 1930 – 21. května 1979) byl americký jazzový, soulový, rockový a funkový trumpetista. Jako leader jazzových ansámblů nahrál řadu alb pro nahrávací společnosti Blue Note a Riverside Records. \n\nNarodil se a vyrůstal v Miami na Floridě. Na trumpetu začal hrát na střední škole, kde si také vysloužil přezdívku Blue. Po škole hrál v R&B ansámblech Paula Williamse, Earla Bostica a Chucka Willise. Potom si ho všiml Cannonball Adderley, se kterým nahrával v roce 1958 v New Yorku pro label Riverside Records. Následovalo hraní s kvintetem Horace Silvera, kde si zahrál s tenorsaxofonistou Juniorem Cookem, kontrabasistou Gene Taylorem a bubeníkem Royem Brooksem. Mitchell zůstal u Horace Silvera až do rozpadu tohoto kvintetu v roce 1964. Po tomto rozpadu zakládá Mitchell vlastní ansámbl, kam pozval členy Silverova kvintetu, Horace Silvera tu ovšem nahradil tehdy mladý pianista Chick Corea a za bicími pak nemocného Brookse Al Foster. V tomto složení pak nahráli řadu desek, které vyšly u Blue Note Records. Skupina se rozpadla v roce 1969, kdy Mitchell vyrazil na turné s Ray Charlesem. To mu vydrželo až do roku 1971, kdy se přidal k Johnu Mayallovi a jeho koncertnímu projektu \"Jazz Blues Fusion\". \n\nPo roce 1971 dává Mitchell přednost hraní s big bandy. Hrál například sólistu u Tonyho Bennetta či Leny Horn. V sedmdesátých letech si také zahrál na deskách Lou Donaldsona, Granta Greena, Philly Joe Jonese, Jackieho McLeana, Hanka Mobleyho, Johnnyho Griffina, Al Cohna, Dextera Gordona či Jimmyho Smithe.\n"}
{"id": "459908", "url": "https://cs.wikipedia.org/wiki?curid=459908", "title": "Tero Föhr", "text": "Tero Föhr\n\nTero Föhr (* 1. srpna 1980 Helsinky) je finský reprezentant v orientačním běhu. Jeho největším úspěchem je stříbrná a dvě bronzové medaile z Mistrovství světa v orientačním běhu z let 2007 a 2009. V současnosti běhá za finský klub Vehkalahden Veikot.\n\n"}
{"id": "459909", "url": "https://cs.wikipedia.org/wiki?curid=459909", "title": "Socialistická republika Chorvatsko", "text": "Socialistická republika Chorvatsko\n\nSocialistická republika Chorvatsko (zkráceně SR Chorvatsko; chorvatsky Socijalistička Republika Hrvatska, SR Hrvatska) byla socialistickou republikou, jež byla součástí Socialistické federativní republiky Jugoslávie. Součástí AVNOJské Jugoslávie se země stala v roce 1943. V roce 1990 bylo z názvu republiky vypuštěno adjektivum socialistická. 25. června 1991, resp. 8. října 1991, se stala republika samostatnou jako Republika Chorvatsko.\n\n\nPo ustavení prozatímní jugoslávské vlády byla v budově staré radnice ve Splitu ustavena 14. dubna 1945 také první vláda Lidové republiky Chorvatsko, jejímž předsedou se stal Vladimir Bakarić. Volební účast ve volbách do jugoslávského ústavodárného národního shromáždění v listopadu 1945 byla v Chorvatsku 91,78 %, z toho 91,52 % voličů odevzdalo hlas kandidátce Národní fronty. V kontextu vzniku federální ústavy se rozpustilo chorvatské lidové shromáždění, aby uvolnilo místo ústavodárnému saboru, do něhož mimo jiné kandidoval Josip Broz Tito, Vladimir Bakarić nebo Adrija Hebrang. Po přijetí ústavy v roce 1947 začala být budována jednotlivá ministerstva, celý proces byl završen kolem roku 1953.\n\nPo přijetí nové federální ústavy byla v roce 1963 přijata také ústava zakládající Socialistickou republiku Chorvatsko, další – nová – ústava byla přijata v roce 1974.\n\nPředtím, počátkem sedmdesátých let, se v zemi formovalo masové hnutí požadující zpočátku ekonomické a politické reformy. Později hnutí maspok, v jehož vedení stojí také chorvatští komunisté Miko Tripalo a Savka Dabčević-Kučarová, získávali stále silnější nacionalistický charakter. Proces související s maspokem se někdy také nazývá Chorvatské jaro. Přítrž tomuto hnutí byla učiněna koncem roku 1971.\n\nKonec socialistického Chorvatska přinesl 64. ústavní dodatek z 25. července 1990, kdy je z názvu státu vypuštěno adjektivum socialistická. I Chorvatsko bez socialistického přídomku zůstalo v SFRJ do června 1991. Na základě Brionské deklarace však byla účinnost tohoto aktu odsunuta o tři měsíce, po jejichž uplynutí Chorvatsko opět federaci opustilo.\n\nPolitickou hegemonii v SR Chorvatsko měla do roku 1990 Komunistická strana Chorvatska, respektive Svaz komunistů Chorvatska. V prvních svobodných volbách v roce 1990 zvítězilo Chorvatské demokratické společenství (HDZ).\n\nV čele státu bylo po roce 1974, po vzoru federálního Předsednictva, Předsednictvo SR Chorvatsko. Sedmdesátým prvním dodatkem ústavy v červenci 1990 bylo sice republikové Předsednictvo ponecháno, ale bylo změněno názvosloví členů: v čele Předsednictva nyní stál prezident, zbývající členové byli viceprezidenti.\n\n"}
{"id": "459916", "url": "https://cs.wikipedia.org/wiki?curid=459916", "title": "Dageš", "text": "Dageš\n\nDageš ( „zostřující“) je znaménko, jež bylo zavedeno spolu s vokalizací hebrejštiny a které označuje explozivní výslovnost konsonantů ze skupiny „begadkefat“: ת פ כ ד ג ב (\"dageš lene\"), případně také prodloužení či důraznou výslovnost konsonantu (\"dageš forte\", v moderní hebrejštině dageš tuto vlastnost ztratilo). Značí se tečkou uprostřed konsonantu.\n\n\"Dageš forte\" („silné dageš“, \"dageš chazak\" nebo \"dageš kaved\") se může vyskytovat v každém konsonantu kromě laryngál (ע ח ה א) a ר, a to pouze v tom případě, že mu předchází vokál (pokud mu předchází šva, jedná se o \"dageš lene\") a že se nejedná o poslední konsonant ve slově. \"Dageš forte\" se dělí na tyto typy:\n\nKonsonanty s dageš forte, po nichž následuje šva mohou dageš ztratit, a to zejména v případě konsonantů ק נ מ ל י ו.‎\n\n\"Dageš lene\" („lehké dageš“, \"dageš kal\") označuje explozivní výslovnost konsonantů ze skupiny „begadkefat“: (ת פ כ ד ג ב) v následujících případech:\n\nAčkoli je uvedené rozlišování jednotlivých typů dageše relevantní z hlediska funkce i výslovnosti, v písmu se zpravidla nerozlišuje; rozpoznání správného typu (a tím i správné výslovnosti) pak často vyžaduje u čtenáře navzdory plně vokalizaci textu znalost příslušného slova a jeho výslovnosti, popřípadě příslušného gramatického jevu. Výjimkou jsou některá vydání modlitebních knih a jiných náboženských textů, kde může dageš forte a dageš lene být rozlišen např. tučnější sazbou nebo zvláštní značkou připojenou k písmenu. Ustálený typografický postup však pro takové případy neexistuje.\n\nU textů vokalizovaných pouze částečně (ne zcela důsledně) se dageš forte často vypouští; někdy se vypouští i dageš lene u písmen ג, ד, ת, u nichž moderní hebrejština rozdíl mezi plozivní a frikativní výslovností stírá. Naopak se dageš lene většinou ponechává u písmen ב, כ, פ, kde se dvojí výslovnost stále rozlišuje.\n\nAbsence dageše u písmene může být označena nebo zvýrazněna značkou \"rafe\" (U+05BF).\n\nUnicode má kromě kombinačního znaku pro dageš i kódy pro jednotlivá písmena s dagešem v oblasti U+FB30 až U+FB4A.\n\nNěkteré gramatiky hovoří o \"dageš mapik\", jiné jen o \"mapik\" „pocházejícím z dageš“. Jedná se o graficky stejný znak jako dageš a vkládá se do písmene ה, aby se zdůraznila plnohodnotnost tohoto konsonantu. Konsonant pak neslouží jako nevyslovovaná \"mater lectionis\" (naznačení vokálu), nýbrž se vyslovuje: \"arcah\" „její země“.\nGraficky shodným znakem s dagešem je i šuruk. Písmeno vav s šurukem se vyslovuje jako samohláska (v moderní hebrejštině jako [u], v některých aškenázských dialektech ale jako [ɪ]).\n\nMapik a šuruk jsou nejen graficky zcela identické s dagešem, ale nemají ani přidělenu samostatnou pozici v Unicodu.\n\n"}
{"id": "459920", "url": "https://cs.wikipedia.org/wiki?curid=459920", "title": "6 (linka metra v Paříži)", "text": "6 (linka metra v Paříži)\n\nLinka 6 je jedna z linek pařížského metra a v systému MHD je značena světle zelenou barvou (obdobně jako linka 7bis). Prochází převážně jižní částí města po půlkruhové dráze a spolu s linkou 2 v severní části Paříže vytvářejí nepravidelný okruh s přestupy na stanicích \"Nation\" a \"Charles de Gaulle – Étoile\". Trať je dlouhá 13,6 km, má 28 stanic a ročně přepraví zhruba 100,7 miliónů cestujících. Linka vede většinou na viaduktech nad zemí a na dvou místech překračuje Seinu po mostech.\n\nPůvodní projekt počítal s vybudováním jedné okružní linky, která by kopírovala okružní bulváry. Později však došlo ke změnám plánu a vznikly dvě samostatné linky (2 a 6), nicméně výstavba viaduktů a stanic byla u obou velmi podobná. Ačkoliv linka s číslem 6 byla otevřena až v roce 1909, část dnešní linky byla zprovozněna o něco dříve. 2. října 1900 byl otevřen nejstarší úsek mezi dnešními stanicemi \"Charles de Gaulle – Étoile\" a \"Trocadéro\". Jednalo se o rozšíření linky 1. Když byla 6. listopadu 1903 linka prodloužena od stanice \"Trocadéro\" po \"Passy\", oddělil se úsek počínaje stanicí \"Étoile\" od linky 1 a vznikla nová linka \"2 Sud\" (2 Jih), též nazývána \"Circulaire Sud\" (Jižní okruh). Tato linka byla 24. dubna 1906 rozšířena od \"Passy\" po \"Place d'Italie\". 14. října 1907 byla linka \"2 Sud\" zrušena a připojená k lince 5. Dosavadní linka \"2 Nord\" (2 Sever) byla přejmenována na linku 2.\n\nDne 1. března 1909 byla zprovozněna nová linka 6 mezi stanicemi \"Place d'Italie\" a \"Nation\". Dne 12. října 1942 byl úsek \"Étoile\" ↔ \"Place d'Italie\" opět odpojen od linky 5 a spojen s linkou 6, která tak získala dnešní podobu. Obě části vedly převážně nad zemí, zatímco linka 5 je až na výjimku (přejezd přes Seinu) vedena pod zemí. Toto spojení existovalo dočasně už v roce 1931 po dobu konání mezinárodní koloniální výstavy.\n\nV letech 1972–1974 byla trať přestavěna pro provoz vlaků na pneumatikách. V listopadu 2007 byl na trati instalován automatický informační systém o pohybu vlaků.\n\n"}
{"id": "459921", "url": "https://cs.wikipedia.org/wiki?curid=459921", "title": "757 př. n. l.", "text": "757 př. n. l.\n\n\n"}
{"id": "459922", "url": "https://cs.wikipedia.org/wiki?curid=459922", "title": "763 př. n. l.", "text": "763 př. n. l.\n\n\n"}
{"id": "459923", "url": "https://cs.wikipedia.org/wiki?curid=459923", "title": "519 př. n. l.", "text": "519 př. n. l.\n\n"}
{"id": "459926", "url": "https://cs.wikipedia.org/wiki?curid=459926", "title": "Hard bop", "text": "Hard bop\n\nHard bop je druh jazzu, který rozšiřuje a navazuje na bebop. V hard bopu se dají vystopovat prvky R&B, gospelu a blues. Typickými nástroji pro tento žánr jsou saxofon a piáno. Vyvinul se v padesátých letech 20. století, kdy byly nejhranějšími žánry černošských hudebníků bebop a R&B. Byl zároveň i reakcí na vlnu cool jazzu (někdy označovanou jako west coast), jejž hráli ve větší míře bílí hudebníci. Zjednodušeně by se dalo říct, že cool jazz vnáší do jazzu evropské vlivy, kdežto hard bop čerpá spíše z gospelu a afrických hudebních kořenů.\n\nV roce 1954 vystupoval Miles Davis na Newport Jazz Festivalu, kdy před titulní písní z alba \"Walkin’\" ohlásil zrod nového jazzového stylu. O rok později už dal Davis dohromady svůj první velký kvintet, v němž hrál i John Coltrane. Miles Davis byl ovšem jazzovým chameleónem, zanedlouho už se přesunul k jinému jazzovému stylu. Jiné zdroje ovšem přisuzují definici stylu dvěma živým albům \"The Night at Birdland\", které pro Blue Note natočil pár měsíců před Milesovým vystoupením na Newportském festivalu bubeník Art Blakey s pianistou Horacem Silverem a trumpetistou Cliffordem Brownem. Každý z nich by mohli být leader hardbopového hnutí spolu s Davisem. Blakey a Silver pak založili The Jazz Messengers, i když Silver odešel v roce 1956, aby mohl dát dohromady svoje vlastní hardbopové ansámbly. Vedle toho Clifford Brown založil společně s bubeníkem Maxem Roachem Brown-Roach Quintet.\n\nHard bop dosáhl největší popularity v padesátých a šedesátých letech dvacátého století. Ovšem hardbopoví hudebníci ani prvky tohoto směru na své popularitě neztrácí. Na začátku sedmdesátých let se z hard bopu vyvinul soul jazz.\n\nMezi hudebníky, kteří dotvářeli tento styl patří: Cannonball Adderley, Sonny Stitt, Jimmy Bruno, Donald Byrd, Sonny Clark, Lou Donaldson, Kenny Drew, Benny Golson, Dexter Gordon, Joe Henderson, Andrew Hill, Freddie Hubbard, Jackie McLean, Charles Mingus, Blue Mitchell, Hank Mobley, Johnny Griffin, Thelonious Monk, Lee Morgan a Sonny Rollins.\n"}
{"id": "459928", "url": "https://cs.wikipedia.org/wiki?curid=459928", "title": "Let United Airlines 175", "text": "Let United Airlines 175\n\nLet 175 (anglicky: \"United Airlines Flight 175\") byl pravidelný vnitrostátní let společnosti United Airlines na trase z Logan International Airport v Bostonu v Massachusetts na Los Angeles International Airport v Kalifornii realizovaný letadlem Boeing 767-200ER. Dne 11. září 2001 byl tento spoj unesen pěti teroristy, kteří se podíleli na plánu, který vešel do historie jako útoky z 11. září. Asi po 30 minutách letu, tedy mezi 8:42 a 8:46 místního času teroristé násilím vtrhli do kokpitu a přemohli kapitána i prvního důstojníka a převzali kontrolu nad letadlem. Letadlo začal pilotovat Marwan al-Shehhi, který absolvoval pilotní kurzy (na konci roku 2000 získal hodinu čistého času v simulátoru Boeingu 767 a byl kompetentním pilotem malých letadel). Řízení leteckého provozu zjistilo, že let UA 175 je v problémech, neboť posádka přestala komunikovat. Navíc od 8:55 začalo strmě klesat z letové hladiny (přibližně 10 km nad mořem). Několik pasažérů a palubního personálu telefonovalo z letadla a poskytli tak informace o únoscích, zraněných pasažérech a posádce. Letadlo klesalo velmi prudce a díky nezkušené pilotáži se některým pasažérům udělalo nevolno. Je pravděpodobné, že pasažéři věděli, že jejich letadlo nepilotují původní piloti. Minimálně jeden telefonát zachycuje domněnku pasažéra Petera Hansona o použití letadla jako zbraně proti budově, např. v Chicagu . Ovšem díky stylu letu a rychlosti únosců (od únosu letadla do nárazu uběhlo přibližně 15 minut) nebyl podniknut útok na kokpit. V závěrečné fázi letu klesal UA 175 rychlostí 60 m/s.\n\nLetadlo narazilo do jižní stěny jižní věže Světového obchodního centra v 9.03 místního času. Při nárazu v rychlosti 254 m/s zahynulo všech 65 osob na palubě včetně teroristů. Únos letu č.175 byl koordinovaný s únosem letu č.11, který narazil do horní části severní věže Světového obchodního centra o 17 minut dříve. Původní plán pravděpodobně zahrnoval téměř současný náraz letadel do veží, ale let UA 175 byl vůči letu AA 11 a původnímu letovému plánu asi o 15 minut opožděn. Náraz letu č.175 do jižní věže sledovali už lidé po celém světě živě v televizi. Na základě toho, že i do jižní věže narazilo letadlo si všichni uvědomili, že obě letadla to Světového obchodního centra havarovala ve skutečnosti úmyslně, o nehodě (o které se uvažovalo, když narazilo 1. letadlo) v tuto chvíli už nemohla být řeč. Náraz a následný požár způsobily pád jižní věže o 56 minut později, ten si vyžádal stovky dalších obětí (k tomu se připočítávají oběti, které zemřely hned v době nárazu letadel). Celkem ve věži zahynulo přibližně 700 osob. Během záchranných prací v prostorách Světového obchodního centra byly nalezeny a identifikovány části těl desítky obětí z letu č. 175, ale mnoho dalších pozůstatků se identifikovat nepodařilo.\n\nJedno ze 3 schodišť (schodiště A na severní straně jádra budovy) zůstalo po nárazu nepoškozené a umožňovalo prúchod mezi horní a spodní částí budovy - skrze dopadová patra. I přesto uniklo z horní části budovy méně než 20 lidí.\nLet 175 narazil do jižní stěny WTC 2 téměř kolmo (jen 3° od kolmice) a téměř plně horizontálně, trup vstoupil do budovy 9 m napravo od centra budovy na 81. patře. Jádro budovy bylo skryto pouze za 11 m podlaží. Trup letadla tak dokonale narazil na řady sloupů číslo 1000 a 900 v jádře budovy a způsobil extrémní porušení celistvosti budovy. Ihned po nárazu letadla byla budova v nebezpečí kolapsu - i bez přispění požárů. Např. simulace společnosti Weidlinger z roku 2002 naznačují možnost okamžitého kolapsu budovy po zásahu letadlem (a i tato společnost použila 11° vstupní úhel, který podceňuje vážnost poškození věže). Navíc existují studie odborníků na zemětřesení, kteří předpovídají praskání spojů sloupů i bez zásahu troskami letadla.\n\nNa internetu a v akademické literatuře často uváděné údaje o dopadu letadla - o údajném skoro-minutí věže (11° až 13° od kolmice) jsou mylné. Pouze dokazují katastrofální neschopnost akademiků a vyšetřovatelů (FEMA, Weidlinger, NIST, MIT) pracovat s grafickým softwarem, popř. ovládat deskriptivní geometrii. Tito \"odborníci\" taktéž rezignovali na přesné měření rychlosti dopadu letadla, přesto že lze tuto zjistit s přesností na 1 m/s - toto ale vyžaduje prolnutí snímků z různých záznamů, protože 24/30 snímků za sekundu jednoho záznamu na změření konečné rychlosti nestačí. Přesné údaje o vstupním úhlu a rychlosti letadla jsou nutné k provedení simulace, protože energie letadla se mění se čtvercem rychlosti a i 4° odchylka v úhlu dopadu letadla silně změní výsledky simulace - hlavní ničivé elementy letadla pak v simulaci mohou např. zcela minout jádrové sloupy a předat energii pouze betonovým podlahám. Evidentní neschopnost akademické sféry si poradit s tímto triviálním problémem vrhá stín na její schopnost simulovat rozsah a vliv požárů na konstrukci WTC, což je o dva až tři řády složitější úkol. Plně popisný návod na replikaci měření rychlosti/orientace dopadu se nalézá ve zdrojích. \n\nMarwan Alshehri, Fayez Banihammad, Mohald Alshehri, Hamza al-Ghamdi, Ahmed Al Ghamdi\nTým teroristů letu č.175 řídil Marwan Alshehri, původem ze Spojených arabských emirátů. Získal pilotní licenci při leteckém výcviku na Floridě, tam s ním trénoval i Muhammad Atta (pilotoval let č.11).\n"}
{"id": "459929", "url": "https://cs.wikipedia.org/wiki?curid=459929", "title": "Sandro Cortese", "text": "Sandro Cortese\n\nSandro Cortese (* 6. leden 1990) je německý motocyklový závodník s italským původem. Odstartoval svou kariéru v devíti letech jako závodník minibiků. Dokázal vyhrát jak evropský šampionát minibiků, tak i ten německý šampionát. Vrhnul se také na německé mistrovství IDM, ale na více jak desáté místo nestačil.\n\nDebut v Mistrovství světa si odbyl ve Velké ceně Španělska 2005. Cortese ve své první sezóně dokázal pětkrát dojet pro body a celkově se umístil na 26. místě s osmi body. Na další sezónu jej angažoval český tým Elit-Caffè Latte. Stal se tak týmovým kolegou mistra světa 2005 Thomase Lüthiho. Sandro dokonce pronikl během sezóny jednou do první desítky v Portugalsku. V konečném zúčtování obsadil 17. místo a 23 bodů.\n\nTým pro nadcházející rok 2007 přesedlal na stroj Aprilia a výsledky byly o poznání lepší. Už ve Španělsku dokázal dokončit na sedmém místě a podobně se odvíjel i zbytek sezóny. V Malajsii se dokonce postavil do první řady. Skončil celkově čtrnáctý s 66 body. Dobré výkony daly naději v boje o stupně vítězů v příštím roce. Tu naději měl Sandro naplnit hlavně poté,co mu Aprilia dodala tovární motocykl. Start do sezóny však nezvládl a jen těžko se prosadil do první desítky. Až od Velké ceny Nizozemska přišly výrazné výsledky. V Nizozemsku dojel těsně pod stupni vítězů a v Malajsii se mu tentýž výsledek podařilo zopakovat,ale přidal k tomu ještě nejrychlejší kolo závodu. Během sezóny dokončil všech sedmnáct závodů a v šestnácti z nich dokázal bodovat. V celkovém hodnocení mu patřila osmá příčka a 141 bodů.\n\nPro rok 2009 Cortese přestoupil do finského týmu Ajo Motorsport,ve kterém v loňském roce vyhrál Mike Di Meglio mistrovský titul. Ambice nemohly být tedy jiné než mistrovské. Hned v úvodním velmi krátkém závodě v Kataru stanul na stupních vítězů. Další závody už tak úspěšné nebyly a v probíhající sezóně zatím nedokázal dojet lépe jak šestý.\n\n<div style=\"float:left;\">\n"}
{"id": "459930", "url": "https://cs.wikipedia.org/wiki?curid=459930", "title": "Loyolská Univerzita (Chicago)", "text": "Loyolská Univerzita (Chicago)\n\nLoyolská Univerzita (anglicky Loyola University Chicago) je soukromá jezuitská univerzita v Chicagu, ve státě Illinois. Univerzita byla založena jako kolej Svatého Ignáce z Loyoly roku 1870 a je to největší jezuitská katolická univerzita v USA.\n\n"}
{"id": "459943", "url": "https://cs.wikipedia.org/wiki?curid=459943", "title": "Kim Te-džung", "text": "Kim Te-džung\n\nKim Te-džung (김대중, ; 6. ledna 1924 – 18. srpna 2009) byl 15. prezidentem Korejské republiky v letech 1998 až 2003 a jihokorejským politikem, který 40 let významně ovlivňoval místní politickou scénu, byl členem a zakladatelem řady politických stran, držitel Nobelovy ceny za mír za rok 2000.\n\nKim Te-džung (anglicky: Kim Dae-jung) se narodil v období japonské koloniální správy, podle oficiálních životopisů na ostrově Haŭi nedaleko přístavního města Mokpcho na jihozápadě poloostrova (dnešní provincie Jižní Čolla). Ambiciózní Kim o vstup do politiky usiloval již od konce korejské války, ale poslancem Národního shromáždění za opoziční Demokratickou stranu byl poprvé zvolen až v roce 1961. V důsledku vojenského převratu však byl parlament rozpuštěn a Kim mohl v poslanecké lavici zasednout až po volbách v roce 1963.\n\nV průběhu 60. let se Kim Te-džung spolu s Kim Jŏng-samem stal jedním z významnějších „mladších“ představitelů opakovaně se štěpící opoziční Demokratické strany. Podle Kimových spolupracovníků právě jeho ambiciózní povaha a malá vůle ke kompromisu přispívaly ke štěpení sil v rámci opozice, které mělo pochopitelně největší dopady ve volebním klání. V hlasování Nové demokratické strany o stranickém kandidátovi na funkci prezidenta Kim Te-džung těsně zvítězil nad Kim Jŏng-samem, což poražený sportovně přijal. Do nejvyššího úřadu Korejské republiky tedy poprvé kandidoval již v roce 1971, ale ve volebním klání podlehl stávajícímu prezidentovi Pakovi Čŏng-hŭimu, kandidátovi Demokratické republikánské strany. Ve volbách o nejvyšší úřad prohrál i v letech 1987 a 1992, prezidentem se stal ve svých 74 letech. Tedy, více než čtvrt století (1998) od své první kandidatury, ačkoli opakovaně ohlašoval svůj odchod z politiky.\n\nNa rozdíl od Kim Jŏng-sama, který i v období IV. republiky (1972–1980) aktivně zastupoval zájmy opozice jak v rámci parlamentu, tak mimo něj, se Kim Te-džung v roce 1972 uchýlil do Japonska. Existují tvrzení o tom, že měl přijmout finanční zdroje severokorejského původu, ale i o tom, že mu jihokorejská vláda dokonce opakovaně usilovala o život. V lednu 1973 jej agenti jihokorejské tajné služby unesli zpět do Koreje, kde pokračoval ve svých aktivitách. Na jaře 1976 byl odsouzen k osmi letům odnětí svobody, o rok později odvolací soud trest snížil na pět let a v prosinci 1978 byl odeslán do domácího vězení. V cele strávil zhruba dva roky. Záhy spolu s exprezidentem Junem Po-sŏnem a Hamem Sŏk-hwanem stanul v čele nově zorganizovaného „Občanského svazu pro demokracii a národní sjednocení“.\n\nPoté, co na podzim 1979 ředitel Ústřední zpravodajské služby Kim Čä-gju zastřelil prezidenta Paka, bylo vyhlášeno stanné právo. V zemi se mimořádně vyhrotila situace, tajná služba i vládní Demokratická republikánská strana byly ochromeny, opoziční strany a předáci se hádali o to, kdo bude kandidovat na prezidenta, jaké požadavky vznést na stávající vládu a zastupujícího prezidenta Čchöa Kju-hu (1919–2006). Navíc kolovaly zvěsti o tom, že případného chaosu využije Severní Korea ke druhému pokusu o sjednocení poloostrova silou. Přesvědčení o hrozícím útoku podporovala mj. skutečnost, že v 70. letech bylo v oblasti demilitarizované zóny objeveno několik infiltračních tunelů, které měly zjevně sloužit k provedení nečekaného útoku. Třetí z tunelů, ústící pouze 44 km od Soulu, byl objeven teprve v říjnu 1978. Navzdory omezení politických shromáždění na jaře 1980 ulice větších měst zaplnili demonstranti a padly první oběti jak na straně policie, tak demonstrantů.\n\nV dubnu 1980 bylo Kimovi zřejmé, že nemá šanci stát se znovu prezidentským kandidátem sjednocených opozičních sil, a tak kolegům pohrozil, že k prosazení své „legitimní role“ použije jakýchkoli prostředků. Davy v čele se studentskými svazy, jejichž vůdci byli ovlivněni severokorejskou komunistickou ideologií, a s některými politickými předáky, včetně Kim Te-džunga, volaly po okamžitých změnách a reformách, včetně odvolání stanného práva, nastolení \"skutečné demokracie\", a žádaly zvýšení mezd i národní sjednocení. Stotisícová demonstrace se uskutečnila 15. května v Soulu a v běhu byly přípravy podobných megademonstrací v celé zemi. Vláda proto 17. května zvýšila rozsah a stupeň stanného práva, tedy i pohotovost armády. Přesto se následujícího dne ve městě Kwangdžu konala demonstrace před místní univerzitou. Z drobných potyček s pořádkovými složkami přerostla v davové šílenství, které se vymklo kontrole (rebelové mj. podpálili televizní a rozhlasovou stanici MBC, zmocnili se zbrojního skladu, po protivnících pálili z kulometů umístěných na střechách a podařilo se jim vytlačit z města regulární jednotky dohlížející na dodržování stanného práva). Kwangdžuské povstání si za necelých devět dní svého trvání vyžádalo 191 lidských životů.\n\nSpolu s dalšími osobami byl v létě 1980 za porušení stanného práva, finanční podporu organizací provádějících nezákonnou činnost a podněcování ke vzpouře obviněn také Kim Te-džung. Tribunál jej odsoudil k trestu smrti, ale trest mu byl záhy zmírněn na 20 let odnětí svobody. V roce 1982 mu byl umožněn odjezd do exilu ve Spojených státech. Kim se do vlasti vrátil v roce 1985 v souvislosti s konáním parlamentních voleb. Situace v tomto období se do značné míry podobala té z počátku roku 1980. Opoziční strany požadovaly okamžitou změnu ústavy (mj. znovuzavedení přímé volby prezidenta) a snažily se zkoordinovat svůj postup. V létě 1987, když kandidát vládní Strany pro demokracii a spravedlnost na prezidentský úřad No Tchä-u podpořil většinu opozičních návrhů, dočasná jednota opozice vzala za své. Kim Te-džung vytvořil vlastní Demokratickou stranu za mír a rozhodl se v prezidentských volbách kandidovat samostatně navzdory předchozímu závazku, že bude navržen jediný opoziční kandidát. V důsledku rozštěpení opozičních sil tak zvítězil No Tchä-u (36,6 % platných hlasů) a druhý se umístil opoziční favorit Kim Jŏng-sam za Demokratickou stranu sjednocení (28 %). Kim Te-džung (27 %) skončil třetí a za ním se umístil Kim Čong-pchil za Novou demokratickou republikánskou stranu (8,1 %).\n\nV prezidentských volbách z roku 1992 Kim (33,8 %) podlehl svému dlouholetému konkurentovi Kim Jŏng-samovi (42 %), který kandidoval za Demokraticko-liberální stranu vzniklou na základě velkého kompromisu mezi Kim Jŏng-samem a prezidentem Noem. Osmašedesátiletý Kim Te-džung oznámil svůj odchod z politiky a odjel na studijní pobyt do Velké Británie. Přesto v roce 1995 oznámil svůj návrat a v prezidentských volbách v prosinci 1997 se mu na čtvrtý pokus podařilo nejvyšší post získat po bravurně zvládnuté, nadměrně vyostřené kampani, kvůli ekonomickému otřesu způsobenému asijskou finanční krizí a hlavně díky spojenectví s dřívějším nepřítelem Kim Čong-pchilem a rozštěpení vládního tábora. Se ziskem 10 326 275 hlasů (40,3 %) porazil kandidáta Strany nové Koreje a dřívějšího soudce Nejvyššího soudu I Hö-čchanga (38,7 %). Třetí skončil I In-dže (19,2 %), jenž podobně jako dříve Kim Te-džung po neúspěchu v nominačních volbách Strany nové Koreje založil vlastní stranu a kandidoval samostatně.\n\nPo své inauguraci v únoru 1998 prezident Kim Te-džung vyhlásil tzv. „občanskou vládu“ (\"kungmin čŏngbu\") a zahájil Program slunečního paprsku (rovněž sluneční politika, \"häpit čŏngčchäk\", angl. Sunshine policy), který mu prospěl při zisku Nobelovy ceny za mír pro rok 2000 a nezanedbatelně rovněž prospěl severokorejskému režimu přísunem trvale chybějících financí. Kromě symbolických návštěv, výměn a estrád však z hlediska mezikorejských vztahů neprospěl ničemu. V provedení Kimovy administrativy se totiž podobal uplácení vyděrače. Ve sluneční politice pod jiným názvem pokračoval i Kimův nástupce v prezidentském úřadu Ro Mu-hjŏn.\n\nJako velkolepý výsledek sluneční politiky byl prezentován první mezikorejský summit na nejvyšší úrovni z roku 2000, který nakonec rozhodl o udělení Nobelovy ceny za mír pro rok 2000 právě Kim Te-džungovi, zakončený podpisem Společného prohlášení Severu a Jihu 15. června. Brzy se ukázalo, že celý summit byl blamáží. Kim Te-džungova administrativa za něj Severu tajně zaplatila částku v hodnotě zhruba půl miliardy amerických dolarů. Zvláště smutnou kapitolou v životě velkého bojovníka za demokracii a lidská práva byly snahy idealizovat severokorejský režim na domácí i zahraniční půdě, přehlížet a dokonce cíleně umlčovat obhájce lidských práv usilující o nápravu situace v KLDR. Kim Te-džungova i následná Ro Mu-hjŏnova administrativa například opakovaně bránily Hwang Čang-jŏpovi, dřívějšímu severokorejskému ideologovi, který na Jih uprchl v roce 1997, vycestovat do zahraničí, aby svými přednáškami v zahraničí (zejména v USA a Japonsku) nepoškozoval obraz sluneční politiky. Její propagaci zůstal Kim věren až do své smrti.\n\nKim Te-džung zemřel 18. srpna 2009 v Soulu na následky infarktu.\n\n"}
{"id": "459946", "url": "https://cs.wikipedia.org/wiki?curid=459946", "title": "Přívoz Branov-Luh – Nezabudice", "text": "Přívoz Branov-Luh – Nezabudice\n\nPřívoz Branov-V Luhu – Nezabudice spojuje levý břeh Berounky nedaleko Nezabudic (asi 0,7 km od vesnice) s pamětní síní Oty Pavla V Luhu, spadající pod obec Branov. Přívoz se nachází na řece asi 7 km nad Křivoklátem.\n\nPřeváží se na bezmotorové duralové pramici poháněné odpichováním bidlem. Majitelem je obec Branov, muzeum sídlí v budově přívozu. O letních prázdninách je v provozu denně od 9 do 19 hodin, od dubna do června a od září do října je v provozu pouze o víkendech, a to od 9 hodin, o sobotách do 18 hodin, o nedělích jen do 15 hodin.\n\nPřívoz byl zřízen v polovině 17. století v souvislosti s tím, Kryštof Kytner postavil roku 1651 první ze dvou uhlířských chaloupek v Luhu. V roce 1872 domek vzala povodeň, ale o rok později jej jeho držitel pan Donda obnovil, a to již na nynějším místě. Podle jiného zdroje je přívoz v provozu od začátku 20. století.\n\nV roce 1914 byl přívoz pronajat Václavu Proškovi, od roku 1922 zde působil František Štiller a následně v letech 1928–1944 Karel Prošek, o němž psal Ota Pavel. Dále jsou v pramenech zaznamenáni převozníci Václav Vlk, pan Škabrada, Karel Pelc, Václav Jakubec (1955–1956), Albín Neubert, Karel Pelc, důchodce Jan Müller. V letech 1975–1978 převážela Marie Vlková, která však nebydlala v převozním domku, ale v Luhu, a do roku 1978, kdy byl provoz na léta přerušen, převážel pan Šeremeta.\n\nV roce 1986 pustil Ivo Brůžek s kamarády přestavbu převozního domku na muzeum a od jeho otevření v létě 1990 až do roku 1995 byl též hlavním převozníkem. Poté až do své tragické smrti v roce 2001 převážel Zdeněk ´Kovák´ Veselý. Po něm pamětní síň i přívoz převzala Libuše Vosátková s kamarády.\n\nSoučasnými převozníky jsou Libuše Vosátková a Jiří Vosátka z Nového Strašecí, vypomáhají Luboš a Iva Dvořákovi, Karel Filip, Tonda Hrubeš, Václav Prošek (vnuk převozníka Proška působícího před 2. světovou válkou), Jiřina Raichová.\n\n\n"}
{"id": "459947", "url": "https://cs.wikipedia.org/wiki?curid=459947", "title": "Butan", "text": "Butan\n\nNázev butan se používá jako:\n\nTento článek je o obou izomerech butanu; infobox pak obsahuje informace pouze o nevětveném butanu; podrobnosti o isobutanu jsou uvedeny samostatně.\n\nOba butany jsou velmi hořlavé, bezbarvé, snadno zkapalnitelné plyny bez zápachu. Název butan je složen z částí but- podle \"acidum butyricum\" – latinského názvu pro kyselinu máselnou, karboxylovou kyselinu se stejným počtem atomů uhlíku v molekule a -an, přípony označující alkany.\n\nRotace okolo centrální chemické vazby C-C tvoří dvě konformace (\"trans\" a \"gauche\").\n\nPři dostatku kyslíku se butan spaluje na oxid uhličitý a vodní páru. Při nedostatku kyslíku může vznikat také uhlík (saze) a oxid uhelnatý.\n\n\"n\"-butan je surovinou v DuPontově katalytickém procesu přípravy maleinanhydridu:\n\n\"n\"-butan, podobně jako všechny uhlovodíky, podléhá chloraci volnými radikály, kdy vznikají 1-chlor- a 2-chlorbutan, a dále i deriváty s vyšším počtem atomů chloru. Různá relativní míra chlorace je částečně vysvětlena odlišnými vazebnými disociačními energiemi, 425 a 411 kJ/mol u dvou typů C-H vazeb. Dva centrální atomy uhlíku mají mírně slabší vazby C-H.\n\nButan se prodává v láhvích jako palivo pro vařiče a podobné účely. Směs butanu s propanem (a dalšími uhlovodíky) se komerčně nazývá propan-butan. Pro použití ve formě motorového paliva se však tato propan-butanová směs prodává pod zkratkou LPG.\n\nButan je kromě toho v určité míře i složkou benzinu, surovinou pro výrobu základních petrochemikálií při parním krakování, používá se jako palivo v cigaretových zapalovačích a jako hnací plyn ve sprejích.\n\nVelmi čisté formy, zvláště isobutanu, lze používat jako chladivo a ve značné míře tedy nahrazují halomethany nebezpečné pro ozónovou vrstvu, například v domácích chladničkách a mrazničkách. Hořlavost butanu není příliš velkým problémem, protože množství obsažené v zařízení není tak velké, aby vytvořilo výbušnou směs se vzduchem v místnosti. Operační tlak butanu je nižší než u halomethanů, například R-12, proto systémy s tímto plynem (např. automobilové klimatizace) nebudou při použití butanu fungovat optimálně.\nButan je prostý asfyxant a jeho toxické účinky jsou dány vytlačováním kyslíku. Nemá žádné přímé systémové účinky. Inhalace butanu může způsobit euforii, ospalost, narkózu, asfyxii, srdeční arytmii a omrzliny. Může dojít i k smrti způsobené asfyxií a fibrilací komor.\n\nButan je nejčastěji zneužívanou těkavou látkou ve Velké Británii a v roce 2000 způsobil 52 % úmrtí \"spjatých s rozpouštědly\". Při vstřikování butanu přímo do krku se kapalina expanzí rychle ochlazuje na –20 °C a může způsobit prodloužený laryngospasmus. Syndrom \"náhlé čichačovy smrti\" (SSD), poprvé popsaný Bassem v roce 1970, je nejčastější prostou příčinou smrtí spjatých s rozpouštědly, tvoří 55 % známých smrtelných případů.\n\n"}
{"id": "459948", "url": "https://cs.wikipedia.org/wiki?curid=459948", "title": "Ceny WTA", "text": "Ceny WTA\n\nCeny WTA jsou udělovány tenistkám Ženskou tenisovou asociací (WTA) za nejlepší výsledky v konkrétní sezóně nebo v celé tenisové kariéře. Premiérový ročník se uskutečnil v sezóně 1977. \n\nCena je nazvána po Jerry Diamondovi, který se zasloužil o rozvoj a vytyčení směru organizace WTA. Získává ji hráčka, jež dokázala neúnavně propagovat tenisový sport přímo na dvorci, tak i mimo něj. \nCena Peachy Kellmeyerové za službu hráčky dalším je pojmenovaná po americké tenistce a funkcionářce Peachy Kellmeyerové, viceprezidentce WTA.\n\nKaren Krantzckeová byla australská tenistka, která zemřela 14. dubna 1977 ve třiceti jedna letech na infarkt myokardu během joggingu.\n\n\"Ženská tenisová asociace vyhlašuje turnaje roku v jednotlivých kategoriích od roku 1995.\"\n\n\"V letech 1995–2013 byl vyhlašován jediný turnaj. Mezi roky 2014–2016 se cena udělovala v kontinentálních panregionech. V sezóně 2017 byla opět sloučena a následně přidělována jedinému turnaji.\"\n\n\n"}
{"id": "459949", "url": "https://cs.wikipedia.org/wiki?curid=459949", "title": "Trvalý pobyt", "text": "Trvalý pobyt\n\nTrvalý pobyt je jeden ze tří způsobů pobytu cizinců třetích zemích (mimo EU) na území České republiky. Dalšími možnými způsoby jsou krátkodobý pobyt a dlouhodobý pobyt. Tyto tři pobytové režimy jsou upraveny cizineckým zákonem. Správním orgánem, který rozhoduje o udělení je ministerstvo vnitra.\nPro občany zemí Evropské unie připadá v úvahu přechodný pobyt v jiné zemi EU.\n\nPovolení k trvalému pobytu se vydává cizincům, kteří jsou na území České republiky nepřetržitě po dobu 5 let a to pouze na základě dlouhodobého víza, povolení dlouhodobého pobytu nebo azylu. Do této doby se nezapočítává zahraniční služební cesta.\n\nŽádost k povolení trvalého pobytu podává cizinec osobně na úředním tiskopisu na Ministerstvu vnitra České republiky.\n\nCizinec musí předložit dvě aktuální fotografie své osoby, platný cestovní pas, doklad o zajištění prostředků k trvalému pobytu (pravidelný příjem), doklad o zajištění ubytování na území, výpis z rejstříku trestů (ze všech států, kde cizinec pobýval déle než 6 měsíců), doklad prokazující znalost českého jazyka, na žádost lékařskou zprávu, souhlas pro nezletilé osoby. Důležité je žádost doplnit také o životopis, ve kterém budou zmíněny důvody žádosti o trvalý pobyt, výjimkou jsou lidé českého původu.\n\nDoklady nesmí být starší než 180 dní – vyjímaje cestovní doklad, oddací list, rodný list a doklad prokazující zkoušku z jazyka. Vždy by to měly být originály, nebo úředně ověřené kopie dokumentů. Všechny dokumenty předložené s žádostí o trvalý pobyt musí být vyhotoveny v českém jazyce, nebo do češtiny přeložené. Žádost se musí podávat osobně. Za cizince, který dosud nedovršil 15 let, může žádost podat jeho zákonný zástupce. Veškeré dokládání dokumentů k žádosti musí zájemce o trvalý pobyt provádět \"osobně\", nebo prostřednictvím \"zmocněnce\", či \"poštou\".\n\nŘízení žádosti podléhá režimu cizineckého zákona, správnímu řádu a dalším souvisejícím právním předpisům.\n\nPovolení k trvalému pobytu vydává ministerstvo vnitra cizincům, kteří žádají z humanitárních důvodů (byl-li cizinec v minulosti občan České republiky, je manželem azylanta a jejich sňatek byl uzavřen před vstupem na území ČR) nebo z důvodů zvláštního zřetele. Dále se výjimka uděluje cizincům, jejichž pobyt je v zájmu České republiky.\n\nŽadatel po kladném posouzení zastupitelského úřadu ČR v zahraničí získá \"vízum\" k pobytu delšímu 90 dnů za účelem převzetí \"povolení\" k trvalému pobytu. Po vydání kladného rozhodnutí o povolení k trvalému pobytu, MV ČR sdělí Ústřední pojišťovně Všeobecné zdravotní pojišťovny České republiky den, kdy povolení k trvalému pobytu nabylo právní moci a žadatel tak bude zařazen do \"registru pojištěnců\".\n\nPovolení se vydává na dobu 10 let a může se opakovaně prodloužit. Toto prodloužení se musí podat 90 dní před vypršením lhůty platnosti. \n\nOsoby s trvalým pobytem mají přístup k veřejnému zdravotnímu pojištění, právo na dávky sociální podpory a mají nárok na zaměstnání a na podnikání.\n\n\nŽádost o vydání povolení k trvalému pobytu může být zamítnuta ministerstvem vnitra v následujících případech: \n\nŽádost o vydání povolení k trvalému pobytu zamítá MV ČR v případě kdy:\n\nZamítnutí žádosti o povolení k trvalému pobytu dostane každý žadatel informaci ať už přes telefon nebo prostřednictvím pošty na uvedenou kontaktní adresu. Proti tomuto rozhodnutí má každý žadatel právo se odvolat ve lhůtě 15 dnů od doručení rozhodnutí. Odvolání se podává buď osobně, nebo prostřednictvím pošty na určené pracoviště MV ČR. Rozhodnutí o odvolání bude cizinci doručeno poštou.\n\nToto zrušení znamená ukončení pobytu na území České republiky. Povolení může být zrušeno z důvodu zjištění padělaných poskytnutých informací a údajů, které cizinec předkládal. Povolení se zruší pokud cizinec byl mimo území České republiky déle než 6 let (nebo mimo území Evropské unie déle než 1 rok). Ministerstvo vnitra může zrušit povolení k pobytu pokud zanikne humanitární důvod nebo důvod zvláštního zřetele, který byl důvodem přijetí. Zruší se i na základě pravomocného rozsudku soudu České republiky, kdy byl cizinec odsouzen za spáchání úmyslného trestného činu k nepodmíněnému trestu odnětí svobody.\n\n\n\n"}
{"id": "459953", "url": "https://cs.wikipedia.org/wiki?curid=459953", "title": "Administrativní dělení Jamajky", "text": "Administrativní dělení Jamajky\n\nJamajka je suverénní stát, který je členem Commonwealthu. Z územně-správního hlediska je rozdělena do 14 farností (anglicky \"„Parish“\"; jedná se o administrativní celky bez vazby na církevní struktury). Tyto farnosti jsou seskupeny do 3 hrabství (anglicky „Country“), která však nemají rozhodovací pravomoci a slouží spíše ke statistickým účelům.\n\n"}
{"id": "459955", "url": "https://cs.wikipedia.org/wiki?curid=459955", "title": "Přívoz Kazín – Dolní Mokropsy", "text": "Přívoz Kazín – Dolní Mokropsy\n\nPřívoz Kazín – Mokropsy přes řeku Berounku je doložen od roku 1925. Od roku 1992 do roku 2007 jej tvořila pramice upoutaná ke spodnímu vodiči, po němž se posouvala pomocí elektromotoru nebo ruční kliky. V letech 2010–2013 rada hlavního města Prahy, organizace ROPID a společnost Pražské Benátky připravovaly obnovení provozu a jeho začlenění do Pražské integrované dopravy, z plánu však sešlo. Během prosince 2014 a v letní sezóně 2015 obnovila provoz přívozu bez dotací a bez tarifní integrace společnost Pražské Benátky, která jej zakomponovala do okružních vyhlídkových plaveb po délce Berounky.\n\nNa levém břehu je přístaviště u chatové osady Jedličkovy lázně (resp. Křížovy Lázně a osady Pod Kazínem u zalomení Ukrajinské ulice) v Dolních Mokropsech na území města Černošice, na pravém břehu poblíž hostince Tornádo v chatové osadě Kazín na území pražské čtvrti Lipence (nedaleká kazínská skála stojí již na území obce Jíloviště).\n\nPřívoz v letech 1992–2007 jezdil jen v letní sezóně, o prázdninách denně, před a po nich jen o víkendech. Převážel osoby, kočárky a jízdní kola. Přívoz Pražských Benátek od roku 2015 jezdí v letní sezóně denně. V sezónách 2017 a 2018 byl zařazen pod označením P4 (Kazín – Černošice, Mokropsy) do Pražské integrované dopravy. V roce 2019 byl zrušen. \n\n11. května 1925 udělila zemská správa povolení ke zřízení osobního loďkového přívozu u lázní „Kazín\", později i u lázní „Pod hrádkem\" – oba tyto nové přívozy podle obecní kroniky odebraly část přepravní frekvence dosavadnímu černošickému přívozu. Historický provoz poprvé doložen 1899, naposledy 1950.\n\nV minulosti bývala u Kazína i lávka, avšak tu odnesla povodeň a již nebyla obnovena.\n\nNovodobý provoz zahájen roku 1992.\n\nMajitelkou přívozu byla Věra Kadlecová z Prahy 5 (která předtím provozovala přívoz na Smíchově na Císařskou louku), převozníky byli Věra Kadlecová a Stanislav Kunc. Převážela pramice Ludás+Máti, náhradní loď se jmenovala Cirát.\n\nOd roku 2008 není přívoz v provozu, podle oznámení pí. Kadlecové umístěného na pravém břehu je důvodem nemožnost dohody o nájemní smlouvě k pozemku. Majiteli tohoto pozemku byli bratři František a Vladimír Kocourkovi. Podle jejich tvrzení paní Kadlecová odmítala jednání o nájemní smlouvě s odůvodněním, že má smlouvu s Povodím. Pracovníci stavebního úřadu v zápise po kontrole uvedli, že přístřeší je zaparkované vozidlo, a přípojku elektrického proudu nezmínili.\n\nZačátkem března 2010 rada hlavního města Prahy schválila střednědobý plán rozvoje pražských přívozů, podle nějž má být kazínský přívoz od roku 2012 obnoven jako sezonní (od dubna do října), a to v rámci Pražské integrované dopravy pod označením P7 (v materiálu rady města je označován jako přívoz Lipence – Mokropsy). Stal by se tak první příměstskou lodní linkou PID.\n\nV dubnu 2013 společnost Pražské Benátky oznámila, že pro nový přívoz už má hotovou převozní loď Kazi i nástupní můstky, které mají být přivázány na benátských sloupcích. Podle tehdejšího sdělení Zdeňka Bergmana, majitele Pražských Benátek se se zahájením provozu čekalo ještě na prohrábku koryta a na plánovanou rekonstrukci černošického jezu, která měla trvat dva roky. Město Praha a ROPID odklad záměru vysvětlovaly tím, že pro rok 2013 se na něj nepodařilo vyčlenit žádné městské prostředky.\n\nSpolečnost Pražské Benátky provozovala v období od 12. prosince do 21. prosince 2014 čtyřicetiminutové tzv. adventní plavby s výkladem na šestikilometrové trase po délce řeky. Cestující převážela loď Kazi. V propagační kampani společnost zdůrazňovala návaznost na vůbec nejstarší prokazatelně doložený přívoz v Čechách. Loď vyplouvala od 10 do 15 hodin každou celou hodinu z přístaviště Mokropsy proti proudu řeky k přístavišti Pláž (10 minut), poté plula zpět po proudu, v půl zastavovala v přístavišti Lipence (U Kubíčků) a končila v Černošicích. V přístavišti Kazín loď nestavěla. Plné jízdné činilo 80 Kč, dětské 40 Kč, rodinné pro až 5 osob 150 Kč. Za dobu adventního provozu napočítal dopravce převezených 623 dospělých, 489 dětí, 73 psů a 52 kočárků.\n\nZnovu zahájila tatáž společnost provoz v obdobné trase 30. května 2015. Původně jezdil od 10.50 do 19 hodin, od července 2015 již od 9.50 hodin. Z výchozího přístaviště Mokropsy vyjíždí denně od 9:50 do 18:50 každou hodinu na takzvaný pendl, tedy trasu Mokropsy – Kazín – Mokropsy, tedy desetkrát denně tam a zpět. Tyto plavby jsou zakomponovány do vyhlídkových dvouhodinových plaveb po délce řeky (pendl – Pláž – pendl – Černošice – Lipence – Mokropsy), které na sebe bezprostředně navazují a tvoří tak celodenní okruh. V 9:50, 12:50, 14:50 a 16:50 vyjíždí na úplný dvouhodinový okruh (Kazín +5, Mokropsy +10, Pláž +40, Mokropsy +60, Kazín +65, Mokropsy +70, Černošice +90, Lipence +110, Mokropsy +120), v 11:50 a 18:50 navazuje na předchozí okružní plavbu jen pendl, od 12:00 do 12:50 má loď přestávku. Podle jízdního řádu pro červen 2015 jezdily o sobotách a nedělích kompletní 4 okruhy s výjezdem sudá:50 z Mokropes, zatímco o všedních dnech místo druhého okruhu jezdil jen pendl, na nějž navazovala přestávka. Na ráno před zahájením veřejného provozu přívoz nabízí osvětové 50minutové plavby pro školy s výjezdem z přístaviště Mokropsy vždy v celou hodinu, na večer po ukončení provozu nabízí možnost rezervace tzv. plavby z hospody pro nejméně 10 osob, v době mimo dobu linkových plaveb nabízí i možnost rezervace jiných privátních plaveb. Jednotné jízdné na pendl je 20 Kč (jízdní kolo rovněž 20 Kč, dětské kočárky a děti do 6 let zdarma). Za vyhlídkovou jízdu je základní jízdné 150 Kč, původně platné do prvního opuštění lodi bez ohledu na délku plavby, od července 2015 bylo změněno na celodenní s možností přerušení plavby. Děti, senioři a rodiny mají slevy. Plavební spojení v podélné ose řeky dopravce označil za zkušební provoz. Plavby se konají jen za dobrého počasí bez silného větru, bouřky, nebo krupobití.\n\nVýklad o místních zajímavostech (Černošice, Berounka, železniční most v Mokropsech, Cukrák, černošické přívozy, železniční trať, chatové osady, Kazín, černošické vily, říční lázně v Černošicích, Mlýn na bluku a černošický jez, kostel Nanebevzetí Panny Marie, černošické restaurace, Dolní (a Horní) Mokropsy a Vráž, historické stezky) je zveřejněn též na webu přívozu.\n\nV sezoně 2016 byla platnost jízdenky pro vyhlídkovou plavbu „do prvního opuštění lodi“ nahrazena celodenní platností, přičemž ten, kdo má daný den den zájem využít opakovaně vyhlídkovou plavbu, si má vyžádat u převozníka identifikační pásku. Zároveň byla zavedena bezplatná přeprava jízdních kol na pendlu i na vyhlídkové plavbě, bezplatně se přepravují i psi. Základní jízdné zůstalo jinak shodné jako předchozí rok.\n\nPro sezónu 2017 (od 1. června do 1. října) byl přívoz zařazen do Pražské integrované dopravy pod označením P4 (kódové označení linky v databázi jízdních řádů je 1804). Obě koncové stanice byly zařazeny zároveň do vnějšího pásma 1 a zároveň i do pásma B. V systému PID zůstal pravobřežnímu přístavišti název Kazín (údaj o tom, že se nachází na území města Prahy, je v jízdním řádu uveden v poznámce), zatímco pro levobřežní přístaviště byl určen nový, složený název „Černošice, Mokropsy“. Jízdní řád zůstal shodný jako v předchozím roce, tj. odjezdy z Mokropes v hodinovém intervalu denně od 9:50 do 18:50 hodin a o pět minut později zpět z Kazína. Na jízdních řádech je uvedena 450m vzdálenost z přístaviště Kazín k zastávce linky 243 a 600m vzdálenost z mokropeského přístaviště k železniční zastávce.\n\nOd března 2019 je celá lodní linka včetně přívozu „až do odvolání mimo provoz“. Plavební společnost Pražské Benátky na svém webu uvedla, že Poslanecká sněmovna vyřadila ze zákona Berounku jako vodní cestu a dopravce zkoumá právní dopady tohoto kroku.\n\n\n"}
{"id": "459957", "url": "https://cs.wikipedia.org/wiki?curid=459957", "title": "Adobe After Effects", "text": "Adobe After Effects\n\nAdobe After Effects je počítačový program softwarové firmy Adobe Systems pro tvorbu speciálních filmových efektů, pohyblivé grafiky a kompozici obecně. Společně s Adobe Premiere představují hojně používanou dvojici programů pro tvorbu profesionálních filmů.\n\nAfter Effects má široké spektrum využití - od konverze videa z videokamery do jiného formátu přes tvorbu titulků až po nejsložitější speciální efekty používané ve filmových trhácích. Jedná se o takzvaný kompoziční software což znamená, že umí vytvořit kompozici, ve které kombinuje různé vrstvy, jako je video, obrázek, nebo text. V After Effects lze například, sestříhat video, přidat či zaměnit zvukovou stopu, vytvořit intro, aplikovat na videa nejrůznější efekty. Obsahuje spoustu skvělých nástrojů pro usnadnění práce. After Effects zvládne jak základní úlohy jako je přebarvení obrazu, zvýšení gammy, apod. tak i pokročilé funkce jako je práce s třetím rozměrem a speciálními efekty. Adobe After Effects lze dovybavit různými pluginy pro využití dalších efektů. V kombinaci s After Effects se také často používá Cinema 4D, která umí s After Effects bezvadně spolupracovat, After Effects umí exportovat i importovat soubory *.c4d. Spolu s 3D Studio MAX se Cinema 4D využívá pro tvorbu realistických trojrozměrných objektů, které se pak vnáší do scény.\n\nPřinesl podporu pro více grafických karet Nvidia GeForce a vylepšení výkonu a stability. Uživatelé mají lepší možnost využít plný výkon grafické karty a procesoru a tím zvýšit rychlost renderu videa. Verze CS6 přináší integrovaný velice používaný plugin 3D Tracking pro dosazení např. textu přímo do scény. \n\nTato verze přináší lepší přehlednost v GUI. \n\n\n\n"}
{"id": "459961", "url": "https://cs.wikipedia.org/wiki?curid=459961", "title": "Vladimir Bakarić", "text": "Vladimir Bakarić\n\nVladimir Bakarić známý pod přezdívkou Kuperštajn (8. března 1912, Velika Gorica – 16. ledna 1983), byl komunistický politik v Chorvatsku a Jugoslávii. Získal ocenění Národní hrdina Jugoslávie (Narodni heroj Jugoslavije).\n\nBakarić se narodil 8. března roku 1912 ve Veliké Gorici. Základní školu dokončil v Gospići, poté studoval na gymnáziu v Ogulinu a Záhřebu. Vystudoval právnickou fakultu v Záhřebu, roku 1937 završil doktorské studium.\n\nČlenem KSJ se stal roku 1933. Účastnil se mnohých dělnických a studentských demonstrací a stávek, které byly v Jugoslávii 30. let na denním pořádku. Stejně jako jiní komunisté a jejich sympatizanti i Bakarić byl často stíhán a zatýkán policií. Roku 1937 se stal členem pokrajinského výboru Svazu komunistické omladiny Jugoslávie (SKOJ) za Chorvatsko, o tři roky později se stal členem Ústředního výboru KS Chorvatska.\n\nOkupace státu a vytvoření Nezávislého státu Chorvatsko (NDH) přivedly Bakariće do Záhřebu a ilegálního působení. Tehdy pracoval jako hlavní pracovník nezákonného listu \"Vjesnik\". Kromě toho se stal Bakarić také jedním z hlavních organizátorů národněosvobozeneckého hnutí a vzpoury proti fašistům v Záhřebu, i celém Pavelićově Chorvatsku.\n\nV Záhřebu zůstal Bakarić jako člen válečného výboru do listopadu 1941, poté odešel na partyzány dobytá území jako politický komisař hlavního štábu partyzánských vojsk. V této funkci zůstává dva roky.\n\nV dobách druhé světové války byl Bakarić členem předsednictva AVNOJe, člen národního výboru osvobození Jugoslávie (NKOJ) a náměstek pověřence pro mezinárodní záležitosti. Byl také jedním ze zakladatelů ZAVNOHu. V říjnu 1944 nahradil Andriju Hebranga ve funkci sekretáře Ústředního výboru KS Chorvatska, v této funkci zůstal až do roku 1969.\n\nV dubnu 1945 byl vybrán za prvního předsedu chorvatské vlády a v této funkci vydržel až do prosince roku 1953. Poté byl vybrán za předsedu Saboru Chorvatské lidové republiky, kde setrval až do roku 1963. V oněch letech rovněž pracoval i jako poslanec, a to jak v Saboru, tak i ve svazové Skupštině v Bělehradu.\n\nRoku 1946 byl členem delegace Federativní lidové republiky Jugoslávie na mírové konferenci v Paříži. Byl také členem Rady federace, Předsednictva ÚV SKJ i předsednictva SFRJ. 23. července roku 1952 získal ocenění Národního hrdiny Jugoslávie. Bakarić se věnoval hospodářské reformě Jugoslávie po třetí pětiletce, která skončila neúspěšně.\n\nZemřel 16. ledna 1983 v Záhřebu, tři roky po smrti Josipa Tita. Vzhledem k tomu, že se jednalo o jednoho z posledních lidí z okruhu právě nejvýznamnějšího jugoslávského politika, významnou politickou osobnost a důležitou tvář tehdejšího režimu, vyhlásila chorvatská vláda třídenní smutek.\n"}
{"id": "459970", "url": "https://cs.wikipedia.org/wiki?curid=459970", "title": "Přívoz Darová", "text": "Přívoz Darová\n\nPřívoz Darová spojuje vesnici Darová (část obce Břasy v okrese Rokycany) na pravém břehu Berounky s levým břehem, kde se ve vzdálenosti asi 1 km od přístaviště nachází vesnice Nynice (část obce Hromnice v okrese Plzeň-sever). Přívoz se nachází po proudu řeky asi 7 km pod přívozem Nadryby. Jeho historie sahá pravděpodobně do 18. století.\n\nOd roku 1982 přepravuje osoby i osobní i nákladní automobily (nosnost prámu 8 tun). Pramice je vlečena na řetězech elektrickou kočkou, která se pohybuje po silném ocelovém laně napnutém mezi stožáry nad řekou.\n\nV provozu je denně a celoročně, dříve od 8 do 18 hodin, od 1. srpna 2014 (resp. každou letní sezónu) až do 20 hodin. Vlastníkem je obec Břasy. Jízdné je 40 Kč za nákladní automobil, 20 Kč za osobní automobil, 10 Kč za osobu nad 15 let. Existují však i měsíční, půlroční a celoroční permanentky. Přes přívoz je vedena žlutě značená pěší turistická trasa.\n\nPřívoz zachytilo již I. vojenské mapování z let 1764–1768. Podle dalších vojenských mapování spojovalo Břasy s protějším břehem celkem 7 přívozů, a to pod Valentovským mlýnem, Nadryby, Kostelec, Darová, U Kolečků, Planá a\nKaceřov. Jako rok zřízení přívozu se uvádí též například rok 1830 (v pasportu mostů je přívoz Darová veden pod číslem 2316/001 a rok postavení je zde uveden 1830), 1895 nebo 1973.\n\n12. února 1869 zemřel ve věku 68 let Antonín Ježek z Darové čp. 21, chalupník a převozník v Darové. V převoznictví pokračoval i jeho syn Antonín Ježek. V roce 1942 byl převozníkem Josef Sinkule, v roce 1949 Alois Sajdl s platem\n1000 Kč měsíčně. Plzeňský okres (3/5) a Rokycanský okres (2/5) v roce 1921 zakoupily hostinec čp. 27 v Darové, který slouží jako zázemí přívozu. Od roku 1921 byl převozníkem a nájemcem čp. 27 Václav Žížek, který zajišťoval celodenní převážení za tehdejších dvacet haléřů. K dispozici měl jeden prám a tři loďky. Současně s převoznictvím provozoval Václav Žížek v čp. 27 i hostinec. Po jeho smrti, 13.3.1941, převzal živnost jeho syn Ladislav Žížek. Při záchraně prámu před plovoucími ledy se Ladislav nachladil a zemřel 23.4.1942, ve věku 26 let. Převozníkem se stává Josef Sinkule. V říjnu 1950 byla uvedena do provozu nová převozní pramice s nosností 5 dospělých osob. V roce 1954 byl uveden do provozu dřevěný prám o nosnosti 120 dospělých osob nebo 96 q. Původně měl být postaven Rudolfem Vorlem, mistrem tesařským, avšak vzhledem k tomu, že nebylo možné zajistit požadované množství řeziva pro OSP v Rokycanech, byl vyroben firmou Stavoprav Plzeň. K 1. září 1958 provoz převzala silniční údržba Rokycany. V roce 1958 byla mzda na přívozu 1243,16 Kč za celotýdenní provoz. V roce 1966 převážela Marie Seidlová. Od 9. září 1968 převážela Eliška Králová, provoz byl celoroční od 6 do 18 hodin celý týden. V roce 1975 byl převozníkem František Klíma a Vlasta Klímová a ruční pohon lodi byl nahrazen elektrickým.\n\nV roce 1982 byl dřevěný prám poškozený při povodni nahrazen ocelovým prámem, koupeným od obce Pňov-Předhradí. Ten byl vyroben v roce 1957 ve Strojírnách Kolín n. p. a sloužil na přívozu Oseček, který byl zrušen v roce 1978 v souvislosti se zahájením pravidelné vodní dopravy uhlí do elektrárny Chvaletice. Tento prám přepravoval i vozidla včetně traktorů a nákladních aut a byl jištěný horním vodicím lanem na ocelových sloupech. Původní dřevěný prám byl prodán Filmovému studiu Barrandov pro natáčení filmového muzikálu Yentl s Barbrou Streisand a byl odvezen do obce Vrbno.\n\nZákon o pozemních komunikacích 13/1997 Sb. již nepovažoval přívozy za součást pozemních komunikací, a proto přívoz již nemohla provozovat okresní správa silnic v Rokycanech. SÚS bezúplatně převedla na obec Břasy přívoz i s domkem čp. 27. Sdružení obcí Břasy a Hromnice pod názvem Přívoz Darová (IČ 483 83 376) zahájilo provoz od 1. srpna 1997. Převozníky sdružení obcí převzalo od Správy a údržby silnic, převáželi Zoltán a Dagmar Karikovi z Darové. Od 1. října 1999 si od sdružení obcí přívoz pronajal Karel Prokýšek (z Plané. ). Po povodních v srpnu 2002 byla provedena generální oprava prámu i pobřežních koz, byly zhotoveny nové nájezdové můstky a vyměněno vodicí lano.\n\nV říjnu 2002 byl přívoz včetně domku prodán firmě STAS – STAŇEK s.r.o. Převozníkem byl Josef Šišiak. V roce 2011 přívoz převezl tehdejšího prezidenta republiky Václava Klause. V roce 2013 již přívoz nebyl provozován.\n\nV červenci 2013 obec Břasy přívoz od Františka Staňka opět odkoupila. V lednu 2014 obec získala koncesi pro vnitrozemskou vodní dopravu a od 15. ledna 2014 zahájila bezplatný provoz v omezeném rozsahu, jediným převozníkem byl pan Václava Fráz. Od března 2014 byla přeprava opět zpoplatněna původními cenami (osoba či motocykl 10 Kč, osobní automobil 20 Kč, nákladní automobil 40 Kč) a začalo se zaučovat 5 nových převozníků, z toho Jan\nŠtajf na celý úvazek a další čtyři na občasnou výpomoc. Od 1. srpna 2014 byla prodloužena provozní doba až do 20 hodin a druhým převozníkem se stal Josef Šišiak. Od října 2014 nahradil převozníka Václava Fráze Jan Štajf. V srpnu 2014 natáčela u přívozu Česká televize scény do série povídek „Škoda lásky“.\n\nV roce 2017 obec Břasy dokončila za tři miliony korun rekonstrukci provozní budovy – opravila střechy, vyměnila okna, dveře, izolaci proti vlhkosti, vnitřní části objektu a dovedla plyn. Před sezonou 2018 obec opravila prám.\n\nNa provoz přívozu přispívá od roku 2014 Plzeňský kraj, v roce 2019 přispěl 320 tisíc Kč. \n\nPodle článku z února 2019 ročně převeze přívoz desetitisíce lidí a 24 000 vozů.\n\n\n"}
{"id": "459971", "url": "https://cs.wikipedia.org/wiki?curid=459971", "title": "Million Dollar Bill", "text": "Million Dollar Bill\n\n\"Million Dollar Bill\" je píseň platinové americké R & B zpěvačky a herečky Whitney Houston, z jejího šestého studiového alba s názvem \"I Look to You\". Oficiální celosvětové vydání singlu, je naplánováno stejně jako dlouho očekávané album, které je ohlášeno na 18. srpna 2009 u Arista Records v USA a 24. srpna 2009 pro změnu u RCA Records, ve Velké Británii.\n\nPíseň byla napsána zpěvačkou-textařkou Alicií Keys oceněnou prestižní soutěží Grammy a byla produkovaná producentem hip-hopu Swizzem Beatzem.\n\nVideoklip \"Million Dollar Bill\" bude mít svůj debut 16. září 2009.\n\n\n"}
{"id": "459974", "url": "https://cs.wikipedia.org/wiki?curid=459974", "title": "Benetton (firma)", "text": "Benetton (firma)\n\nBenetton Group S.p.A je oděvní firma a globální módní značka sídlící v Trevisu v Itálii. Společnost má přes 6200 prodejen ve 120 zemích světa. Vydělá ročně přes 2 miliardy EUR a dělí se na tyto složky:\n\n\nV roce 1974 se členem společnosti stala i francouzská značka \"Sisley\" (elegantní a ležérní móda), později také \"Playlife\" (sportovní oblečení) a \"Killer Loop\" (mladistvá móda).\n\nLuciano Benetton založil firmu United Colors of Benetton (Spojené barvy Benettonu) v roce 1965 v italském městě Treviso.\nFirmu Luciano založil se svými sourozenci. Předsedou a šéfem se stal nejstarší z nich – sám Luciano (* 1935). Jeho sestra Guiliana (* 1937) měla na starosti návrhy, bratr Gilberto (* 1941) vedl administrativu a finance a čtvrtý sourozenec Carlo (* 1943) řídil výrobu. V následujících letech se firma rozrůstala. V roce 1969 byl otevřen první butik na Rue Bonaparte v Paříži s výběrem celého tuctu různých svetříků až v padesáti barevných odstínech.\n\nPak se firma začala rovněž orientovat na kosmetické produkty, například v roce 1986 firma začala vyrábět vlastní parfémem Colors. V roce 1992 se Luciano Benetton pustil do vydávání mezinárodního magazínu v angličtině a francouzštině s názvem Colors.\n\n\"\"Jsem snad radikální? Myslím, že tak trochu ano. Věřím, že je to jediný způsob, jak obstát ve své roli – tedy být příkladem. Prorážel jsem cestu tím, že jsem nutil lidi, aby si uvědomili, že každý z nich se musí podílet na řešení problémů\"\" Luciano Benetton\n\n\"\"Nikdy se nesmíte vzdát nejvyšších nároků na kvalitu,\"\" říká Alessandro Benetton (* 1964), Lucianův syn a jeho nástupce, jenž získal nejvyšší vzdělání na Bostonské univerzitě a na Harvardu, a dodává: \"\"Jsme úspěšní díky produktům. Kdybychom se jen o kousek odchýlili od standardu a přístupných cen pro mladé, pak bychom se vystavili riziku, že naši zákazníci budou nespokojení. Ale i nadále uděláme vše pro to, abychom úroveň společnosti United Colors of Benetton stále zlepšovali\".\"\n\n"}
{"id": "459975", "url": "https://cs.wikipedia.org/wiki?curid=459975", "title": "Přívoz Nadryby", "text": "Přívoz Nadryby\n\nPřívoz Nadryby spojuje vesnici Nadryby v okrese Plzeň-sever a kempy na levém břehu Berounky s červeně značenou pěší turistickou trasou na pravém břehu Berounky.\n\nJde o kovovou loď, která je jištěna řetězem na vodicím laně a poháněna ručním odrážením bidlem a proudem řeky. Přepravuje osoby i osobní automobily.\n\nProvoz byl sezónní od června do září od 9 do 17 hodin, denně kromě úterý dopoledne a pondělí. Od září 2013 inzeruje obec celoroční provoz přívozu, a to od dubna do září denně od 8:30 do 18:30 hodin, v ostatních měsících denně kromě pondělí od 9 do 16 hodin.\n\nVlastníkem je obec Nadryby, provozovatelem je rejdař Ing. Miroslav Schubert MS-Soft. Stálým převozníkem je od roku 2001 pan František Tichý z pražského Spořilova, převozní zkoušky si v souvislosti s tímto přívozem udělalo v roce 1995 celkem 7 lidí. Denně přívoz přepraví v průměru od 4 do 10 aut.\n\nPrvní zmínky o přívozu jsou z 12. století.\n\nV roce 1995 byl přívoz předán okresní správou silnic do vlastnictví obci Nadryby, přitom byl pro špatný stav prámu zastaven provoz. Obnoven byl v červnu 2000. Po smrti pana Františka Tichého nebyl přívoz v sezoně 2008 v provozu. V sezoně 2009 byl provoz obnoven.\n\nPro stavbu stožárů nesoucích vodicí lano byly použity vyřazené kolejnice vyrobené kladenskými hutěmi v roce 1893. V polovině devadesátých let dvacátého století přívoz rekonstruovala firma Výtahy DSD MET s. r. o.\n\nPřívoz funguje plně v režii obce, kraj na jeho provoz nepřispivá. Pro rok 2019 obec požádala kraj o dotaci na opravdu služebny a prámů. Celkové náklady jsou kolem 300 tisíc korun, z toho kraj přispěl 220 tisíci korunami na opravu služebny, nájezdy a lana.\n\n\n"}
{"id": "459976", "url": "https://cs.wikipedia.org/wiki?curid=459976", "title": "Relapse (rozcestník)", "text": "Relapse (rozcestník)\n\nRelapse může znamenat\n\n"}
{"id": "459977", "url": "https://cs.wikipedia.org/wiki?curid=459977", "title": "Socialistická republika Bosna a Hercegovina", "text": "Socialistická republika Bosna a Hercegovina\n\nSocialistická republika Bosna a Hercegovina (zkráceně SR Bosna a Hercegovina; srbochorvatsky \"Socijalistička Republika Bosna i Hercegovina, Социјалистичка Pепублика Босна и Херцеговина\") byla socialistickou republikou, jež byla součástí Socialistické federativní republiky Jugoslávie. Součástí AVNOJské Jugoslávie se země stala v roce 1943. V lednu 1992 místní Srbové vyhlásili Republiku srbského národa v Bosně a Hercegovině, která byla prohlášena za jednotku SFRJ. Jugoslávskou federaci Bosna a Hercegovina opustila v březnu 1992, od dubna 1992 v zemi zuřila občanská válka.\n\n\nPůvodní představa některých čelných funkcionářů AVNOJe počítala se vznikem národnostně homogenních republik, což by znamenalo, že Bosna a Hercegovina by se stala patrně pouze autonomní oblastí, jejíž postavení by bylo složité, neboť nebylo možné rozhodnout, zda Bosnu přiřknout k národnostně homogennějšímu Chorvatsku nebo Srbsku. Proto existovaly také například návrhy zvláštní autonomní oblasti řízené z federace. Nakonec se s poukazem na ztráty Bosňanů v národnostně-osvobozeneckých bojích podařilo přesvědčit Edvarda Kardelje, který se statutem republiky souhlasil a v tomto duchu informoval i Tita. To ve výsledku znamenalo, že 25. listopadu 1943 mohl Zemský protifašistický výbor národního osvobození Bosny a Hercegoviny vyhlásit státnost Bosny a Hercegoviny a přihlásit se k vytváření lidové a federativní Jugoslávie.\n\nPrvní vláda Lidové republiky Bosny a Hercegoviny byla ustavena v Sarajevu v dubnu 1945.\n\nAdministrativně-územní vymezení Bosny a Hercegoviny bylo v roce 1945 provedeno podle hranic Bosny a Hercegoviny stanovené Berlínským kongresem z roku 1878, přičemž došlo k drobným výměnám území s Chorvatskem a Černou Horou.\n\nPo celou dobu existence lidové, resp. socialistické republiky byla řešena otázka zdejších národností. V případě Srbů a Chorvatů problém nebyl, v případě Muslimů (od roku 1993 nazývaných Bosňáci) však byly různé tendence, které měly vést k jejich řazení mezi předchozí dvě národnosti nebo do skupiny Jugoslávců s poukazem na to, že označení Muslimové vyjadřuje příslušnost ke konfesi a ne k národnosti. Smutným vyvrcholením rozporů mezi etniky byla zvěrstva za občanské války.\nRepublikové ústavy byly přijaty v letech 1946, 1963 a 1974.\n\nPolitickou hegemonii zde jako ve zbytku federace měla do roku 1990 Komunistická strana, respektive Svaz komunistů.\n\nV čele státu je po roce 1974, po vzoru federálního Předsednictva, republikové Předsednictvo.\n\nVýsledky prvních svobodných voleb kopírovaly etnické složení republiky. Skoro 40% hlasů získala Strana demokratické akce (SDA) Alije Izetbegoviće, třetinu hlasů získala Srbská demokratická strana Bosny a Hercogoviny (SDS) a dvacet procet získalo Chorvatské demokratické společenství Bosny a Hercegoviny (HDZ BiH).\n\n\n\n\n"}
{"id": "459981", "url": "https://cs.wikipedia.org/wiki?curid=459981", "title": "Relaps", "text": "Relaps\n\nRelaps (etymologicky doslova „znovuvzplanutí“) nastává tehdy, když je člověk znovu zasažen stavem, který jej již v minulosti zasáhl. Může se jednat o medicínský či o psychologický stav, jako je například deprese, poruchy stravování, schizofrenie, bipolární afektivní porucha, roztroušená skleróza, rakovina či návyk na drogy. Z medicínského hlediska se může jednat o konec remise, návrat příznaků nemoci či zhoršení stavu. Během rekonvalescence může nemoc znovu propuknout.\n\nPři léčbě závislosti je třeba rozlišit dva termíny, a to laps a relaps. Jednorázové přerušení abstinence či porušení zásad kontrolované konzumace se definuje jako laps. Relaps je řetězec lapsů, který vede k návratu k původním patologickým vzorcům konzumačního chování. Míra závažnosti závislostního problému se v případě relapsu často zvyšuje.\n\nModerní adiktologie s výskytem lapsů i relapsů při léčbě závislosti počítá. Laps je třeba zpracovat, pochopit a definovat jeho vnější i vnitřní spouštěče. Tehdy může dokonce znamenat určitý posun v léčbě závislého pacienta.\n\nMezi nejčastější zásady prevence relapsu patří: dodržování režimových opatření a vyhýbání se rizikové společnosti a prostředí, zdravá koncepce dne, prevence nadbytečného stresu a relaxace.\n\n\n"}
{"id": "459984", "url": "https://cs.wikipedia.org/wiki?curid=459984", "title": "Zátoka", "text": "Zátoka\n\nZátoka je menší záliv.\nJe to malá část moře, jezera nebo vodní nádrže, která je částečně oddělena od volné části vody souší (skálami, ostrovy) a tak chráněna od vysokých vln a větru. Z tohoto důvodu byly zátoky využívány jako chráněný přístav ke kotvení lodí.\n\n\n\n\n"}
{"id": "459985", "url": "https://cs.wikipedia.org/wiki?curid=459985", "title": "Patricia Wartuschová", "text": "Patricia Wartuschová\n\nPatricia Wartuschová, 5. srpna 1978), je bývalá rakouská profesionální tenistka. V průběhu své kariéry vyhrála 2 turnajů WTA ve dvouhře a 6 turnajů ve čtyřhře.\n\n"}
{"id": "459986", "url": "https://cs.wikipedia.org/wiki?curid=459986", "title": "Kyriakos Ioannou", "text": "Kyriakos Ioannou\n\nKyriakos Ioannou (* 26. července 1984, Limassol, Kypr) je kyperský sportovec, atlet, věnující se skoku do výšky. V roce 2005 a 2009 získal zlatou medaili na Středomořských hrách.\n\nNa Mistrovství světa v atletice 2007 v Ósace skončil na třetím místě výkonem 235 cm, což je jeho osobní rekord. Protože i Donald Thomas a Jaroslav Rybakov skočili 235 cm, rozhodoval o zlaté medaili počet pokusů na této výšce. Donald Thomas na to potřeboval pouze jeden a Jaroslav Rybakov s Ioannouem dva pokusy. Mezi Ioannouem a Rybakovem pak rozhodoval menší počet pokusů na výšce 233 cm, a zde byl lepší Jaroslav Rybakov, který tuto výšku skočil na poprvé.\n\nNa Halovém mistrovství světa 2008 skončil na třetím místě výkonem 230 cm. Na prvého Stefana Holma ztrácel 6 cm a na Jaroslava Rybakova 4 cm.\n\nNa Mistrovství světa v atletice 2009 vybojoval stříbrnou medaili.\n\n"}
{"id": "459991", "url": "https://cs.wikipedia.org/wiki?curid=459991", "title": "Karel Keller", "text": "Karel Keller\n\nPhDr. Karel Keller (* 8. dubna 1944) je emeritní lektor Filozofické fakulty Univerzity Karlovy v Praze, absolvent FF UK oboru arabistika a hispanistika (1961-66).\n\nJe švagrem profesora Stanislava Balíka (1928-2015) a ujcem Stanislava Balíka ml. (nar. 1956).\n\nV letech 1967-1969 absolvoval na FF UK doktorské studium a obhájil disertační práci \"Sémantická analysa arabského slovesného systému\", čímž získal svůj poslední akademický titul PhDr. Ve výzkumu dále pokračoval, zvláště nutno zmínit kvantitativní výzkum Baranovova arabsko-ruského slovníku. Obzvláště se zaměřuje na desátý a jedenáctý rozšířený slovesný kmen. Vychoval 158 arabistů a opravil 43 253 domácích úkolů a je považován za největšího interpretátora \"Syntaxe spisovné arabštiny\" z pera prof. Jaroslava Oliveria.\n\nSpolečně s profesorem Bohumilem Zavadilem je pokládán rovněž za největšího znalce baskičtiny.\n\nNa Filosofické fakultě vyučuje předmět Četba a interpretace Koránu, kde se opírá o český překlad Ivana Hrbka a jeho poznámkový aparát. Svoji hispanistickou specializaci uplatňuje na FF UK, kde již několik desetiletí mohl přednášet o dějinách muslimského Španělska.\n\nVystoupil např. v dokumentu o arabském světě a islámu (např. dokument \"Já muslim\", 2005).\n\n\n"}
{"id": "459993", "url": "https://cs.wikipedia.org/wiki?curid=459993", "title": "Lumír Sedláček", "text": "Lumír Sedláček\n\nLumír Sedláček (* 13. června 1978 Opava) je bývalý český fotbalový obránce nebo záložník.\n\nZačínal v Chlebičově. Domácí nejvyšší soutěž hrál za Opavu, SK Slavia Praha, SK Hradec Králové a SK České Budějovice. V polské nejvyšší soutěži hrál za KS Dyskobolia Grodzisk Wielkopolski, Wislu Plock a Piast Gliwice, kromě toho zde hrál druhou ligu v Polonii Warszawa. V české lize odehrál 180 utkání a dal 21 gólů, v polské lize zasáhl do 96 zápasů, v nichž vstřelil 4 branky. Byl to hráč se skvělou levačkou, rychlý, s dobrou střelbou i přihrávkou. V sezoně 2013/14 pomohl Opavě k návratu do II. ligy, ukončil profesionální kariéru a stal se hráčem Chlebičova. V lednu 2015 se stal sekretářem SFC Opava.\n\n"}
{"id": "459999", "url": "https://cs.wikipedia.org/wiki?curid=459999", "title": "Rybník (Dolní Dvořiště)", "text": "Rybník (Dolní Dvořiště)\n\nRybník, dříve pod názvem Certlov (německy \"Zartlesdorf\"), je místní část obce Dolní Dvořiště v okrese Český Krumlov. Nachází se zhruba 2 km jihozápadně od Dolního Dvořiště. V osadě je železniční stanice na trati 196 s odbočnou tratí 195 a přes ves prochází silnice II/163 z Dolního Dvořiště do Vyššího Brodu a Černé v Pošumaví.\n\nPrvní písemná zmínka o vsi se nachází v urbáři rožmberského panství z roku 1379. V roce 1473 se majitelem vsi stal Jan Sudík z Dlouhé a jeho potomkům patřila až do poloviny 17. století, kdy přešla do majetku rodu Muckenberků. V roce 1745 byla ves prodána hraběti Františku Leopoldovi Buquoyovi. Hrabě zde nechal vystavět malý zámeček, který byl zbourán v roce 1979. Ve vsi hospodařil hraběcí velkostatek, který byl v rámci pozemkové reformy v roce 1925 jako tzv. zbytkový velkostatek prodán rodině Laštovkově. Majitel Jakub Laštovka byl do té doby zaměstnán jako šafář na panství Schwarzenberském. Po roce 1945 byl spolu se zámečkem rodině odebrán a předán do družstevní a později do státní péče. Část velkostatku byla zbořena, část různém stadiu rozpadu stojí dodnes. Podobný osud čekal i na velkou většinu původní zástavby obce. V šedesátých a sedmdesátých letech byla část budov zbořena a částečně na jejich místě, částečně na zelené louce postaveny typizované dvojdomky.\n\nPo roce 1850 se ves Certlov stala samostatnou obcí. Teprve roku 1964 byl v obci Rybník, ke které náležela ještě osada Trojany, zrušen zdejší místní národní výbor a Rybník i s osadou Trojany byly připojeny k obci Dolní Dvořiště.\n\nÚzemněsprávně byl Rybník v letech 1869–1880 veden pod názvem Zartlesdorf jako osada někdejší obce Horního Kaliště v okrese Kaplice, v letech 1890–1910 pod názvem Cartle, v letech 1921–1930 pod názvem Certlov a roku 1950 pod názvem Rybník jako obec v tomtéž okrese; jako část obce Dolního Dvořiště v okrese Český Krumlov je Rybník veden od roku 1961.\n\nV prostoru železniční stanice Rybník se nachází památník staviteli koněspřežné železnice České Budějovice - Linz F. A. Gerstnerovi.\n\n\"„Svobodné zboží Certlov spadající pod správu rožmberského panství leží východně od města Rožmberk, z velké části obklopené územím panství. Jen malá část na východě sousedí s hornorakouským panstvím Freistadt a malá část na severu s územím pod správou prelatury v Krumlově.“\"\n\n\"„Majitelem je c. k. komoří Georg Franz August Longueval hrabě Buquoy, svobodný pán z Bauru, který zboží převzal zároveň s panstvím Rožmberk po svém strýci Johannu Josephovi hraběti Buquoyovi (zemř. 12. dubna 1803) (zemské desky).“\"\n\n\"„Zboží bylo prodáno roku 1745 tehdejším majitelem Ulrichem Splaltem hraběti Františku Buquoyovi, majiteli panství Rožmberk a od té doby je nepřetržitě v držení rodu.“\"\n\nVyužitelná plocha je dle katastrálního sumáře:\n\"„Z toho náleží vrchnosti celý dominikál a z rustikálu 22 jiter a 641 čtverečných sáhů polí a 7 jiter 505 3/6 čtverečných sáhů luk, dohromady 29 jiter 1146 3/6 čtverečných sáhů, v celé sumě tedy 161 jiter, 789 3/6 čtverečných sáhů.\n\n\"„Přírodní poměry jsou podobné jako v okolních částech panství Rožmberk. Vodstvo sestává z pěti rybníků (Mlýnský, Jandlův, Nový, Plešerův a Laimův), které jsou osazeny kapry. Půda je plodná a vhodná pro pěstování obilnin a dalších zemědělských plodin. Les, zvaný Kronawittet je smrkový a jedlový, a je obhospodařován rožmberským revírníkem sídlícím v Certlově.“\"\n\n\"„Součástí panství je pod Rožmberk spadající obec Certlov, 8 hodin jižně od Budějovic, 1 ¼ hodiny východně od Rožmberka, na železnici a ¼ hodiny západně od linecké poštovní silnice, která protíná východní část zboží. Vesnice má 29 domů s 224 německými obyvateli a je přifařena k Dolnímu Dvořišti. Ve vesnici jsou dva menší zámečky obývané dvěma myslivci, několika důchodci a nájemci, jeden poplužní dvůr ve vlastní režii, hospoda a mlýn.“\"\n\n\"„Mimo obec leží a) ¼ hodiny jihozápadně tzv. Jandelhof, selský dům, a b) ¼ hodiny severně, k prelatuře Krumlov patřící, ale k Certlovu konkribovaný Plešerův dvůr.“\"\n\n\n"}
{"id": "460001", "url": "https://cs.wikipedia.org/wiki?curid=460001", "title": "Socialistická republika Černá Hora", "text": "Socialistická republika Černá Hora\n\nSocialistická republika Černá Hora (zkráceně SR Černá Hora; srbochorvatsky Socijalistička Republika Crna Gora, SR Crna Gora; Социјалистичка Република Црна Гора, СP Црна Гора) byla socialistickou republikou, jež byla součástí Socialistické federativní republiky Jugoslávie. Součástí AVNOJské Jugoslávie se země stala v roce 1943. Socialistická republika Černá Hora zanikla přijetím nové ústavy 12. října 1992.\n\n\nDruhé zasedání AVNOJe v listopadu 1943 přineslo jasnou formulaci obnovení Jugoslávie na federálním principu, přičemž z dikce usnesení lze vyvodit, že jednou z republik budoucí federace bude také Černá Hora, která byla v dobách meziválečného království do značné míry opomíjena, což se projevovalo i v názvu státu do roku 1929.\n\nObdobí AVNOJské Jugoslávie se neslo ve znamení investic do Černé Hory, což umožňovalo průmyslový růst a růst životní úrovně. Z Fondu federace pro pomoc například SR Černá Hora čerpala hned po Kosovu nejvíce prostředků.\n\nRepublikové ústavy byly přijaty v letech 1946, 1963 a 1974.\n\nV lednu 1989 po sérii demonstrací opustila své funkce většina představitelů strany a státu, aby na jejich místa mohli nastoupit přívrženci Miloševićovy politiky. V březnu 1992 se Černohorci v referendu vyjádřili pro setrvání v jugoslávské federaci. 23. dubna 1992 schválil černohorský parlament ústavu nové - třetí - Jugoslávie, která vstoupila v život 27. dubna 1992.\n\nKonec socialistické Černé Hory přinesla nová ústava z 12. října 1992, která mimo jiné prohlásila za hlavní město republiky Cetinji.\n\nPolitickou hegemonii zde jako ve zbytku federace měla Komunistická strana, respektive Svaz komunistů Černé Hory, který zvítězil ještě i ve volbách v roce 1990.\n\nV čele státu je po roce 1974, po vzoru federálního Předsednictva, Předsednictvo Černé Hory.\n\n"}
{"id": "460003", "url": "https://cs.wikipedia.org/wiki?curid=460003", "title": "Kamila Lićwinková", "text": "Kamila Lićwinková\n\nKamila Lićwinková (rozená Stepaniuková; * 22. března 1986, Bielsk Podlaski) je polská atletka, jež se specializuje na skok do výšky.\n\nNa Letní univerziádě v Bělehradě v roce 2009 skončila na 4. místě. Na halovém ME 2009 v italském Turíně skončila ve finále na 8. místě. Jejím největším úspěchem je titul titul univerzitní mistryně světa, který vybojovala v roce 2013 v Kazani a halové mistryně světa z roku 2014. Při následujícím halovém šampionátu v Portlandu v roce 2016 vybojovala bronzovou medaili.\n\nNa světovém šampionátu v Moskvě v roce 2013 skončila sedmá, v Pekingu o dva roky později se umístila v soutěži výškařek na čtvrtém místě.\n\n\n"}
{"id": "460005", "url": "https://cs.wikipedia.org/wiki?curid=460005", "title": "Seznam největších říší světa", "text": "Seznam největších říší světa\n\nSeznam největších říší (států) světa v celé jeho historii. Pořadí je podle jejich rozlohy (nad 1 milion km²).\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "460006", "url": "https://cs.wikipedia.org/wiki?curid=460006", "title": "7 (linka metra v Paříži)", "text": "7 (linka metra v Paříži)\n\nLinka 7 je linka pařížského metra a v systému MHD je značena růžovou barvou. Je jednou ze dvou pařížských linek metra (vedle linky 13), která se větví. Navíc je k ní připojená ještě samostatná větev – linka 7bis. Linka 7 prochází městem zhruba vertikálním směrem z La Courneuve – 8 Mai 1945 na severovýchodě Paříže a přes centrum směřuje na jih, kde se ve stanici \"Maison Blanche\" dělí na jižní větev s konečnou stanicí \"Villejuif – Louis Aragon\" a jihovýchodní větev do stanice \"Mairie d'Ivry\". Linka je dlouhá 18,5 km, má 38 stanic a ročně přepraví 120,7 miliónů cestujících (2004).\n\nPrvní úsek linky byl otevřen 5. listopadu 1910 v úseku stanic \"Opéra\" a \"Porte de la Villette\". 18. ledna 1911 byla zprovozněna nová větev od stanice \"Louis Blanc\" ke stanici \"Pré Saint-Gervais\" (dnešní linka 7bis). 1. července 1916 se linka protáhla na jih od stanice \"Opéra\" po \"Palais Royal\". 16. dubna 1926 se linka dále rozšířila do stanice \"Pont Marie\" na nábřeží Seiny. Zatímco se stavěl tunel pod řekou, byl 15. února 1930 zprovozněn úsek na levém břehu mezi \"Place Monge\" a \"Place d'Italie\", který byl dočasně připojen k lince 10. 7. března 1930 byla prodloužena jižní část (jako linka 10) do stanice \"Porte de Choisy\". 3. června téhož roku se severní část posunula o další nábřežní stanici \"Sully – Morland\" (tehdy pod názvem \"Pont Sully\"). 26. dubna 1931 byly obě části linky propojeny tunelem pod Seinou, jižní část se odpojila od linky 10 a navíc se prodloužila až do stanice \"Porte d'Ivry\". 1. května 1946 byla linka rozšířena od této stanice po \"Mairie d'Ivry\".\n\n3. prosince 1967 se kvůli nedostatku dopravních možností severní větev linky 7 mezi \"Louis Blanc\" a \"Pré Saint-Gervais\" stala samostatnou větví s označením linka 7bis.\n\n4. října 1979 byla linka rozšířena severním směrem od \"Porte de la Villette\" po \"Fort d'Aubervilliers\". 10. září 1982 byla otevřena stanice \"Le Kremlin-Bicêtre\" jižně od stanice \"Maison Blanche\", čímž došlo k vytvoření nové jižní větve. Odtud se linka dále rozšířila 28. února 1985 po současnou konečnou \"Villejuif – Louis Aragon\". Poslední prodloužení linky proběhlo 6. května 1987 na severu od \"Fort d'Aubervilliers\" po \"La Courneuve – 8 Mai 1945\".\n\nV časovém horizontu 2013-2020 se plánuje rozšíření linky severním směrem o 3,7 km o dvě nové stanice – \"Gare du Bourget\" (s přestupem na linku RER B) a konečnou stanici, která by se měla nacházet u Muzea letectví a kosmonautiky na Letišti Le Bourget.\n\nExistuje také plán na změnu jižní větve. Při prodloužení linky 14 do stanice \"Maison Blanche\", by se na ni mohla napojit větev do stanice \"Villejuif – Louis Aragon\", čímž by se odpojila od linky 7.\n\n"}
{"id": "460007", "url": "https://cs.wikipedia.org/wiki?curid=460007", "title": "7bis (linka metra v Paříži)", "text": "7bis (linka metra v Paříži)\n\nLinka 7bis je druhou nejkratší linkou pařížského metra a v systému MHD je značena světle zelenou barvou (obdobně jako linka 6). Nachází se v severovýchodní části Paříže převážně v 19. obvodu. Linka je dlouhá pouhé 3 km, má 8 stanic a ročně přepraví 3,9 miliónů cestujících (1998). Ke zvláštnostem linky rovněž patří, že stanice \"Danube\" a \"Place des Fêtes\" jsou obsluhovány jen v jednom směru.\n\nLinka byla zprovozněna 18. ledna 1911 jako boční větev linky 7. Dne 3. prosince 1967 se kvůli nedostatku dopravních možností severní větev linky 7 mezi \"Louis Blanc\" a \"Pré Saint-Gervais\" stala samostatnou větví s označením 7bis.\n\nOd roku 1994 jsou na trati vlaky série MF 88. Tyto ale nejsou příliš spolehlivé, proto se uvažuje o nasazení vlaků typu MF 67, které jsou sice starší, ale v nákladech na údržbu efektivnější.\n\nV plánech rozvoje sítě na léta 2013-2020 je možné spojení linky 7bis s linkou 3bis existujícím železničním tunelem a opuštěnou stanicí \"Haxo\", čímž by vznikla nová linka 15 s konečnou stanicí \"Château-Landon\" na lince 7 na západě a druhou konečnou \"Gambetta\" na lince 3 na východě.\n\nTato myšlenka byla opuštěna v roce 1921 a stanice \"Haxo\", ačkoliv byla postavena, zůstala dodnes jen v hrubé stavbě.\n\n"}
{"id": "460009", "url": "https://cs.wikipedia.org/wiki?curid=460009", "title": "Charles Veach", "text": "Charles Veach\n\nCharles Lasy Veach (18. září 1944 Chicago, Illinois – 3. října 1995 Houston, Texas) byl americký astronaut, který v letech 1991 a 1992 dvakrát letěl do vesmíru raketoplánem. Na oběžné dráze Země strávil 18 dní a je registrován jako 246. astronaut.\n\nAbsolvoval vojenskou leteckou akademii a pak létal jako pilot, mj. i ve Vietnamu. Měl nalétáno 5000 hodin. \nOženil se s Alicí Scottovou a měl s ní dvě děti. Žil i studoval v Honolulu na Havaji. U NASA byl mezi astronauty registrován od 23. května 1984 do 10. března 1995.\n\nZemřel v Houstonu na rakovinu kůže.\n\nPrvní vesmírná mise, které se zúčastnil, měla označení STS-39, trvala 8 dní a byla dodatečně po svém startu z rampy 39A na kosmodromu Mysu Canaveral na Floridě katalogizována v COSPAR jako 1991-031A. Na palubě raketoplánu Discovery byla sedmičlenná posádka, v níž byl Veach letovým specialistou, sebou vezli německou družici SPAS, jednu špionážní z USA a řadu nových vědeckých přístrojů. Mise byla úspěšná a zakončená opět na Floridě.\n\nPo 1,5 roce letěl do kosmu podruhé, místem startu (i pozdějšího přistání) byla opět Florida. Mise STS-52 (COSPAR 1992-070A) na palubě raketoplánu Columbia trvala téměř 10 dní. Posádka byla šestičlenná. Hlavním cílem letu bylo vypuštění italské družice Lageos 2 na oběžnou dráhu. Veach i v této misi působil jako letový specialista. \n\n\n"}
{"id": "460017", "url": "https://cs.wikipedia.org/wiki?curid=460017", "title": "Ceny ATP", "text": "Ceny ATP\n\nCeny ATP Tour ( ) jsou každoročně udělovaná ocenění pro nejlepší hráče na okruhu Asociace tenisových profesionálů – ATP Tour, nejvyšší úrovně mužského světového tenisu. Hráči jsou hodnoceni na základě dosažených výsledků v uplyné sezóně, včetně výkonů na Grand Slamu a Turnaji mistrů.\n\nPremiérové vyhlášení hráče s největším zlepšením proběhlo v roce 1973. Od sezóny 1975 je vyhlašován nejlepší tenista ve dvouhře a od roku 1987 pak nejlepší deblový pár. \n\nHráčem roku se stává konečná světová jednička na žebříčku ATP ve dvouhře. Před vznikem okruhu ATP Tour v roce 1990 tomu tak vždy nebylo, když v letech 1975, 1976, 1977, 1978, 1982 a 1989 došlo k vyhlášení jiného tenisty, než konečné světové jedničky podle bodů žebříčku ATP. V daných sezónách na prvním místě skončili Jimmy Connors (1975–1978), John McEnroe (1982) a Ivan Lendl (1989).\n\nTrenér roku je nominován a volen kouči hráčů pohybujících se na okruzích ATP. Cena je určena pro trenéra, jenž v dané sezóně pomohl tenistovi k výraznému kvalitativnímu posunu hry.\n\n\n"}
{"id": "460028", "url": "https://cs.wikipedia.org/wiki?curid=460028", "title": "Heřman Přerhof", "text": "Heřman Přerhof\n\nHeřman Přerhof (1. června 1831 Žiželice u Kolína – 27. března 1867 Praha) byl český recitátor (deklamátor) a organizátor kulturního života.\n\nByl známý svou dramatickou, působivou recitací. Rád ztvárňoval „figurky“ (žánrové postavy „obyčejných lidí“), z nichž k nejúspěšnějším patřil \"\" od Vítězslava Hálka. Hálka kvůli němu dokonce z legrace oslovoval „pane švagře“ („vy jste jeho otec, ale já jsem jeho druhý otec“). Jako aktivní člen Umělecké besedy také organizoval vystoupení na venkově, často společně s klavíristou Janem Ludevítem Procházkou a zpěvákem Janem Lukesem. Zapojil se i do sokolského hnutí; navzdory svému postižení (byl částečně chromý na jednu nohu a chodil o holi) se například s velkým úsilím zúčastnil dálkového pochodu z Prahy na Říp v roce 1862.\n\nPřerhof také publikoval, zejména ve Vilímkově nakladatelství. Pro potřeby veřejných zábav (besed) spolu s dalšími uspořádal \"Besedník\", sbírku básní vhodných k recitaci. \"Humoristické listy\" otiskly několik tisíc jeho rébusů, část z nich pak vyšla znovu knižně (\"Rebusy Humorů\").\n\nVelká popularita v 60. letech nezabránila tomu, aby byl už v roce 1884 prakticky zapomenutý. Besedy, které pomáhal organizovat a zakládat jako novinku, se staly běžnou záležitostí a s nimi se zapsaly do povědomí nové tváře. Na Přerhofovy deklamace tehdy vzpomínali už jen starší. Přesto měl pro budoucí generace význam – slovy J. R. Vilímka „pomohl vyplnit tůň národního bezživotí, aby suchou a bezpečnou nohou mohli vykročiti ti, kdož jsou dnes živi a pro národ činni.“\n\n"}
{"id": "460033", "url": "https://cs.wikipedia.org/wiki?curid=460033", "title": "Skijöring na Zimních olympijských hrách 1928", "text": "Skijöring na Zimních olympijských hrách 1928\n\nNa 2. zimních olympijských hrách byly pořádány také závody ve skijöringu. Tento sport však nebyl zařazen na pořad her jako řádný olympijský sport, ale pouze jako sport ukázkový a nahradil curling, který byl na programu her v roce 1924. Závodníci na lyžích byli taženi za otěže závodními koňmi, běžícími tryskem po zamrzlém St. Moritzkém jezeře. Protože se jednalo o nebezpečný sport, musel se každý závodník na startu prokázat pojištěním proti úrazu. Závodníci i koně byli před závodem přísně kontrolováni.\n\nDostihy se konaly na dráze dlouhé 1.900 metrů. Závodů se zúčastnilo 8 sportovců, všichni z hostitelské země.\n\nDatum závodu: 12. února 1928\n\nPočet závodníků: 8\n"}
{"id": "460034", "url": "https://cs.wikipedia.org/wiki?curid=460034", "title": "HC Poděbrady", "text": "HC Poděbrady\n\nHC Poděbrady (celým názvem: Hockey Club Poděbrady) je český klub ledního hokeje, který sídlí v Poděbradech ve Středočeském kraji. Od sezóny 2010/11 působí ve Středočeské krajské lize, čtvrté české nejvyšší soutěži ledního hokeje. Klubové barvy jsou červená a černá.\n\nSvé domácí zápasy odehrává na zimním stadionu Poděbrady.\n\nZdroj: \n\n\n\nZdroj: \n\n\n\nZdroj: \n\n"}
{"id": "460040", "url": "https://cs.wikipedia.org/wiki?curid=460040", "title": "Budapešť Stars", "text": "Budapešť Stars\n\nBudapešť Stars, dříve znám pod názvem NZ Stars, byl maďarský klub ledního hokeje, který sídlil v Budapešti. Založen byl v roce 2001. V sezóně 2009/10 se klubu povedlo zvítězit v mezinárodní soutěži MOL liga (v dnešní době známa pod sponzorským názvem Erste Liga). Klub zaniká v roce 2011 po fúzi s Vasasem SC. Klubové barvy byly červená, bílá a modrá.\n\nSoučástí klubu byl i ženský tým, devět hráček kterého byly členkami maďarské ženské reprezentace do 18 let, která se stala vítězem první divize MS 2012 v této věkové kategorii a postoupila do elitní Top divize MS 2013.\n\nSvé domácí zápasy odehrával v hale Jegpalota Budapest s kapacitou více než 2 048 diváků.\n\nZdroj: \n\n\n\nZdroj: \n\n\n"}
{"id": "460046", "url": "https://cs.wikipedia.org/wiki?curid=460046", "title": "Raúl Spank", "text": "Raúl Spank\n\nRaúl Spank (* 13. července 1988, Drážďany) je německý sportovec, atlet, který získal na domácím mistrovství světa 2009 v Berlíně bronzovou medaili ve skoku do výšky, společně s Polákem Sylwesterem Bednarekem. Na letních olympijských hrách v Pekingu skončil ve finále pátý.\n\nV roce 2007 získal na mistrovství Evropy juniorů v nizozemském Hengelu stříbrnou medaili. Jeho osobním rekordem pod otevřeným nebem je 233 cm, v hale 230 cm.\n\n"}
{"id": "460047", "url": "https://cs.wikipedia.org/wiki?curid=460047", "title": "Todd Woodbridge", "text": "Todd Woodbridge\n\nTodd Andrew Woodbridge (* 2. dubna 1971, Sydney) je bývalý australský profesionální tenista, jeden z nejlepších hráčů mužské čtyřhry v celé tenisové historii.\n\nVe čtyřhře získal šestnáct titulů z Grand Slamu a dalších šest ve smíšené čtyřhře. Společně s krajanem Markem Woodfordem, přezdívaní \"„Woodies“\", se stali olympijskými vítězi ve čtyřhře na LOH 1996 v Atlantě a stříbrnou medaili přivezli z LOH 2000 v Sydney. Dvakrát také zvítězili na Turnaji mistrů (1992, 1996). Todd Woodbridge vyhrál na okruhu ATP 2 turnaje ve dvouhře a 83 ve čtyřhře (2. mezi muži). Asociace profesionálních tenistů jej šestkrát vyhlásila nejlepším deblistou roku.\n\nPo většinu 90. let a na začátku nového milénia figuroval na žebříčku ATP ve čtyřhře na 1. místě. Nejdříve vytvořil dvojici spolu s krajanem Markem Woodfordem, později nastupoval se Švédem Jonasem Björkmanem. Nejvýše umístěný na žebříčku ATP pro dvouhru byl na 19. místě, po semifinálové účasti na Wimbledonu 1997, když zde porazil mj. Patricka Raftera a prohrál až s Petem Samprasem. K tenisu získal vztah díky rodinnému příteli Berylu Taylorovi. Jeho trenéry byli například Ray Ruffels a Desmond Tyson.\n\nNaLetních olympijských hrách 2000 v rodném Sydney hrál s Woodfordem finále proti kanadskému páru Sebastien Lareau a Daniel Nestor. Ve čtvrtém setu během tiebreaku podával proti mečbolu a zahrál dvojchybu, čímž zápas skončil.\n\nTaké byl součástí australského daviscupového sružstva. Drží v něm rekordy za největší počet odehraných zápasů (32) a nejvíce odehraných let v týmu (14), také jsou s Woodfordem nejúspěšnější dvojicí ve čtyřhře s poměrem 14 vítězství a 2 prohry.\nNa Wimbledonu 2005 oznámil ukončení kariéry, po 17 letech strávených na profesionálním okruhu ATP, na kterém dosáhl 83 vítězství ve čtyřhře, což byl až do roku 2012 historický rekord, kdy ho překonal Mike Bryan. Podle internetových stránek Wimbledonu a ATP si vydělal celkem 10 095 245 amerických dolarů.\n\nPo odchodu z aktivního tenisu spolukomentoval v letech 2006-2007 Australian Open pro stanici \"Seven Network\". V roce 2007 se na této stanici zúčastnil 6. řady taneční soutěže \"Dancing with the Stars\" (česká verze \"StarDance ...když hvězdy tančí\"). V letech 2008-2009 se přiblížil k jachtařské komunitě díky regatě \"Hamilton Island Race Week\".\nV roce 2009 také působil jako ředitel turnaje veteránů na Australian Open a v červenci byl jmenován nehrajícím kapitánem daviscupového týmu Austrálie, tedy i trenérem mužské národní reprezentace.\n\n8. dubna 1995 se oženil v Melbourne s Natašou, se kterou má dvě děti, dceru Zaru Rose (nar. 2000) a syna Beau Andrewa (nar. 2002).\n\nPozn. ZS - základní skupina Turnaje mistrů\n\n"}
{"id": "460049", "url": "https://cs.wikipedia.org/wiki?curid=460049", "title": "Ratišovice", "text": "Ratišovice\n\nRatišovice (s předložkou 2. pád \"do Ratišovic\", 6. pád \"v Ratišovicích\")v () jsou vesnice, místní část městyse Běhařovic.\n\nPrvní písemná zmínka o Ratišovicích pochází z roku 1358.\n\nÚzemněsprávně byly Ratišovice v letech 1869–1900 vedeny jako osada obce Stupešic v moravskokrumlovském okrese, v letech 1910–1950 jako obec v tomtéž okrese a od roku 1961 jako část obce Běhařovic v okrese Znojmo.\n\nVznik sboru dobrovolných hasičů se datuje rokem 1939. O vznik sboru se zasloužili tito zakládající členové: předseda F. Fiala, velitel L. Diviš, strojník F. Javůrek, pokladník F. Svoboda. Členská základna tehdy zahrnovala 16 členů hasičského sboru. Motorovou stříkačkou byl sbor vybaven 13. září 1945. Na stříkačku přispěly i okolní obce. Svěcení stříkačky proběhlo 2. června 1946, za kmotry byly vybrány Marie a Božena Plechaté.\n\nV dnešní době má hasičská základna 30 členů. Starosta J. Hůrek, velitel J. Hůrek, hospodář J. Hráček, strojník R. Novák. SDH Ratišovice jsou vybaveny dvěma motorovými stříkačkami PPS 8 a PPS 12 s příslušenstvím.\n"}
{"id": "460050", "url": "https://cs.wikipedia.org/wiki?curid=460050", "title": "Hurikán Ismael", "text": "Hurikán Ismael\n\nHurricane Ismael vznikl 12. září 1995, 14. září se dostal na pobřeží Mexika a způsobil sesuv ve státě Sinaloa. Poté se rychle oslabil a rozptýlil se 16. září nad severozápadním Mexikem.\n\nKdyž byl nad oceánem, vytvářel až 9 m (30 stop) vysoké vlny. Hurikán poškodil 52 lodí a zabil 57 rybářů. Na souši Izmael zabil 59 lidí a 30 000 lidí připravil o střechu nad hlavou. V Novém Mexiku v USA se projevil především silnými dešti. Byl to nejvražednější hurikán v sezoně 1995.\n\nVichřice, ze které se později stal hurikán Ismael vznikla na jihu Guatemaly 9. září 1995. Ráno 13. září se z ní stala tropická deprese. Vzhledem k vlivu systému počasí nad Kalifornském poloostrově se hurikán obrátil na sever. Bouře pomalu sílila a 14. září se z ní stal hurikán.\n\nUvnitř bouří se začalo tvořit oko a o šest hodin později hurikán dosáhl svého vrcholu a poté se přesunul na severozápad. 15. září hurikán proletěl jen kousek západně od Cabo San Lucas a tentýž den způsobil sesuv ve státě Sinaloa. Ismael rychle ztrácel na síle a o den později, 16. září se rozptýlil, jeho pozůstatky dále pokračovaly na sever a pronikly až do Spojených států.\n\nPrvní předpovědi počasí předpokládaly, že hurikán se na pevninu nedostane, ale později muselo být rozhodnutí změněno. Mexická vláda vydala protihurikánové varování pro město Monzanilo ve státě Colima a Cabo Corrientes. Varování se později rozšířilo i na město Los Mochis ve státě Sinaloa. Před bouří se muselo evakuovat 1572 lidí.\nMnozí rybáři na hurikán připraveni nebyli a vyrazili na moře. Proto hurikán poškodil 52 lodí z nichž 20 se potopilo a zabil 57 rybářů. Některá těla moře vyplavilo až na pobřeží. Po přeživších a mrtvých pátralo válečné loďstvo, živých našlo 150.\n\nBouře shodila 197 mm a ve státě Sinaloa způsobila ve čtyřech obcích záplavy. V jedné oblasti hurikán zničil 373 domů a poškodil 4 790 dalších. Ismael odřízl od pitné vody 177 domů a způsobil mnoho výpadků proudu. Hurikán pokračoval dál na sever a doprovázely ho silné deště. Nejsilnější povodně byly hlášeny v Huatabampo. Ve státě sonora vítr zničil 4 728 domů a střechu shodil 6 827 domů. Ismael také zničil 107 škol. Zničil 165 km silnic a poškodil 215 km² polí.\n\nPo Ismaelově rozptýlení pokračovaly jeho pozůstatky do Arizony a Nového Mexika. Vichřice také způsobila silné deště i na hranicích Nového Mexika a Texasu. Deště zatopily mnoho cest a budov, některé silnice byly poškozené natolik, že musely být uzavřeny. V texaském městě Lubbock srážky způsobily přívalové deště, takže se uzavřelo velmi mnoho silnic.\n"}
{"id": "460053", "url": "https://cs.wikipedia.org/wiki?curid=460053", "title": "SS Belgic (1885)", "text": "SS Belgic (1885)\n\nSS \"Belgic\" byl zaoceánský parník společnosti White Star Line vybudovaný v roce 1885 v loděnicích Harland & Wolff v Belfastu. Poháněn byl parou, měl jeden komín a jeden lodní šroub. Sloužil na australských linkách, kam převážel i imigranty. Později byl pronajat společnosti Occidental and Oriental Line, pod kterou sloužil na trase San Francisco - Jokohama - Hong Kong. V roce 1899 byl prodán společnosti Atlantic Transport Line a přejmenován na \"Mohawk\".\n"}
{"id": "460055", "url": "https://cs.wikipedia.org/wiki?curid=460055", "title": "SS Gaelic (1885)", "text": "SS Gaelic (1885)\n\nSS \"Gaelic\" byl parník, který úspěšně přepravil prvních 102 korejských imigrantů do USA.\n\nGaelic byl vybudován v loděnicích Harland & Wolff v Belfastu pro společnost White Star Line. Měl 4 206 BRT. Na svou první plavbu vyplul 21. února 1885. Poté křižoval Pacifik pro Occidental & Oriental Steamship Co. v letech 1885 až 1904. Převoz 102 korejských imigrantů na Havaj začal 29. prosince 1902 v japonském Nagasaki a skončil 13. ledna 1903, kdy doplul do Honolulu. V roce 1905 byl v Harland & Wolff upraven a poté prodán Pacific Steam Navigation Co. a přejmenován na \"Callao\". V roce 1907 byl odstaven a sešrotován.\n"}
{"id": "460057", "url": "https://cs.wikipedia.org/wiki?curid=460057", "title": "Sto hvězdných kapitánů", "text": "Sto hvězdných kapitánů\n\nSto hvězdných kapitánů je kniha encyklopedického charakteru, jejímž autorem je publicista Milan Codr. Vyšla v roce 1982. Jsou v ní základní data o první stovce kosmonautů světa a jejich letech do vesmíru.\n\nKnihu autor napsal v roce 1982 a téhož roku ji vydalo ve své edici Delfín nakladatelství Práce – vydavatelství a nakladatelství ROH jako svou 5956. publikaci. Obsahuje desítky černobílých i barevných fotografií převzatých od agentur APN, NASA, od fotografů Bohumila Novotného, Zdeňka Labíka a zčásti pořízených autorem knihy. Byla vytištěna tiskárnou Polygrafia n.p. Náklad vázané knihy s barevnou obálkou byl 40 000 výtisků, prodejní cena 70 Kčs. Obsahuje 480 stran plus 32 stran příloh.\n\nNa počátku je úvod autora, pak stať věnovaná prvním třem kosmonautům světa, třetí část je věnována 48 sovětským kosmonautům, čtvrtá 42 americkým, pátá sedmi kosmonautům ze socialistických zemí, šestá krátké představení dalších desítek amerických kosmonautů připravujících se na lety v raketoplánech. Závěrečnou část knihy tvoří chronologické tabulky a soupis použitých pramenů.\n\nDruhá až pátá část knihy má obdobný systém uspořádání údajů. Každé osobnosti je věnováno 4-11 stran textu a fotografií, přičemž úvodem jsou vypsány základní údaje životopisné a o absolvovaných letech. Další text je věnován životopisu podrobněji a hlavně zážitkům z oběžné dráhy. Řazení osobností je uvnitř statí abecedně. Výjimkou je heslo Vladimír Remek, které je ve stati kosmonautů socialistických zemí jako první. \n\n"}
{"id": "460059", "url": "https://cs.wikipedia.org/wiki?curid=460059", "title": "SS Cufic (1888)", "text": "SS Cufic (1888)\n\nSS \"Cufic\" byl parník společnosti White Star Line vybudovaný roku 1888 v loděnicích Harland & Wolff v Belfastu. Byl postaven pro převoz dobytka, stejně jako jeho sesterská loď \"Runic\". Nejprve plul na trase Liverpool - New York, poté byl pronajat do Španělska a roku 1896 přejmenován na Neustra Senora de Guadalupe. Od té doby převážel koně mezi Španělskem a Kubou. V roce 1898 byl vrácen White Star Line a přejmenován zpět na \"Cufic\". V roce 1901 byl prodán společnosti Dominion Line a přejmenován na \"Manxman\". Ve válce převážel jednotky a roku 1919 byl znovu prodán do New Yorku. 18. prosince 1919, když vezl pšenici z Portlandu na Gibraltar, ztroskotal. Všech 40 členů posádky zahynulo.\n"}
{"id": "460060", "url": "https://cs.wikipedia.org/wiki?curid=460060", "title": "Jasenka (potok)", "text": "Jasenka (potok)\n\nPotok Jasenka je pravostranným přítokem Vsetínské Bečvy ve městě Vsetín. Délka toku činí 6,1 km. Plocha povodí měří 8,6 km².\n\nPotok pramení ve Vsetínských vrších na jižním svahu vrchu Dušná (730 m n. m.). Protéká údolím Horní Jasenka, dále pokračuje Dolní Jasenkou, která je místní částí Vsetína s vilovou zástavbou a sídlištěm. U mostu spojujícího dolní a horní město se potok vlévá do Vsetínské Bečvy. \n"}
{"id": "460062", "url": "https://cs.wikipedia.org/wiki?curid=460062", "title": "Super drbna (knižní série)", "text": "Super drbna (knižní série)\n\nGossip Girl (v českém překladu Super Drbna) je knižní série od americké autorky Cecily von Ziegesarové. Tato série je jedinečná tím, že je vyprávěna tajemnou blogerkou Super Drbnou, která na všechny postavy prozradí vše, ale o sobě velmi málo.\n\nDílo má - dá se říct - dvě série. V 1. sérii píše Super Drbna o Sereně van der Woodsen, Blair Waldorf, Natovi Archibaldovi, sourozencích Humphreyových a Vanesse Abrams. Jedná se o prvních 13 knih (respektive 12 + 1 prequel). V předposledním díle Nezapomeň na mne se Blair stěhuje do L.A. a v dalším díle Miluji tě napořád se vrací na prázdniny do NY.\n\nV 2. sérii se objeví nové postavy. Do bytu Waldorfových se stěhuje rodina Carlylových. Teď píše Super Drbna o sourozencích Baby, Avery a Owenovi. Serena a ostatní už zde nevystupují.\n\n\n"}
{"id": "460064", "url": "https://cs.wikipedia.org/wiki?curid=460064", "title": "Ambulanční spojka", "text": "Ambulanční spojka\n\nAmbulanční spojka je druh plochého uzlu. Je jedním z nejčastěji používaných uzlů, i když není v tahu zcela spolehlivý. Často je užíván ke svázání konců obvazů, od toho jeho název. Dá se použít k přivázání předmětu (kůlu) doprostřed uzlu.\n\nAmbulanční uzel se používá ke svázání dvou lan stejného průměru. Je ovšem nespolehlivý a při nestejném průměru lan, či při použití hladkých syntetických materiálů (například vlasec) klouže. Tento uzel je díky tomu nevhodný až nebezpečný při použití v horolezectví. Při silném utažení nebo navlhnutí jde uzel těžko rozvázat. Z tohoto důvodu se někdy do uzlu vkládá vložka nebo klín.\n\nNejčastějším případem využití je uvázání volných konců šátku, kterým je držena zlomená ruka. Ambulanční spojka se také používá pro svazování ocelových lan, u nichž je díky jinému chování materiálu spolehlivá a někdy i ke spojení dvou smyček jejich provlečením.\n\nAmbulanční uzel, Čtvercový uzel, Herkulův uzel, Plochý uzel, Rovný uzel, Soukenický uzel, hovorově též Ambulák\nK vázání se vztahuje jednoduchá poučka: levý přes pravý a pod, pravý přes levý a pod.\n\nMěsto Dobříš je držitelem českého rekordu v počtu osob vázajících během jedné chvíle ambulanční uzel. Tento rekord byl ustanoven na městských slavnostech 24. května 2008 a jeho hodnota je 362 osob.\n"}
{"id": "460068", "url": "https://cs.wikipedia.org/wiki?curid=460068", "title": "Zasvěcení", "text": "Zasvěcení\n\nZasvěcení může být:\n\n"}
{"id": "460072", "url": "https://cs.wikipedia.org/wiki?curid=460072", "title": "Julius Neubronner", "text": "Julius Neubronner\n\nDr. Julius Neubronner (8. února 1852 – 17. dubna 1932) byl německý lékárník, vynálezce, konstruktér a fotograf. Působil v Kronbergu u Frankfurtu a je považován za otce holubí fotografie ze vzduchu.\n\nOkolo roku 1903 Julius Neubronner pomocí holubí pošty přijímal recepty ze sanatoria v blízkosti Falkensteinu a obratem posílal nezbytné léky o váze 75 gramů stejnou metodu zpět.\nKdyž se jednoho dne poštovní holub ztratil v mlze a dorazil o čtyři týdny později, nechal se Neubronner inspirovat nápadem opatřit ptáka automatickou kamerou, která sledovala jeho cestu. To vedlo ke sloučení obou jeho koníčků: kombinace holubí pošty a amatérské fotografie.\n\nNeubronner začal vyvíjet lehkou miniaturní kameru, kterou pomocí koženého postroje a hliníkového kyrysu připevnil na prsa holuba. Ptáky postupně a pečlivě připravoval na jejich zatížení. Ke snímkování ze vzduchu je odvážel Neubronner do míst, které byly i sto kilometrů daleko od místa jejich domova, nasadil jim kameru a vypustil je.\n\nPták obvykle letěl přímým směrem domů, asi ve výšce 50 až 100 metrů a rychlostí maximálně 15 kilometrů v hodině. Pneumatický mechanismus v kameře ovládal časové prodlevy mezi exponováním jednotlivých fotografií.\n\nNeubronner do roku 1920 vyvinul asi tucet různých modelů svých kamer. Již v roce 1907 se snažil svůj nápad patentovat. Jeho vynález pod názvem \"„Příprava zařízení a způsob fotografování úseků terénu z ptačí perspektivy“\" byl nejprve \"Císařským patentovým úřadem\" zamítnut jako neproveditelný, avšak po doložení záznamů fotografických výsledků byl v prosinci 1908 přijat. (Odmítnutí bylo založeno na rozšířené mylné představě o nosnosti holuba domácího.)\n\nNásledující rok Neubronner předvedl svou techniku při své účasti na Mezinárodní fotografické výstavě v Drážďanech a první Mezinárodní výstavě letectví a kosmonautiky, tehdy ještě konané ve Frankfurtu nad Mohanem. Návštěvníci v Drážďanech mohli pozorovat přilétající holuby, přinesené letecké snímky byly na tom samém místě vyvolány a vytisknuty jako pohlednice. Vynález získal v Drážďanech ocenění, stejně jako v letech 1910 a 1911 na druhé a třetí Pařížské Air Show.\n\nSnímek zámeckého hotelu Kronberg (v té době nazývaného \"zámek Friedrichshof\") se stal slavným, protože se na něm omylem objevily špičky holubích křídel.\n\nRůzné modely kamer byly postaveny zcela odlišně. V článku publikovaném v roce 1911 byly popsány čtyři základní typy: Obvyklý fotoaparát s jedním objektivem, druhý v uvozovkách konstruovaný jako „panoramatická kamera“, třetí fotoaparát se dvěma objektivy a nakonec fotoaparát se sekvenčním snímáním osmi po sobě jdoucích fotografií. V článku je také uvedeno, že největší a nejtěžší z nich měřil asi 10 × 6,5 cm a vážil přibližně 75 gramů.\n\n\n\n\nNa známé fotografii tří holubů nesoucí své fotoaparáty (viz výše) je zcela vpravo kamera s jedním objektivem, uprostřed se dvěma objektivy a vlevo je kamera panoramatická.\n\nV roce 1920 Neubronner musel konstatovat, že deset let jeho tvrdé práce a značných výdajů bylo odměněno pouze začleněním do encyklopedického díla Meyers Konversations-Lexikon, stejně tak jako obecného povědomí o tom, že doplňkové technologie jako je „mobilní holubník“, který je popsán níže, použil ve světové válce jeho vlastní národ.\n\nMezitím dorazil Neubronnerův vynález do muzeí, například je součástí sbírky \"Agfa-Photo-Historama\" v Kolíně nad Rýnem. Jeho \"dvojitá sportovní panoramatická kamera\" je v zámeckém muzeu Kronberg a také v \"Berlínském technickém muzeu\" a \"Německém muzeu v Mnichově\".\n\nJiž od začátku vynalézání provázela Neubronnera motivace vzhledem k možnosti využití ve vojenství. V době, kdy sice byl letecký fotografický průzkum možný, ale těžkopádný, protože přístroj musely nést buď balóny, draci nebo rakety. Bratři Wrightové po jejich úspěšném letu v roce 1903 otevřeli nové možnosti pro zlepšení situace v průběhu první světové války. Nicméně holubí fotografie i se všemi praktickými potížemi umožňovala pořizovat detailní snímky z menší výšky.\n\nPruské ministerstvo války o holuby zájem projevilo, a i když bylo zpočátku skeptické, nedůvěra zmizela po řadě úspěšných demonstracích. Holubi se ukázali být poměrně lhostejní k výbuchům, ale o něco horší byla skutečnost, že jim trvalo dlouho, než si po přesunu zvykli na nové místo svého mobilního holubníku.\n\nTento problém dokázala s jistým úspěchem a minimálním časem na přivyknutí na nový domov řešit italská armáda kolem roku 1880. Francouzské dělostřelectvo v čele s kapitánem Reynaudem to řešilo zvýšením holubů v mobilním holubníku.\n\nNení však jasné, jestli o této činnosti Neubronner věděl. Nicméně věděl, že musí existovat řešení, jak slyšel od jednoho pouťového pracovníka, který s sebou vozil holuby v holubníku ve svém karavanu. Již na výstavách 1909 v Drážďanech a ve Frankfurtu Neubronner vystavoval kombinovaný mobilní holubník s temnou komorou. Během několikaměsíční namáhavé práce trénoval malá holoubata, aby se vracela do holubníku i poté, co s ním přejel na jiné místo.\n\nV roce 1912 ukončil Neubronner úkol (započatý v roce 1909) snímkování vodního díla v berlínském Tegelu, při kterém používal pouze svůj mobilní holubník. Po téměř deseti letech vyjednávání bylo naplánováno pokračování na konec srpna 1914 s praktickou zkouškou ve Štrasburku, po němž mělo následovat státní odkoupení vynálezu. Plány však byly zmařeny vypuknutím války. Neubronner měl poskytnout všechny své holuby a zařízení pro vojenské účely, které bylo testováno na bojišti s uspokojivým výsledkem.\n\nNakonec se průzkum ze vzduchu pomocí holubů nemohl „odlepit od země“. Na druhou stranu se však v rámci nových pravidel opotřebovávací války se ujal válečný holub své tradiční role poštovního holuba. Neubronnerův mobilní holubník našel své uplatnění v bitvě u Verdunu, ve které se ukázal tak výhodný, že byl znovu použit ve větší míře v bitvě na Sommě. Po válce však dostal Neubronner z ministerstva války dopis, že použití holubů při leteckém snímkování nebylo pro armádu hodnotné a další pokusy nebyly opodstatněné.\n\n\n"}
{"id": "460073", "url": "https://cs.wikipedia.org/wiki?curid=460073", "title": "Jaroslav Balík", "text": "Jaroslav Balík\n\nJaroslav Balík (23. června 1924 v Praze – 17. října 1996 v Praze) byl český scenárista, režisér a filmový pedagog.\n\nU československého filmu začínal po druhé světové válce v různých asistentských funkcích. Zároveň s tím studoval na pražské FAMU, kterou dokončil v roce 1952. Po ukončení školy působil jako asistent režie a pomocný režisér, od roku 1957 pak jako samostatný režisér. V letech 1973 až 1990 vyučoval na pražské FAMU.\n\nHned na počátku své kariéry natočil dodnes poměrně ceněný film \"Bomba\", známý je i snímek z roku 1962 \"Blbec z Xeenemünde\" z Václavem Sloupem v hlavní roli, poněkud pozapomenuta zůstala česká filmová komedie \"Slečna Golem\" z roku 1972 v Janou Brejchovou v hlavní roli. Z televizní tvorby na počátku 70. let patří mezi jeho nejznámější díla \"Případ Mauricius\" z roku 1970, legendární televizní film \"Romeo a Julie na konci listopadu\" a milostný film \"Milenci v roce jedna\" s Martou Vančurovou a Viktorem Preissem v hlavní roli. Úspěch zaznamenaly i další celovečerní filmy \"Jeden stříbrný\" z roku 1976, \"Stín létajícího ptáčka\" z roku 1977 a snímek \"Konečná stanice\" z roku 1981.\n\n\n\n\n\n"}
{"id": "460074", "url": "https://cs.wikipedia.org/wiki?curid=460074", "title": "Opotřebovávací válka", "text": "Opotřebovávací válka\n\nOpotřebovávací válka nebo také opotřebovací (anglicky \"attrition warfare\") je založena na koncepci, kterou popsal Carl von Clausewitz v knize O válce: \"„Zničení sil nepřítele je hlavním cílem války ... boj je jedním z mnoha prostředků, které můžeme při vedení války použít.“\" Tato forma války se snaží systematicky a postupně snižovat schopnost nepřítele vést válku, ať už rychlými útoky s drtivou silou, nebo dlouhodobě, kdy jsou menšími jednotkami ničeny jeho vojenské prostředky a zdroje, a to rychleji, než by mohly být nahrazeny. Cílem se stává likvidace schopnosti nepřítele vést válku. Jeho bojové prostředky musí být účinně a vytrvale ničeny, což od dob první světové války znamená zničení zejména palebné síly. Je třeba dosáhnout určitý stupeň zničení prostředků a zdrojů protivníka; taková situace buď vede k jeho porážce, nebo se porážce přímo vyrovná, protože nepřítel ztrácí vůli nebo potenciál nutný pro pokračování v boji. Opotřebovávací válka je vedena tak, aby ničila schopnost nepřítele vést válku.\n\nNejlepším příkladem opotřebovávací války byly některé bitvy první světové války, hlavně bitva u Verdunu. V pozdějších válkách to bylo africké tažení a Montgomeryho porážka Rommela v roce 1942, bitva u Stalingradu či bitva v Kurském oblouku na východní frontě nebo operace německých ponorek při americkém pobřeží a nová americká reakce, která vedla k boji o Atlantik. Charakter opotřebovávací války měly i obě Vietnamské války od roku 1966 do začátku roku 1968. Ačkoli hlavním cílem opotřebovávací války je zničení nepřítele, měřítkem úspěchu je i její vliv na politické cíle a vojenskou strategii. \n\n"}
{"id": "460078", "url": "https://cs.wikipedia.org/wiki?curid=460078", "title": "Betty Ann Bjerkreim Nilsenová", "text": "Betty Ann Bjerkreim Nilsenová\n\nBetty Ann Bjerkreim Nilsenová (* 7. září 1986, Stavanger) je norská reprezentantka v orientačním běhu, jež v současnosti žije v Lillehammeru. Jejím největším úspěchem je zlatá medaile ze štafetového závodu na Mistrovství světa v orientačním běhu z roku 2009. V současnosti běhá za norský klub Baekkelaget SK.\n\n"}
{"id": "460080", "url": "https://cs.wikipedia.org/wiki?curid=460080", "title": "Senzační prázdniny", "text": "Senzační prázdniny\n\nSenzační prázdniny (ve francouzském originále: Les Grandes vacances) je francouzsko-italská komedie z roku 1967. Hlavní roli zde ztvárnil Louis de Funès.\n\n\"Charles Bosquier\" je ředitel prestižního gymnázia. Na konci roku jeden z jeho synů, \"Philippe\", propadá z angličtiny, a tak ho pošle do Skotska k rodině \"Mac Farrellovích\". Na oplátku přijme na prázdniny jejich dceru \"Shirley\", která se zde bude učit francouzsky. Philippe ovšem nemá ani nejmenší zájem letět někam do Skotska. Má již se svými přáteli domluvenou plavbu na lodi, a tak do Skotska posílá jednoho ze svých spolužáků, \"Michonneta\", který bude předstírat, že je Philippe.\n\nZatím dorazí Mac Farrellova dcera Shirley. Jediné co jí zajímá je vymetání večírků a zábava. Bosquier jí nechá sledovat svým druhým synem \"Gérardem\", a ti se při jednom ze svých výletů setkají v přístavu s Philippem a jeho kamarády, kteří se připravují k odplutí. Shirley projeví zájem plout s nimi, a ostatní souhlasí.\n\nMezitím ze Skotska přijde zpráva, že Bosquierův syn je nemocný, a ať se za ním jeho otec vydá. Zde Bosquier zjišťuje, že se nejedná o jeho syna, ale o žáka jménem Michonnet. Aby nevznikl skandál, pokračují dál ve lži. Když však Bosquier dorazí zpět do Francie a zjišťuje, že Shirley je někde na lodi na cestě bůhví kam, vydává se jí hledat, protože její otec brzo dorazí do Francie na návštěvu. Začíná strastiplná Bosquierova cesta plná komických situací. Z lodě spadne do řeky, odkud ho vyloví námořníci, kterým se nedopatřením podaří spálit jeho šaty. Poté se připlete do rvačky v putyce. Nakonec ale předá Shirley šťastně do rukou jejího otce.\n\nKdyž však Shirley uteče s Philippem znovu, vydávají se do Skotska, aby se spolu vzali. Oba otcové se je letadlem i na koni snaží dostihnout, aby svatbu překazili, ale nakonec ji sami uspořádají.\n\n"}
{"id": "460081", "url": "https://cs.wikipedia.org/wiki?curid=460081", "title": "Nadání", "text": "Nadání\n\nNadání je první stupeň míry schopnosti, jedná se o vyvinuté vlohy nebo souhrn specifických vloh. Příkladem může být hudební nadání – například schopnost komponovat, dirigovat nebo hrát na hudební nástroj. Zde se k hudebnímu sluchu pojí jemná motorika pro hru na hudební nástroj, prostorová představivost a hudební představivost – to znamená schopnost ve své představivosti slyšet hru různých nástrojů již existujících skladeb nebo při komponování ve své fantazii slyšet souhru nástrojů zatím neexistující skladby.\n\nV jiném významu je \"nadání\" též starší tvar slova \"nadace\" (účelové sdružení majetku, zřízené zakladatelem k dosahování společensky nebo hospodářsky užitečných cílů).\n\n\n\n"}
{"id": "460084", "url": "https://cs.wikipedia.org/wiki?curid=460084", "title": "Emilián Skramlík", "text": "Emilián Skramlík\n\nEmilián František rytíř Skramlík (11. října 1834 Praha-Smíchov – 21. května 1903 Praha) byl český výrobce nábytku a pražský komunální politik.\n\nNarodil se v rodině nábytkáře Jana Skramlíka. Po studiu na reálce se vyučil čalouníkem. Roku 1852 podnikl tovaryšskou cestu do Vídně, Štýrského Hradce, Terstu, Tyrolska, Itálie, Bavorska a Švýcarska. Po dvou letech se vrátil, ale zakrátko opět odjel do Německa, Belgie a Francie. Dva roky strávil na praxi v Paříži, tehdejším středisku výroby nejkvalitnějšího zdobeného salonního nábytku. Po návratu se zapojil do řízení rodinné firmy, která brzy získala název Jan Skramlík & syn a stala se jedním z předních výrobců nábytku v Rakousku.\n\nVedle podnikání se zapojil i do komunální politiky. Roku 1874 byl zvolen za člena pražského obecního zastupitelstva a 1875 do městské rady za Nové Město pražské. Pracoval v komisi pro městské stavby a školy a ve výboru městské spořitelny.\n\n12. července 1876 byl zvolen pražským purkmistrem a funkci vykonával po dvě volební období do roku 1882. Za jeho vedení začala Praha dohánět evropská velkoměsta. Byla zahájena a někdy i dokončena řada staveb. Nejvýznamnější bylo vybudování Palackého mostu s nábřežím po vybourání pražského Podskalí. Začalo se se stavbou Rudolfina a pokročila výstavba Národního divadla do té míry, že mohlo být v červnu 1881 před dokončením otevřeno (budovu pak zničil požár, k obnově došlo až za nového starosty). Vznikl i pomník Josefa Jungmanna a po zbourání hradeb u Koňské brány na Václavském náměstí bylo ponecháno místo pro Národní muzeum. Městská rada se věnovala i projektům na zajištění pitné vody a připojování předměstí. Pro děti z chudých rodin byly zřizovány opatrovny.\n\nSkramlíkovo působení bylo prostoupeno smyslem pro budoucnost, který jeho nástupci často postrádali. V roce 1880 byl přijat do rytířského stavu.\n\nZ jeho sňatku s Annou Laxovou se narodili tři synové\n\n\n"}
{"id": "460090", "url": "https://cs.wikipedia.org/wiki?curid=460090", "title": "Rumburg (hrad)", "text": "Rumburg (hrad)\n\nHrad Rumburg u Enkeringu, části obce Kinding v okrese Eichstätt v Horním Bavorsku, je vrcholně až pozdně středověká pevnost, ze které se dochovaly větší zbytky obvodových zdí. Zřícenina byla po roce 2000 částečně zrekonstruována a na straně do údolí bylo provedeno odlesnění.\n\nHrad se nachází na Schlossbergu, horském ostrohu u Enkeringu, který se tyčí od západního okraje údolí říčky Anlauter, do výše asi 450 až 460 metrů nad mořem. Anlauter ústí severovýchodně od hory do řeky Schwarzach, přítoku řeky Altmühl. V údolí vede dálnice A9 (Norimberk - Mnichov, křižovatka Altmühltal). Rumburg je nejseverovýchodnější ze tří zřícenin středověkých hradů v údolí Anlauter. Několik kilometrů na západ se zachovaly zbytky hradů Rundeck a Brunneck, poblíž Erlingshofenu a Altdorfu. Nad údolím Anlauter se nachází ještě zbytky několika dalších menších pevností a valů různého stáří. Východně, ale již mimo údolí Anlauter, se nachází ještě hrad Schellenberg, který má předhistorické a raně historické kruhové opevnění.\n\nZachované zbytky hradu ukazují na jeho výstavbu v letech 1350 až 1360 za Absbergů, kteří panství patrně získali jako součást dědictví. První písemná zmínka pochází z roku 1361, kdy byla založena bavorská aristokratická turnajová společnost. Patřil k ní nejstarší z Absbergů, Goswin, jeho syn Goswin a rytíř Heinrich von Absberg. Ten získal v roce 1371 od bavorských vévodů právo poskytovat ochranu cestujícím přes hrabství Hirschberg do Norimberku a 13. října 1374 od císaře Karla IV. ještě privilegium přeměnit vesnici Enkering na město. To znamenalo opevnit, pořádat týdenní trhy a postavit šibenici. Absbergové však nikdy své město neopevnili a městský majetek časem postráceli. Šibenice byla odstraněna krátce před rokem 1800.\n\nPočátkem 15. století propůjčil eichstättský biskup Heinrichovu potomkovi Leonhardovi Absbergerovi z Rumburgu rozsáhlé majetky v Beilngries, Berching a v dalších místech. Jako říšské léno („Reichslehen\") dostal také nejvyšší soudní pravomoc v Beilngries a Hirschbergu. V roce 1465 se Heinrich IV. Absberger stal biskupem Řezna (Regensburg). Jeho náhrobek z červeného mramoru se nachází v katedrále.\n\nV 16. století Absbergerové zchudli a stali se z nich loupeživí rytíři. Erasmus z Absbergu se v roce 1520 se svým příbuzným, loupeživým baronem Hansem Thomasem Absbergerem, podílel na přepadení a zavraždění hraběte Joachima z Oettingenu. Následovala trestná výprava Švábské ligy, která Rumburg obsadila. Erasmus se ale v Augsburgu roku 1528 rehabilitoval, protože matka a bratr se jej zastali. V roce 1540 Rumburg zničil požár, ve stejném roce Erasmus zemřel. Dědici Absbergů hrad i panství roku 1546 prodali biskupovi v Eichstättu. Ten jej však neopravil a v roce 1568 byla z hradu už zřícenina. Hrad pak chátral až do  dnešních dnů.\n\nV letech 1937/39 a opět v roce 1964 bylo zdivo zříceniny Rumburg zajišťováno. Po dalším rozpadu menších částí v roce 2003 musel být hrad dočasně uzavřen a opět opravován. Rovněž tak v roce 2014.\n\nHrad je veřejnosti přístupný.\n\nJádro hradu využívalo přirozený výběžek horského hřebenu na severozápadě vesnice. Na straně hory byl hrad chráněn širokým a hlubokým příkopem. Kromě toho zde ještě bylo prostorné předhradí, jehož příkop se zachoval. Půdorys hlavního hradu je přibližně lichoběžníkový (asi 23 × 45 m). Za příkopem vyčnívá kruhová hradba jako štítová stěna. Strana očekávaného útoku sice není zesílena, nicméně malé oblouky na vnitřních stěnách naznačují existenci obranných věží. Obytná část hradu byla na severní straně nad údolím. V západních hradbách se zachovaly příslušné okenní otvory, na severu a východě větší část hradeb chybí, stejně jako hradba k hradnímu nádvoří. Vysoké kruhové hradby byly zároveň vnějšími stěnami hlavní budovy. Rumburg je typologicky klasifikován jako hrad s plášťovou zdí. Obrannou funkci přejímala vysoká hlavní věž hradu, bergfrit.\n\nHradní brána byla na jihovýchodním rohu, ještě před terasou předhradí. Brána byla obnovena do současné podoby. V roce 2003 se však zřítil otvor sousedního, severního okna. Druhý přístup do hradu leží šikmo naproti, na západní straně. Na vnější straně jsou na omítce vidět zbytky malovaného erbu šlechtického rodu Absberg–Guttenberg.\n\nPodle jedné legendy vybojovali Rumburg Absbergové kolem roku 1301, ve spojení s Eichstättským biskupem, proti pánům z Kipfenbergu. Jiná legenda vypráví o černém psu, který v Rumburgu střežil truhlu zlata a drahých kamenů. Kdo však v noci při pálení čarodějnic („Walpurgisnacht\") přišel mlčky na hrad, mohl psa vyhnat a získat tak poklad.\n\n\n"}
{"id": "460092", "url": "https://cs.wikipedia.org/wiki?curid=460092", "title": "Wish You Were Here (rozcestník)", "text": "Wish You Were Here (rozcestník)\n\nWish You Were Here může označovat:\n\n"}
{"id": "460096", "url": "https://cs.wikipedia.org/wiki?curid=460096", "title": "Luigi Cadorna", "text": "Luigi Cadorna\n\nLuígi Cadorna (4. září 1850 Pallanza - 21. prosince 1928 Bordighera) byl italský generál a politik.\n\nPocházel ze staré piemontské aristokratické rodiny. Vystudoval vojenskou akademii v Turíně, kterou ukončil v roce 1869 jako nejlepší v ročníku. Postupně postupoval ve vojenských a velitelských hodnostech. V roce 1892 se stal plukovníkem a 1898 generálmajorem. Po povýšení na generálporučíka se stal nejdříve velitelem pěší brigády, pak i velitelem armádního sboru a nakonec velitelem 2. armády. V době vstupu Itálie do 1. světové války zastával funkci šéfa generálního štábu italské armády. Cadornovy zásluhy o přípravu Itálie na válku byla velké, ale ve chvíli, kdy Itálie do války vstoupila, postrádal nezbytnou představivost, invenci a pružné myšlení, které by mu pomohlo válčit v duchu požadavků moderního operačního umění. To se také projevilo v neustále opakovaných neúspěšných italských ofenzívách na Soči, které vyvrcholily kolapsem italské armády u Caporetta, po němž byl Cadorna odvolán a nahrazen Armando Diazem. Po válce zveřejnil své paměti, ve kterých vyložil svůj pohled na válečné události. \n\n"}
{"id": "460098", "url": "https://cs.wikipedia.org/wiki?curid=460098", "title": "Holyroodské opatství", "text": "Holyroodské opatství\n\nHolyroodské opatství (\"Holyrood Abbey\") jsou pozůstatky augustiniánského opatství ve skotském Edinburghu. Opatství je umístěno v základech královského paláce v Holyroodu. Bylo postaveno roku 1128 na příkaz krále Davida I.\n\n\"Holy\" znamená svatý a \"rood\" je starý název pro kříž - obvykle značí kříž, na němž byl ukřižován Ježíš Kristus; název tedy znamená „svatý kříž“. Legenda tvrdí, že skotský král David I. se dostal do problémů při lovu v lesích a zachránil ho jelen, který měl mezi parohy namalovaný kříž, a tak slíbil, že na tom místě postaví kostel. Název se častěji objevuje ve tvaru \"Holly-rood\", méně běžně se používá i verze \"Holy-rood\".\n\nV roce 1127, když král David I. Skotský lovil v lese nedaleko Edinburghu, se znenadání před ním objevily nebezpečné parohy dospělého jelena. Dva bratři, Johannes a Gregan z baronského rodu Crawfordů v Upper Strathclyde, krále zachránili. Vděčný panovník je pasoval na rytíře a v následujícím roce založil holyroodské opatství. Od toho dne větev rodiny Crawfordů přijala do erbu hlavu jelena se zlatým křížem mezi parohy jako připomínku založení opatství. Rod také přijal motto \"Tutum Te Robore Reddam\" (\"Naše síla vás ochrání\"). Kříž byl přijat klanem Crawfordů po roce 1700, kdy tato větev rodiny přišla díky výhodnému sňatku k moci.\n\nOd 15. století se v opatství konaly mnohé královské korunovace a svatební obřady. Také však utrpělo řadu útoků. Roku 1544, za vlády Jindřicha VIII. Tudora, králův švagr Edward Seymour (bratr Jany Seymourové) vyplenil opatství a vážně poškodil jeho budovy.\nKrál Jakub VII. založil v holyroodském paláci jezuitskou kolej a v květnu 1688 přeměnil opatství na římskokatolickou kapli Řádu bodláku. Protestantská kongregace měla být přestěhována do nového . V listopadu toho roku, když vypukla slavná revoluce a novým králem se stal Vilém III. Oranžský, dav lidí vyplenil kirk a královskou hrobku. V roce 1691 Kirk of the Canongate nahradil opatství jako místní farní kostel. V roce 1758 byly provedeny rekonstrukční práce, ale opravená střecha se zřítila o deset let později při hurikánu v roce 1768, už nikdy nebyla znovu obnovena a opatství se přeměnilo v ruinu. \n\nDodnes existuje presbyteriánská církev, který se nazývá \"Holyrood Abbey\". Tato kongregace však používá pozdněviktoriánský kostel na Dalziel Place na křižovatce Marionville Road a London Road, trochu dále od starého holyroodského opatství. Budova kostela byla otevřena v prosinci roku 1900.\n\n\n\n"}
{"id": "460099", "url": "https://cs.wikipedia.org/wiki?curid=460099", "title": "Charlottenburg-Wilmersdorf", "text": "Charlottenburg-Wilmersdorf\n\nCharlottenburg-Wilmersdorf je čtvrtý městský obvod Berlína, který vznikl v roce 2001 sloučením obvodů Charlottenburg a Wilmersdorf.\nObvod byl centrem bývalého Západního Berlína. V obvodu se mimo jiné nachází Technická univerzita, Berlínská univerzita umění, Berlínská opera, Olympijský stadion nebo soubor obytných budov Autobahnüberbauung Schlangenbader Strasse.\n\nCharlottenburg-Wilmersdorf se dělí na sedm lokalit:\n"}
{"id": "460100", "url": "https://cs.wikipedia.org/wiki?curid=460100", "title": "Bükkszentkereszt", "text": "Bükkszentkereszt\n\nBükkszentkereszt ( ) je obec v Maďarsku v župě Borsod-Abaúj-Zemplén v okrese Miskolc. Leží přibližně 11 kilometrů západně od města Miskolc. Blízko obce leží oblíbené středisko zimních sportů Bánkút.\n\nMá rozlohu 26,97 km a žije zde 1206 obyvatel (2015).\n"}
{"id": "460104", "url": "https://cs.wikipedia.org/wiki?curid=460104", "title": "Quincy Jones", "text": "Quincy Jones\n\nQuincy Delight Jones, Jr. (* 14. března 1933, Chicago, Illinois) je americký hudebník, dirigent, hudební producent, aranžér, hudební skladatel filmové hudby a trumpetista. Během své kariéry, která trvá více než půl století, byl 79 krát nominován na cenu Grammy, přičemž 27 krát tuto cenu získal. Je známý jako producent nejprodávanějšího alba na světě — alba \"Thriller\" od Michaela Jacksona. Je také producentem charitativní písně \"We Are the World\". Známá je také jeho píseň \"Soul Bossa Nova\" z jeho alba \"Big Band Bossa Nova\" z roku 1962. Tato skladba se stala oficiální skladbou mistrovství světa ve fotbale 1998 a zazněla také ve filmu \"Seber prachy a zmiz!\" od Woodyho Allena.\n\nV roce 2013 byl uveden do Rock and Roll Hall of Fame.\n\n"}
{"id": "460105", "url": "https://cs.wikipedia.org/wiki?curid=460105", "title": "Ředidlo", "text": "Ředidlo\n\nŘedidlo neboli rozpouštědlo se používá ke zlepšení roztíratelnosti laků, k čištění štětců a k odstranění starých nátěrů.\n\nSložení: toluen, ethylacetát, butylacetát, ethanol, butanol\n\nPoužití: K ředění nitrocelulózových nátěrových hmot\n\nHořlavá kapalina I. třídy nebezpečnosti, teplotní třída T2, hustota 867 kg/m, celkový obsah organického uhlíku 0,80 kg/kg produktu\n\nF, Xn; R 11-20-36-66, S 2-16-24/25-36/37-46\n\nSložení: xylen (směs izomerů), lakový benzín\n\nPoužití: K ředění chlorkaučukových nátěrových hmot\n\nHořlavá kapalina II. třídy nebezpečnosti, teplotní třída T1, hustota 832 kg/m, celkový obsah organického uhlíku 0,89 kg/kg produktu\n\nXn; R 10-20/21-38-65, S 2-24/25-36/37-62\n\nSložení: ethanol, toluen\n\nPoužití: K ředění lihových nátěrových hmot; k čištění, odmašťování a jiným technickým účelům\n\nHořlavá kapalina I. třídy nebezpečnosti, teplotní třída T2, hustota 817 kg/m, celkový obsah organického uhlíku 0,52 kg/kg produktu\n\nF; R 11, S 2-7-16-46\n\nSložení: toluen, lakový benzín\n\nPoužití: K ředění syntetických nátěrových hmot rychle zasychajících, zvlášť vhodné pro stříkání\n\nHořlavá kapalina I. třídy nebezpečnosti, teplotní třída T2, hustota 795 kg/m,celkový obsah organického uhlíku 0,88 kg/kg produktu\n\nF, Xn; R 11-20-65, S 2-23-24/25-62\n\nSložení: lakový benzín, butan-1-ol\n\nPoužití: K ředění syntetických nátěrových hmot nanášených máčením, poléváním nebo štětcem\n\nHořlavá kapalina II. třídy nebezpečnosti, hustota 778 kg/m, celkový obsah organického uhlíku 0,83 kg/kg produktu\n\nXn; R 10-36-65, S 23-24/25-26-62\n\nSložení: xylen (směs izomerů), butan-1-ol\n\nPoužití: K ředění syntetických nátěrových hmot vypalovacích\n\nHořlavá kapalina II. třídy nebezpečnosti, teplotní třída T1, hustota 854 kg/m, celkový obsah organického uhlíku 0,85 kg/kg produktu\n\nXn; R 10-20/21-37/38-41, S 25-26-36/37/39-46\n\nSložení: xylen (směs izomerů)\n\nPoužití: K ředění syntetických nátěrových hmot nanášených štětcem, stříkáním nebo máčením\n\nHořlavá kapalina II. třídy nebezpečnosti, teplotní třída T1, hustota 865 kg/m, celkový obsah organického uhlíku 0,90 kg/kg produktu\n\nXn; R 10-20/21-38, S 2-23-24/25-51\n\nSložení: lakový benzín, xylen (směs izomerů)\n\nPoužití: K ředění syntetických a olejových nátěrových hmot nanášených štětcem, zasychajících na vzduchu při normální teplotě\n\nHořlavá kapalina II. třídy nebezpečnosti, teplotní třída T3, hustota 775 kg/m, celkový obsah organického uhlíku 0,85 kg/kg produktu\n\nXn; R 10-65, S 2-23-24-62\n\nSložení: toluen, 4-methylpentan-2-on\n\nPoužití: K ředění syntetické reaktivní dvousložkové nátěrové hmoty S 2008\nHořlavá kapalina I. třídy nebezpečnosti, hustota 825 kg/m, celkový obsah organického uhlíku 0,79 kg/kg produktu\n\nF, Xn; R 11-20-36/37-66, S 16-24/25-29-46\n\nSložení: toluen, xylen (směs izomerů)\n\nPoužití: K ředění emailu syntetického vypalovacího tepaného S 2023\nHořlavá kapalina I. třídy nebezpečnosti, teplotní třída T1, hustota 871 kg/m, celkový obsah organického uhlíku 0,91 kg/kg produktu\n\nF, Xn; R 11-20/21-38, S 16-24/25-36/37-46\n\nSložení: xylen (směs izomerů), butan-1-ol, butylacetát, 1-methoxypropan-2-ol\n\nPoužití: K ředění epoxidových dvousložkových nátěrových hmot mimo tepaného emailu S 2323\n\nHořlavá kapalina II. třídy nebezpečnosti, hustota 849 kg/m, celkový obsah organického uhlíku 0,74 kg/kg produktu\n\nXn; R 10-20/21/22-37/38-41, S 2-26-37/39-46\n\nSložení: lakový benzín, xylen (směs izomerů)\n\nPoužití: K ředění syntetických laků, určených pro elektrotechniku, např. S 1901, S 1924\n\nHořlavá kapalina II. třídy nebezpečnosti, hustota 785 kg/m, celkový obsah organického uhlíku 0,86 kg/kg produktu\n\nXn; R 10-65, S 23-24/25-62\n\nSložení: xylen (směs izomerů), butan-1-ol\n\nPoužití: K ředění impregnačních laků, určených pro aplikaci v tepelné třídě F, např. S 1903, S 1942\n\nHořlavá kapalina II. třídy nebezpečnosti, hustota 843 kg/m, celkový obsah organického uhlíku 0,82 kg/kg produktu\n\nXn; R 10-20/21/22-37/38-41, S 25-26-36/37/39-46\n\nSložení: xylen (směs izomerů), 2-ethoxyethylacetát\n\nPoužití: K ředění polyuretanových nátěrových hmot zasychajících na vzduchu\n\nHořlavá kapalina II. třídy nebezpečnosti, teplotní třída T2, hustota 900 kg/m, celkový obsah organického uhlíku 0,78 kg/kg produktu\n\nT; R 10-20/21/22-38-60-61, S 24/25-36/37-45-53\n\nSložení: xylen (směs izomerů), 2-ethoxyethylacetát\n\nPoužití: K ředění polyuretanových a akryluretanových nátěrových hmot\n\nHořlavá kapalina II. třídy nebezpečnosti, teplotní třída T2, hustota 924 kg/m, celkový obsah organického uhlíku 0,71 kg/kg produktu\n\nT; R 10-20/21/22-38-60-61, S 24/25-36/37-45-53\n\nSložení: xylen (směs izomerů), butylacetát, lakový benzín, butan-1-ol, 2-ethoxyethyl-acetát, toluen\n\nPoužití: K ředění polyuretanových základních barev U 2061, emailů U 2081 a laku U 1051 zasychajících na vzduchu\n\nHořlavá kapalina II. třídy nebezpečnosti, teplotní třída T2, hustota 861 kg/m, celkový obsah organického uhlíku 0,78 kg/kg produktu T\nR 10-20/21-36/38-60-61, S 24/25-36/37/39-45-53\n\nSložení: solventní nafta (ropná), 1,2,4-trimethylbenzen, ethylacetát, mesitylen, propylbenzen, butylacetát\n\nPoužití: K ředění veškerých rozpouštědlových nátěrových hmot Herbol\n\nHořlavá kapalina II. třídy nebezpečnosti, hustota 870 kg/m, celkový obsah organického uhlíku 0,88 kg/kg produktu\n\nXn, N; R 10-20-36/37/38-51/53-65, S 2-24/25-29-62\n\nSložení: benzin, toluen\n\nPoužití: K čištění a odmašťování kovových předmětů a textilních materiálů\nHořlavá kapalina I. třídy nebezpečnosti, hustota 707 kg/m, celkový obsah organického uhlíku 0,81 kg/kg produktu\n\nF, Xn; R 11-65, S 2-16-24/25-62\n\nPoužití: K čištění a odmašťování kovových předmětů, ředění nátěrových hmot, zrychluje zasychání.\n\nZnámý také pod názvy „White spirit“ a „minerální terpentýn“\n\nVšechna ředidla jsou rozpouštědly s nebezpečnými výpary. Vstřebávají se pokožkou a dráždí ji. Při práci je doporučeno používat ochranné rukavice a brýle, pracoviště účinně větrat. Při práci je zakázáno jíst, pít a kouřit. Při styku s otevřeným ohněm je nebezpečí výbuchu a požáru! Ředidla jsou hořlavé kapaliny, nemísitelné s vodou. Vhodné hasivo je pěna nebo prášek.\n\n"}
{"id": "460110", "url": "https://cs.wikipedia.org/wiki?curid=460110", "title": "Sylwester Bednarek", "text": "Sylwester Bednarek\n\nSylwester Bednarek (* 28. dubna 1989, Lodž) je polský sportovec, atlet, jehož specializací je skok do výšky.\n\nV roce 2008 získal na domácí půdě v Bydhošti stříbrnou medaili na juniorském mistrovství světa. O rok později v litevském Kaunasu získal zlatou medaili na evropském šampionátu do 23 let.\n\nV roce 2009 vybojoval na světovém šampionátu v Berlíně společně s Němcem Raúlem Spankem bronzovou medaili. Na Mistrovství Evropy v atletice 2010 v Barceloně se kvalifikoval do finále, kde obsadil výkonem 219 cm 10. místo.\n\nJeho zatím největším úspěchem je titul halového mistra Evropy ve skoku do výšky z roku 2017. Na světovém halovém šampionátu v následující sezóně obsadil mezi výškaři páté místo.\n\n\n"}
{"id": "460111", "url": "https://cs.wikipedia.org/wiki?curid=460111", "title": "Josef Mukařovský", "text": "Josef Mukařovský\n\nJosef Mukařovský (6. dubna 1851 Mohuč – 1. listopadu 1921 Klatovy) byl český malíř a ilustrátor.\nNarodil se v mohučské pevnosti v Německu v rodině důstojníka. Strávil tam osm let, poté navštěvoval školy v Praze a Vídni a absolvoval pražskou malířskou akademii. Od roku 1870 přispíval svými ilustracemi, zejména portréty a žánrovými kresbami, do Světozoru aj. časopisů; během čtrnácti let jich uveřejnil přes 400.\n\nK jeho dalším dílům patřila výzdoba schodiště Thunovského paláce. V 80. letech 19. století odjel do Mnichova. Tam se usadil, založil rodinu a zapojil do kulturního života. Maloval ilustrace do mnichovských kulturních časopisů a pod přezdívkou „Muki“ byl milým společníkem a hostitelem českých návštěvníků i mnichovských kolegů. K jeho přátelům tam patřili malíři František Hlavatý a Otto Peters.\n\nKrátce před první světovou válkou, když měla jeho dcera nastoupit do školy, se vrátil s rodinou do Čech a koupil domek v Domažlicích. Dokud mu to válečné události neznemožnily, přispíval nadále do mnichovských časopisů. Koncem války se zaměřil na portréty obyvatel Chodska. Zachovával si svůj tradiční styl, nové umělecké směry se ho nedotkly. Tvořil prakticky až do konce života. Zemřel v klatovské nemocnici.\n\nLidé jej znali jako šťastného, harmonického, vyrovnaného člověka.\n\n"}
{"id": "460124", "url": "https://cs.wikipedia.org/wiki?curid=460124", "title": "Dvojitá sportovní panoramatická kamera", "text": "Dvojitá sportovní panoramatická kamera\n\nDvojitá sportovní panoramatická kamera byl oficiální název pro panoramatický fotoaparát, který vyvinul německý fotograf a vynálezce Julius Neubronner z Kronbergu u Frankfurtu. Na technologii pracoval od roku 1909 a první přístroj vyrobil o tři roky později. Jeho využití bylo především v holubí fotografii ze vzduchu. Je označován jako lehká miniaturní kamera, která se pomocí koženého postroje a hliníkového kyrysu připevnila na prsa holuba. Kamera obsahovala časovací mechanismus, který zajišťoval prodlevu mezi jednotlivými expozicemi a otáčivý objektiv. Pořizovala obrázky ve formátu 3 × 8 cm. Fotoaparát byl schopen zaznamenat až 35 automatických expozic.\n\nNeubronnerovi se však nepodařilo sehnat výrobce a stejně jako jeho další modely kamery, ani ona se nezačala vyrábět sériově.\n\nFotoaparát je součástí sbírek v zámeckém muzeu Kronberg a také v \"Berlínském technickém muzeu\" a \"Německém muzeu v Mnichově\".\n\nPřibližně ve třicátých a čtyřicátých letech vznikly v dílně švýcarského hodináře Christiana Adriana Michela (1912-1980) z Walde im Aargau ve Schmiedruedu. Upravil Neubronnerův dvojitou sportovní panoramatickou kameru pro 16mm film a dále ji vylepšil mechanismy, které zajišťovaly počáteční prodlevu, prodlevu mezi jednotlivými snímky, posun filmu a hmotnostní limit fotoaparátu 75 g zůstal přitom zachován. Michel si nechal svůj fotoaparát patentovat v roce 1937, ale jeho plán nabídnout je švýcarskě armádě selhal, protože nesehnal výrobce pro sériovou výrobu. Obecně lze konstatovat, že neexistuje více než cca sto kamer tohoto typu.\n\nV osmdesátých letech Rolf Oberlaender představil malý počet vysoce kvalitních kopií dvojitých sportovních panoramatických kamer, které v roce 1999 získalo Švýcarské muzeum fotoaparátů. Některé byly pravděpodobně prodávány jako originály.\n\n"}
{"id": "460125", "url": "https://cs.wikipedia.org/wiki?curid=460125", "title": "Seznam obcí v departementu Seine-Maritime", "text": "Seznam obcí v departementu Seine-Maritime\n\nToto je seznam obcí v departementu Seine-Maritime ve Francii, jichž je celkem 745:\n"}
{"id": "460132", "url": "https://cs.wikipedia.org/wiki?curid=460132", "title": "Socialistická republika Makedonie", "text": "Socialistická republika Makedonie\n\nSocialistická republika Makedonie (zkráceně SR Makedonie; makedonsky Социјалистичка Република Македонија, СР Македонија) byla socialistickou republikou, jež byla součástí Socialistické federativní republiky Jugoslávie. Součástí AVNOJské Jugoslávie se země stala v roce 1944. Jugoslávskou federaci opustila Republika Makedonie okamžikem nabytí účinnosti své nové ústavy 20. listopadu 1991.\n\n\nZa počátek budoucí socialistické Makedonie bývá považován 2. srpen 1944, kdy se poprvé sešlo Makedonské protifašistické shromáždění národního osvobození.\n\nPrvní ústava Lidové republiky Makedonie pochází z prosince 1946. S několika doplňky byla platná až do přijetí další ústavy v dubnu 1963. Po přijetí nové federální ústavy byla v roce 1974 přijata nová ústava, která s dodatky platila až do roku 1991.\n\nZa dob jugoslávské federace do země proudily finanční prostředky k podpoře jejího rozvoje.\n\nPrvní svobodné volby v zemi se konají na podzim 1990. V dubnu 1991 je z názvu státu ústavním dodatkem odstraněno adjektivum socialistická.\n\nZemě dnes oslavuje svůj Den nezávislosti 8. září, neboť toho dne se v roce 1991 konalo referendum o osamostatnění, ačkoliv skutečné nezávislosti na SFRJ země nabyla až 20. listopadu 1991, kdy vstoupila v platnost nová ústava přijatá 17. listopadu 1991.\n\nRepublikové ústavy byly přijaty v letech 1946, 1963, 1974 a 1991.\n\nPolitickou hegemonii zde jako ve zbytku federace měla do roku 1990 Komunistická strana, respektive Svaz komunistů. V prvních svobodných volbách na podzim 1990 si parlamentní křesla rozdělili postkomunisté, představitelé albánské komunity a pravicové VMRO-Demokratická strana makedonské národní jednoty.\n\nV čele státu je po roce 1974, po vzoru federálního Předsednictva, republikové Předsednictvo.\n\n"}
{"id": "460139", "url": "https://cs.wikipedia.org/wiki?curid=460139", "title": "SS Runic (1889)", "text": "SS Runic (1889)\n\nSS \"Runic\" byl parník vybudovaný v roce 1889 v loděnicích Harland & Wolff v Belfastu pro společnost White Star Line. Byl určen na transport dobytka a plul na trase Liverpool - New York. Jeho sesterská loď byl \"Cufic\". V roce 1895 byl prodán společnosti West India & Pacific Steamship Co. a přejmenován na \"Tampican\". V roce 1899 byl předán Leyland Line. V roce 1912 byl opět prodán společnosti Moss & Co. a téměř okamžitě znovu prodán společnosti South Pacific Whaling Co. a přejmenován na \"Imo\". Poté vozil velrybí tuk. V roce 1917 se srazil u Halifaxu s francouzskou lodí převážející munici \"Mont Blanc\". O 20 minut později Mont Blanc explodoval. Podle zpráv bylo 1 700 lidí zabito a dalších 8 000 zraněno. Imo vyvázl bez vážnějšího poškození. V roce 1918 byl Imo přejmenován na \"Guvernoren\". V roce 1920 najel u Falkland v husté mlze na souš a byl celý ztracen.\n"}
{"id": "460144", "url": "https://cs.wikipedia.org/wiki?curid=460144", "title": "University of Sunderland", "text": "University of Sunderland\n\nSunderlandská univerzita je umístěna v Sunderlandu v severovýchodní Anglii. Na této univerzitě studuje více než 10 000 studentů včetně více jak 7 000 studentů z přibližně sedmdesáti zemí.\n\nUniverzita byla jmenována \"Nejlepší anglickou univerzitou pro studentskou praxi\".\n\nUniverzita je také jedna z 31 britských univerzit poskytující \"New Route PhD\" jako alternativu k tradičnímu Ph.D.\n"}
{"id": "460152", "url": "https://cs.wikipedia.org/wiki?curid=460152", "title": "Garfield a přátelé", "text": "Garfield a přátelé\n\nGarfield a přátelé (v anglickém originále Garfield and Friends) je animovaný televizní seriál pro děti z produkce americké televize CBS. Ta pořídila celkem sedm řad seriálu. Z nich byly v Česku uvedeny Českou televizí pouze dvě řady.\n\nKaždý díl seriálu se skládá ze čtyř částí:\n\n\n"}
{"id": "460155", "url": "https://cs.wikipedia.org/wiki?curid=460155", "title": "Zámky (rozcestník)", "text": "Zámky (rozcestník)\n\nZámky mohou být:\n\n\n"}
{"id": "460156", "url": "https://cs.wikipedia.org/wiki?curid=460156", "title": "Schiedam", "text": "Schiedam\n\nKolem roku 1250 byla na řece Schie vybudována přehrada kvůli ochraně polderů. Přehrada přilákala obchodní aktivity a díky nim kolem přehrady vzniklo malé město. To získalo v roce 1275 práva města od Aleidy van Avesnes, sestry Viléma II.\n\n"}
{"id": "460164", "url": "https://cs.wikipedia.org/wiki?curid=460164", "title": "Vitalij Chusejnovič Dogužijev", "text": "Vitalij Chusejnovič Dogužijev\n\nVitalij Chusejnovič Dogužijev ( , * 25. prosince 1935 v Jenakijevě, Doněcké oblasti, Ukrajinské SSR, SSSR – 3. října 2016) byl sovětský politik, v 80. letech člen rady ministrů SSSR ve funkci ministra všeobecného strojírenství, ve které řídil raketový a kosmický průmysl, a poté náměstek a 1. náměstek předsedy rady ministrů (vlády) Sovětského svazu. Jako náměstek předsedy vlády stál v čele nově založené Státní komise pro mimořádné situace, zodpovědné za systém civilní obrany, řešení ekologických havárií, ale i sociálních konfliktů. Po rozpadu Sovětského svazu byl do roku 1996 generálním ředitelem Vojensko-průmyslové investiční společnosti. Od roku 1994 byl předsedou rady Prvního národního penzijního fondu.\n\nVitalij Dogužijev se narodil roku 1935 v Jenakijevu v Doněcké oblasti Ukrajinské SSR. Otec, Chusejn Pšekujevič byl adygejské národnosti, matka, Naděžda Ivanovna, pocházela z havířské rodiny. Od roku 1939 rodina žila v Dimitrovu, za války byl Vitalij s matkou a babičkou evakuován do Karagandy v Kazachstánu, vrátili se roku 1944. Po střední škole byl roku 1953 přijat na Dněpropetrovskou univerzitu, obor mechanika, specializace raketové motory.\n\nOd roku 1958 pracoval v Zlatoustském strojírenském závodě, zprvu jako technolog, později konstruktér konstrukční kanceláře č.385, naposled vedoucí provozu. Roku 1967 byl (v jednatřiceti letech) jmenován ředitelem Usť-Katavského závodu vyrábějícího železniční vagóny a tramvaje, ale i raketové motory. Mladý ředitel se neomezil pouze na řízení podniku, ale použil prostředky závodu i ke zlepšení života obyvatel města – byla vybudována kanalizace, rekonstruována silniční síť, postavena tramvajová linka (pro cestující zdarma), budovány byty.\n\nV lednu 1976 se vrátil do Zlatoustu, byl jmenován ředitelem Zlatoustského strojírenského závodu (a současně 1. zástupcem Viktora Makejeva, generálního konstruktéra SKB-385). V té době se konstrukční kancelář a závod soustředily na vytvoření první sovětské mezikontinentální balistické střely na tuhé pohonné hmoty odpalované z ponorek, tato raketa – R-39 – byla úspěšně vyzkoušena a přijata do výzbroje roku 1983.\n\nV červnu 1983 Vitalij Dogužijev povýšil na funkci náměstka ministra všeobecného strojírenství. Zodpovědný byl za konstrukci a výrobu raketových motorů a námořních raket. Roku 1987 byl jmenován 1. náměstkem ministra a převzal řízení programu Eněrgija-Buran. V březnu 1988 se stal ministrem všeobecného strojírenství. Ministrem byl Dogužijev krátce, vrcholem jeho práce byl v listopadu 1988 start rakety Eněrgija, která vynesla na oběžnou dráhu raketoplán Buran v bezpilotním režimu.\n\nV červenci 1989 se stal náměstkem (od února 1991 prvním náměstkem) předsedy rady ministrů (tj. vlády) a předsedou nově založené „Státní komise pro mimořádné situace“, zodpovědné za systém civilní obrany, řešení ekologických havárií, ale i sociálních konfliktů. Aparát komise byl po rozpadu Sovětského svazu převzat Ruskem, dnes funguje jako Ministerstvo pro mimořádné situace.\n\nV listopadu 1991 odešel z vládních úřadů, stal se generálním ředitelem Vojensko-průmyslové investiční společnosti (do roku 1996). Roku 1992 se podílel na založení Prvního národního penzijního fondu, prvního nestátního fondu ve své kategorii. Od roku 1994 byl předsedou rady fondu.\n"}
{"id": "460167", "url": "https://cs.wikipedia.org/wiki?curid=460167", "title": "Turkméni", "text": "Turkméni\n\nTurkméni (Türkmen nebo Түркмен, plurál Türkmenler nebo Түркменлер) jsou turkický národ žijící primárně ve středoasijských státech, jako je Turkmenistán, Afghánistán a severovýchodní Írán. Jejich jazyk patří do skupiny západoturkických jazyků, podskupiny „Šahz“, také nazývaných „Turkic-i Kadim“, Oghuzské větvě makrojazyků - východní Torkama-ani jazyky. Mluví také jinými turkickými jazyky (ačkoliv iráčtí Turkméni v Iráku a jörüčtí Turkméni v Turecku a na Balkáně mluví turecky). Na celém světě jich žije odhadem 6,84 milionů, z toho největší část žije v Turkmenistánu (3 631 000).\n\nPřevládajícím náboženstvím je sunnitský islám.\n\n\n"}
{"id": "460172", "url": "https://cs.wikipedia.org/wiki?curid=460172", "title": "Planina", "text": "Planina\n\nPlanina je oblast na souši, ale i na mořském dně, kde není výrazné převýšení. Také se zde nachází velmi málo vyššího porostu. Často se zaměňují pojmy planina a plošina.\n\n\n\n"}
{"id": "460192", "url": "https://cs.wikipedia.org/wiki?curid=460192", "title": "Maorové", "text": "Maorové\n\nMaorové (či také Maoři) jsou původní polynéské obyvatelstvo Nového Zélandu (Aotearoa). Tato skupina do jihozápadní Polynésie pravděpodobně dorazila v několika vlnách před rokem 1300. Maorové se usadili na ostrovech a rozvinuli svou specifickou kulturu.\n\nEvropané, kteří od 18. století přicházeli na Nový Zéland ve stále hojnějším počtu, s sebou přinesli zbraně a nemoci, které decimovaly maorskou společnost. Po roce 1840 přišli Maorové o mnoho svého území, čímž nastal jejich kulturní a demografický úpadek, avšak od konce 19. století se jejich populace opět začala rozvíjet. Kulturní obrození pak započalo v 60. letech 20. století.\n\nNa počátku 21. století žilo na světě přibližně 725 000 Maorů, z nichž nejvíce (632 900) žilo na Novém Zélandu. Jejich jazykem je maorština.\n\nSnad nejznámějšími portréty Maorů jsou díla českého malíře Bohumíra Lindauera.\n\nO přesném původu kmene Maorů a způsobu i době, kdy se na Nový Zéland dostali, se do dnešní doby moc neví a historické teorie se prolínají s legendami, které jsou příslušníky tohoto kmene předávány z generace na generaci.\n\nLegenda popisuje, že prvním člověkem, který doplul na Nový Zéland, byl polynéský mořeplavec a válečník Kupe, který pocházel z území označovaného jako Hawaiki (patrně tak bylo označováno Tahiti nebo Cookovy ostrovy). Válečník Kupe dle legendy se svojí posádkou kolem roku 925 n. l. doplul na kánoi pojmenované Mata-hourua až k neobydlené části dnešního Severního ostrova. Toto nově objevené území pojmenoval Aotearoa, což ve volném překladu znamená „země dlouhého šedého oblaku“.\n\nVědci i legendy se však shodují na tom, že k řídkému osídlení, které zde bylo od desátého století, přibyla velká migrační vlna v polovině 14. století, která maorskou populaci značně rozšířila.\n\nZalidnění Nového Zélandu v průběhu 14. století zapříčinilo, že Maorové osidlovali ostrovy od pobřeží dále do vnitrozemí. Nárůst populace a rozšíření po celém území ostrova vyústilo ve vytváření jednotlivých sociálních uskupení – kmenů. Maorská populace se tak stává typickým kmenovým zřízením s dělbou práce, sociální hierarchií a svébytnou kulturou s uměním, náboženstvím a s tím souvisejícími rituály. Kmeny jsou zprvopočátku mírumilovnými uskupeními věnujícími se lovu a zemědělství, později je však nedostatek půdy a potravy příčinou vzniku válečného zaměření Maorů. Boje mezi jednotlivými kmeny o území způsobí, že Maorové jsou již od dětství vychovávání ve vojenské výchově. Neznali střelných zbraní, jejich zbraně byly ze dřeva, nanejvýše s kamennými hroty. Díky těmto \"primitivním\" zbraním jejich boje nekončily masakry. Ale s příchodem střelných zbraní se situace změnila. Již koncem osmnáctého století se jim dostaly do rukou první muškety. Kmen, který vlastnil tyto zbraně, si byl ihned vědom své síly a vydal se na nájezdy proti ostatním kmenům. S pomocí mušket výbojné kmeny zmasakrovaly celé vesnice a tím nevědomky uvolnily místo bílým osadníkům. Ale již v druhé třetině století devatenáctého nebylo s kým bojovat, naopak se zbylé kmeny pomalu semkly, aby spolu vystupovaly v jednáních s evropskými kolonisty.\n\nTedy již od období 14. století se formuje kultura Maorů, jak ji víceméně známe i v dnešní době. Navzdory četným válečným konfliktům se zde utužovaly tradice, umění a rituály, které měly ochránit bojovníky na svých výpravách. Veškeré zvyky a tradice, které v průběhu staletí vznikaly, nazývají Maorové „tikanga“, což má původ odvozený od slova „tika“ znamenající pravda či pravdivost.\n\nPro Maory se mnohé změnilo potom, co holandský mořeplavec Tasman objevil Nový Zéland roku 1642, došlo ke krátkému bojovému střetu, kdy Abel Tasman ztratil pár svých mužů a rozhodl se odplout. Přes století měli Maorové od Evropanů klid, než roku 1769 přistál na ostrově kapitán James Cook a Nový Zéland prohlásil za britskou kolonii, i nyní došlo ke střetu, ale James Cook se odmítal nové země vzdát a dokázal obratně využívat rozporů mezi jednotlivými maorskými kmeny. V dalších letech docházelo k postupné kolonizaci, kdy kolonizátory tvořili především rybáři velryb a lovci tuleňů, kteří začali rychle zakládat přístavy. Díky nim Maoři navázali užší vztahy s Evropany především kvůli vzájemně výhodnému obchodu, Maoři kupovali hlavně zbraně, kovové nástroje, alkohol, tabák či brambory, Evropani zas kupovali jejich zem a též useknuté potetované maorské hlavy, kterými byli fascinováni. Vzhledem k poptávce po potetovaných hlavách náčelníku se maorské kmeny, začali ještě více nenávidět. Ačkoli spolu kmeny válčily stále, k velkému zlomu došlo koncem osmnáctého století, kdy Maoři získali od Evropanů první palné zbraně, kvůli čemuž v následujících letech došlo k mnoha masakrům celých vesnic. Nejen muškety, ale též evropské nemoce zapříčinily velký pokles maorského obyvatelstva, čímž se uvolnilo místo pro další evropské kolonizátory.\n\nJak a kde žili Maoři, jak se oblékali? Ve většině případů si jednotlivé kmeny zakládaly polouzavřené vesnice, kolem nichž obdělávali zemědělskou půdu, občasně zakládali též dočasné osady sloužící k loveckým výpravám. Maorové byli lidem úzce spjatým s přírodou, proto jejich životní styl vycházel převážně z toho, co jim fauna a flora ostrova a moře poskytly. Jelikož si nevyráběli téměř žádný stavební materiál (cihly apod.), tvořili základ jejich obytných chýší kameny, větve a listy stromů či kosti velryb.\n\nCentrem vesnice byla stavba zdobená bohatými řezbářskými prvky – marae. Přechod z tropické Polynésie do mírného podnebí novozélandských ostrovů zapříčinil i nutnost přizpůsobit styl oblékání mužů i žen. Skromné či téměř chybějící oblečení bylo doplněno plášti z hrubě tkaného lněného vlákna. Oblečení je detailně popsáno v roce 1769. Muži často chodili téměř nazí, okolo jejich pasů byl pás, ze kterého visel proužek, který jim zakrýval genitálie. Ženy naproti tomu, aby si pás ovazovaly páskem, nosily pás mnoha proužků vyrobených z listí velmi tvrdé trávy. Do nich byly vplétány čerstvé lístky některých velmi sladce vonných květin. Obě pohlaví nosila drsné lněné šaty, pršiplášťového typu. Toto mohlo být nošeno okolo ramen či okolo pasu a kompletní oděv se skládal z obojího. Důležití muži nosili honosnější oděvy zdobené psí kůží, tanikové okraje, vzácně zdobené i peřím či dekorativními černými třásněmi. Maorové se postupem času zdokonalili zejména ve zpracování lnu, jeho tkaní a také v činění kůží a smotávací technice tenkých kožených provázků.\n\nMaorové věřili v existenci bohů a polobohů, kteří nejen, že stvořili svět, ale jsou stále přítomni v okolní přírodě. Díky tomuto pojetí víry si Maorové vytvořili specifický vztah ke své domovské krajině, se kterou se duchovně sžili. Proto pokud byli Maoři donuceni pokácet strom, museli své bohy požádat o svolení a následně držet několikadenní smutek. Soužití s přírodou se v maorské společnosti dodnes neztratilo a stromy jsou stále považovány za posvátné. Příroda obsahuje životní princip, jenž musí být opatrován. Narušení přírodní energie působí na jednotlivce jako na celý ekosystém, z toho vyplývá odpovědný přístup Maorů k přírodním zdrojům.\n\nHlavní soubor maorské mytologie se dal zjednodušeně rozdělit na tři velké komplexy. První obsahoval báje o stvoření světa - vesmíru, nebe a země, bohů, lidí a všech živých a neživých organismů. Druhý komplex zahrnoval cykly o polobozích, kteří jsou odvozeni právě z legend o stvoření světa. Třetí soubor se týkal přírodního světa a astronomie, který měl přispět hlavně k poznání přírody, ve které Maorové žili. Významné místo v maorské kultuře má v rámci mytologie především legenda o stvoření světa a o válce bohů. Hlavní roli ve stvoření světa hraje Otec nebes Rangi a Matka země Papatuanuka, ti byly v tak těsněném spojení, že všude okolo byla tma, dokud se jejich synové nerozhodli je oddělit, aby oni sami měli více místa. Tu-mata-uena – bůh lidí a války chtěl oba rodiče zabít, ale to mu ostatní bratři nedovolili a rozdělili rodiče na Zemi a Nebesa.\n\nTradice\n\nI když nepochybně existuje spoustu typických maorských tradic, rituálů a činností, v následujících kapitolách se pokusím zevrubně popsat především haku, haputangu – tradici péče o ženy v těhotenství a maorský pohřeb.\n\nTanec haka je v povědomí široké veřejnosti především díky rugbyovému novozélandskému týmu „All blacks“, kteří předvádějí haku před každým svým zápasem. Haka je ovšem mnohem více a je to jen pokračování maorské tradice.\n\nHaka je původně válečný tanec Maorů, kteří jej nazývají jako „haka pukana“. Nejedná se však pouze o jeden jediný tanec, jak by si často laická veřejnost myslí, ale je to obecný termín pro mnoho dalších různých tanců, kterou probíhají za dalšího zpívání s dějem. Haku můžeme rozdělit na tři druhy, které mají pod sebou ještě další tance. První je tanec beze zbraní zvaný „haka taparahi“, další je tanec se zbraněmi „peruperu“ a nakonec tanec s bojovým uměním. Všechny mužské haky mají však jedno společné. Všechny mají za cíl ukázat fyzickou zdatnost a obratnost válečníků. Mnozí Maoři se haku učili celý život a specializovali se na její provedení, tito válečníci pak byli i velmi uznávaní celým svým kmenem. Haka nebyla žádná jednoduchá činnost, k jejímu zvládnutí je potřeba dlouhý výcvik. V tomto ohledu je znám výrok mistra tance haka, Heneryho Teowaie, který na své smrtelné loži prozradil, v čem tkví umění haky. Řekl: „Kia korero te katoa o te tinana.“, v překladu: „Celé tělo musí mluvit.“\n\nJak jsme se již dozvěděli, Maorové byli kanibalové a tyto praktiky dávali přeneseně najevo i u haka. Válečníci provádějící haku do ní zakomponovali i posunky, kterými naznačovali, co poraženého protivníka nejspíše čeká. Mezi tyto posunky patřilo například ukazované vytržení srdce z těla. K hace neodmyslitelně patří i další hrozivé posunky jako vyplazování jazyka, koulení očí, dupot nohou a všelijaké výkřiky. To vše mělo za cíl protivníka zastrašit a naopak svým dalším válečníkům zvednout bojového ducha.\n\nOvšem tanec haka není jen doménou mužů. Existuje ženská verze zvaná „Poi“, která je protikladem k mužské hace. Je totiž jemná a klidná a ženy v něm krouží a víří malým míčkem, který byl lněný, byť dnes se již vyrábí z moderních materiálů. Mluvíme o tanci „Poi“ s jemným, ale rázným refrénem.\n\nJe jedna z nejznámějších maorských tradic snad pro svoji naprostou ojedinělost. Tato tradice tvrdí, že nejlepší porodní bábou ženy je právě její muž, který musí ovládat Oriori - tradiční umění zvuku. Muž své umění zvuku využívá k přímé komunikaci s potomkem, které mu díky praxi a vytvoření podmíněného reflexu sdělí, co potřebuje. Podle maorů se nejedná o telepatii a je dle nich přesnější metodou než moderní ultrazvukové zařízení.Oriori je považováno za přesnější a spolehlivější metodu pro kontrolu stavu dítěte, než moderní ultrazvuková skenovací zařízení. V Hapatunze se však nejedná pouze o umění zvuku, ale též o těhotenské masáže, díky kterým donutí dítě k zaujmutí ideální pozice pro porod. Celá hapatunga však v dnešní době skoro zanikla.\n\nMaoři chápou smrt jako něco přirozeného, jako něco k čemu její život směřuje a jsou smíření s pomíjivostí života. Maorští muži si přáli padnout statečně v zápalu boje a být uctíváni jako válečníci, pokud jim však taková smrt nebyla dopřána a válečník zemřel následkem zranění či nemoci, bylo to považováno za boží trest. Bylo to přisuzováno tomu, že nebožtík se musel nějak provinit proti tradicím nebo náboženským pravidlům. Pohřeb a s ním spjaté rituály se dodnes provádějí v největší vážnosti a úctě a tím pádem má vždy přednost před ostatními rituály na marae. Pohřební rituály jsou pak zdlouhavým procesem zavázány mnoha přesnými předpisy a pravidly, díky kterým mohl nebožtík opustit pozemský svět a dostat se do světa posvátného. Rituál vyvrcholil spálením nebožtíkova těla, v případě vysoce postavených Maorů byl společně s nimi spálen i speciální dům. Dnes se však tento způsob nahradil vodou, stalo se zvykem, že po odchodu z marae si všichni opláchnou obličej a marae se symbolicky pokropí. Tento zvyk má představovat očištění. Na pohřbu byly též zvykem hlasité projevy smutku – pláč, nářek. Každý další rok je proveden smuteční rituál, který nejen připomíná osobnost nebožtíka, ale též je událostí, kdy se mají opět setkat všichni pozůstalí.\n\nPrvní český malíř, který se zajímal o maorské tetování, se jmenoval Gottfried Lindauer. Lindauer se narodil roku 1839 a pocházel z Plzně. Umírá roku 1926. Českou republiku opustil v roce 1874 a vylodil se na Novém Zélandu. Do své smrti stihl nakreslit přes stovku portrétů různých maorských kmenů. Roku 1874 tedy rok, kdy Gottfried neboli Bohumír dostal na Nový Zéland, probíhalo zrovna sčítání lidu, které ukazovalo počet obyvatel kole 330 000 obyvatel. V dnešní době jsou Bohumírovo obrazy považovány za poklady. Před několika lety jsme v Plzni mohli takové obrazy vidět. Jednalo se o opravdu skvostná díla. Do Plzně přijeli i potomci maorských předků, které právě Bohumír namaloval. První zmínka o Maorech pochází z deníku slavného objevitele Abela Tasmana. V jeho deníku nejsou žádné zmínky o tetování, přestože vzhled domorodců zdokumentoval velmi podrobně. Je tedy možné, že v Tasmanově době tetování ještě neexistovalo. Přesný původ moka (tetování) není znám. O sto let později připlouvá na Nový Zéland mořeplavec James Cook. Jeho nálezy, poklady a kresby se stali ve Velké Británii okamžitě hlavním tématem ve Velké Británii. V té době se moko používalo nejčastěji. Legendy praví, že první osadníci Nového Zélandu si vždy před bitvou nakreslili na tvář značky z dřevěného uhlí, což je považováno za předchůdce tetování.\n\nJe zde mnoho teorií, které poukazují na důvody praktikování moka. Moko mělo za účelvypadat démonicky a nahánět nepřátelům strach v bitvách. Byla to také snaha o odlišení a v neposlední řadě byla tetovaná osoba považovaná za přitažlivější pro druhé pohlaví. Nejvíce tetování měli náčelníci a dále pak válečníci. Otroci byli vyčleněni z možnosti nosit moko, což mělo za symbol poukázat na jejich méněcennost. Pokud měl otrok na tváři tetování, splňovalo ohavný účel: výhodně prodat uříznutou hlavu. Tetování také sloužilo jako identifikace, protože každý klan měl tetování na tvářích poněkud jiné, byť na hýždích bylo stále stejné. Moko bylo považováno za něco posvátného a i proto byly nepřátelům často usekávány hlavy, aby tím vítěz dokázal svou sílu. Tento způsob se poněkud změnil příchodem kolonizátorů, kdy se potetované maorské hlavy sekaly za jediným účelem, a to prodat exotickou potetovanou hlavu Evropanům.\n\nPlné rty s modrou barvou byly pokládány za největší aspekt ženské krásy, kdežto na červené rty se nahlíželo jako na ubohost, dokonce až ohyzdnost. Moko na ženách tvořily kolem úst horizontální linky, podobně jako u mužů. „ Ženy měly na bradách vypracované obrazce, podobající se obrácené koruně, jejich ústa byla potetovaná dokonce i na vnitřní straně, na které měly modrou barvu. Tváře zdobily znaky na lících, stejně jako na čele a po obou stranách nosu. Zvyk tetování se u žen omezoval pouze na malé množství, nebyly však žádné zákazy tetování na ostatních partií těla, jakými byly stehna, hruď a další místa, byť něco takového bylo u žen velmi neobvyklé.\n\nCo se týče dětí a tetování, existuje zde spousta tvrzení, ale žádná nejsou doložena. Říká se, že se děti tetovaly kolem osmého roku, nebo až v dospělosti. Poslední nám tvrdí, že se děti tetovaly na začátku puberty. Musím zmínit ještě jednu formu tetování, pokud se tomu tak dá vůbec říkat, kterou se maorské ženy zdobily. Těmto ženám se říkalo plačky, ty byly vždy na pohřbech náčelníků. Tyto ženy se měly řezat ostrými předměty například hranami mušlí do tváří, krků a paží do té doby, dokud z nich netekla krev.\n\nTvorba moka byla dlouhá a velmi bolestivá operace. Nástroj, se kterým se dělal zářez do kůže, se jmenoval Uhi. Připomínal malý, ostrý dlátek. Nástroje byly vyrobeny z kostí mořských ptáků, žraločích zubů, kamen nebo tvrdého dřeva. Zářezy se dělaly tak, že část těla se přiložila na dláto a lehkými údery paličky na dláto vznikaly ve tkáni hluboké stopy. Do zářezů se poté přidalo černomodré barvivo. U tváře se nejdřív tetovala pouze polovina a než se začalo s tetování druhé půlky, muselo se počkat, až se rány zahojí. Barvivo, kterým se rýhy barvily, domorodci označovali jako Narahu nebo Kapara. Barvivo se skládalo z rozdrcené mízy borovice Kauri, Kahikatey nebo z rozrazilu Koromico. O těchto břízách se tvrdilo, že se z nich dá získat nejlepší odstín pro moko. Do směsi se dále může přidat housenka se spálenou rostlinou.\n\nZa úpadek moka mohli misionáři, kteří postupně zakazovali tetování v okolí misií. Kdo se chtěl, usadit, musel se moka zříci. V očích misionářů bylo moko symbolem pohanství. V dnešní době se již moko nepraktikuje a žijící svědkové patří k té nejstarší generaci. Tradiční tetování mizelo postupně, bylo do jisté míry nahrazeno novými způsoby tetování, ale s nynějším opětovným rozmachem maorské kultury se zase volá po klasickém moka.\n\n"}
{"id": "460194", "url": "https://cs.wikipedia.org/wiki?curid=460194", "title": "Markovič", "text": "Markovič\n\nJihoslovanské příjmení Markovič znamená syn Marka, nosí jej více různých osobností:\n\n\n\n\n"}
{"id": "460196", "url": "https://cs.wikipedia.org/wiki?curid=460196", "title": "Soseňský lom", "text": "Soseňský lom\n\nSoseňský lom je přírodní památka ležící přibližně 700 metrů směrem na jih od vesnice Soseň v okrese Rakovník. Lokalita, která je v okolí známá též pod názvem \"Jezírko\", navazuje na okraj lesního komplexu Obecní vrch a je součástí Přírodního parku Jesenicko. Chráněné území je v péči Krajského úřadu Středočeského kraje.\n\nPředmětem ochrany je více než 50 let opuštěný žulový lom, v němž se těžila žula jámově i plošně. Lom je zatopený jezírkem s výskytem obojživelníků a vzácných rostlin.Okolní prostor je z větší části zarostlý přirozeným náletem borovice, modřínu, břízy a jinými dřevinami. Menší část plochy je porostlá rozsáhlými koberci ploníku chluponosného. V lomové vodě se vyskytuje okřehek menší a závitka mnohokořenná.\n\nÚzemí je významné jako shromaždiště obojživelníků, je to významná lokalita entomologická a ornitologická. Území bylo zařazeno do regionálního biocentra jako součást územního systému ekologické stability krajiny.\n\nPoblíž lomu se nachází Boží kámen, registrovaný jako významný krajinný prvek. Přibližně 700 metrů severozápadním směrem od lomu leží další přírodní památka Plaviště.\n\n"}
{"id": "460197", "url": "https://cs.wikipedia.org/wiki?curid=460197", "title": "Transilien", "text": "Transilien\n\nRATP. Odlišnost obou druhů je také v tom, že zatímco linky RER protínají centrum Paříže, kde jsou integrovány do systému MHD, tak linky Transilien mají svůj výchozí bod vždy jen v jednom z hlavních pařížských nádraží. V roce 2004 spoje sítě Transillien přepravily 615 miliónů cestujících. V roce 2008 měřila síť Transilien 1296 km a měla 385 zastávek. Denně vyjíždí přes 5700 vlaků, které jsou v provozu od 5 hodin ráno do 0,30, 365 dní v roce. V informačním systému pařížského MHD je přestup na tyto linky značen lokomotivou na kolejích a barevnými písmeny ve čtvercích se zaoblenými rohy.\n\nPrvní linka do pařížských předměstí byla otevřena již 26. srpna 1837. Vedla z nádraží Saint-Lazare do města Le Pecq západně od Paříže. 1. října 1972 se z této linky stala linka RER A. Úspěch v provozu znamenal rozšíření i dalších linek, především pak výstavbu sítě RER od 60. let 20. století. Značka \"Transilien\" byla poprvé oficiálně představena 20. září 1999.\n\nTransilien je rozdělen do šesti základních oblastí, které vycházejí z předpisů SNCF a neodpovídají proto hranicím departementů. Jednotlivé linky jsou (obdobně jako u RER) značené písmeny odlišených barev, jen místo v kruhu jsou umístěny ve čtverci se zaoblenými hranami.\n\nŠest oblastí Transilien je rozděleno a pojmenováno podle pařížských nádraží:\n\nZ nádraží de l'Est vyjíždějí následující linky:\n\n\n\nZ nádraží Lyon vyjíždějí následující linky:\n\n\n\nZ nádraží Montparnasse vyjíždějí následující linky:\n\n\nZ nádraží du Nord vyjíždějí následující linky:\n\n\n\nZ nádraží Saint-Lazare vyjíždějí následující linky:\n\n\n\n\nZ nádraží La Défense vyjíždějí následující linky:\n\n\n\n"}
{"id": "460200", "url": "https://cs.wikipedia.org/wiki?curid=460200", "title": "Steven Hooker", "text": "Steven Hooker\n\nSteven Hooker (* 16. července 1982 Melbourne) je australský atlet, olympijský vítěz, mistr světa a halový mistr světa ve skoku o tyči.\n\nNa Letních olympijských hrách 2008 v Pekingu se stal mužem třetích pokusů. Svoji základní výšku zdolal napoprvé ale následných 580, 585, 590 ale i 596 skočil vždy napotřetí. Posledním výkonem zároveň ustanovil nový olympijský rekord. Na následující olympiádě v Londýně jeho rekord o jeden centimetr vylepšil Francouz Renaud Lavillenie.\n\n7. února 2009 skočil v Bostonu v hale 606 cm. Tímto výkonem se stal druhým nejlepším tyčkařem celé historie. Výše skákal jen světový rekordman Sergej Bubka. V posledních dvou sezónách (2011, 2012) bojuje s nevyrovnanými výkony. Na MS v atletice 2011 v jihokorejském Tegu v kvalifikaci třikrát neuspěl na základní výšce. Na Letních olympijských hrách v Londýně v roce 2012 si finále zajistil jediným kvalifikačním skokem, když překonal 550 cm. Ve finále však třikrát nedokázal uspět na výšce 565 cm a skončil stejně jako Američan Brad Walker bez platného pokusu v poli poražených.\n\nJeho matka Erica Hookerová se rovněž věnovala sportu. Na letní olympiádě v Mnichově v roce 1972 reprezentovala Austrálii ve skoku do dálky. V roce 1978 vybojovala na hrách Commonwealthu v kanadském Edmontonu stříbrnou medaili.\n\n"}
{"id": "460201", "url": "https://cs.wikipedia.org/wiki?curid=460201", "title": "WD", "text": "WD\n\nSpojení písmen W a D může mít různé významy:\n"}
{"id": "460202", "url": "https://cs.wikipedia.org/wiki?curid=460202", "title": "Eugène Devic", "text": "Eugène Devic\n\nEugène Devic (24. října 1858, Lyon – 1930) byl francouzský neurolog narozený a současník Jeana-Martina Charcota. Vystudoval medicínu v Lyonu pod internistou Léonem Bouveretem (1850–1929). Později pracoval v \"Hôpital de la Croix-Rousse\" a v \"Hôtel-Dieu de Lyon\".\n\nDevic prováděl výzkum různých neurologických poruch, včetně infantilní chorei, mozkových gliomů a tumorů v corpus callosum. Zapojil se taktéž do výzkumu břišního tyfu a duševních onemocnění spojených s touto nemocí.\n\nV roce 1894 Devic a jeho student Fernand Gault popsali vzácné nervové onemocnění, které postihuje míchu a optické nervy, připomínající roztroušenou sklerózu. Dnes se onemocnění označuje jako Devicova choroba nebo neuromyelitis optica.\n"}
{"id": "460203", "url": "https://cs.wikipedia.org/wiki?curid=460203", "title": "Bitva u Pultuska (1806)", "text": "Bitva u Pultuska (1806)\n\nBitva u Pultuska byla bitvou napoleonských válek, k níž došlo 26. prosince 1806 mezi Francií a Ruskem. Bitva skončila nerozhodně.\n\nNa jaře 1806 vznikla takzvaná čtvrtá protinapoleonská koalice, k níž patřilo Prusko, Rusko a Anglie.\n\nPruská armáda byla brzy rozdrcena v bitvách u Jeny a Auerstädtu a francouzské jednotky obsadily Berlín. Tato vítězství dovedla Napoleona do Polska. Zde očekával boj s blížící se ruskou armádou.\n\nRuský velitel generál Leontij Leontějevič Bennigsen, jakmile se dověděl o bitvě u Jeny, zahájil ústup a Francouzi v listopadu 1806 obsadili Varšavu. Následovaly menší střety mezi oběma stranami, které vedly k tomu, že Bennigsen se stáhl k Pultusku. Sem se k němu blížily jednotky maršála Lannese, který o Benningsenovi neměl tušení. K bojovému střetnutí obou armád došlo 26. prosince u Pultuska.\n\nBitva začala kolem jedenácté hodiny, kdy Lannes zahájil s 17. lehkým pěším plukem útok na předsunuté ruské pozice, pod vedením generála Baggovouta. Baggovoutovi jednotky byli těžce tísněny a tak jim přišlo na pomoc jezdectvo generála Kožina, jehož útok se zpočátku vyvíjel úspěšně, ale bylo i s Baggovoutovými jednotkami donuceno k ústupu. Pak zaútočil francouzský 9. a 10. husarský pluk. Tento útok byl zastaven dělostřelectvem, jež donutilo k ústupu i Suchetovu divizi, jež tvořila levé francouzské křídlo.\n\nNásledný protiútok vedl Lannes osobně, přes Moszynský les a povedlo se mu donutit Rusy k ústupu na druhou stranu lesa, ale po několika hodinách tvrdých bojů byl donucen dobytá postavení vyklidit. Situace se začala pro Francouze vyvíjet nepříznivě.\n\nPo druhé hodině však přiblížil k Pultusku generál Daultanne v čele 7000 mužů. Daultanne napadl špatně chráněný Moszyn a obsadil ho.\nVe stejnou chvíli zaútočil na levém křídle i Lannes.\n\nBitva skončila kolem osmé hodiny, přičemž obě strany zůstaly na svých pozicích. Benningsen však po bitvě od Pultuska ustoupil.\n\nVítězství si nárokovaly obě strany, ale strategicky zvítězil Lannes, neboť dokázal odolat dvakrát silnějšímu soupeři. K další velké bitvě došlo až u Jílového.\n\nPavel Benedikt Elbl: Maršál Lannes, francouzský Achilles. Akcent, Třebíč,\nJiří Kovařík: Napoleonova tažení II. Akcent, Třebíč\n"}
{"id": "460204", "url": "https://cs.wikipedia.org/wiki?curid=460204", "title": "Dálněvýchodní republika", "text": "Dálněvýchodní republika\n\nDálněvýchodní republika (rusky:\"Дальневосто́чная респу́блика, ДВР\"; \"Dalněvostočnaja respublika, DVR\") oficiálně Republika Dálného východu, někdy nazývaná jako Čitská republika, byl formálně nezávislý, de facto ale loutkový nárazníkový stát vznikajícího Sovětského Ruska, existující v letech 1920–1922. V současnosti je tato oblast součástí Ruska, Dálněvýchodního federálního okruhu.\n\nVytvořena byla na popud Lenina dne 6. dubna 1920 (po ruské občanské válce) také jako reakce na japonskou okupaci ruské části Dálného východu. Ústavodárné shromáždění bylo svoláno 12. listopadu 1921, veškerý vliv ale v tomto státě mělo sovětské Rusko.\n\nHranice státu vedla podél západního břehu Bajkalského jezera, podél severní hranice Mongolska a Číny a dále jako dnešní hranice podle řeky Ussuri. Do republiky patřila také jižní část poloostrova Kamčatka. Oblast Vladivostoku byla po většinu existence obsazena japonskými a americkými vojáky. Jižní část úseku hranice podél řeky Ussuri, oblast kolem města Čity (hlavně rok 1920) a oblast kolem Nikolajevsku na Amuru byly okupovány dohodovými mocnostmi Japonskem a USA. Především Vladivostok byl okupován nejdéle.\n\nJako nárazníkový stát komunistického Ruska přestala být republika po definitivním odchodu amerických a hlavně japonských oddílů z oblasti ruského Dálného východu užitečná pro původní účel, kvůli kterému byla vytvořena. 15. listopad 1922 byla tedy připojena k RSFSR jako Dálněvýchodní oblast (a později se přeměnila v pouhý kraj). Japonské oddíly ruské území opustily v roce 1922, severní Sachalin však zůstal pod japonskou okupací až do roku 1925.\n\nNa území této dočasné republiky bylo vydáno 36 známek. Polovina jich byla ruských s přetiskem DVR (v azbuce), zbytek byly známky sovětské Dálněvýchodní republiky z roku 1923. I ty byly ruské s přetiskem D V.\n\n"}
{"id": "460207", "url": "https://cs.wikipedia.org/wiki?curid=460207", "title": "Otto Marburg", "text": "Otto Marburg\n\nDr. Otto Marburg (25. května 1874 Rýmařov – 13. června 1948 New York City) byl lékař, neurolog narozený v moravském Rýmařově. Působil ve Vídni a v New Yorku.\n\nPo 19 let stál v čele Neurologického institutu Vídeňské univerzity. V roce 1938 odjel do Spojených států jako emigrant a nastoupil na Columbia University jako klinický profesor neurologie. Byl osobním přítelem Sigmunda Freuda. Byl autorem četných textů o nervové soustavě a popsal zvláštní hraniční formu roztroušené sklerózy, která po něm byla pojmenována – Marburgova roztroušená skleróza.\n\nZemřel na rakovinu ve věku 74 let.\n\nOtto Marburg nemá nic společného s objevením viru Marburg, který byl objeven v německém městě Marburg.\n\n"}
{"id": "460208", "url": "https://cs.wikipedia.org/wiki?curid=460208", "title": "Marburg (rozcestník)", "text": "Marburg (rozcestník)\n\nSlovo Marburg má více významů:\n\n\n\n"}
{"id": "460209", "url": "https://cs.wikipedia.org/wiki?curid=460209", "title": "Letecká fotografie z draků", "text": "Letecká fotografie z draků\n\nLetecká fotografie z draků (anglicky \"Kite Aerial Photography\", zkráceně \"KAP\") je název pro specializovaný žánr z oboru fotografie.\n\nFotoaparát je vynesen do vzduchu pomocí draka a je ovládán buď dálkově nebo automaticky k tomu, aby exponoval fotografie ze vzduchu. Fotografická soustava se může pohybovat od velmi jednoduché, sestávající se ze spouštěcího mechanismu s jednorázovým fotoaparátem, až po velmi složité rádiově ovládané přístroje a digitální fotoaparáty. V některých případech se jedná o alternativu k ostatním formám snímkování ze vzduchu.\n\nFotoaparát lze připevnit přímo na draka, ale obvykle je připevněn k nastavitelné plošině mezi šňůrou a drakem. Tato vzdálenost redukuje nadměrný pohyb, který by mohl být přenášen z draka na fotoaparát a umožňuje drakovi vyletět do vyšších a stabilnějších vzdušných proudů. Pokud je to možné, fotoaparát se nastaví na vysokou rychlost závěrky, aby se snížilo pohybové rozostření. Fotoaparáty používající interní funkce stabilizaci obrazu mohou zvýšit počet ostrých fotografií. Aby bylo možné pořizovat fotografie orientované souběžně s horizontem, používá se metoda závěsu.\n\nTento jednoduchý způsob vyrovnávání vodorovné úrovně umožňuje závěs z tuhého materiálu umístěný na šňůře pod drakem. Přirozená gravitace sama udržuje plošinu rovnou, bez ohledu na úhel, který svírá šňůra draka se zemí. Kyvadlo sice osciluje v důsledku pohybu draka a síly větru, ale fotoaparát s kyvadlem zůstane stabilnější než bez kyvadla.\n\nPicavetův závěsný kříž je pojmenován po svém francouzském vynálezci Pierru Picavetovi. Skládá se z tuhého kříže, který je pod šňůrou k drakovi zavěšený ze dvou bodů. Samotné lano je propleteno v několika bodech kříže a zároveň je spojeno se šňůřou draka. Picavetovo lanko prochází skrz oko háčků nebo přes malé kladky tak, aby se plošina ustálila ve vodorovné poloze. Rozměry a tvary Picavetova závěsu byly při pokusech na zvýšení stability a ke zlepšení pohyblivosti několikrát přizpůsobeny.\n\n\nSpoušť fotoaparátu může být ovládána několika možnými způsoby v závislosti na typu kamery a složitosti elektroniky a plošiny. Spouštěcí mechanismy jsou ovládány pomocí rádiových servo motorků, infračerveného signálu, kabelové spouště nebo pomocí vestavěného intervalometeru. Ideální situace je taková, že se spoušť uvolní až po dosažení požadované výšky, aby se zabránilo pořizování fotografií během vypouštění.\n\nUpevnění kamery přímo na drakovi nebo šňůře neumožňuje praktickou změnu polohy. Pokud je kamera namontována uvnitř rámu, může být tato souprava navržena tak, aby se mohla natočit horizontálně a vertikálně a měnit tak formát obrazu krajiny otáčením fotoaparátu. Úpravy těchto úhlů lze provést ručně, nastavením plošiny na zemi, nebo po úpravě plošiny umožňuje pomocí dálkového ovládání nebo automatického regulátoru na plošině, když je ve vzduchu. Běžně se úpoužívá RC systém, který se používá pro modely letadel. Serva se v těchto systémech používají k úpravě polohy plošiny. Bylo vyvinuto několik automatických regulátorů tak, aby mohly snímat fotografie, pohybovat kamerou, měnit úhel, a tak dále.\n\nNejdůležitějším aspektem jakéhokoliv draka k výtahu fotoaparátu je stabilita. Široce používané typy draků jsou například parafoil, rokkaku nebo delta.\n\nV roce 1883 Archibald Douglas draky používal pro měření rozdílů rychlosti větru. Alexander McAdie zopakoval pokusy Benjamina Franklina s drakem a elektroměry. V roce 1887 zveřejnil zprávu o řiditelných dracích Woodbridge Davis.\n\nPrvní letecké fotografie z draka pořídil Arthur Batut v Labruguière ve Francii v roce 1888.\n\nPo roce 1893 se inspiroval Malajským drakem americký vynálezce William Abner Eddy, který jej dále vylepšil a dnes je známý jako „čtyřúhelníkový drak Eddy“ (anglicky: \"diamond Eddy kite\"). Zlepšil také způsob řetězení několika draků. Dříve byl každý drak spojen s předchozím a Eddy místo toho vedl jednotlivé draky z odboček ze společné hlavní linie. Dne 30. května 1895 Eddy pořídil první fotografie ze vzduchu v Americe. Bylo to 37 let po prvních Nadarových snímcích z balónu a 7 let po prvních fotografiích z draků Arthura Batuta. Eddy Batutovu technologii vylepšil a dokonce experimentoval s telefonováním přes draky a „dračími zrcadly“. Eddy měřil teploty vzduchu, pomáhal námořnictvu ve Španělsko-americké válce a s pomocí fotografie pořízených z draka vyřešil krádež zmrzliny ze své pavlače.\n\nSlavné fotografie San Francisca po zemětřesení v roce 1906 (vpravo) pořídil pionýr KAP George R. Lawrence velkoformátovým panoramatickým fotoaparátem a stabilizační plošiny, kterou sám navrhl. Jednalo se o 160 stupňovou panoramatickou fotografii pořízenou z výšky 600 metrů, která byla vyvolána kontaktním otiskem z negativu o rozměrech 17×48 palců (43×122 cm). Každý kus se prodával za 125 USD, Lawrence získal za prodané fotografie 15 000 dolarů. Fotoaparát vážil 22 kilogramů a používaly se v něm celuloidové desky.\n\nS rozvojem internetu, lehkých a cenově dostupných digitální fotoaparátů, rádiové techniky a mikroelektroniky, se letecká fotografie z draků stává stále více populární. V posledních letech jsou k dispozici sestavy, které začátečníkům umožní rychle sestavit funkční KAP plošinu a začít pořizovat letecké snímky v obou spektrech - viditelném a infračerveném spektru. Praktické a komerční využívání KAP je omezeno nepředvídatelností počasí (zejména větru, slunce a deště) a na skutečnost, že ne každé místo je vhodné pro létání s drakem. Jeho provozování v blízkosti budovy nebo při větru poblíž stromů může být problematické vzhledem k velké turbulenci.\n\nHlavními aplikacemi jsou dnes amatérská fotografie, výtvarné umění a archeologie. Pokusy o komercializaci KAP byly dosud z velké části neúspěšné.\n\n"}
{"id": "460212", "url": "https://cs.wikipedia.org/wiki?curid=460212", "title": "Bohuslav Niederle (1907)", "text": "Bohuslav Niederle (1907)\n\nBohuslav Niederle (28. března 1907, Kladno – 12. května 2000 Praha) byl český lékař působící v oboru chirurgie.\n\nV roce 1931 promoval v Praze na 1. lékařské fakultě Univerzity Karlovy, v roce 1966 se stal profesorem. Po studiích nastoupil na kliniku prof. Arnolda Jiráska, kde se později (1935) stal asistentem. V roce 1945 se habilitoval pro patologii a terapii nemocí chirurgických a nastoupil jako přednosta chirurgického oddělení městské nemocnice v Praze-Motole, kde působil až do roku 1974. V roce 1999 byl pasován na Rytíře českého lékařského stavu.\n\nZabýval se terapií chirurgických nemocí (ftizeologií, operacemi maligních strum a chirurgickou léčbou gastrointestinálních onemocnění). Byl odborníkem v oblasti chirurgie žlučových cest.\n\nByl synem profesora chirurgie Bohuslava Niederleho (1873–1963), synovcem archeologa Lubora Niederleho a vnukem klasického filologa Jindřicha Niederleho. Jeho sestra Běla (1904–1995) si vzala rovněž lékaře a obě její děti vystudovaly medicínu. Jeho dcera Běla se též provdala za lékaře a jeho syn Jiří (1939–2010) byl profesorem na Matematicko-fyzikální fakultě Univerzity Karlovy, věnoval se oboru fyzika částic a matematická fyzika.\n\nJeho otec si nechal v Kladně vedle budovy soudu postavit Niederleho vilu čp. 1649 z roku 1910 a je po něm také pojmenována nejstarší budova kladenské nemocnice, Niederleho pavilon čp. 1548 z let 1902-1903, kde sídlí administrativa nemocnice (původně měla nemocnice jen jednu budovu a v r. 1933 byla přejmenována na \"Niederlovu v. v. okresní nemocnici\", po roce 1939 byla nemocnice rozšířena).\n\n"}
{"id": "460222", "url": "https://cs.wikipedia.org/wiki?curid=460222", "title": "Faktor II", "text": "Faktor II\n\nProtrombin (faktor II) je plazmatický glykoprotein. Jeho aktivní forma se označuje jako trombin (faktor IIa), který má velký význam v procesu koagulace. Trombin patří mezi serinové proteázy (EC 3.4.21.5) a přeměňuje rozpustný fibrinogen na nerozpustná fibrinová vlákna. Také katalyzuje řadu reakcí souvisejících s koagulací.\nKoncentrace protrombinu v plazmě je přibližně 303 +- 40 U/ml (0,153 +- 0,02 mg/ml) a jeho poločas je asi 2,8 +- 0,5 dne.\nGen protrombinu se nachází na jedenáctém chromozómu (11p11-q12), má 14 exonů a délku 21 kb.\n\nProtrombin je syntetizován v játrech (jeho molekulová hmotnost je přibližně 72 kDa) a je posttranslačně modifikován při reakci s vitamínem K, během které se zbytky kyseliny glutamové na protrombinu převádí na gamma-karboxyglutamovou kyselinu (Gla). Za přítomnosti vápenatých iontů se Gla zbytky účastní vazby trombinu na membránové fosfolipidy. Deficit vitamínu K nebo podání antikoagulancií (např. warfarin) inhibuje syntézu zbytků gamma-karboxyglutamové kyseliny, a tak zpomaluje aktivaci koagulační kaskády.\nTrombin vzniká enzymatickým štěpením polypetidového řetězce protrombinu působením komplexu protrombináza. Komplex je složen z aktivovaného faktoru X (FXa), faktoru V (FVa), který výrazně zesiluje účinek FXa, dále z membránových fosfolipidů a vápenatých iontů.\nPři aktivaci komplexem protrombinázy se protrombin štěpí na dvou místech. Z N-konce se odděluje F 1.2 aktivační peptid a zbylá část (fragmenty A a B spojené disulfidovou vazbou) je vlastní trombin. Trombin je tedy heterodimer složený z řetězce A (s molekulovou hmotností 6 kDa) a řetězce B (31 kDa).\nU dětí se koncentrace protrombinu a trombinu v plazmě od narození postupně vyvíjí a v 6 měsících se už blíží hodnotám koncentrací u dospělých.\nTrombin přeměňuje fibrinogen na aktivní formu, která polymeruje za vzniku fibrinu. Trombin také aktivuje faktor XI, faktor V, a faktor VIII. Tato pozitivní zpětná vazba urychluje produkci trombinu.\n\nFaktor XIII je také aktivován trombinem. Faktor XIIIa je transglutamináza, která katalyzuje tvorbu kovalentních vazeb mezi zbytky lyzinu a glutaminu ve fibrinu. Kovalentní vazby zvyšují stabilitu fibrinové sraženiny.\n\nKromě aktivity v koagulační kaskádě, se trombin také účastní aktivace trombocytů – prostřednictvím proteázami-aktivovaných receptorů na trombocytech.\nUplatňuje se při ní trombomodulin – integrální membránový protein exprimovaný na endoteliálních buňkách. Trombin navázaný na trombomodulin výrazně aktivuje protein C – inhibitor koagulační kaskády. Aktivovaný protein C poté inaktivuje faktory Va a VIIIa (ke své funkci potřebuje protein S jako kofaktor, membránové fosfolipidy a vápenaté ionty).\nByla popsána různá vzácná onemocnění související s protrombinem (např. hypoprotrombinémie). Anti-trombinové protilátky u autoimunitních onemocnění mohou být faktorem pro vznik lupus antikoagulans (také známý jako antifosfolipidový syndrom). Hyperprotrombinémie, spojená se zvýšeným rizikem žilní trombózy, může být způsobena mutací 20210a.\nTrombin, jako významný vasokonstriktor a mitogen, se významně uplatňuje při vzniku vazospasmů následně po subarachnoidálním krvácení. Krev z prasklého mozkového aneurysma se sráží poblíž mozkové tepny za vzniku trombinu. Ten indukuje prudké a dlouhodobé zúžení krevní cévy, které může vést až k mozkové ischemii.\n\nTrombin je často využíván pro jeho výraznou proteolytickou specifitu. Štěpí polypeptidový řetězec (Leu-Val-Pro-Arg-Gly-Ser) mezi zbytky aminokyselin Arginin a Glycin. Tento řetězec se často vkládá jako spojovací oblast do rekombinantních fúzních proteinů a po štěpení trombinem se získá požadovaný protein.\n\nKoncentrát protrombinového komplexu a plazma z plné krve jsou přípravky s vysokým obsahem koagulačních faktorů, které se používají k úpravě deficitu protrombinu.\nMezi indikace k podání patří např. nezvladatelné krvácení způsobené warfarinem.\n\nŘízení účinku trombinu je mechanismus působení většiny dnešních antikoagulancií.\nWarfarin a podobná léčiva inhibují karboxylaci závislou na vitamínu K u několika koagulačních faktorů, včetně protrombinu. Heparin zvyšuje afinitu antitrombinu k trombinu (i k faktoru Xa).\nNovou skupinou léčiv jsou přímé inhibitory trombinu, které přímo inhibují jeho aktivní centrum.\n\nPo objevu fibrinogenu a fibrinu, vyslovil lékař Alexander Schmidt v roce 1872 hypotézu o existenci enzymu, který převádí fibrinogen na fibrin\nPřítomnost protrombinu poprvé stanovil Cornelius Pekelharing (Univerzita v Utrechtu) v roce 1890.\n"}
{"id": "460223", "url": "https://cs.wikipedia.org/wiki?curid=460223", "title": "Gupta", "text": "Gupta\n\nGupta je druh staroindického písma. Guptovské písmo, někdy i \"guptovské bráhmí\", \"pozdní bráhmí\", se používalo pro zápis sanskrtu v Guptovské říši (zhruba 3.–6. století) na území dnešní Indie, v době obecného rozkvětu včetně písemnictví. Písmo gupta je odvozeno z písma bráhmí a naopak z guptovského písma je odvozeno několik dalších písem včetně nagarského a dévanágarí a písem z něj odvozených a také tibetského písma.\nPísmo Gupta pochází z Bráhmí a spojuje ho s většinou písem bráhmické skupiny písem, které jsou všeobecně typu hláskoslabičné (alfasylabické) neboli abugidy. To znamená, že souhlásky mají své samostatné symboly, kdežto samohlásky se vyznačují diakritickými znaménky kromě samohlásky /a/, které se předpokládá a nevyznačuje se. Toto pravidlo platí shodně v celé bráhmické rodině písem a odlišují se navzájem jen jejich konkrétními tvary znaků a znamének.\n\nBěhem 4. století se písmena stávala spojitější a symetričtější kvůli zrychlení psaní i pro větší estetiku. Tak se písmo rozdělilo na regionální varianty napříč říší, jejichž klasifikace není jednoznačná a definitivní, protože každý nápis se způsobem psaní tvarů znaků může lišit od všech ostatních. Tak „guptovské písmo“ budiž chápáno jako nejednotný souhrn všech forem psaní v guptovském období.\n\nZachované nápisy v písmu Gupta jsou většinou na železe nebo sloupech a na mincích z doby dynastie Gupta. Jeden z nejdůležitějších byl Allahabad Prasasti. Složený Harišenou, dvorním básníkem a ministrem krále Samudragupty, popisuje Samudraguptovu vládu od nástupu na trůn jako druhý v dynastii a s dobýváním dalších království.\n\nVýzkum písma Gupta na mincích povstalo objevem of a pokladu zlatých mincí roku 1783. Od té doby bylo nalezena řada podobných pokladů mincí, mezi nimi nejvýznamnější Bayana v okrese Bharatpúr v indickém státě Rádžastán objevený v roce 1946 s více než 2 000 zlaťáky vydanými guptovskými králi . Mnoho mincí guptovské říše nesou nápisy legend nebo znamení historických událostí. Bylo to první indická říše, která je vydávala, patrně v důsledku unikátního hospodáského rozvoje. Téměř všichni králové Gupty, počínaje prvním z nich Čandraguptou I., razili mince.\n\nNápisy na mincích se liší i od nápisů na sloupech v důsledku konzervatizmu vedeného snahou o přijatelnost platidla, která se tak vyhýbala regionálním odchylkám písma na mincích. Navíc kvůli stísněnému prostoru zejména na stříbrných mincích byly symboly často zjednodušené a zakrnělé, např. symbol pro /ta/ a /na/, který se často zjednodušoval na pouhou svislici.\n\n\n"}
{"id": "460226", "url": "https://cs.wikipedia.org/wiki?curid=460226", "title": "Olga Nikolajevna", "text": "Olga Nikolajevna\n\nOlga Nikolajevna Ruská (, po únoru 1917 oficiálně přejmenována na Romanovová (Рома́нова); * 3. (15.) listopadu 1895, Peterhof, poblíž Petrohradu – 17. července 1918, Jekatěrinburg) byla ruská velkokněžna (\"Její Imperátorská Výsost\") a nejstarší dcera (prvorozenec) cara Mikuláše II. a carevny Alexandry Fjodorovny.\n\nByla zavražděna společně s celou carskou rodinou v Ipaťjevově domě v Jekatěrinburgu v noci ze 16. na 17. července 1918.\n\nV roce 2000 byla také společně s rodiči a sourozenci pravoslavnou církví kanonizována jako „strastotěrpěc” (trpitel, mučedník).\n"}
{"id": "460228", "url": "https://cs.wikipedia.org/wiki?curid=460228", "title": "Ipaťjevův dům", "text": "Ipaťjevův dům\n\nIpaťjevův dům () je dnes již neexistující nevelká palácová budova v Jekatěrinburgu, v jejíchž sklepních místnostech byl v noci z 16. na 17. července 1918 zavražděn s celou rodinou car Mikuláš Alexandrovič Romanov, až do své abdikace poslední ruský imperátor.\n\nDům byl postaven na konci 80. let 19. století státním radou Ivanem I. Redikorcevem. Dům byl kamenný dvoupatrový palác. Místo stavby bylo vybráno na západním, nejstrmějším svahu Vozněsenské hůrky – významné vyvýšeniny Jekatěrinburgu.\n\nRoku 1908 jej koupil inženýr Ipaťjev, roku 1918 mu byl zabaven rudými a použit k věznění carské rodiny. 17. července byla celá carská rodina z rozkazu komisaře Sverdlova postřílena, aby se jí nezmocnily blížící se československé legie. Ty přišly necelý týden po tragických událostech. 25. července 1918 byl Jekatěrinburg v době občanské války obsazen Bílou armádou pod velením československého generála Gajdy, jenž si v Ipaťjevově domě na několik měsíců zřídil generální štáb. Na Michajlovském hřbitově dnes leží památník československým obětem.\n\nZa časů Sovětského svazu bylo v domě muzeum revoluce (1927–1932) a různé kanceláře. V roce 1974 byla budova oficiálně prohlášena za sovětskou národní památku, ale již o 3 roky později, 22. září 1977, byl dům z rozhodnutí politbyra stržen, rozhodnutí provedl Boris Jelcin.\n\nV roce 2003 byl na místě Ipaťjevova domu postaven Chrám Všech svatých na krvi. Téhož roku se zde sešli ruský prezident Vladimir Putin a německý kancléř Gerhard Schröder.\n\n"}
{"id": "460230", "url": "https://cs.wikipedia.org/wiki?curid=460230", "title": "Transwoman", "text": "Transwoman\n\nTranswoman (psáno též trans woman či trans-woman, lidově t-girl, ts-girl, česky také transžena) je anglický výraz pro člověka, který v důsledku odlišného vývinu pohlavní identity změnil svou příslušnost z mužského pohlavní na ženské. Podobný význam mají též výrazy transsexualita či transgender.\n\nTransženy nejprve podstupují proces nazvaný \"transition\" (přechod), který má několik fází. Jejich sled, návaznost atp. se mohou lišit dle praktik v dané zemi, příp. dle „psychické připravenosti“ konkrétní osoby atp. Obecně však takový přechod zahrnuje diagnostiku provedenou odborným lékařem (sexuologem), přijetí identity, hormonální léčbu, ukotvení sociální, změnu jména, operační zákroky, další úřední změny, související změny ve způsobu oblékání atp., případnou práci na změně hlasu aj.\n\nV některých kulturách je fenomén transsexuality vnímán jako tradiční součást společnosti, jako například \"hidžry\" v Indii, \"kathoey\" v Thajsku apod.\n\n\n"}
{"id": "460231", "url": "https://cs.wikipedia.org/wiki?curid=460231", "title": "Záhon", "text": "Záhon\n\nZáhon je plocha v zahradě, nebo parku určená na zpravidla dočasnou výsadbu rostlin. Květinové záhony mohou na jednu sezónu vytvořit barevný obrazec. Záhon v okrasné zahradě nebo parku je prvek úpravy zahradní architektury používaný podle zásad sadovnické tvorby.\n\nZeleninové záhony jsou určeny k pěstování zeleniny. Některé druhy zeleniny byly vyšlechtěny pro použití jako okrasné rostliny. Hlavní u koncepce okrasného záhonu však není druh rostliny, ale invence autora a péče o rostliny, proto můžete dekorativně zapůsobit na oko diváka i záhonem salátu, nebo zelí.\nModerní zahradnictví používá do květinových záhonů menší kompaktní rostliny, které kvetou rovnoměrně a spolehlivě. Jsou pěstovány především pro použití ve velkých ornamentech, kde je jednotnost a předvídatelnost (kvetení v termínu) nesmírně důležité. Často takto šlechtěné rostliny ztratí individuální rysy, což kritizoval například Christopher Lloyd, který prosadil neformální styl podestýlky.\nZáhony, jak jsou používány v parcích a velkých zahradách, kde celé květinové záhony jsou znovu osázeny dvakrát nebo třikrát do roka, jsou nákladné a na pracovní čas náročné ozdobné prvky. Což je důvod, proč jsou stále vzácné. Výhodou záhonů je relativně snadné odplevelení po sezóně porytím.\n\nNa záhony můžeme použít jak trvalky, tak letničky, nebo jako doplněk i zasenkované nádoby s tropickými rostlinami. K použití jednotlivých druhů letniček a jejich kombinace s cibulovinami, hlíznatými rostlinami a trvalkami je třeba znát jejich nároky a vlastnosti. Záhon, který je ozdobou pouze krátké období a péči vyžaduje celý rok, tak jak je tomu u trvalkových záhonů, není nejlepší kombinací, (pokud nejde právě o důležitý termín na který jsou kvality kvetení vyžadovány).\n\nRostliny používané na jaře pro kvetoucí záhony jsou často dvouletky (Vysévané jeden rok, kvetou další), nebo trvalky. Jarní cibuloviny, například se často používají tulipány a narcisy, obvykle se kombinují s pomněnkami (\"Myosotis\"), nebo s maceškami (\"Viola × wittrockiana\").\n\nJarní cibuloviny lze tepelnou úpravou (zchlazením na 9 °C nebo 5 °C ) termínovat pro kvetení na určitou dobu (± 2 týdny). Takové cibule jsou velmi žádané na slavnostní akce kdy jsou záplavy květů v záhonech a nebo obrazce z množství květů atraktivním doplňkem. Po odkvetení se cibule buď do začátku léta nechají v záhonech „zatáhnout“ a vyjmou se a uskladní (pokud nemají zůstat v zemi), nebo se odstraní jako odpad.\n\nTrvalky naopak zůstávají na stanovišti celý rok. Proto jsou zvláště ceněné trvalky, které jsou kromě kvetení dekorativní třeba zajímavě tvarovanými, nebo zbarvenými listy, či aspoň atraktivními plody.\n\nKvětiny, které jsou používány pro záhony s letním kvetením jsou zpravidla letničky, nebo smíšené záhony s trvalkami. Zpravidla je lépe vzrostlé letničky nakoupit v zahradnictví, (ale vlastní výpěstky můžou mít větší odolnost proti chladu a mohou být zdravé). Vzhledem k teplotám na jaře je lépe počkat s nákupem po „zmrzlých“ , na druhou polovinu května. Jinou možností je, že nakoupené rostliny jsou opatrně otužovány (zákazníkem který je nakoupí s úmyslem rostliny vysázet) proti chladu i proti slunci, protože rostliny nakoupené v zahradním centru bývají nezřídka zchoulostivělé a pro větší prodejeschopnost pěstované ve vysokých teplotách, pod stálou závlahou, prohnojené hnojivy ,pesticidy a silně zastíněné. Při převozu proto je rostliny třeba chránit proti slunci i chladu, nebo druhý den zčernají (v lepším případě zežloutnou a zčervenají, nebo ztratí listy). Rostliny nakoupené v druhé polovině května je třeba co nejdříve zasadit na stanoviště. Pokud je to záhon na výsluní a nebo pokud rostliny nejsou otužilé, vyplatí se několik dní během dne i noci výsadbu chránit netkanou textilií. Pokud je doplňkem záhonu nádoba s teplomilnou rostlinou, je vhodné sledovat předpověď počasí a v případě mrazíků teplomilné rostliny v nádobách uschovat v bezmrazé místnosti. Používané letničky zpravidla kvetou do pozdního podzimu, což je kvalita pro kterou se vyplatí je každoročně nakoupit znovu.\nNa podzim jsou pro své bohaté kvetení ceněné chryzantémy (\"Chrysanthemum x cultorum\"), které snesou často i několik chladných nocí a vydrží tak v teplém podzimu kvést relativně dlouho.\n\nPro kobercové výsadby se hodí dva a více druhů, nebo kultivarů stejného druhu odlišné barvou kvetení, nebo habitusem rostliny. S pomocí kobercově vysázených rostlin lze vytvářet ozdobné obrazce. Vhodné jsou i pravidelně rostoucí sukulentní rostliny (\"Echeveria\")\n\nZeleninu lze pěstovat v záhonech tehdy, pokud to vyžadují agrotechnické nároky rostliny, nebo pokud jde o malé množství zeleniny (pro osobní potřebu) pěstované v zahradě jejíž koncepce není přizpůsobena pro polní pěstování zeleniny. Pokud je pěstována zelenina v záhonech, vyplatí se použít mulčování (například folií) což umožní snížit potřebu agrochemikálií v boji s pleveli a zlepší vláhové poměry. Zeleninovou výsadbu lze s invencí použít jako dekoraci.\n\nPěstování záhonech přináší výhody a problémy spojené s údržbou velikostně omezené plochy, Příkladně často usnadňuje přístup, ale často omezuje nasazení velké techniky. Hlavní výhodou záhonů oproti trvalé výsadbě je variabilita a možnost po ukončení vegetace zpracovat půdu a omezit tak technicky růst plevelů a šíření chorob.\n\n\n\n"}
{"id": "460236", "url": "https://cs.wikipedia.org/wiki?curid=460236", "title": "Rozárium", "text": "Rozárium\n\nRozárium (také \"rosárium\" nebo růžová zahrada) je zahrada nebo park, často veřejný, v němž jsou pěstovány růže. Je často používáno pro prezentaci různých druhů a odrůd růží. Tradice pěstování růží sahá do starověku, šlechtění pro komerční účely započalo v 19. století.\n\nNejvýznamnější rozárium v ČR je pravděpodobně rozárium Olomouc na ulici Bezručovy sady, kde je sbírka s 10 tisíci keřů růží (je uváděno i 40 tisíc) s 670 domácími i světovými odrůdami.\nJe ohroženo plánovanou výstavbou tenisových kurtů. Rozárium je volně přístupné a je součástí expozice Flora Olomouc.\n\nNejvíce odrůd růží jak planých tak i botanických vystavuje Průhonická botanická zahrada Chotobuz , která je oddělením Botanického ústavu AV ČR, v.v.i. a je součástí prohlídkového okruhu Průhonického parku.\n\nDalší rozárium v ČR je například rozárium v Suchdole nebo v Děčíně, soutěžní rozárium v Hradci Králové, růžový sad v Lidicích, v Rajhradě, Praze na Petříně, Růžová zahrada na Konopišti a další..\n\n"}
{"id": "460237", "url": "https://cs.wikipedia.org/wiki?curid=460237", "title": "Knížecí Studánky", "text": "Knížecí Studánky\n\nKnížecí Studánky jsou hájovna a přilehlá studánka v brdských lesích nedaleko Stožce.\n\nHájovna se nachází na křižovatce cest z Voznice, Stožce a Dobříše nedaleko hranice obory Aglaja. Studánka se nachází přibližně sto metrů severně od hájenky. Do studánky je voda přiváděna téměř 300 metrů dlouhým povrchovým korytem.\nKnížecí Studánky jsou evidovány jako ulice města Dobříš se dvěma adresami.\n\n\n"}
{"id": "460242", "url": "https://cs.wikipedia.org/wiki?curid=460242", "title": "Dietrich Ziemssen", "text": "Dietrich Ziemssen\n\nDietrich Ziemssen (26. srpna 1911–17. března 1978) byl důstojník Waffen-SS v hodnosti SS-Obersturmbannführer (podplukovník) za druhé světové války. Mimo jiné byl držitelem německého kříže ve zlatě.\n\nNarodil 26. srpna roku 1911 v Heilbronnu v Württembersku. Absolvoval pět tříd lidové školy a poté začal studovat na gymnáziu, kde roku 1929 maturoval. Poté krátce studoval zemědělství na odborné škole a nakonec roku 1933 vstoupil do SA a sloužil u \"SA-Standarte 125\".\n\nV březnu roku 1934 přestoupil do SS a byl zařazen ke III. praporu ze \"7.SS-Standarte\". V říjnu téhož roku přestoupil do SS-Verfügungstruppe (předchůdce Waffen-SS), kde byl zařazen k \"Politische-Bereitschaft\" (oddělení politické pohotovosti) v Ellwangenu.\n\nV létě roku 1935 nastoupil na důstojnickou školu SS (\"SS-Junkerschule\") v bavorském Bad Tölzu a po jejím dokončení v zimě roku 1936 zahájil s ním související důstojnický kurz pro velitele čety v Dachau. Po jeho dokončení mu byla na začátku dubna 1936 udělena hodnost SS-Untersturmführer (poručík). \n\nJeho novou služebním funkcí se mu nyní stal štáb hlavního úřadu pro rasu a osídlování (RuSHA). K počátku března roku 1937 byl však převelen k SS-Standarte „Deutschland”, kde sloužil u roty z II. praporu jako velitel čety. O rok později byl převelen k pluku SS „Der Führer“ a s ním se zúčastnil invaze do Polska a následně i bitvy o Francii, kde byl raněn a vysloužil si zde železný kříž II. třídy. V červnu roku 1939 se oženil, vzal si svoji přítelkyni Freyu.\n\nPo svém zotavení v červenci roku 1940 byl zařazen k pěšímu pluku SS „Westland” a s ním sloužil až do dubna roku 1943. Při těžkých bojích na východní frontě si vysloužil železný kříž I. třídy a útočný odznak pěchoty v bronzu.\n\nNásledně byl již v hodnosti SS-Sturmbannführer (Major) převelen ke 4. dobrovolnické granátnické brigády „Nederland“, kde se stal velitelem jejího štábu pod velením SS-Brigadeführera Jürgena Wagnera. V této funkci se mu podařilo získat druhé nejvyšší německé vojenské vyznamenání a to německý kříž ve zlatě, který mu byl udělen 16. června roku 1944 na Wagnerovo doporučení. Od konce května roku 1944 byl povolán na kurz pro štábní důstojníky na vojenské akademii v Hirschbergu (dnešní Jelenia Góra) a po jeho dokončení v září téhož roku byl jmenován náčelníkem štábu u 1. tankové divize SS „Leibstandarte SS Adolf Hitler“. \n\nV této funkci sloužil až do konce války v květnu roku 1945, kdy byl s celým štábem divize zajat americkými jednotkami v Rakousku.\n\nZemřel 17. března roku 1978 v Duisburgu.\n\n\n"}
{"id": "460249", "url": "https://cs.wikipedia.org/wiki?curid=460249", "title": "Pilot Pen Tennis 2009 – muži", "text": "Pilot Pen Tennis 2009 – muži\n\nTenisový turnaj na okruhu ATP Pilot Pen Tennis 2009 se konal ve dnech 23.–29. srpna v americkém New Havenu venku na kurtech s tvrdým povrchem. Odměny činily 750,000 USD.\n\nV závorce je kolo, ve kterém hráč vypadl. Všichni nasazení hráči měli v 1. kole volný los.\nV závorce je kolo, ve kterém hráči vypadli.\n\n\n"}
{"id": "460252", "url": "https://cs.wikipedia.org/wiki?curid=460252", "title": "Jaronice", "text": "Jaronice\n\nJaronice () je osada ležící v okrese České Budějovice, zhruba 10 km zsz. od Českých Budějovic mezi rybníkem Vyšatov a obcí Žabovřesky. Víska tvoří jednu ze čtyř částí obce Dubné. V roce 2011 zde trvale žilo 111 obyvatel.\n\nPrvní písemná zmínka o Jaronicích pochází z roku 1378. V letech 1850-1943 byly Jaronice samostatnou obcí, až do roku 1890 i s osadou Křenovice. Během války v letech 1943-45 patřily k obci Žabovřesky, do března 1960 existovaly opět samostatně jako obec, další tři měsíce spadaly pod obec Křenovice a od 12. 6. 1960 jsou osadou obce Dubné. Území Jaronic má charakter venkovského osídlení bez průmyslu. V obecní budově se konají volby a občasné společenské akce, v pravé části budovy je pak hasičská zbrojnice. Některá ze stavení slouží pouze jako rekreační objekty.\n\n\n"}
{"id": "460253", "url": "https://cs.wikipedia.org/wiki?curid=460253", "title": "Malá Pravčická brána", "text": "Malá Pravčická brána\n\nMalá Pravčická brána je přírodní skalní oblouk s výškou asi 2,30 m a šířkou 3,30 m. Nachází se v Českém Švýcarsku v blízkosti Evropské dálkové trasy E3 mezi Mezní Loukou a Vysokou Lípou v okrese Děčín v Ústeckém kraji.\n\nSkála zároveň slouží jako vyhlídka, na kterou vedou železné schody. Stejně tak i vyhlídkovou plošinu tvoří železná konstrukce z důvodu zabránění devastace skály.\n"}
{"id": "460254", "url": "https://cs.wikipedia.org/wiki?curid=460254", "title": "Harry Partch", "text": "Harry Partch\n\nHarry Partch (1901 – 1974) byl americký skladatel mikrotonální experimentální hudby, který vytvořil i mnoho experimentálních hudebních nástrojů.\n\n 7/4\n\n\n\n\n"}
{"id": "460255", "url": "https://cs.wikipedia.org/wiki?curid=460255", "title": "Jan Šedivý", "text": "Jan Šedivý\n\nJan Šedivý (* 7. srpna 1984 Praha) je bývalý český reprezentant v orientačním běhu. Nyní působí jako šéftrenér české reprezentace v orientačním běhu. Mezi jeho největší úspěchy patří zlatá medaile z Mistrovství světa 2012 ve Švýcarsku, umístění v TOP 10 z Mistrovství světa 2015 ve Skotsku a druhé místo ze štafet z juniorského mistrovství světa 2004 v Polsku. V současnosti běhá za český klub SK Praga a současně je členem norského klubu Kristiansand OK, za který startuje ve Skandinávii.\n\n\n"}
{"id": "460257", "url": "https://cs.wikipedia.org/wiki?curid=460257", "title": "Pilot Pen Tennis 2009 – ženy", "text": "Pilot Pen Tennis 2009 – ženy\n\nTenisový turnaj na okruhu WTA Pilot Pen Tennis 2009 se konal ve dnech 23. - 29. srpna v americkém New Havenu venku na kurtech s tvrdým povrchem. Odměny činily 600,000 USD.\n\n\n\n"}
{"id": "460258", "url": "https://cs.wikipedia.org/wiki?curid=460258", "title": "Štěpán Dušan", "text": "Štěpán Dušan\n\nŠtěpán Uroš IV. Dušan (srbsky:\"Стефан Урош IV Душан\", Stefan Uroš IV. Dušan, Štěpán Uroš IV. Dušan, někdy pouze Štěpán Dušan či pouze Dušan, přezdívaný Silný, 1308 – 20. prosince 1355), syn srbského krále Štěpána (Stefana) Uroše III. a jeho první choti Theodory, byl srbský panovník vládnoucí v letech 1331 až 1355, do roku 1345 s titulem krále, od roku 1345 panoval až do svého skonu (1355) jako car.\n\nDušan patřil mezi nejvýznamnější vládce srbského státu. Za jeho vlády Srbsko dosáhlo velkého územního, kulturního i společenského rozkvětu. Přitom způsob, jakým se dostal k moci, nebyl příliš čistý – v roce 1331 povstal proti svému otci králi Urošovi III., a sesadil ho. Po nástupu na trůn zahájil Dušan expanzi, především na území Byzance, Uher a dnešní Albánie. V době druhé občanské války v byzantské říši (1342–1354) Dušan měnil strany v konfliktu ku prospěchu své země. Po dobytí města Serres se roku 1345 prohlásil carem a příštího roku byl ve Skopje korunován jako \"basileus kai autokrator Serbon kai Romaion\" – \"basileus\" (císař) \"Srbů a Romájů\" (Řeků). O tři roky později (1349) byl na sněmu duchovenstva a zemanů ve Skopje schválen \"Zákoník cara Štěpána Dušana\", významná památka slovanského středověkého zákonodárství. Roku 1354 byl \"Zákoník\" doplněn. Dušan zemřel příštího roku (1355) uprostřed příprav k boji proti Osmanům. Za vlády Dušanova syna a nástupce Štěpána Uroše V. (1355–1371) se Dušanova „veleříše“ rozpadla.\n\nNarodil se pravděpodobně roku 1308 jako starší syn srbského prince Štěpána a jeho první choti Theodory, bulharské princezny. Z otcovy strany pocházel ze starobylého srbského rodu Nemanjićů – jeho dědem byl právě vládnoucí srbský král Štěpán Uroš II. Milutin a praprapradědem slavný župan Štěpán Nemanja, jenž vybojoval Srbsku úplnou nezávislost na Byzanci. Matka prince Štěpána (Dušanova otce), Anna-Helena, pocházela z rodu bulharských carů; její otec Jiří I. Terter, původem Kumán, vládl v Bulharsku v letech 1280–1292.\n\nZ matčiny strany pocházel z rodu kranských bojarů; otec Dušanovy matky Smilec se stal roku 1292 po zásahu tatarského chána Nogaje bulharským carem (namísto Tertera).\n\nJako královský potomek musel Dušan snášet nejenom radosti, ale také strasti, které z jeho postavení plynuly. Roku 1314 povstal Dušanův otec Štěpán proti svému otci, králi Milutinovi s úmyslem zmocnit se trůnu. Král Milutin však Štěpána porazil, zřejmě i oslepil a poslal se ženou a dvěma dětmi - synem Dušanem a dcerou Dušicou - do vyhnanství do Konstantinopole, kde rodina strávila 7 let. Roku 1321 povolil starý král Milutin na přímluvu arcibiskupa Nikodima I. a jeho pozdějšího nástupce Danila II. synův návrat (pravděpodobně spolu s rodinou), a když na sklonku října téhož roku Milutin zemřel, ujal se Dušanův otec Štěpán i přes odpor svého mladšího polorodého bratra Konstantina a bratrance Vladislava pod jménem Štěpán Uroš III. vlády v otcově království. Nový král dal později – patrně roku 1322 – Dušanovi do správy Zetu a Travuňsko s titulem \"rex iunior\" – \"mladý\" (mladší) \"král\". Po smrti Dušanovy matky, královny Theodory, se vdovec Uroš v roce 1326 podruhé oženil s Marií, vnučkou Andronika II. Již roku 1324 začal vznikat konflikt mezi Srbskem a Bulharskem, jelikož bulharský car Michal Šišman, aby si naklonil byzantskou říši, zapudil Dušanovu tetu Annu-Nedu a oženil se s vnučkou císaře Andronika II. Tento spor však hodlal král Uroš III. vojensky řešit, nehledě na mírové snahy pećského arcibiskupa Danila II.\n\nZpočátku se situace nevyvíjela pro Srbsko dobře. Michail Šišman totiž roku 1329 uzavřel s novým byzantským císařem Andronikem III., jenž sesadil svého děda, císaře Andronika II. Veškeré nabídky míru ze strany Štěpána Uroše III. byly Michailem Šišmanem ignorovány. Celý konflikt vyvrcholil 28. července roku 1330, kdy se u Velbuždu střetla vojska bulharská se srbskými. V srbském vojsku bojovalo asi 14 000 Srbů a 1 000 Katalánců, ve vojsku Michaila Šišmana bylo asi 12 000 Bulharů a 3 000 cizinců. Navzdory jakési dohodě o neútočení mezi králem Urošem a carem Šišmanem Srbové zaútočili. Bulharům navíc přišla pozdě pomoc od byzantského císaře Andronika III. Bitvu rozhodl \"mladší král\" Dušan, který s částí srbského vojska vpadl do týla Bulharů. Srbsko drtivě zvítězilo a car Michail, v bitvě těžce poraněný, zahynul na útěku. Král Štěpán Uroš III. ale jednal s Bulhary mírně - bratr mrtvého Michaila Šišmana, Belaur, nabídl králi Štěpánu Urošovi kapitulaci. Novým bulharským panovníkem se po dohodě Štěpána Uroše s Bulhary stal syn cara Michaila a Anny-Nedy Ivan Štěpán (Stefan). Nová vláda však nebyla mezi Bulhary příliš oblíbená a bratr carevny, srbský král Štěpán Uroš III. nemohl pro napjatou situace doma (spory se šlechtici a s Dušanem) zakročit. Jejich pád přišel rychle – hned na jaře roku 1331 byl Ivan Štěpán sesazen a nahrazen synovcem Michaila Šišmana Ivanem Alexandrem (Aleksandǎrem, 1331–1371).\n\nTéhož roku propuklo v Zetě (Černé Hoře) povstání proti králi Štěpánovi, do jehož čela se postavil Dušan. \"Rex iunior\" měl však k revoltě i své důvody - kromě určité osobní zášti vůči otci to byly obavy o ztrátu nástupnictví, protože jeho macecha prosazovala za Urošova následníka svého syna Simeona Uroše (Sinišu) a nesouhlas s otcovou mírnou politikou proti Bulharsku a Byzanci. I přes pokusy krále Uroše Dušana fyzicky zlikvidovat se Dušanovi podařilo v létě roku 1331 s pomocí zetské šlechty (\"vlastelů\") krále sesadit a zajmout v pevnosti Zvečan, kde v listopadu téhož roku zemřel, nejspíše byl zardoušen. Je otázkou, zda na příkaz Dušana, který se jako Štěpán Uroš IV. prohlásil srbským králem a 8. září téhož roku (1331) byl pećským arcibiskupem Danilem II. (Danielem) korunován.\n\nNový panovník krátce po nástupu na trůn – roku 1332 – uzavřel spojenectví s čerstvě dosazeným bulharským carem Ivanem Alexandrem a také pojal za choť Ivanovu sestru Jelenu (Helenu). Tímto sňatkem byl zažehnán dřívější konflikt, gradující v bitvě u Velbuždu, a také byl zajištěn klid na bulharsko-srbské hranici. Poté Dušan začal s výboji na jihu – dobyl města Prilep, Ochrid, Strumicu, Voden a Kustur. Oblehl i Soluň; ta se však ubránila. Na severu se ale chystal na Srbsko zaútočit uherský král Karel I. Robert (1308–1342); proto uzavřel Dušan prozatím s císařem Andronikem III. 26. srpna roku 1334 mír, ve kterém podstoupil skomírající Byzanci jižní část právě dobytého území. Na severní hranici byl Dušan také úspěšný - vpád uherského vojska roku 1335 odrazil a obsadil část Mačvy, čímž částečně napravil ztráty děda Milutina v posledních letech jeho vlády. Poté se opět obrátil k jihu, do Albánie. Roku 1340 byla v moci Srbska celá Albánie s výjimkou města Dyrrhachionu (Drače). Dále si Dušan podrobil téměř celý bývalý epirský despotát až po město Ioanninu (Janinu).\n\nV červnu roku 1341 zemřel byzantský císař Andronikos III. Dušan mohl císařova úmrtí velmi dobře využít k upevnění pozic proti Byzanci, protože jeho syn a nástupce Ioannes (Jan), který formálně nastoupil jako Ioannes V., byl nezletilý. Poručnické vlády se ujala císařovna - vdova Anna Savojská spolu s konstantinopolským patriarchou Ioannem XIV. Kalekou a s velitelem byzantského loďstva Alexiem Apokaukem. Proti regentům se však postavil Ioannes Kantakuzenos, vrchní velitel armády za Andronika III. Občanská válka, v období dvaceti let druhá, byla pro Byzanc velmi oslabující a naopak posílila pozice nepřátel říše - Srbů, ale také Osmanů. Dušan se v občanské válce nejdříve (roku 1342) postavil za Ioanna Kantakuzena, který se ještě roku 1341 prohlásil v Dimotice byzantským císařem (jako Ioannes VI.). Kantakuzenos se dokonce roku 1342 uchýlil na Dušanův dvůr, protože byl tlačen Bulhary a císařovnou-vdovou Annou. Patrně roku 1343 se ale Dušan postavil za legitimního císaře Ioanna V. Ioannes Kantakuzenos však obsadil některá srbská města, a Dušan proto vytáhl poti uzurpátorovi. Kantakuzenos, který posílil svá vojska o oddíly Turků (nikoli však Osmanů), roku 1344 porazil Dušana u Stefaniny. Ale byl to pouze dočasný výpadek, vojska se vzpamatovala a Srbové opět vítězili.\n\nAž srbské kontingenty dobyly město Serres, prohlásil se o Vánocích roku 1345 král Štěpán Uroš IV. Dušan srbským carem. Počátkem roku 1346 byl za přítomnosti tarnovského patriarchy, ochridského arcibiskupa a představitele Svaté hory Athoské povýšen statut srbské církve - dosavadní arcibiskup Joanikije II. (Janćije; 1338–1354) se stal patriarchou a o Velikonocích téhož roku (1346), dne 16. dubna, byl v makedonském Skopje Štěpán Dušan korunován novým srbským patriarchou na \"cara a samovlárce Srbů a Řeků\" (resp. Římanů) – \"basileus kai autokrator Serbon kai Romaion\". Svému synovi a předpokládanému nástupci Urošovi (který po Dušanově předčasné smrti skutečně nastoupil na trůn jako Štěpán Uroš V.) udělil titul \"král všech srbských a přímořských zemí\". Urošův titul byl však pouze nominální. Dušanovou korunovací se ještě zostřil spor s uzurpátorem byzantského trůnu Ioannem Kantakuzenem, který se v únoru roku 1347 zmocnil Konstantinopole a byl jako Ioannes VI. korunován za legitimního spolucísaře, fakticky však vládl jako \"autokrator\" (samovládce). Na Kantakuzenův příkaz uvalil roku 1352 konstantinopolský patriarcha Kallistos na Dušana, patriarchu Joanikija a všechny přítomné na korunovaci \"anathema\" (klatbu). Dušan ovšem klatbou nijak neutrpěl. Naopak do roku 1348 dobyl Makedonii (vyjma Soluně), Thessálii, Epirus, Albánii (vyjma Dyrrhachionu a Buthrota), Akarnánii a Aitolii. Srbsko za Dušanovy vlády téměř zdvojnásobilo svá území a načas se stalo nejmocnějším státem na Balkáně, když zastínilo Bulharsko a i Byzanc, dřívějšího suveréna, který se však nyní musel bránit srbskému a osmanskému tlaku.\n\nNásledujícího roku (1349) byl na sněmu ve Skopje vyhlášen \"Zákoník cara Štěpána Dušana\", který vymezoval vztahy mezi šlechtou a panovníkem a mezi vrchností a poddanými. Zákoník se také zabýval postavením začleněním nesrbských etnických skupin do mnohonárodnostního státu.\n\nZákoník byl později (1354) v Seru doplněn o dodatky.\n\nRozlehlý srbský stát byl však značně labilní. V polovině 14. století Dušana ohrožovali hlavně Osmané, kteří pod vedením sultána Orhana postupovali do Evropy; osmanská armáda porazila srbská vojska u Dimotiky. Ovšem Dušan měl potíže taky na severu, kde roku 1354 zaútočil uherský král Ludvík I. V Dušanův prospěch zasáhl papež Inocenc VI., který na oplátku za to, že car uznal papežskou autoritu, domluvil mladému uherskému panovníkovi, aby na Dušana neútočil. Papež předpokládal, že se Dušan stane vůdcem křižácké výpravy proti Turkům. K té však nedošlo. Ještě roku 1354 se trůnu v Konstantinopoli zmocnil legitimní císař Ioannes V. Palaiologos a Ioannes VI. byl nucen abdikovat a vstoupil pod jménem Iosefos (Josef) do kláštera. Uherský Ludvík z Anjou měl také problémy, takže se Dušan zřekl papežova plánu a výpravu odložil.\n\nSpolu s poselstvím Innocence VI. přišel Dušanovi list od římského a českého krále Karla, který spěchal do Říma, kde v dubnu 1355 přijal císařskou korunu. V listu vyjadřoval radost nad tím, že oba římští císařové, západní i východní, užívají „vznešeného jazyka slovanského“.\n\nDušan, který byl tehdy na vrcholu moci, se však z vlády dlouho netěšil, protože 20. prosince 1355 ani ne padesátiletý zemřel. Pro jeho rozlehlou říši bylo pohromou, že Dušanův syn a předurčený nástupce Uroš, který nastoupil na trůn jako Štěpán Uroš V. (1355–1371), byl velice slabým panovníkem a nedokázal udržet jednotu státu. Za deset let po Dušanově smrti se jeho veliká říše rozpadla a státnické dílo, budované již od konce 12. století, bylo v troskách.\n\nŠtěpán Dušan po svržení otce pokračoval ve výbojné politice svých předků a neobyčejně se mu dařilo; Srbsko se za jeho vlády stalo nejmocnějším státem na Balkáně. Štěpán Dušan, ač Slovan, používal mnohé řecké způsoby. Grecizace, které se Srbsko dříve bránilo, dosáhla za Dušanovy éry vrcholu. Na územích, dobytých na úkor Byzance, byla Dušanem ponechána byzantská správa pod dozorem srbských šlechticů. Velikost státního aparátu a byrokracie výrazně přispěla k posílení centralizace. Panovník byl absolutním vládcem, měl pod dohledem soudy, vnitřní i zahraniční politiku. Zdrojem carových příjmů byla výsadní práva vladaře na vybírání cla, vlastnictví dolů a ražba mincí.\n\nDušanova vláda se stala u srbského lidu legendární. Tento fakt však v pozdějších letech znamenal ambice Srbů zmocnit se území Dušanova carství, zejména Makedonie a Kosova.\n\n\n"}
{"id": "460259", "url": "https://cs.wikipedia.org/wiki?curid=460259", "title": "A-101", "text": "A-101\n\nA-101 (SA-6, Saturn-Apollo 6) byla orbitální mise nosné rakety Saturn I. Byl to první let s maketou kosmické lodi Apollo.\n\nPrvních pět letů rakety Saturn byly testy, určené k ověření funkčnosti nosiče. Mise A-101 však měla praktický úkol spočívající v testování vybavení pro program Apollo. Maketa lodi Apollo měla být podrobena zátěžovému testu a zároveň mělo být potvrzeno, že raketa Saturn je schopna tuto loď vynést na orbitu.\n\nMaketa byla postavena tak, aby její rozměr, hmotnost a těžiště věrně odpovídal kosmické lodi Apollo. Aby bylo působení aerodynamických sil co nejlépe zdokumentováno, byla na vrchu makety lodi umístěna nefunkční věž únikového systému. Celkem bylo v lodi umístěno 116 zařízení pomocí nichž byly měřeny síly, tlaky a zrychlení působící na kabinu za letu.\n\nStart se konal na odpalovací rampě komplexu 37 na Cape Canaveral ale kvůli závadám byl dvakrát zrušen. První start musel být odvolán kvůli kontaminaci paliva a při druhém pokusu selhal kompresor v chladicím okruhu, což způsobilo přehřátí naváděcího systému. Raketa nakonec odstartovala 28. května 1964 v pět hodin odpoledne UTC.\n\nPrůběh letu byl plně v souladu s letovým plánem až do času 76,9 sekundy, kdy vypadl motor číslo osm prvního stupně. Na rozdíl od mise SA-4, kdy byl motor odstaven úmyslně, nebylo toto selhání plánováno a řídící systém rakety musel reagovat prodloužením doby zážehu zbylých motorů pro kompenzaci sníženého tahu. Po odstavení motorů prvního stupně proběhla úspěšná separace obou stupňů a následně bylo zažehnuto všech šest motorů RL-10 druhého stupně. Věž únikového systému byla poté také odhozena, stejně jako kamerové kontejnery. Druhý stupeň ukončil svou činnost v čase 624,5 sekund po startu. Bylo dosaženo orbity 182 na 227 km a maketa kosmické lodi a prázdný druhý stupeň společně vykonaly 54 oběhů. Po dosažení orbity pokračovalo odesílání telemetrie ještě přibližně čtyři oběhy, dokud se nevybily baterie. Obě tělesa vstoupila do atmosféry 1. června 1964 poblíž ostrova Kanton v Tichém oceánu.\n\nPříčina výpadku osmého motoru byla brzy odhalena. Způsobil ji ulomený zub z jednoho ozubeného kola v mechanismu turbočerpadla. Nejednalo se o vážný problém, neboť slabiny v konstrukci ozubení byly známé a na příště se již počítalo s modifikovaným turbočerpadlem.\n\n"}
{"id": "460262", "url": "https://cs.wikipedia.org/wiki?curid=460262", "title": "Vojtěch Král", "text": "Vojtěch Král\n\nVojtěch Král (* 4. července 1988 Šumperk) je český reprezentant v orientačním běhu. Mezi jeho největší úspěch patří bronzová medaile z krátké trati na Světových hrách 2017 ve Vratislavi a zlatá medaile ze sprintu z juniorského mistrovství světa 2007 v Austrálii. V současnosti běhá za český klub SK Severka Šumperk a současně je členem švédského klubu IFK Moras OK, za který startuje ve Skandinávii.\n\nV anketě o nejlepšího českého orientačního běžce, kterou každoročně pořádá Český svaz orientačního běhu, opakovaně zvítězil v letech 2016, 2017, 2018 a 2019. Výsledky ankety jsou slavnostně vyhlašovány zpravidla na společenské akci O'Gala.\n\n"}
{"id": "460269", "url": "https://cs.wikipedia.org/wiki?curid=460269", "title": "DVTK Jegesmedvék", "text": "DVTK Jegesmedvék\n\nDVTK Jegesmedvék (celým názvem: Diósgyőr-Vasgyári Testgyakorlók Köre – Jegesmedvék) je maďarský klub ledního hokeje, který sídlí v Miskolci v župě Borsod-Abaúj-Zemplén. Založen byl v roce 1978 pod názvem Miskolci Kinizsi. Svůj současný název nese od roku 2015. DVTK je celkově trojnásobným mistrem Maďarska. Poslední titul je z roku 2017. Od sezóny 2018/19 působí v Tipsport lize, slovenské nejvyšší soutěži v ledním hokeji. Klubové barvy jsou žlutá, černá a bílá.\n\nSvé domácí zápasy odehrává v hale Miskolci Jégcsarnok s kapacitou 2 304 diváků.\n\nZdroj: \n\n\n\n\nZdroj: \n\n\nZdroj: \n\n\n"}
{"id": "460270", "url": "https://cs.wikipedia.org/wiki?curid=460270", "title": "Oběti teroristických útoků z 11. září", "text": "Oběti teroristických útoků z 11. září\n\nPočet obětí teroristických útoků z 11. září 2001 dosáhl 2 996 lidí, z nichž 19 bylo identifikováno jako únosci. V přímém důsledku útoků zemřelo 372 cizích státních příslušníků, z nichž dva byli Češi. Okamžitá úmrtí zahrnují 246 obětí ve čtyřech unesených letadlech, z jejichž osazenstva nikdo nepřežil. V budovách Světového obchodního střediska a jejich okolí si útoky vyžádaly 2603 životů. 292 lidí bylo zabito na úrovni ulice hořícími troskami a padajícími těly těch, kteří vyskočili z oken světového obchodního centra. Náraz Letu 77 do budovy Pentagonu usmrtil 125 lidí. Kromě 55 vojáků, kteří zahynuli v Pentagonu, byli všichni ostatní civilisté. Více než 90 zemí přišlo o své občany.\n\nNěkteré z obětí útoků byly přidány až po několikaletém vyšetřování. Ještě v roce 2006 bylo dvacet čtyři lidí v souvislosti s útoky uvedeno jako nezvěstných. V severní věži se podařilo uniknout od 91. patra níže 99% lidí, v jižní věži z pater pod místem nárazu letadla uprchlo taktéž 99% lidí.\n\nV roce 2007 se mezi oběti nemocí spojených s útokem začali započítat i lidé, kteří byli zasaženi nebezpečným prachem ze zborcených budov, jenž jim způsobil respirační onemocnění, na které později zemřeli. Respirační problémy má několik stovek lidí.\n\nSeverní věž byla zasažena jako první, v 8:46:31, šestnáct minut a dvacet osm sekund před útokem na Jižní věž, k němuž došlo v 9:02:59. Interval mezi nárazy poskytl možnost zahájit částečnou evakuaci v jižní budově, avšak pracovníkům, kteří se začali evakuovat, bylo interkomy budovy sděleno, že budova je bezpečná a že se mají vrátit na svá pracoviště - toto oznámení ale většina lidí ignorovala, ale i tak spousta lidí vyčkávala s evakuací kvůli pomalému vypínání počítačů apod.\n\nEvakuace probíhala primárně po schodištích (3 v každé budově). Ve WTC 1 byly všechna schodiště mezi horním blokem a zbytkem věže přerušena dopadem letadla (nacházela se hned vedle sebe a uprostřed budovy, obklad bylo pouze ze sádrokartónu). Ve WTC 2 přežilo na horní straně jádra dopad letadla jedno schodiště - schodiště A. Velikou roli měli při evakuaci výtahy ve WTC 2 a to během 17 minut mezi zásahem letadla do sousední WTC 1 a samotným zásahem WTC 2 - umožnily velmi rychlou evakuaci asi 3000 lidí během 17 minut. Některé výtahy ve spodních patrech budovy fungovaly i po zásahu letadly.\n\nPodle odhadu NIST se tohoto dne v budovách World Trade Center 1 a 2 nacházelo přes 17 500 civilistů. Z přítomných se podařilo evakuovat se přes 15 400 lidem, tj. asi 88 %. 2100 civilistů zahynulo. Dalších 940 lidí bylo zapsáno v hotelu Marriott, který se nacházel za Jižní věží Světového obchodního centra. Údaje newyorské Přístavní správy ukazují, že se v dopoledních hodinách (kolem 10:30 hod.) nacházelo v budovách průměrně 14 154 lidí.\n\nZpráva NIST (i nezávislé simulace) konstatuje, že evakuace WTC proběhla úspěšně a to i díky vlivu relativně nízké obsazenosti věží (v každé jen kolem 8 500 lidí). Díky tomu nedošlo k ucpání schodišť a evakuace tak proběhla rychle. Kdyby útoky proběhly stejně, ale budovy by byly plně obsazené (tj. až 25 000 lidí při naplněné kapacitě), tak by ve věžích během daných 102 minut zemřelo 14 500 lidí díky ucpání schodišť. Další simulace konstatuje, že při obsazení WTC 1 20 600 lidmi při zásahu letadlem by eventuálně 6500 z nich v dané věži zemřelo. Bylo počítáno i se stejným scénářem jako 11. září, ale s tím, že by jedno ze tří schodišť mezi horním blokem a zbytkem WTC 1 přežilo zásah letadla. Celkový počet obětí události by pak byl 1500 - 2000 lidí - většina lidí z horního bloku WTC 1 by úspěšně utekla.\n\nKdyby druhé letadlo (UA 175) nezasáhlo jižní stěnu WTC 2, ale už zasaženou WTC 1 (17 minut před tím ji již zasáhl AA 11 do severní stěny) do její jižní stěny, tak by v 9:03 velmi pravděpodobně následoval okamžitý totální kolaps, který by usmrtil 7 500 lidí, kteří se tou dobou ve WTC 1 nacházeli.\n\nÚnosci původně plánovali unést Boeingy 747, ale toto bylo pro větší náročnost kontroly pasažérů na dvou palubách zavrženo. Zásahy více než dvakrát tak těžkými Boeingy 747 než byly použité Boeingy 767 by při stejných dopadových patrech, orientaci a rychlosti vedly k okamžitému a kompletnímu pádu věží (pozn. i při skutečném útoku zůstala WTC 2 po zásahu Boeingem 767 na samé hranici kolapsu). Kdyby tedy útok kopíroval použité časy, tak by ve WTC 1 zemřelo 8960 lidí a ve WTC 2 až 5000 lidí, celkově přes 14 000 lidí. Kdyby byly obě věže zaplněné do kapacity a k útoku by byly použity dva Boeingy 747 s rozestupem 18 minut, tak by se počet obětí vyšplhal téměř k 50 000.\n\nDo severní věže Světového obchodního centra nalétl let American Airlines 11 rychlostí 724 km/h - 792 km/h (201 - 220 m/s - přesnou rychlost nelze určit, letadlo se nad Manhattanem ztratilo z radaru a existuje pouze jedno kvalitní video nárazu, tj.nemožnost přesné triangulace - horní odhad je pravděpodobně přesnější), Budova je zasažena mezi 94. a 98. patrem (kabina letadla zasáhla 96. patro, téměř přesně kolmo a střed kabiny zasáhl střed věže s přesností na 1 m). Dochází k okamžitému vznícení paliva a uvěznění všech lidí v patrech nad místem nárazu letadla. V zasažených patrech se nacházely kanceláře firmy \"Marsh & McLennan\" ten den v nich pracovalo v nich 358 lidí. Nikdo ze zaměstnanců této společnosti útok nepřežil.\n\nPřevážná většina lidí, kteří zemřeli v Severní věži, pracovala na horních poschodích nad zónou nárazu a zůstala tam odříznuta. Z lidí kteří pracovali pod 92. patrem zahynulo asi 100; asi 26 jich uvízlo ve svých kancelářích mezi osmdesátým a devadesátým patrem, kde se mnohé dveře zasekly, nebo se pokoušeli pomoci jiným lidem ty dveře uvolnit. Dalších čtrnáct byli zaměstnanci \"Přístavní správy\", kteří opustili své kanceláře na 64. podlaží teprve v 10:08. V 83. patře uvěznil požár 13 zaměstnanců \"General Telecom\".\n\nV patrech nad nárazem zůstalo uvězněno několik stovek lidí. Investiční banka \"Cantor Fitzgerald\", která měla kanceláře ve 101. až 105. patře ztratila 658 zaměstnanců, vice než jakýkoliv jiný zaměstnavatel. V restauraci \"Windows on the World\" v 106. a 107. patře se nacházelo 81 lidí.\n\nPřed dopadem prvního letadla se ve WTC 1 nacházelo 8960 lidí z toho se do kolapsu budovy (102 minut po zásahu) dostalo ven 7470 lidí a 1462 - 1533 lidí zemřelo - z toho asi 100 pod dopadovou zónou a 1362 - 1433 v a nad dopadovou zónou (bez započítání hasičů a policistů). V okamžiku dopadu druhého letadla na WTC 2 (17 minut po prvním útoku) se ve WTC 1 nacházelo stále 7500 lidí. Lidé uvnitř WTC 1 měli obrovské štěstí, že UA 175 narazil do WTC 2, pokud by druhé letadlo zasáhlo už zasaženou WTC 1 do jižní stěny (směr jeho příletu), tak by vez téměř zcela jistě kompletně spadla s 7500 lidmi uvnitř.\n\nPodle zprávy NIST (National Institute of Standards and Technology) skočilo z vysokých pater věží 104 lidí. K tomuto zdánlivě nepochopitelnému činu je donutil vzniklý požár nebo hustý dusivý kouř, táhnoucí se právě vrchními patry budov nad místem nárazu. Jejich smrt je klasifikována jako vražda způsobená \"tupým traumatem\".\n\nVětšinová představa o lidech skákajících z horních pater věže kvůli dýmu a horku je ale spíše mylná. Lidé nad nárazovými patry, tj. 99 až 110 měli možnost úlevy v rozbitých oknech na severní straně věže (vítr foukal ze severu). Zdá se, že většina skokanů skočila z pater 93 až 99 v prvních minutách po nárazu. Tito lidé byli tedy doslova uvěznění mezi venkovní stěnou a hořícími troskami letadla uvnitř věže (pole trosek pronikalo ve středu celou šíři budovy). Díky těsní blízkosti hořících trosek (15 m a méně) a náhodně vzniklým bariérám z nahrnutých sutin nemohli vyhledat chladné místo a tak byli donuceni vyskočit. Pád trval asi 10 sekund a těla dopadala na zemi v rychlosti 50 - 60 m/s. Jeden skokan zabil hasiče pod WTC 1.\n\nTéměř všichni skokani skočili z WTC 1, podmínky ve WTC 2 byly mnohem snesitelnější (menší požár, dým dělen mezi 33 a ne 17 pater) a pole trosek letadla bylo jen ve východní polovině věže - jen velmi málo lidí přežilo dopad letadla jen proto, aby byli zastaveni v pohybu hromadami trosek. Ve WTC 2 je tak potvrzen jen jeden smrtelný pád - tento muž (uvězněn mezi polem trosek a východní stěnou) navíc neskočil, ale snažil se sešplhat do nižšího patra po hliníkovém obkladu stěny budovy.\n\nZ frekvence telefonátů po pádu WTC 2 (75 minut po nárazu letadla) se usuzuje, že většina lidí v horním bloku WTC 1 byla touto dobou (tedy posledních asi 30 minut před pádem) v bezvědomí a na cestě ke smrti. Navíc se v horním bloku WTC 1 na 105. patře - 6 pater na dopadovou zónou, kde se schovalo mnoho lidí - objevil nový lokální požár. Předpokládá se, že i bez kolapsu věže by většina z asi 1500 lidí v horním bloku zemřela.\n\nLet United Airlines 175 vrazil do jižního průčelí jižní věže WTC rychlostí 915 km/h (254 m/s +/- 0,6 m/s). Levé křídlo prořízlo 77., 78. a 79. patro a otřelo se o vestibul na 78. poschodí. Pravé křídlo vrazilo přímo do prostor firmy \"Euro Brokers\" na 84. poschodí. Kabina zasáhla 81. patro, střed kabiny narazil 9 m od středu jižní steny, úhel nárazu byl pouze 3° od kolmice po směru hodinových ručiček). V okamžiku nárazu zde zemřelo přinejmenším padesát obchodníků. Poté co letadlo zasáhlo jižní věž, se podařilo jen 18 lidem proniknout kolem zóny nárazu po jediném schodišti na severní stran jádra WTC 2 (A), které zůstalo průchozí z nejvyšších pater až dolů.\n\nMnoho lidí nad zónou nárazu se snažilo dostat po schodech na střechu, kde chtěli čekat na evakuaci pomocí vrtulníků. Dveře, které na střechu vedly, byly však zamčené a to jak v jižní, tak v severní věži. Navíc i kdyby se tam dostali, záchrany by se nedočkali, protože hustý kouř přílet záchranářů znemožňoval.\n\nPřežili jen čtyři lidé, kteří se nacházeli nad 78. poschodím: Richard Fern a Ronald DiFrancesco našli schodiště, které bylo poměrně nedotčené. Stanley Praimnath z \"Fuji Bank\" přežil proto, že Brian Clark z \"Euro Brokers\" uslyšel jeho volání o pomoc.\n\nPři zhroucení jižní věže zahynuli lidé na vrcholku, ti kdo zůstali ve vestibulu v 78. patře, ti v kancelářích firem \"Keefe\", \"Bruyette & Woods\",\" Aon Insurance\" a \"Fiduciary Trust\". Společnost \"Sandler O´Neil\" na 104. poschodí přišla o 66 zaměstnanců.\n\nPodle vyšetřování opustily horní patra jižní věže dvě třetiny lidí během 16,5 minuty mezi útoky, a to navzdory hlášení, že mají zůstat na svých místech.\n\nPřed dopadem prvního letadla se ve WTC 2 nacházelo 8600 lidí z toho se do pádu o 56 minut později 7940 stihlo evakuovat a 630 - 701 zahynulo (bez započítání hasičů a policistů).\n\nPočet oběti ve WTC 2 velmi omezila evakuace mezi dopadem letadla na první věž a zásahem samotné WTC 2 o 17 minut později - během této doby totiž fungovaly výtahy. Během těchto 17 minut se stihlo evakuovat 3255 lidí a v okamžiku dopadu letadla se ve věži nacházelo pouze lehce přes 5340 lidí a z toho pouze 620 v a nad dopadovou zónou letadla. V okamžiku pádu věže se pod dopadovými patry nacházelo pouze 11 civilistů..\n\nMezi obětmi byl i bývalý agent FBI John Patrick O'Neill. Tento se stal vedoucím protiteroristického oddělení FBI a specificky vyšetřoval Usámu Bin Ládina. V roce 2001 díky interním neshodám odešel a stal se vedoucím bezpečnostní agentury ve WTC - zde začal pracovat necelé tři týdny před útokem. Sám pak zemřel při pádu WTC 2. Jeho osud se stal jedním z hlavních pramenů konspiračních teorií o 11. září i námětem pro mainstreamovou minisérii The Looming Tower (2018).\n\nPři útocích na Světové obchodní centrum zemřeli dva lidé českého původu: Alena Sešínová, emigrantka z roku 1968, která pracovala jako správkyně počítačové sítě společnosti Marsh and McLennan ve WTC 1, a Lukáš Rambousek, zaměstnanec společnosti Cantor Fitzgerald a vnuk spisovatele Oty Rambouska.\nZ trosek WTC bylo zachráněno celkem 18 lidí. Z toho 12 hasičů, 3 policisté, 3 civilisté; některé servery ale uvádějí 23 zachráněných. Ve WTC 2 nepřežil nikdo. Všichni přeživší vytažení přímo z trosek byli ve WTC 1, popř. v hotelu Marriott.\n\nK pochopení přežití je nutno znát mechanizmus kolapsu. V prvních vteřinách pádu došlo k zastavení ničení spodní jádrové struktury budovy pádem horní části v poměru téměř jedna ku jedné. Díky tomu zůstala jádrová struktura WTC 1 vysoká asi 70 pater stát asi 15 sekund po pádu věže s tím, že jen velmi málo trosek padalo uvnitř ní (málo betonu v jádře díky volným výtahovým šachtám). Ve WTC 2 mel horní blok 30 pater (oproti cca 15 ve WTC 1) a tak zůstalo stát jen 40 pater jádra s tím, že až na dno propadl dostatek trosek, aby každý zahynul. Naopak na dno 70 pater vysoké jádrové struktury ve WTC 1 dopadlo jen málo trosek. Díky tomu přežila veliká skupina lidí 14 lidí ve 4. patře uvnitř jádra - schodiště B (známo taktéž jako zázrak schodiště B) a 2 lidí z 11 patra. I tato jádrová struktura se vlivem veliké nepodepřené délky a vibrací z pádu eventuálně zhroutila - ale nespadla přímo dolů - ulomila se někde nad 4. patrem a spadla bokem (praskání dobře svařených svaru jádrových sloupů /vlivem vibrací a kymácení/- nejpevnějších spojů v budově - zabralo relativně dlouhou dobu - dele než pád zbytku věže).\nNa samotných podlažích nepřežil nikdo, protože ty ihned spadly progresivním kolapsem (betonové desky uvolněné seknutím externích stěn padaly v kleci z externí steny a jádra na intaktni betonové desky spodních podlaží). Externí steny pak vlivem tlaku hromady betonu zevnitř a vlivem nepodepřené délky vy-rotovaly ven z věži, někde až ve 120 m dlouhých sekcích - tyto sekce pak poškodily okolní budovy.\n\nNáraz letounu do budovy si v Pentagonu vyžádal 125 obětí, z nichž 70 bylo civilních pracovníků a 55 vojáků. Lieutenant General Timothy Maude byl nejvýše postaveným důstojníkem, který při útoku na Pentagon zahynul.\n\nV troskách budov Světového obchodního centra zahynulo celkem 343 newyorských hasičů, včetně hasičského kaplana Františkána Mychal Judge. 37 příslušníků \"Port Authority Police Department\", 23 newyorských policistů. Mezi oběťmi bylo také 15 sanitářů a 3 soudní úředníci. Kolem 2 000 členů záchranných sborů bylo při útocích zraněno.\n\nAnalýza provedená \"New York Times\" v červenci 2002 klade 97 do jižní věže, 34 do hotelu Marriott, 13 mimo kteroukoli budovu a přinejmenším 121 do severní věže, když se zhroutila. Poloha 78 z nich není jasná, ale většina z nich byla přidělena do jižní věže. Je však pravděpodobné, že zamířili do severní, protože se v komplexu nevyznali, jak dosvědčila řada přeživších hasičů. Rádiový záznam, zveřejněný Timesy v listopadu 2002 v reakci na soudní spor; poskytl dodatečnou podporu této teorii. Ukázalo se, že do jižní věže se dostalo jen pár čet a velitel budovy žádal o další čety asi čtyřicet minut poté, co narazilo druhé letadlo. Záznamy logicky naznačují, že v jižní budově bylo méně než 97 hasičů. Vzhledem k tomu, že se ví, že 121 mrtvých bylo v severní věži, že těch 78 není započítáno nikam, ale s největší pravděpodobností byli také zde, a že číslo 97, v jižní věži se jeví příliš vysoké, je jasné, že k většině úmrtí hasičů došlo v severní věži.\n\nBudovy Světového obchodního centra se při svém pádu přeměnily na jemný prach, který na několik dnů zahalil většinu dolního Manhattanu. Obsahoval částice zdiva i vnitřního vybavení budov, ale též nebezpečné látky včetně zplodin z PVC, dioxinů, olova a karcinogenního azbestu z protipožárních izolací, rtuti z osvětlení a zplodin z paliva doutnajícího pod zborcenými troskami budov. Tímto prachem bylo zasaženo 410 000 lidí. K srpnu 2010 z nich 817 zemřelo a u cca 20 000 dalších se projevily více či méně vážné problémy dýchacích cest.\n\n\nJedním z následků tohoto útoku byl strach z letecké dopravy a mnoho Američanů se v následujícím období rozhodlo pro silniční dopravu místo letecké. Silniční doprava je ale nebezpečnější než letecká, takže toto rozhodnutí vedlo ke zvýšení obětí silniční dopravy - především na mezistátních dálnicích. Jen za první tři měsíce po útoku tak kvůli obavám nadbytečně zemřelo víc lidí, než v letadlech při skutečném útoku - 266 vs 350, zdá se že tento efekt po 3 měsících zeslábnul.\n\n\n"}
{"id": "460274", "url": "https://cs.wikipedia.org/wiki?curid=460274", "title": "TV Doma", "text": "TV Doma\n\nTV Doma je soukromá slovenská televizní stanice programově zaměřena na cílovou skupinu mladých aktivních lidí ve věku 12–54 let. Zároveň je to v pořadí druhá televize vysílající na Slovensku, která patří skupině CME. TV Doma vysílá 24 hodin denně. V roce 2014 byla TV Doma 4.–5. nejsledovanější televizí na Slovensku se sledovaností 4–6 %. TV Doma je součástí skupiny CME. Začala vysílat 31. srpna 2009 v den třináctého výročí spuštění TV Markíza.\n\nProgramové schéma stanice je zaměřeno na ženy. Program TV Doma přináší seriály, filmy a telenovely. Mezi jinými je to lokální CME produkce zastoupena rumunským seriálem Regina nebo českým seriálem Ulice, klasické latinskoamerické telenovely jako Skrytá vášeň, Když budeš moje, Kouzlo lásky, Pravá tvář vášně, La Tormenta: Pokušení lásky, Rány z lásky, Nespoutaný anděl, Rodinná kletba, Doňa Barbara, Mezi láskou a nenávistí, Čistá láska, evropské seriály jako Julie – Cesty za štěstím, Slzy Bosporu, V objetí hedvábí, Fatmagul, Ezel, Feriha, Sultán a Lařina volba, americké sitcomy jako Sex ve městě. Sobotní večery jsou určeny romantickým filmem natočeným podle románů Rosamunde Pilcher a Ingy Lindström, nedělní večery jsou určeny známým hollywoodským nebo evropským filmům.\n\nZahraniční pořady:\nPořady z TV Markíza: \n"}
{"id": "460276", "url": "https://cs.wikipedia.org/wiki?curid=460276", "title": "Seznam manželek viceprezidentů Spojených států amerických", "text": "Seznam manželek viceprezidentů Spojených států amerických\n\nToto je seznam manželek viceprezidentů Spojených států amerických, někdy označovaných jako \"Druhá dáma USA\" (ve vztahu k První dámě USA).\n"}
{"id": "460280", "url": "https://cs.wikipedia.org/wiki?curid=460280", "title": "SC Herisau", "text": "SC Herisau\n\nSC Herisau (celým názvem: Schlittschuhclub Herisau) je švýcarský klub ledního hokeje, který sídlí v obci Herisau v kantonu Appenzell Ausserrhoden. Založen byl v roce 1942. Poslední účast v nejvyšší soutěži je datováno k sezóně 1997/98. Od sezóny 2017/18 působí v 1. lize, čtvrté švýcarské nejvyšší soutěži ledního hokeje. Klubové barvy jsou modrá, červená a bílá.\n\nSvé domácí zápasy odehrává v Sportzentrum Herisau s kapacitou 3 152 diváků.\n\nZdroj: \n\n\n\n"}
{"id": "460282", "url": "https://cs.wikipedia.org/wiki?curid=460282", "title": "SS Teutonic (1889)", "text": "SS Teutonic (1889)\n\nSS \"Teutonic\" byl parník vybudovaný v loděnicích Harland & Wolff v Belfastu pro společnost White Star Line.\n\nNa konci 80. let 19. století největší parníky divoce soupeřily o Modrou stuhu za nejrychlejší přeplutí Atlantiku. White Star Line se proto rozhodla, že nechá postavit dva parníky schopné plout rychlostí 20 uzlů. Stavba \"Teutoniku\" a \"Majestiku\" začala v roce 1887. Když byl Teutonic 19. ledna 1899 spuštěn na vodu, byl první lodí White Star Line, která neměla čtveraté stožáry. Loď byla dokončena 25. července 1889 a účastnila se Spithead Naval Review 1. srpna.\n\nTeutonic byl vybudován pod dohledem British Auxiliary Armed Cruiser Agreement a byl první britský pomocný křižník s osmi 4,7″ zbraněmi. Tyto zbraně byly po vojenských kontrolách odstraněny, a tak mohl 7. srpna vyplout na svou první plavbu z Liverpoolu do New Yorku. V roce 1891 získal \"Majestic\" Modrou stuhu, od nějž ji převzal \"Teutonic\" s průměrnou rychlostí 20,25 uzlů. Později překonal vlastní rekord s rychlostí 20,5 uzlu. Poté ho překonal \"City of Paris\". Od té doby už se ji žádné jiné lodi White Star Line nepodařilo získat zpět. I přesto \"Teutonic\" s \"Majestikem\" vydělávali a několikrát pluli s plnou kapacitou.\n\n\"Teutonic\" a \"Majestic\" byli známí jako první moderní parníky díky úpravám kajut pro cestující. Všechny lodě White Star Line měly jen 1. a 3. třídu. \"Teutonic\" a \"Majestic\" ale nepokračovali v tomto systému. Oba měli tři třídy: první, druhou a třetí. První třída byla pro ty nejbohatší s kajutami na vrchu lodi, druhá třída byla pod ní a třetí třída, která byla pro méně majetné cestující a imigranty, měla své kajuty v trupu. Kapacity jednotlivých tříd byly 190, 300, 1 000.\n\nBěhem 18leté služby se \"Teutonic\" a \"Majestic\" společně se starším \"Britannikem\" a \"Germanikem\" plavili na trase Liverpool – New York. Každá loď měla průměrně jednu plavbu za měsíc a plavila se 11–14krát za sezónu. White Star Line plánovala, že by lodě zajišťovaly týdenní spojení přes Atlantik, obvykle ve středu a ve čtvrtek. Každý týden vyplula nějaká loď z Liverpoolu se zastávkou v irském Queenstownu (dnes Cobh), kvůli více pasažérům. Záznamy ukazují, že \"Teutonic\" a \"Majestic\" byli schopni pobrat na jednu zastávku až 800 irských imigrantů. Lodě White Star Line tam byly velmi oblíbené, protože většina z nich včetně \"Teutoniku\" byla vybudována v Irsku.\n\nPo zastávce v Queenstownu pokračovaly lodě přímo do New Yorku, což dělalo asi 4 000 km po otevřeném moři. Poté, co všichni pasažéři zaplatili v newyorském přístavu White Star Line nebo v případě imigrantů v imigrantském centru v Castle Garden a později na Ellis Island, byla loď připravována na zpáteční plavbu.\n\nV roce 1897 \"Teutonic\" pokračoval ve vojenské roli na přehlídce k 60. výročí královny Viktorie. V roce 1898 měl malou kolizi s lodí United States Lines \"Berlin\", ale žádná loď nebyla vážně poškozena.\n\nBěhem Búrských válek roku 1900 převážel vojáky. V roce 1901 narazil na tsunami, které smočilo hlídku ve vraním hnízdě. Ale bylo to v noci a na venku nikdo nebyl.\n\nV roce 1911 byl předán sesterské společnosti Dominion Line na kanadské linky. Od roku 1913 kvůli svému stáří už \"Teutonic\" nepřitahoval bohaté cestující, proto byl upraven pouze na druhou a třetí třídu. V roce 1914, když začala 1. světová válka, se \"Teutonic\" znovu stal pomocným křižníkem a sloužil v 10. eskadře. V roce 1916 dostal 6″ zbraně a přepravoval konvoje.\n\nV říjnu 1918 se loď vyhnula stejnému osudu, jako měl \"Titanic\", když se jen těsně vyhnula ledovci 275 km východně od Belle Isle u Newfoundlandu. Vyhnul se mu jen díky zpětnému chodu motorů a kormidlu docela na stranu. Podle vydání deníku \"Chicago Tribune\" z 29. října 1918 se loď vyhnula ledovci o dvacet stop (6 m). Mlha byla tak silná, že i z malé vzdálenosti šlo ledovec stěží rozpoznat. Bylo to tak těsně, že do něj mohl zasáhnout šroub, když se loď otáčela. Cestující nemohli být informováni o nebezpečí, dokud nebylo odvráceno. Byli vděční kapitánovi a jeho důstojníkům za záchranu.\n\nTeutonic měl na zkoušku instalováno pátrací světlo. Nespokojenost s jeho použitím byl údajně jedním z důvodů, proč Britská admiralita zakázala civilním lodím instalaci pátracích světel (naopak vojenské lodi jej povinně nesly). Toto z velké části nesmyslné, často kritizované a zrůdné rozhodnutí bylo po katastrofě Titaniku z roku 1912 opět kritizováno. Především americká strana a veřejnost nemohla uvěřit chabosti argumentů Britské admirality (zákaz se týkal i amerických lodí na trase USA - UK). Naopak hned po katastrofě Titaniku bylo přikázáno velikým lodím nést dokonce dvě světla, tento příkaz byl následně zmírněn na doporučení a následně opět zpřísněn na příkaz, který platí dodnes.\n\nV roce 1921 byl v Emdenu sešrotován.\n"}
{"id": "460283", "url": "https://cs.wikipedia.org/wiki?curid=460283", "title": "Musiq1", "text": "Musiq1\n\nmusiq1 je soukromá slovenská hudební televizní stanice, po Music Boxu se jedná o druhou hudební stanici na Slovensku. Zkušební vysílání bylo spuštěno 10. října 2008, oficiálně začala stanice vysílat až v listopadu stejného roku. Stanice vysílá ze studia \"Kuul Fabrik\". Stanici provozuje společnost \"Telemone, s. r. o.\".\n\nStanice vysílá hudební videoklipy a pořady z vlastní tvorby (\"Tvoje veci\" - hitparáda klipů, \"musiq news\" - pořad o novinkách ze světa hudby, \"epk\" (electronic press kit) - pořad o novinkách ze zákulisí hudebních skupin, \"liter za minútu\" - pořad, kam mohou diváci zasílat svá vlastní videa a mohou získat 33 Euro (1000 Sk - tzv. liter). Stanice předává také své vlastní hudební ceny (jako např. Óčko, Music Box a MTV).\n\nV listopadu 2008 uspořádala stanice promo akci s názvem \"musiq1 cirkus\", která spočívala v putování 30metrového cirkusového stanu po Slovensku a na pódiu mělo možnost vystoupit několik slovenských hudebních kapel. Stanice plánuje projekt i do budoucna.\n"}
{"id": "460289", "url": "https://cs.wikipedia.org/wiki?curid=460289", "title": "TVA", "text": "TVA\n\nTVA je soukromá televizní stanice, vysílající od 5. května 2003 na Slovensku. Program televize je zaměřen na komerční zpravodajství a reklamu. Taktikou televize je princip tzv. \"inteligetní reklamy\" - publicistika, reportáže a umělecká kamera. Stanice TVA vychází z modelu obchodních televízí v USA, Kanadě a Austrálii. Stanici provozuje společnost \"Panonia Media Production, s. r. o.\", která vznikla 19. září 2000.\n\nTelevize je zaměřena na prezentaci a propagaci zboží. Stanice vysílá z 9 tematických okruhů, prezentace v rozsahu 3–10 minut a klasické reklamní spoty. 24hodinové vysílání sestává z 3 hodinových bloků opakujících se 8krát denně (56krát týdně).\n\n"}
{"id": "460290", "url": "https://cs.wikipedia.org/wiki?curid=460290", "title": "Norbert Mika", "text": "Norbert Mika\n\nNorbert Mika (* 25. května 1961 Ratiboř, Polsko) je polský historik a středoškolský pedagog, ředitel gymnázia v Ratiboři. Zabývá se především regionálními česko-polskými dějinami.\n\nVystudoval Jagellonskou univerzitu v Krakově, kde v roce 1988 obhájil magisterskou práci \"Walka o spadek po Babenbergach w latach 1246-1278\". Později také vystudoval Ekonomickou akademii v Katovicích. V roce 2006 získal titul doktora humanistických věd na Slezské univerzitě v Katovicích za práci \"Mieszko, książę raciborski, syn Władysława II Wygnańca\". V roce 1999 se stal ředitelem Gymnázia Augustina Weltzela č. 3 v Ratiboři. V letech 2006–2010 působil jako předseda rady ratibořského okresu. Je autorem několika knih a velkého množství článků zabývajících se především historií Opavska a Ratibořska. Spolu se Šárkou Bělastovou je autorem učebnice regionálních dějin \"Wspólne raciborsko-opawskie dziedzictwo. Podręcznik do edukacji regionalnej - Společné ratibořsko-opavské dědictví. Příručka k regionální výuce\".\n\n\n\n"}
{"id": "460291", "url": "https://cs.wikipedia.org/wiki?curid=460291", "title": "Tibetské písmo", "text": "Tibetské písmo\n\nTibetské písmo je písmo používané především k zápisu tibetštiny, ale také ladačtiny, jazyka dzongkä a někdy i baltí. Tibetské písmo má dvě základní varianty, v tištěných textech se většinou užívá forma zvaná \"učän\" (tibetsky དབུ་ཅན་; Wylie: dbu-can), v každodenním psaní bývá používáno písmo \"ume\".\n\nVytvoření tibetského písma je připisováno tibetskému učenci Thönmi Sambhótovi. Ten působil v 7. století na dvoře Songcän Gampa jakožto jeden z ministrů. Sambóta byl poslán do Indie, kde studoval indická písma (hlavně brahmí a gupta) a po návratu do Tibetu sestavil tibetské písmo.\n\nExistuje široce užívaný vědecký přepis, tzv. Wylieho transliterace (tento přepis má asi nejblíže transliteraci tibetštiny, další systémy spíše inklinují k principům transkripce).\n\nZ transkripcí má oficiální postavení transkripce přijatá Čínou v systému pinyin. Mezi užívané systémy přepisu patří také transkripce pro Tibetan and Himalayan Library (transkripce THL, dříve THDL), případně vycházejí ze zásad abecedy IPA). Českou transkripci vytvořil Josef Kolmaš.\n\n"}
{"id": "460292", "url": "https://cs.wikipedia.org/wiki?curid=460292", "title": "Widescreen eXtended Graphics Array++", "text": "Widescreen eXtended Graphics Array++\n\nWXGA++, neboli Widescreen eXtended Graphics Array je standard displejů s grafickým rozlišením 1600 × 900 pixelů. Z CRT monitorů tímto rozlišením disponovalo jen několik málo nejdražších profesionální modelů. Nyní je využíván na LCD obrazovkách ve větších noteboocích s úhlopříčkou 16,4 palců a poměrem stran 16:9.\n"}
{"id": "460293", "url": "https://cs.wikipedia.org/wiki?curid=460293", "title": "A-102 (kosmická mise)", "text": "A-102 (kosmická mise)\n\nA-102 (SA-7, Saturn-Apollo 7) byla orbitální mise nosné rakety Saturn I. Byla to druhá mise rakety Saturn s maketou velitelského a servisního modulu kosmické lodi Apollo.\n\nMise měla zopakovat úspěšný předchozí test A-101 a provést letový test makety kosmické lodi Apollo. Maketa Apollo, sériové číslo 15, byla lehce odlišná od makety 13, použité při předchozí misi. Jedna skupina RCS trysek byla vybavena zařízeními pro měření teploty a vibrací při průletu atmosférou. Únikový systém měl pro oddělení použít vlastní zdvihový a hlavní motor. Raketa byla Saturn I byla také lehce modifikována. Změněny byly prvky ozubeného soukolí v turbočerpadlech motorů prvního stupně H-1, právě defekt jednoho z ozubených kol měl na svědomí výpadek jednoho z motorů při předchozí misi. Raketa měla poprvé programovatelný letový počítač. Dříve byly rakety vybaveny předprogramovaným řídícím počítačem, který neumožňoval vypořádat se s neočekávanými událostmi. To se s novým počítačem změnilo, neboť již mohl být přeprogramován za letu a mohl tak být pružně přizpůsoben na zvládnutí neočekávaných poruch, abnormálních aerodynamických podmínek a dalších potenciálně nebezpečných situací.\n\nPrvní a druhý stupeň (S-I a S-IV) a přístrojová jednotka IU byly na Cape Canaveral dopraveny v červnu 1964. Při kontrole pohonného systému byla zjištěna trhlina na motoru H-1 číslo šest prvního stupně. Pozemní personál tak měl poprvé provést výměnu motoru na raketě Saturn I, ale později bylo rozhodnuto o demontáži všech osmi motorů a odeslání zpět jejich výrobci (Pratt&Whitney Rocketdyne). Výměna motorů zpozdila start zhruba o čtrnáct dní. Další zdržení si vyžádaly hurikány čtvrtého stupně Cleo a Dora, které se zformovaly koncem srpna. Cleo prošel oblastí Karibiku a zasáhl pobřeží Floridy. Dora zasáhla sever Floridy a přešla přes celý poloostrov.\n\nStart se konal 18. září před polednem místního času. Zážeh prvního stupně trval 147 sekund, poté se úspěšně oddělil. Druhý stupeň byl zažehnut 160 sekund po startu a dohořel 621 sekund po startu. Únikový systém byl odhozen souběžně s prvním stupněm. Přístroje na palubě makety lodi Apollo vysílaly telemetrická data po dobu pěti oběhů. Vstup do atmosféry nastal po padesátém devátém oběhu nad Indickým oceánem. Všechny úkoly byly splněny a mise byla úspěšná. Jen kamerové podvěsy nebyly vyzvednuty, protože dopadly dále od předpokládaného místa.\n\n"}
{"id": "460294", "url": "https://cs.wikipedia.org/wiki?curid=460294", "title": "Škoda 633", "text": "Škoda 633\n\nŠkoda 633 byl osobní automobil vyráběný automobilkou Škoda. Výroba začala v roce 1931 a ukončena byla roku 1934. Vyrobilo se 504 kusů.\n\nMotor byl vodou chlazený vpředu uložený řadový šestiválec SV o objemu 1792 cm³. Měl výkon 24 kW (33 koní) a vůz s ním dosahoval rychlosti okolo 100 km/h.\n"}
{"id": "460298", "url": "https://cs.wikipedia.org/wiki?curid=460298", "title": "Wolfgang Nordwig", "text": "Wolfgang Nordwig\n\nWolfgang Nordwig (* 27. srpen 1943, Chemnitz, Sasko) je bývalý východoněmecký sportovec, atlet, olympijský vítěz a bývalý světový rekordman ve skoku o tyči.\n\nPatřil mezi nejlepší skokany o tyči druhé poloviny 60. let a začátku 70. let 20. století. Prvním velkým úspěchem byl zisk zlaté medaile na ME 1966 v Budapešti výkonem 5,10 m. Na evropských halových hrách 1967 Praze obsadil 3. místo. Zúčastnil se i evropských halových her 1968 v Madridě.\n\nNa olympijských hrách 1968 v Mexiku získal bronzovou medaili ve stejném výkonu (5,40 m), jako vítěz soutěže Američan Bob Seagren. Podruhé vyhrál na evropských halových hrách 1969 v Bělehradě. Obhájil titul mistra Evropy na ME 1969 v Aténách.\n\nZískal bronz na halovém mistrovství Evropy 1970 ve Vídni. Dne 17. června 1970 vytvořil nový světový rekord výkonem 5,45 m, který zlepšil na 5,46 m 3. září 1970 na univerziádě v Turíně. Zvítězil na halovém mistrovství Evropy 1971 v Sofii. Získal třetí titul mistra Evropy na ME 1971 v Helsinkách, a podruhé na halovém ME 1972 v Grenoble.\n\nNejvětšího úspěchu dosáhl Nordwig na letní olympiádě 1972 v Mnichově, kde získal zlatou medaili v olympijském rekordu výkonem 5,50 m, který je i jeho osobním rekordem. Bylo to poprvé, kdy zlato ve skoku o tyči na olympiádě nezískal závodník z USA. Ve stejném roce Nordwig ukončil závodní kariéru.\n\nByl mistrem NDR ve skoku o tyči v letech 1965-1972.\n\n"}
{"id": "460299", "url": "https://cs.wikipedia.org/wiki?curid=460299", "title": "Grytviken", "text": "Grytviken\n\nGrytviken (ze slov \"gryte\" – hrnec, či kotel k získávání a škvaření tuleního či velrybího tuku; \"vik\" – záliv, ve významu „záliv kotlů“) je největším sídlem britského zámořského území Jižní Georgie a Jižní Sandwichovy ostrovy. Název byl poprvé použit v roce 1902 při švédské antarktické expedici J. G. Anderssona, poté, co expedice nalezla na místě staré anglické kotle užívané k získávání oleje z ploutvonožců.\n\nGrytviken je přístav rozkládající se v zátokách King Edward Cove a Cumberland East Bay. V blízkosti Grytvikenu se nachází několik vhodných pozemků pro stavby domů či bytů, a také zdroje pitné vody. Město je často chybně označováno za hlavní město celého zámořského území, tím je však King Edward Point ležící ve stejné zátoce.\n\nGrytviken byl založen 16. listopadu 1904 norským námořním kapitánem Carlem Antonem Larsenem pro Compañía Argentina de Pesca (argentinská rybolovní společnost). V první sezóně se podařilo ulovit 195 velryb. Loveni byli také tuleni. Během rozkvětu velrybářské stanice Grytviken zde pracovalo přes 300 lidí v době jižního léta – od října do března. Několik lidí zůstávalo ve městě i přes zimu, aby udržovali domy a továrny. V následujících letech zde argentinská vláda založila meteorologickou stanici.\n\nBěhem falklandské války byl 3. dubna 1982 Grytviken obsazen argentinskými vojáky, ovšem 25. dubna 1982 ho opět získali Britové.\n\nV současnosti je Grytviken velmi populární zastávkou pro cestující, kteří míří na Antarktidu. Lidé vesměs navštěvují South Georgia Museum, staré továrny, kostel nebo hrob mořeplavce Ernesta Shackletona.\n\nGrytvikenský kostel si stále zachovává svůj původní účel – došlo zde k několika sňatkům. Poslední byl uzavřen 19. února 2006.\n\nKlima ve městě je typické pro subpolární pás. Nejvyšší průměrná teplota dosáhne v únoru téměř 10 °C, v červenci se denní teploty drží naopak těsně nad nulou a noční průměrné teploty klesá pod -5 °C. Ostrovy jsou poměrně humidní, roční úhrn srážek činí více než 1000 mm. Vítr zde dosahuje rychlosti pouze 4 m/s, město je tedy relativně přijatelným místem k životu v této jinak nehostinné oblasti.\n\n"}
{"id": "460302", "url": "https://cs.wikipedia.org/wiki?curid=460302", "title": "TV Živa", "text": "TV Živa\n\nTV Živa je soukromá slovenská, převážně dokumentární televizní stanice. Vysílá přírodopisné, ekologické a cestopisné dokumentární filmy a pořady, největší podíl mají zábavné programy. Stanice též vysílá hudební, vzdělávací a sportovní relace.\n\nStanice začala vysílat 21. března 2005 pod názvem \"TV Nautik\", v předvečer Světového dne vody, jelikož tématem stanice byla voda. Později došlo k přejmenování stanice na \"TELEVÍZO\", od 24. prosince 2009 vysílá stanice pod názvem \"TV Živa\".\n\n"}
{"id": "460307", "url": "https://cs.wikipedia.org/wiki?curid=460307", "title": "Romain Mesnil", "text": "Romain Mesnil\n\nRomain Mesnil (* 13. července 1977, Le Plessis-Bouchard) je francouzský atlet, jehož specializace je skok o tyči. Na MS v atletice získal dvě stříbrné medaile, v Ósace (2007) a Berlíně (2009). Stříbro vybojoval také na evropském šampionátu v Göteborgu v roce 2006.\n\nJe trojnásobným účastníkem letních olympijských her. Vždy však zůstal před branami finále. Ze síta kvalifikace se mu nepodařilo projít na olympiádě v Sydney, Athénách ani v Pekingu. 1. srpna 1999 v Göteborgu překonal 593 cm a stal se mistrem Evropy do 23 let. Svoje osobní maximum si vylepšil o čtyři roky ve francouzském Castres, kde zdolal 595 cm.\n\nTento francouzský tyčkař ale na sebe upozornil na konci března roku 2009, kdy se rozhodl běhat s tyčí po ulicích Paříže nahý. Tímto svérázným způsobem chtěl získat sponzora. S americkou firmou Nike, která ho kdysi sponzorovala mu vypršel kontrakt na konci roku 2008. Mesnil později závodil v dresech s otazníkem. Kromě videa, které sám Mesnil nahrál na server YouTube se tzv. \"prodával\" i na internetové aukci eBay, kde chtěl získat sponzorskou smlouvu před mistrovstvím světa 2009 v Berlíně.\n\n"}
{"id": "460309", "url": "https://cs.wikipedia.org/wiki?curid=460309", "title": "FUN 1", "text": "FUN 1\n\nFUN 1 je česká hudební televizní stanice, která vysílá od 12. prosince 2005. Provozovatelem stanice je společnost \"SAT Plus, s.r.o.\". Stanice vysílá nepřetržitý proud videoklipů z oblasti taneční a elektronické hudby s převahou aktuálních hitů. Dále přináší divákům videoreporty z tanečních akcí (Tomorrowland, Trancefusion, Decadance, ...), nebo koncerty světových DJs (Ferry Corsten, Armin van Buuren, Tiësto, Avicii, ...). Na TV obrazovce mají diváci možnost soutěžit o vstupenky na koncerty, zapojit se do interaktivního chatu s jinými diváky, hodnotit klipy, nebo si prostřednictvím SMS objednat klip na přání.\n\nFUN 1 vysílá v České republice a na Slovensku v základní nabídce největšího českého a slovenského kabelového operátora - UPC. Kanál je rovněž dostupný i jako internetový stream na stránkách www.fun1.cz.\n\nTV kanál FUN 1 do 18. ledna 2010 původně nevysílal proud videoklipů, ale fungoval jako taneční rádio s DJem ve studiu doprovázené živým SMS chatem, který se zobrazoval na televizní obrazovce. Od 18. ledna 2010 se stanice profiluje jako původní hudební televizní kanál s videoklipy.\n"}
{"id": "460311", "url": "https://cs.wikipedia.org/wiki?curid=460311", "title": "Trosečníci v řece meteorů", "text": "Trosečníci v řece meteorů\n\nTrosečníci v řece meteorů je český název knihy, kterou napsal v roce 1962 polský spisovatel Jerzy Broszkiewicz. Originální název románu je \"Ci z Dziesiątego Tysiąca\". Novela patří do žánru science fiction a je určena především pro mládež.\n\nVydavatelem českého vydání bylo nakladatelství Albatros v Praze v roce 1977 ve své knižnici Knihy odvahy a dobrodružství (KOD) jako svazek 144. Z polského verze vydané ve Varšavě roku 1973 ji přeložil do češtiny Jaroslav Simonides. Vázaná kniha má 162 stran, barevnou obálku, je v typickém tvaru a úpravě celé knižnice, cena byla 19 Kč a náklad 20 000 výtisků. V Polsku se kniha dočkala v období 1973-1977 pěti vydání ve statisícových nákladech.\n\nDěj se odehrává kolem roku 3000. V době, kdy je celá Sluneční soustava osídlena lidmi, existuje umělá planetka o průměru 50 km, odkud k výzkumným výpravám do vesmíru létají ve dvou „kosmoletech“ vědci, posádka planety. Na prázdniny přilétají na planetku tři dospívající děti a v době jedné z krátkých výprav posádek zůstávají na plně automatizované planetce sami. Společnost jim dělá robot v podobě chlapce jejich věku.\n\nPosádky obou výprav uvíznou v obrovském meteorickém roji a záchranu jim poskytnou děti z pomocí počítačového centra planetky a zmíněného robota tím, že se do roje se zajímavými fyzikálními vlastnostmi prostřílí zvenčí.\n\n"}
{"id": "460312", "url": "https://cs.wikipedia.org/wiki?curid=460312", "title": "OB", "text": "OB\n\nKombinace písmen O a B může znamenat:\n\n\n\n\n\n\n"}
{"id": "460313", "url": "https://cs.wikipedia.org/wiki?curid=460313", "title": "Leo TV", "text": "Leo TV\n\nLeo TV je česká placená soukromá erotická televizní stanice.\n\nStanice uvádí, že její záměr je vysílat převážně live show, plánuje však také erotické reality show a podobně zaměřené pořady. Stanice též nabízí lidem podílet se na tvorbě pořadů.\n\nV roce 2009 udělila Rada pro rozhlasové a televizní vysílání televizní stanici pokutu 50 tisíc Kč z důvodu odvysílání pořadu, který „mohl vážně narušit fyzický, psychický nebo mravní vývoj dětí a mladistvých tím, že obsahoval pornografii“. V minulosti měla též stanice problémy s neoznačováním pořadů nevhodných pro mladistvé pomocí „hvězdičky“.\n\n"}
{"id": "460315", "url": "https://cs.wikipedia.org/wiki?curid=460315", "title": "Ataxie", "text": "Ataxie\n\nAtaxie (z řeckého ατάξις, : \"ataxia\") je neurologický symptom spočívající v poruše koordinace pohybů. Jedná se o nespecifický klinický projev naznačující dysfunkci části nervové soustavy zodpovědné za koordinaci pohybů, jako je například mozeček. Pro ataxii existuje vzácně používané synonymum – „dystaxie.“\n\n"}
{"id": "460323", "url": "https://cs.wikipedia.org/wiki?curid=460323", "title": "Socialistická republika Slovinsko", "text": "Socialistická republika Slovinsko\n\nSocialistická republika Slovinsko (zkráceně SR Slovinsko; slovinsky Socialistična republika Slovenija, SR Slovenija) byla socialistickou republikou, jež byla součástí Socialistické federativní republiky Jugoslávie. Součástí AVNOJské Jugoslávie se země stala v roce 1944. 25. června 1991 vyhlásilo Slovinsko samostatnost, která byla Brionskou deklarací odložena o tři měsíce.\n\n\nV září 1943 se Antifašistická rada národního osvobození Jugoslávie usnesla o obnovení Jugoslávie na federálním základě. Jednou z federálních jednotek se mělo stát i Slovinsko. Od počátku roku 1944 se začali komunisté připravovat na převzetí politické moci v poválečném Slovinsku. Aby se zabránilo návratu vícestranického systému, bylo rozhodnuto o vytvoření lidové vlády, jež bude právě pod vedením komunistů. 19. února 1944 se v Črnomelju Slovinský národněosvobozenecký výbor přejmenoval na Slovinskou národněosvobozeneckou radu a současně se prohlásil za nejvyšší zákonodárný a zastupitelský orgán ve Slovinsku.\n\nV roce 1945 bylo Slovinsko poprvé v historii uznáno za státní útvar. V roce 1947 získalo Slovinsko část západních území, která po první světové válce připadla Itálie. V roce 1954 pak bylo mezi Itálii a Jugoslávii rozděleno i sporné území v okolí Terstu. Slovinsko v rámci jugoslávské federace bylo nejprve lidovou republikou a od roku 1963 socialistickou. V průběhu šedesátých let se začaly objevovat rozpory s centrem (např. Silniční aféra), které skončily odstavením reformních komunistů (Stane Kavčič) a upevněním pozic konzervativců. Rozklad Jugoslávie začal smrtí maršála Tita v květnu 1980. Na jaře 1987 vyšlo další číslo časopisu \"\", v němž byly zveřejněny příspěvky France Bučara, Petera Jambreka, Tine Hribara, Ivana Urbančiče a Jože Pučnika, ve kterých napadli vedoucí úlohu komunistů, centralistické vedení jugoslávské politiky a formulovali cíl slovinského národa, kterým má být samostatný slovinský stát jako součást jugoslávské konfederace. Přišli s názorem, že Jugoslávie omezuje jak ekonomický, tak i kulturní, či politický rozvoj Slovinska. Následný demokratizační proces prováděný především formou ústavních dodatků realizovali sami slovinští komunisté. V květnu 1989 zveřejnila slovinská opozice Májovou deklaraci, v níž požadovala ustavení suverénního slovinského státu a svobodu rozhodování o vnějších svazcích. Komunisté v reakci vydali Základní listinu Slovinska, která také hovořila o suverenitě, ale hlásila se také k reformované jugoslávské federaci.\n\n27. září 1989 přijala stále ještě komunisty ovládaná skupščina sadu dodatků k republikové ústavě, které posilovaly rozhodovací pravomoc republiky na úkor federace a rušily vedoucí úlohu Svazu komunistů Slovinska a legalizovaly další politické strany. Bylo také rozhodnuto, že na jaře následujícího roku se uskuteční volby do všech komor slovinského parlamentu.\n\nV dubnu 1990 proběhly první poválečné svobodné volby, které přinesly vítězství opozičního bloku DEMOS v parlamentních volbách a Milana Kučana ve volbách předsedy Předsednictva. V prosincovém referendu se většina hlasujících vyjádřila pro samostatnost.\n\n25.  června 1991 vystoupila Republika Slovinsko ze Socialistické federativní republiky Jugoslávie, když Skupščina na společném zasedání všech tří komor přijala Deklaraci o nezávislosti, ústavní zákon o samostatnosti a nezávislosti Republiky Slovinsko a několik dalších ústavních dodatků. Z důvodu obav ze zákroku federálních orgánů byl akt vyhlášení nezávislosti uskutečněn již o den dříve, než se původně plánovalo. 26. června 1991 prohlásil svazový výkonný výbor (vláda) tyto akty, stejně jako obdobné chorvatské akty, za neplatné. Svazová skupština (parlament) bez zástupců Slovinska a Chorvatska požádala svazový výkonný výbor a JNA o zákrok s cílem obnovit celistvost jugoslávských hranic. 27. června 1991 v 1: 15 v noci byla zahájena vojenská akce JNA. Předseda slovinského Předsednictva Milan Kučan označil takové jednání za agresi vůči suverénnímu státu a vyzval slovinské občany k obraně vlasti. Pod vedením republikového sekretáře obrany Janeze Janši zasáhly proti Jugoslávské lidové armádě (JNA) jednotky slovinské Teritoriální obrany (TO). Těm se podařilo JNA silně paralyzovat: TO zablokovala kasárny JNA, kam přerušila dodávky elektřiny, vody a potravin. Přesuny tankových jednotek JNA byly ztíženy barikádami a blokádou důležitých komunikací. 28.  června 1991 bylo do akce nasazeno svazové letectvo, které bombardovalo slovinská letiště, důležité dopravní spoje, telekomunikační stanice a budovy televize a rozhlasu. Téhož dne dorazila do Slovinska delegace ministerské trojky Evropských společenství. 29. června 1991 přislíbilo slovinské vedení zastavit boje a na devadesát dnů pozastavit účinnost aktů, jimiž se republika osamostatnila. 4.  července 1991 byla uzavřena dohoda s JNA o zastavení palby a 7.  července válku ukončila Brionská deklarace. 2.  října 1991 potvrdilo společné zasedání všech komor Skupščiny úmysl nabýt nezávislost okamžitě, jakmile uplyne tříměsíční moratorium smluvené Brionskou deklarací. Moratorium vypršelo 8. října 1991, kdy Slovinsko definitivně získalo svou nezávislost na Jugoslávii.\n\nNavzdory značné politické centralizaci, která byla typická i pro druhou Jugoslávii až do přijetí nové ústavy v roce 1974, těšilo se Slovinsko již od konce války široké autonomii kulturní a vědecké: již v roce 1945 vznikla Akademie výtvarných umění a Hudební akademie, v roce 1947 vznikla Slovinská filharmonie a téhož roku byl natočen první film ve slovinském jazyce. Slovinsko bylo v rámci SFRJ z hlediska ekonomiky nejrozvinutější republikou.\n\nV říjnu 1989 byla dvanáctým dodatkem ústavy přijata hymna Zdravljica.\n\nRepublikové ústavy byly přijaty v letech 1947, 1963 a 1974.\n\nHlavou státu byl v letech 1945 až 1974 předseda Skupščiny, v letech 1974 až 1992 Předsednictvo, resp. jeho předseda. Volby do posledního Předsednictva Republiky Slovinsko byly v roce 1990 realizovány jako přímé.\n\nV únoru 1944 vznikla Slovinská národněosvobozenecká rada (, SNOS), jež byla do října 1946 nejvyšším představitelem a zákonodárným orgánem v rámci slovinského národněosvobozeneckého boje a po skončení války jednotky Slovinsko. V listopadu 1946 SNOS zanikla, když vzniklo Ústavodárné shromáždění Lidové republiky Slovinsko, jehož úkolem byla příprava republikové ústavy. Po přijetí ústavy – 16. ledna 1947 – bylo Ústavodárné shromáždění přeměněno na Lidové shromáždění Lidové republiky Slovinsko. Do roku 1953 byl slovinský parlament – skupščina – jednokomorový, v letech 1953 až 1963 dvoukomorový, poté do roku 1974 pětikomorový a v letech 1974 až 1991 tříkomorový.\n\nPrvní slovinská republiková vláda byla ustavena 5. května 1945 v Ajdovščině. V roce 1953 v důsledku ústavních změn byla vláda zrušena a nahrazena výkonným výborem Lidové skupščiny Lidové republiky Slovinsko. V roce 1963 byl v důsledku změny názvu státu změněn název na \"výkonný výbor Socialistické republiky Slovinsko\" (IS SRS). Od 23.  června 1990 existoval výkonný výbor Republiky Slovinsko, který se účinností ústavy z roku 1991 přeměnil ve vládu Republiky Slovinsko.\n\nPolitickou hegemonii zde jako ve zbytku federace měla Komunistická strana, respektive Svaz komunistů Slovinska. Ten se svého vedoucího postavení vzdal již v září 1989. První svobodné volby se konaly v dubnu 1990 a přinesly vítězství koalici DEMOS.\n\n"}
{"id": "460330", "url": "https://cs.wikipedia.org/wiki?curid=460330", "title": "Recep Tayyip Erdoğan", "text": "Recep Tayyip Erdoğan\n\nRecep Tayyip Erdoğan (tureckou výslovností ; * 26. února 1954, Istanbul, Turecko) je prezident Turecké republiky, bývalý starosta Istanbulu a v letech 2003 až 2014 turecký premiér.\n\nErdoğan se narodil na předměstí Istanbulu ve čtvrti Kasımpaşa, v rodině, která se sem přestěhovala z provincie Rize. Vychodil náboženské školy a v mládí byl nucen si přivydělávat pouličním prodejem. Zkoušel se stát profesionálním fotbalistou a za recitaci teroristické básně strávil čtyři měsíce ve vězení.\n\nJe zakladatelem Strany spravedlnosti a rozvoje ( , zkráceně \"AK Parti\"), která má většinu poslaneckých mandátů v tureckém parlamentu. Pochází z islamistického politického zázemí, ale sám sebe popisuje jako konzervativního demokrata.\n\nV roce 1994 byl zvolen starostou Istanbulu. V roce 2002 jeho strana AKP vyhrála parlamentní volby a v roce 2003 se stal tureckým premiérem. Jako jediný turecký politik dokázal vyhrál parlamentní volby třikrát po sobě, vždy s vyšší podporou zejména hospodářskému růstu země.\n\nV historicky první přímé prezidentské volbě byl 10. srpna 2014 zvolen již v prvním kole prezidentem Turecké republiky. Dne 28. srpna se ujal úřadu a od opozičních novinářů a politiků si vysloužil nálepku diktátora.\n\nTurecko neuznává existenci řecké Kyperské republiky, která je členským státem EU. Podle Erdoğana „žádná země jménem Kypr neexistuje\". V červenci 2015 u příležitosti 41. výročí turecké invaze na Kypr navštívil Erdoğan mezinárodně neuznávanou Severokyperskou tureckou republiku, kterou podporuje a uznává jen Turecko. Severní Kypr je okupován tureckou armádou a podle Erdoğana \"nepřichází v úvahu\", aby byli turečtí vojáci z ostrova staženi.\n\nErdoğan odmítá označit masakry Arménů v Osmanské říši jako genocidu a v červnu 2016 stáhl tureckého velvyslance z Německa v reakci na rezoluci německého parlamentu, která označuje masakry za genocidu.\n\nPo neúspěšném pokusu o vojenský převrat v červenci 2016 zahájil rozsáhlé čistky v armádě, policii, justici, státní správě a ve školství. Dne 20. července vyhlásil výjimečný stav na následující tři měsíce, díky kterému může Erdogan vládnout pomocí dekretů, může omezit či pozastavit právo shromažďovací nebo svobodu slova. Následně svým dekretem nařídil uzavření 1043 soukromých škol, 1229 spolků a nadací, 19 odborových svazů, 15 univerzit a 35 zdravotnických zařízení s tím, že tyto instituce jsou údajně podezřelé ze styků s Fethullahem Gülenem, kterého Erdogan označuje za údajného strůjce neúspěšného převratu. K březnu 2018 bylo více než 160 000 lidí propuštěno nebo postaveno mimo službu a 50 000 lidí skončilo ve vězení. Do února 2019 bylo zatčeno na 77 000 lidí.\n\nV dubnu 2016, kdy znovu propukly ozbrojené střety mezi Arménií a Ázerbájdžánem o arménskou enklávu Náhorní Karabach, Erdoğan vyjádřil podporu Ázerbájdžánu. \n\nDokument německého ministerstvo vnitra uvádí, že „jako výsledek postupně se islamizující vnitřní a vnější politiky Ankary od roku 2011 se Turecko stalo ústřední akční platformou islamistických uskupení v oblasti Blízkého východu. Mnoho projevů solidarity a podpory egyptskému Muslimskému bratrstvu, hnutí Hamás a skupinám ozbrojené islamistické opozice v Sýrii ze strany vládnoucí strany AKP a prezidenta Erdogana podtrhuje jejich ideologickou spřízněnost.“ \n\nErdoğan je obhájcem práv Krymských Tatarů. V srpnu 2016 Erdoğan při setkání s ukrajinským prezidentem Porošenkem prohlásil, že Turecko neuzná ruskou anexi Krymu, kterou nazval „krymskou okupací“.\n\nV lednu 2018 byla zahájena turecká invaze do kurdské provinice Afrín na severu Sýrie, kterou Turecko od té doby okupuje. Erdoğan operaci konzultoval s generálním tajemníkem NATO Jensen Stoltenbergem, který Turecku vyjádřil podporu. V říjnu 2019 Erdoğan nařídil tureckou ofenzivu v Sýrii, která byla namířena proti prokurdským jednotkám SDF v syrské Rojavě. \n\nBěhem své návštěvy Turecka v září 2019 jednal český premiér Andrej Babiš s Erdoğanem o situaci Čechů Miroslava Farkase a Markéty Všelichové, kteří si v tureckých věznicích odpykávají více než šestiletý trest za podporu syrských Kurdů bojujících proti Islámskému státu. \n\nV roce 2003 Erdoğan údajně řekl, \"Jsem Gruzín, moje rodina je gruzínská a do Rize emigrovala z Batumi.\" Nicméně v roce 2014 v interview pro televizi NTV řekl, \"Neměli byste věřit těm věcem, které o mně říkají. Řekli, že jsem Gruzín...dokonce mnohem hnusnější věci, nazvali mě Arménem, ale já jsem Turek.\"\n\n15. listopadu 2014 prohlásil na konferenci latinskoamerických muslimských lídrů, že muslimové objevili Ameriku už v roce 1178.\n\nV březnu 2018 v reakci na propuštění zadrženého představitele kurdské politické strany PYD, kterou Turecko považuje za teroristickou organizaci, obvinil Erdoğan Českou republiku z podpory terorismu. Erdoğan prohlásil: „Toto propuštění Českou republiku dostalo do postavení země podporující terorismus... Propuštění vůdce teroristů znamená podporovat terorismus.“ Poradce tureckého prezidenta Yiğit Bulut prohlásil během televizního vysílání, že „Česká republika neexistuje. Její obyvatelé odešli a založili Slovensko. Česká republika je v područí Německa.“ Ministr zahraničí Martin Stropnický na obvinění České republiky z podpory terorismu a na další útoky ze strany tureckých představitelů nijak nereagoval.\n\n\n"}
{"id": "460343", "url": "https://cs.wikipedia.org/wiki?curid=460343", "title": "HC Rjazaň", "text": "HC Rjazaň\n\nHC Rjazaň (ru: ХК Рязань) je hokejový klub z Rjazaně, který hraje Ruskou vyšší ligu ledního hokeje (2. liga po Kontinentální hokejové lize) v Rusku.\n\n\n"}
{"id": "460345", "url": "https://cs.wikipedia.org/wiki?curid=460345", "title": "Aféra Agrokomerc", "text": "Aféra Agrokomerc\n\nAféra Agrokomerc představovala rozsáhlý hospodářský skandál, který se odehrál v roce 1987 v Bosně a Hercegovině a poukázala na propletenost jugoslávského hospodářství s politikou, stejně jako na neschopnost a horšící se situaci v celé zemi. Poprvé se začalo diskutovat o nelegálních praktikách, které byly po nějaký čas v SFRJ v hospodářství běžné, a odpovědné osoby byly postaveny před soud. Jednalo se o největší skandál od druhé světové války, do kterého bylo zapojeno celkem 63 bank. V narážce na americkou kauzu Watergate dostal název \"Agrogate\".\n\nV lednu 1987 došlo ve skladu závodu Agrokomerc, velkého potravinářského výrobce, sídlícího v západobosenské Velké Kladuši k požáru Škoda byla vyčíslena ve výši pěti milionů amerických dolarů. Vzhledem k tomu, že příčinou požáru mohlo být i lidské zavinění, vyvstala obava, že by byl požár vyvolán úmyslně. Následné rozkrývání příčin celé události, které doprovázela jen malá spolupráce místních manažerů, zmobilizovalo sarajevský \"Sekretariát vnitřních záležitostí\". Ten proto nařídil důkladné vyšetřování celého Agrokomercu, které vedlo k odhalení skutečnosti – firma podepisovala nekryté směnky v hodnotě 400 milionů USD. V srpnu 1987 vydala nejvyšší rada Bosny a Hercegoviny (republiková vláda) veřejné prohlášení, ve kterém uvedla, že ve firmě Agrokomerc došlo k značným finančním podvodům. Nedlouho poté, začaly o kauze obšírně informovat i další jugoslávské deníky. Deník Borba, který byl ústředním orgánem SKJ uvedl, že Agrokomer vydal směnky v hodnotě 400 milionů USD u 63 jugoslávských bank. \n\nNásledující skandál ukončil politickou kariéru Hamdiji Pozderace, kandidáta na funkci předsedy předsednictva SFRJ a jednoho z vůdčích politiků Bosny a Hercegoviny. Pozderacův bratr byl rovněž účastníkem tohoto případu, což donutilo Hamidiju k rezignaci. Na lavici obžalovaných stanul rovněž i Fikret Abdić, ředitel společnosti. Oficiálně byl obžalován z \"kontrarevoluce a ohrožování společenského zřízení\" podle článku 114. tehdejšího trestního zákona. \n\nAbdić díky nekrytým směnkám získal značné prostředky, které pomohly rozvíjet Agrokomerc a celé okolí Veliké Kladuši a Cazinu. V rukou měl velkou moc, ovládal fakticky celé okolí, kde Agrokomerc sídlil, značně ovlivňoval i místní správu. Lidé z oblasti ho respektovali. Agrokomerc, který byl kdysi typickou ukázkou socialistického zemědělství a zaměstnával ještě v 50.-60. letech pouhých 30 lidí, se stal v 80. letech velkým závodem s 13,5 tisíci zaměstnanci a výkonem, který se značně blížil produktivitě celé SR Bosny a Hercegoviny.\n\nBěhem medializace celé události, ke které značně přispěl bělehradský deník Borba, se objevily rozporuplné názory v těch oblastech Jugoslávie, která se týkala. V Bosně a Hercegovině zavládlo znepokojení a začaly se ozývat hlasy, že celá kauza byla uměle vyvolaná z Bělehradu s cílem odstranit bosenskohercegovinské politické vedení. Fikret Abdić byl zatčen v září 1987. Soudní proces trval nebývale dlouho a vyvolal nemalý zájem veřejnosti. Některé významné osobnosti se vyslovily pro propuštění Abdiće z vězení, k čemuž nakonec v posledních měsících existence jednotné Jugoslávie došlo. Tisk informoval, že celá kauza odstartovala velmi problémovou vlnu inflace, která prudce oslabila jugoslávský dinár, a dosáhla v druhé polovině 80. let až 250 %. Následovaly pak četné stávky a prudké zvyšování cen.\n\n"}
{"id": "460346", "url": "https://cs.wikipedia.org/wiki?curid=460346", "title": "Jaroslav Simonides", "text": "Jaroslav Simonides\n\nJaroslav Simonides (17. května 1915 Holešov – 25. května 1996 v Praze ), organizátor společenského života, velmi plodný překladatel literatury z několika jazyků, především polštiny.\nPo absolvování gymnasia v rodném městě nastoupil na Filozofickou fakultu Univerzity Karlovy, obory germanistika a bohemistika. Když nacisté vysoké školy zavřeli, stal se načas knihkupcem. Překládání z polštiny jej dovedlo až k Chopinovi a tak se v roce 1959 stal spoluzakladatelem \"Společnosti F.Chopina\" a pak ji řadu let vedl. Společnost funguje dodnes.\n\nV letech 1968 až 1984 byl vedoucím klubu začínajících autorů \"Literarium\", kde pomáhal např. Halině Pawlovské.\n\nDo českého jazyka přeložil z polštiny, němčiny a francouzštiny přes 120 knižních titulů, ale také mnohé rozhlasové, televizní a divadelní hry.\n\nZasloužil se za zpopularizování různých prozaických děl i pohádek celé řady polských autorů, např. R. Brandstaetter, J. Broszkiewicz, J. Dobraczyński, Stanislav Lem, S. Mrożek, J. Potocki. Vytvořil z povídek řady polských autorů i antologii SF povídek \"Rakety z Tantalu\".\n\nV roce 1974 mu byl předán polský odznak \"Za zásluhy o polskou literaturu\".\n\n"}
{"id": "460348", "url": "https://cs.wikipedia.org/wiki?curid=460348", "title": "8 (linka metra v Paříži)", "text": "8 (linka metra v Paříži)\n\nLinka 8 je nejdelší linka pařížského metra (delší už jsou jen linky RER), která je v systému MHD značena světle fialovou barvou. Vede od stanice \"Balard\" na jihozápadním okraji Paříže přes centrum a po obloukové dráze končí ve stanici \"Pointe du Lac\" jihovýchodně od Paříže na území města Créteil. Linka je dlouhá 23,4 km, má 38 stanic a ročně přepraví 89,1 miliónů cestujících (2004).\n\nLinka 8 je poslední, která byla postavena podle původní licence z roku 1898 a měla vést od stanice \"Opéra\" k \"Porte d'Auteuil\" (dnes linka 10). Stanice \"Opéra\", kde se linka kříží s linkou 3, byla kompletně postavena již při stavbě této linky. V roce 1908 začaly stavební práce na tunelu pod Seinou, které však byly kvůli povodni z roku 1910 ukončeny až v roce 1911. V roce 1910 byly plány linky změněny a počítalo se s vytvořením dvou větví na okraji města (obdobně jako u linky 7). Linka 8 by se rozdělovala ve stanici \"Grenelle\" a druhá větev měla končit ve stanici \"Balard\".\n\nLinka 8 byla pro veřejnost zprovozněna 13. července 1913, jednalo se prozatím o úsek mezi stanicemi \"Opéra\" – \"Beaugrenelle\" (dnes stanice \"Charles Michels\" na lince 10), neboť nebyl ještě hotový most Mirabeau přes Seinu na jihozápadním okraji Paříže. Ovšem již 30. září 1913 byla rozšířena od \"Beaugrenelle\" po \"Porte d'Auteuil\". 24. prosince 1913 a 12. března 1914 byly otevřeny stanice \"Invalides\" a \"Concorde\", kterými vlaky doposud jen projížděly.\n\nV roce 1922 padlo rozhodnutí o rozšíření také druhým směrem a linka 8 měla parabolicky vést od \"Porte d'Auteuil\" přes stanici \"Opéra\" na \"République\" a \"Bastille\" až k \"Porte Dorée\". 30. června 1928 byla proto linka prodloužena východním směrem od stanice \"Opéra\" k \"Richelieu – Drouot\" a 5. května 1931 pokračovala dále od \"Richelieu-Drouot\" po \"Porte de Charenton\". Od \"Richelieu – Drouot\" začíná stavebně velmi zajímavý úsek, kde souběžně vedou pod sebou linky 8 a 9, které se v prostoru dnes již zrušené stanice \"Saint-Martin\" dostanou na stejnou úroveň a poté ústí do podzemního nádražního komplexu pod \"Place de la République\", kde se stýkají s dalšími třemi linkami 3, 5 a 11.\n\n27. července 1937 došlo na jihu Paříže ke změnám v síti metra. Do provozu byl uveden úsek od stanice \"La Motte-Picquet – Grenelle\" po \"Balard\", čímž došlo k plánovanému rozvětvení linky 8. Ovšem větev \"La Motte-Picquet – Grenelle\" ↔ \"Porte d'Auteuil\" byla odpojena od linky 8 a stala se součástí linky 10, která sem mezitím byla prodloužena ze stanice \"Duroc\".\n\n2. září 1939 byly, tak jako i mnohé jiné stanice, uzavřeny z důvodu vypuknutí války a mobilizace zaměstnanců \"Saint-Martin\" a \"Champ de Mars\". Obě stanice nakonec zůstaly trvale zavřené (byť \"Saint-Martin\" byla po válce na krátký čas znovu otevřena), neboť leží příliš blízko sousedních stanic.\n\nDalší rozšiřování linky probíhalo již pouze na východní části. 5. října 1942 byla linka prodloužena od \"Porte de Charenton\" po \"Charenton – Écoles\", což byla až do 70. let jediná změna. 19. září 1970 byla linka rozšířena od \"Charenton – Écoles\" po \"Maisons-Alfort – Stade\", 27. dubna 1972 od \"Maisons-Alfort – Stade\" po \"Maisons-Alfort – Les Juillottes\", 24. září 1973 od \"Maisons-Alfort – Les Juillottes\" po \"Créteil – L'Échat\" a posléze 9. září 1974 od \"Créteil – L'Échat\" do stanice \"Créteil – Préfecture\".\n\nV roce 2009 byly zahájeny stavební práce na novém úseku dále směrem na jih o délce 1,3 km do stanice \"Créteil – Parc des Sports\". Trať byla uvedena do provozu 8. října 2011.\n\n"}
{"id": "460349", "url": "https://cs.wikipedia.org/wiki?curid=460349", "title": "Mercyful Fate", "text": "Mercyful Fate\n\nMercyful Fate je dánská heavymetalová hudební skupina, založená v roce 1981 v Kodani. Svou činnost formálně neukončila, ale od roku 2000 nevydala žádný nový materiál. Za jejich nejlepší desku je považována ta druhá – Don’t Break The Oath. Ale také mnohá další alba v diskografii kapely jsou kladně hodnocena jak metalovými fanoušky, tak i hudební kritikou.\n\n\n"}
{"id": "460354", "url": "https://cs.wikipedia.org/wiki?curid=460354", "title": "A-103", "text": "A-103\n\nA-103 (SA-9, Saturn-Apollo 9) byla orbitální mise nosné rakety Saturn I. Byla to třetí mise rakety Saturn s maketou velitelského a servisního modulu kosmické lodi Apollo. Raketa dále nesla první satelit programu Pegasus.\n\nMise měla za úkol otestovat komponenty kosmické lodi Apollo a zároveň vynést satelit Pegasus. Maketa kosmické lodi Apollo byla tentokrát upravena tak, že v prostoru servisního modulu byl umístěn složený satelit Pegasus. Po startu se měly postupně oddělit první stupeň, únikový systém a poté velitelský modul. Druhý stupeň se servisním modulem měly dosáhnout oběžné dráhy společně a setrvat na ni až do zániku v atmosféře. Satelit Pegasus se měl postupně vysunout z útrob servisního modulu a poté rozvinout panely pro testování frekvence dopadů mikrometeoroidů.\n\nJako při předchozích misích, i tentokrát byla raketa a maketa Apolla vybavena mnoha měřícími přístroji a systémem pro přenos telemetrie. Hlavním zájmem bylo otestování schopnosti rakety Saturn I dopravit náklad na velmi odlišnou oběžnou dráhu než dříve. Další testy se týkaly odhození věže únikového systému a mechanického systému pro rozvinutí detekčních ramen satelitu Pegasus.\n\nTéměř každý start bývá stižen zpožděními a přerušováním odpočtu a mise A-103 nebyla výjimkou. První zpoždění bylo způsobeno poruchou napájení počítače letové bezpečnosti na Eastern Test Range. Další zpoždění si vyžádalo vynucené vybití a nabití baterií satelitu Pegasus. Poté už vše proběhlo bez problémů a náklad dosáhl požadované oběžné dráhy přibližně deset a půl minut po startu. V čase T+804 sekund se oddělil velitelský modul a o minutu později byl zahájen proces rozvíjení detekčních ramen satelitu Pegasus. Mise byla úspěšná ve všech bodech, i přes drobné poruchy nosiče i nákladu. Satelit měl projektovanou životnost 1188 dní a deaktivován byl 29. srpna 1968.\n\n"}
{"id": "460355", "url": "https://cs.wikipedia.org/wiki?curid=460355", "title": "Dějiny lidstva", "text": "Dějiny lidstva\n\nDějiny představují „paměť lidstva“. Lze je chápat jako souhrn událostí, které se staly v určitém časovém sledu, a jako každý vývojový proces v přírodě a společnosti či přímo jako vývoj lidské společnosti. Vzletně a přitom výstižně popsal funkci dějin Marcus Tullius Cicero: \"„Historia vero testis temporum, lux veritatis, vita memoriae, magistra vitae, nuntia vetustatis.“ – „Dějiny jsou svědky časů, světlem pravdy, živou pamětí, učitelkou života a poslem minulosti.“\"\n\nDějiny (historie) lidstva se obvykle dělí na pět období: pravěk, starověk, středověk, novověk a období dějin nejnovějších, tzv. soudobých, sahajících až do současnosti. Pravěk je tradiční označení období dějin lidstva, ze kterého nepocházejí žádné písemné prameny, jde o období do vzniku písma. Datace vynálezu písma je v různých oblastech světa značně individuální. Používání písma umožnilo vznik a rozvoj infrastruktury a rozšiřování vědomostí, a to ovlivnilo celé lidské dějiny. Jelikož písmo bylo vynalezeno na několika místech nezávisle na sobě, vedou se spory o to, která oblast byla kolébkou civilizace.\n\nStarověké civilizace vznikaly v blízkosti vodních toků. Kolem roku 3000 př. n. l. se zformovaly první městské státy v Mezopotámii (název znamená \"země mezi řekami\", tedy mezi řekami Eufrat a Tigris), utvořil se centralizovaný stát v Egyptě, rozložený podél břehů Nilu, v dnešní Indii vznikla kultura poříčí Indu. Za konec starověku a začátek středověku se tradičně považuje pád Západořímské říše v roce 476, přechod středověku v novověk pak bývá nejčastěji symbolicky vymezován znovuobjevením Ameriky pro Evropany v roce 1492, existují však i jiná pojetí.\n\nOd 18. století se začaly velmi rychlým tempem hromadit znalosti a nové vynálezy v Evropě, což vlivem své rychlosti vyvolalo průmyslovou revoluci.\n\nDějiny se často vážou na historické prameny jako například kroniky. Ty však mohou být tendenční a zkreslovat tak pohled na dějiny. Navíc se projevuje interpretační romantizace a idealizace dějin. V moderní době pak dochází například i k zpochybňování holokaustu. Zkreslování vzpomínek je totiž běžný proces.\n\nAnatomicky moderní člověk, systematicky \"Homo sapiens\" (člověk moudrý), vznikl asi před 400 000 až 250 000 lety. V té době existovaly, i když už jen vzácně, i další druhy rodu \"Homo\", a to \"Homo erectus\" (člověk vzpřímený) a \"Homo neanderthalensis\" (člověk neandertálský).\nVětšina vědců zabývajících se lidskou evolucí se domnívá, že druh \"Homo sapiens\" se vyvinul v Africe a odtud se rozšířil do všech ostatních částí světa, v Evropě tak nahradil člověka neandertálského a v Asii člověka vzpřímeného, se kterými se geneticky zkřížil. Někteří vědci však soudí, že druh \"Homo sapiens\" se vyvinul v různých částech světa v téže době.\n\nZřejmě nejpopulárnějším předchůdcem dnešního člověka, „pračlověkem“, je člověk neandertálský, běžně nazývaný neandertálec. Jeho kostra byla jen mírně odlišná od kostry současného člověka, a proto jsou nyní neandertálci uznáni jako varianta současného člověka, ačkoli byli dříve považováni za samostatnou fázi ve vývoji lidského rodu. Systematické pojmenování neandertálce bylo odvozeno od názvu údolí řeky Düssel, tj. od slova Neanderthal, kde byly v roce 1856 objeveny pozůstatky tohoto druhu.\n\nZnačný vliv na způsob života lidí má klima. To je v různých částech světa odlišné; v některých oblastech je po celý rok teplo, zatímco v jiných je chladno, někde je po celý rok sucho, jinde vlhko. Podnebí tak ovlivňuje to, které druhy potravy se vyskytují v jednotlivých částech světa. Všude, kde lidé žijí, existuje minimálně jedna hlavní potravina, která tvoří základ stravy obyvatel dané oblasti. Obvykle se jedná o obilí nebo zeleninu, které se dají snadno vypěstovat. Podnebí má vliv na druhovou skladbu zvířeny nebo na to, které druhy mohou být chovány v zajetí v určité oblasti, a tudíž i na to, jaké druhy masa jsou k v této oblasti k dispozici. Klima ovlivňuje rovněž stavby, které lidé budují, oblečení, jež nosí, i způsob, jakým cestují.\n\nErupce supervulkánu Toba před 74 000 roky, která byla nejsilnější erupcí za posledních 27 milionů let, způsobila stovky let trvající sopečnou zimu, která mohla lidský druh zdecimovat na 5000 až 10 000 jedinců. Z rozsáhlé genetické studie vyplývá, že asi před 70 000 se velikost lidské populace snížila na pouhých 2000 jedinců.\n\nKlima na Zemi nebylo v celých lidských dějinách stále stejné. V geologickém období zvaném čtvrtohory, odborně kvartér, se totiž střídala dlouhá období tepla, tzv. doby meziledové (interglaciály), s obdobími zimy, ve kterých docházelo k zalednění velké části mírného pásu na severní polokouli a která jsou označována jako doby ledové (glaciály). Život tehdejších lidí nejvíce ovlivnila poslední doba ledová, která se odehrávala před 70 000–10 000 lety. Její ústup před asi 12 000 lety a následný začátek doby meziledové, jež trvá dosud, totiž umožnil tzv. neolitickou revoluci spojenou se vznikem zemědělství. I v průběhu současného interglaciálu se však střídají chladnější a teplejší podobdobí. Období mezi lety 1600 a 1900 našeho letopočtu je proto někdy označováno jako „malá doba ledová“.\n\nPravěk (někdy též prehistorie) je označení období dějin lidstva, ze kterého nejsou dochovány žádné písemné prameny. Jedná se o nejstarší a nejdéle trvající dějinnou etapu. Namísto chybějících písemných pramenů jsou zdrojem bližšího poznání v období pravěku prameny hmotné (archeologické) kultury. Pravěk zahrnuje období vzniku a vývoje člověka, lidské společnosti a kultury přibližně od 3 milionů let př. n. l. zhruba do 4. tisíciletí př. n. l. Toto vymezení však platí jen pro některé eurasijské a africké oblasti, datace konce pravěku je totiž ve vazbě na dataci nejstarších nalezených písemných dokladů v různých oblastech světa odlišná. V Egyptě je datována přibližně rokem 3200 př. n. l., zatímco v Austrálii rokem 1788 n. l., a na Nové Guineji dokonce přibližně rokem 1900 n. l.\n\nDlouhé období pravěkých dějin je možné periodizovat podle několika hledisek. Podle způsobu získávání potravy se pravěk dělí na dvě etapy – období přisvojovacího (kořistnického) hospodářství, kdy byl člověk zcela závislý na okolní přírodě a věnoval se pouze sběru divoce rostoucích plodin a lovu zvěře a kdy neexistovalo zemědělství ani domestikace zvířat, a období výrobního hospodářství, které začalo neolitickou revolucí a vyznačovalo se rozvojem prvotního zemědělství a pastevectví (z lovců a sběračů se stali výrobci své potravy). Podle materiálů, které lidé používali k výrobě nástrojů, se pak pravěké dějiny dělí na dobu kamennou, bronzovou a železnou, z nichž každá má ještě své vnitřní členění. Toto dělení vychází z původní Thomsenovy trojdobé periodizace, poprvé publikované roku 1836.\n\nPaleolit (starší doba kamenná) je období v lidských dějinách nejstarší a vůbec nejdelší, datováno je přibližně lety 2,6 mil. – 10 000 př. n. l. Začalo v době, kdy \"Homo habilis\" začal používat nalezené předměty, zejména kameny, jako nástroje, a skončilo poslední dobou ledovou. Ve středním paleolitu se poprvé objevili lidé anatomicky podobní dnešním lidem.\n\nBěhem paleolitu se lidé začali shromažďovat do malých skupin. Byli to lovci a sběrači, tzn. že se živili sběrem jedlých rostlin a lovem divokých zvířat. Lovili zřejmě především muži, jelikož byli větší a silnější, zatímco sběr obstarávaly ženy. Lovena byla hlavně drobná zvířata, ryby, ptáci, ale i větší savci, jako koně, jeleni, lesní sloni, bizoni nebo jiní tuři. Sbírali především zrna různých druhů, která nacházeli na pastvinách, kde se pásla zvěř, kořínky a plody divoce rostoucích rostlin, dále pak vejce, hmyz a malé plazy.\n\nVětšina skupin byla charakteristická kočovným stylem života. Stěhovaly se z místa na místo za stády zvířat, která lovily. Pokud bylo sucho nebo přišly povodně či nastala jiná přírodní katastrofa, mohla se stáda i lidé stěhovat při hledání potravy na velké vzdálenosti. Během poslední doby ledové se masy vody na Zemi změnily v led a hladina moře byla mnohem níže, než je dnes. Předpokládá se, že v té době byli lidé schopni přejít ze Sibiře na Aljašku suchou nohou. Ačkoliv velká část zemského povrchu byla pokryta ledem, vybíhal směrem k části Severní Ameriky, kde se dnes nacházejí Spojené státy americké, pruh nezaledněné půdy. Právě do této oblasti přišly z Asie skupiny lidí druhu \"Homo sapiens\". V té době se zde nacházely úrodné pastviny s mnoha velkými zvířaty, která již vyhynula. Předpokládá se, že po dlouhou dobu sem přicházelo mnoho skupin lidí, které se později – v souvislosti se změnou podnebí – rozšířily do dalších částí Ameriky.\n\nV paleolitu žilo několik zástupců rodu \"Homo\". Paleolitičtí lidé používali nástroje vyrobené z kamene. Některé byly využívány k drcení ulit nebo lebek zvířat či k mletí obilí na jiném kameni. Jiné byly uštípnuty od skály, aby měly ostré hrany, a mohly být použity jako hrot kopí nebo šípu. Některé kamenné nástroje byly pečlivě „vločkovité“ na okrajích, aby byly ostré, a měly symetrický tvar. Lidé v paleolitu používali také nástroje vyrobené ze dřeva a kostí a pravděpodobně i kožené nebo zeleninové filamenty, ty se ale nedochovaly. Lidé tehdy také věděli, jak rozdělat oheň. Sloužil jim nejen k tomu, aby se zahřáli, ale také k vaření a k ochraně před dravou zvěří.\n\nMezolit (střední doba kamenná) představoval pokračování předchozího vývoje v nových přírodních podmínkách – v podmínkách geologické současnosti, která má charakter dob meziledových. Začal tedy na počátku holocénu a skončil se vznikem zemědělství. To bylo v různých částech světa velmi individuální. Oblasti, ve kterých panovaly drsnější přírodní podmínky, jako např. čtvrtohorní zalednění, měly mnohem delší a zcela odlišný mezolit než oblasti jiné. V mezolitu se poprvé začalo objevovat odlesňování, nebylo však ještě tak rozsáhlé jako v neolitu, kdy byl potřeba větší prostor pro zemědělství. Používalo se mnoho nářadí vyrobeného z pazourku (mikrolity, rybářské náčiní, kamenné tesly) a ze dřeva (např. kánoe a luky).\n\nV neolitu (mladší době kamenné) došlo – v souvislosti se změnou klimatu v důsledku konce poslední doby ledové – k přechodu přisvojovacího hospodářství v hospodářství výrobní, produktivní. S tím souvisí velké změny ve společnosti. Lidé začínali žít usedlým způsobem života, rozvinulo se zemědělství, pastevectví a domestikace zvířat, jako byl pes, koza nebo vepř. Mluví se o tzv. první dělbě práce. Díky ní se zvýšila životní úroveň. Vyrostly nové osady s domy, které se stavěly z cihel ze sušené hlíny. V těchto osadách se upevnilo matriarchální rodové zřízení a rostl počet obyvatel, tak vznikly první větší vesnice – neolitická sídliště. Změnila se i strava lidí – jedli více obilovin a zeleniny, přebytky začali skladovat a příležitostně je vyměňovali za jiné zboží.\n\nTyto změny, souhrnně označované jako neolitická revoluce, proběhly v různých oblastech světa v rozdílnou dobu. Nejdříve k nim došlo v oblasti tzv. úrodného půlměsíce, tj. v Mezopotámii a ve východním Středomoří, a to v 10.–8. tisíciletí př. n. l. Nejstarší kulturní osídlení se dochovalo v Přední Asii na náhorních plošinách a v podhůří. Postupně se pak osídlení rozšířilo do povodí velkých řek – Tigridu a Eufratu v oblasti Mezopotámie, později také Nilu v dnešním Egyptě a Indu v současné Indii. Některé kočovné národy, jako např. Austrálci v Austrálii nebo jihoafričtí Křováci, však zemědělství objevili relativně nedávno. V neolitu podle většiny historiků také vznikla první náboženství. Na začátku byly pouze malé svatyně, které se ale postupem času rozrostly do obrovských chrámových komplexů s kněžími, kněžkami a dalšími zaměstnanci. Většina neolitických božstev byla antropomorfní.\n\nPo neolitu, převratné epoše, během níž velká část lidstva přešla na produktivní hospodářství, přišlo období, které se označuje různými názvy: v jihovýchodní, střední a východní Evropě jako eneolit (pozdní doba kamenná), ve Středomoří jako chalkolit, v Německu a Skandinávii jako pozdní neolit. Nejedná se jen o přechodné období mezi neolitem a dobou bronzovou, nýbrž o novou, modernější a progresivnější fázi výrobního hospodářství, která v důsledku vytvoření nadproduktu v potravinách umožnila vznik a rozvoj společenské dělby práce. Právě do neolitu spadá vynález oradla a vozu, metalurgie mědi nebo počátky hornictví. V západní Evropě bylo jedním z nejmonumentálnějších jevů v tomto období budování megalitických staveb.\n\nV době bronzové pokračoval vývoj započatý v eneolitu. Postupně se rozvíjela řemeslná činnost spjatá s výrobou nástrojů, zbraní a ozdob, pokrokem bylo především rozšíření znalosti slévání mědi a cínu, jehož produktem byl nový materiál – bronz. Zprvu ještě primitivní směna surovin a výrobků se postupně vyvinula ve skutečný obchod, velmi žádaným obchodním artiklem byla měď, cín, drahé kovy, jantar a sůl. Další rozvoj společenské dělby práce vedl nejprve k upevnění patriarchálního rodového uspořádání společnosti, postupně však docházelo ke vzniku kmenových svazků a později svazků vytvářených na teritoriálním principu.\n\nV Evropě dospěla ke vzniku státních útvarů během této epochy pouze egejská oblast (Kréta, Řecko), která využívala blízkosti vyspělých starověkých států na Předním východě a netrpěla ani nedostatkem potravy. Doba bronzová ve východním Středomoří pak byla dobou plně dějinnou, dobou prvních státních útvarů, a užívání pojmu „doba bronzová“ tam proto ztratilo smysl. Obdobný proces nastal v 1. tisíciletí př. n. l. ve Střední Americe.\n\nHalštatská kultura je pojmenovaná podle města Hallstatt v Rakousku, kde byly nalezeny první artefakty, vyrobené zhruba mezi lety 1200–275 př. n. l. Artefakty z halštatské kultury byly nalezeny ve východní Francii, Švýcarsku, na jihu Německa, v Rakousku, Slovinsku a Chorvatsku, v severozápadním Maďarsku, na jihozápadním Slovensku a jižní Moravě.\n\nV této době se sociální struktury rozvinuly v hierarchii. To lze zdokumentovat různými nálezy z hrobů. Vyvinuly se nové bohatší třídy. Na rozdíl od dřívějších dob žili lidé z těchto tříd rádi ve velkých domech, aby demonstrovali své bohatství. Pohřby se také změnily; zatímco dříve šlo hlavně o kremace, v této době se pohřbívalo především v kamenných rakvích. Nové třídy využívaly svého bohatství k dovozu zboží, většinou ze Středomoří.\n\nLaténská kultura, která trvala přibližně od roku 500 př. n. l. do roku 100 n. l., je pojmenována po městě La Tène (dnes Marin-Epagnier u Neuchâtelu). Byla hodně ovlivněna románskou a řeckou kulturou. Existují dva zdroje pro toto:\n\nŘímané a Řekové jim obvykle říkali Keltové Napsali o nich mnoho prací, mezi nejdůležitější z nich napsal Gaius Julius Caesar. Jmenuje se \"Zápisky o válce galské\" (latinsky \"Commentarii de bello gallico\").\n\nKeltové žili převážně v klanech. Každý klan si zvolil vůdce z druidů nebo bardů. Existovala u nich polygamie a polyandrie.\nIlýrie se rozkládala na jihozápadě Balkánského poloostrova, její obyvatelé se jmenovali \"Ilyrové\". Byli to předkové Albánců. Ilyrové žili v tribunech jako Epirus, Dardania, Taulantia atd. Měli svůj vlastní illyrský jazyk, který se lišil od řečtiny a latiny. K roku 1000 př. n. l. se počet obyvatel Illýrie odhaduje zhruba na 500 000.\n\nStarověk byla doba od vývoje písma do konce Římské říše. Její pád způsobil chaos v Evropě. Tehdy začal středověk (nazývaný také Temné období nebo Věk víry).\n\nSumerská říše byla první známá starověká civilizace. Sumerové převzali region Mezopotámie – Úrodný půlměsíc asi v roce 3300 př. n. l. Do roku 3000 př. n. l. bylo v Sumeru vystaveno mnoho měst, geograficky oddělených od Mezopotámie. Byla tvořena nezávisle a každé mělo svou vlastní vládu. Šlo o městské státy, které mezi sebou často bojovaly.\nV Sumeru bylo zemědělství soustředěno kolem řek Eufrat a Tigris. Přebytek potravin vedl k dělbě práce. To znamená, že někteří lidé mohli přestat pěstovat plodiny a začít dělat jinou práci. Tento fakt s sebou přinesl rozdělení společnosti. Dnes se takové rozdělení nazývá \"sociální pyramida\". Lidé jsou v jejím rámci seskupeni do společenských tříd na základě bohatství a moci. V Sumeru byl na vrcholu král, dále kněží a vládní úředníci. Pod nimi byli řemeslníci, obchodníci, zemědělci a rybáři. Ve spodní části pyramidy byli otroci, což byli často váleční zajatci, zločinci nebo lidé pracující na splacení dluhu.\n\nV Sumeru se naučili číst a psát pouze synové bohatých a mocných. Přitom pouze chlapci, kteří navštěvovali školu zvanou \"edubba\", mohli později pracovat ve vládě.\n\nSumerové vymysleli první systém psaní na světě, dnes se mu říká klínové písmo.\n\nOstatní civilizace se v této době také rozvíjely podél velkých říčních systémů. Jde o tzv. civilizace údolí řeky. V tomto období byly nejmocnější, protože vody bylo zapotřebí k zemědělství.\n\nTyto civilizace byly podobné jako Sumer, protože:\nPo Sumeru existovaly na půdě Mezopotámie i další dvě velké civilizace, které se rozvinuly kolem řek:\n\nStarověký Egypt se rozvinul kolem řeky Nil a byla to nejmocnější civilizace 2. tisíciletí před naším letopočtem. Měla pod kontrolou území od delty Nilu až po horu Jebel Barkal v dnešním Súdánu. Vznikla asi v roce 3500 př. n. l. a pravděpodobně zanikla v roce 30 př. n. l., kdy ji napadla Římská říše.\n\nLidé ve starověkém Egyptě záviseli na rovnováze přírodních a lidských zdrojů, zejména na zavlažování v údolí Nilu, jelikož jen díky němu mohli pěstovat plodiny. Jsou známí díky hieroglyfům, pyramidám a obecně hrobkám, chrámům a armádě. Existovaly zde významné rozdíly mezi společenskými třídami. Většina lidí se živila zemědělstvím, avšak jejich produkty jim nepatřily, byl to majetek státu, chrámu nebo rodiny, která vlastnila pozemky. Praktikovalo se zde otrokářství, ale není známo, jakým způsobem.\n\nHarappská kultura vznikla asi ve 2. polovině 4. tisíciletí př. n. l. a šlo o počátek civilizace na indickém subkontinentu. Byla soustředěna v povodí Indu. Poprvé byla násilně sjednocena během Maurjovské říše v roce 321 př. n. l. Ašókou, který se snažil rozšířit svou říši. Edikty Ašókovy jsou nejstarší dochované historické dokumenty z Indie. Po přechodu na buddhismus se Ašóka držel zásady \"ahinsá\" (nenásilí). Své buddhistické ideály rozšířil do celé východní a jihovýchodní Asie.\n\nDynastie Guptovců vládla asi v letech 320 až 550 našeho letopočtu. Guptovská říše byla jen ve střední Indii a na východě dnešního Bangladéše, území dnešního Pákistánu této říši nikdy nepatřilo. Guptovská společnost byla zřízena v souladu s hinduismem. Historikové považují Guptovskou dynastii spolu s dynastiemi Chan, Tang a Římskou říší za příklady klasických civilizací.\n\nPrvní dynastie staré Číny byla dynastie Šang (商朝). Pomocí radiokarbonové metody datování, která byla použita na krunýře želv, na něž Číňané psali, se zjistilo, že pochází asi z roku 1500 př. n. l. Předpokládá se, že Čína vznikla z městských států, které se shromažďovaly kolem Žluté řeky. Na konci dynastie Čou žili dva z největších čínských filosofů, Konfucius, zakladatel konfucianismu, a Lao-c', zakladatel taoismu (秦).\n\nPrvní centralizovaný stát v Číně násilím založil Čchin Š'-chuang-ti v roce 221 př. n. l. na základě své politické filosofie dogmatismu. Ze všech sil bojoval proti konfucianismu, v roce 202 př. n. l. vytvořil předchůdce Velké zdi.\n\nDoba Starověkého Řecka byla velmi důležitým historickým obdobím. Většina lidí předpokládá, že se objevilo po Mínojské a Mykénské civilizaci a zaniklo poté, co jej v roce 146 př. n. l. napadli Římané. Řecká kultura měla velmi silný vliv na pozdější civilizace, především na Řím.\n\nŘecko se skládalo z mnoha městských států, řecky \"polis\", z nichž nejdůležitější byly: Athény, Sparta, Korint a Théby. Z názvu \"polis\" pochází slovo politika (doslova znamená \"správa obce\"). Řecká města mezi sebou neměla mnoho kontaktů, protože ležela v horách nebo na ostrovech. Když město přestalo mít dostatek potravin, byli někteří občané vysláni, aby založili město nové – nazývalo se kolonie.\n\nKdyž Řecko vytáhlo do války (například proti Perské říši), městské státy se spojily. Objevilo se však také mnoho válek mezi městskými státy navzájem.\n\nV Řecku žilo mnoho umělců a filosofů, z nichž většina zůstává důležitá i pro dnešní filosofii. Z umělců je znám např. Homér, považovaný za autora eposů Ilias a Odysseia. Mezi známé filosofy patří Sókratés, Platón, Aristotelés, ze známých matematiků to byli např. Pythagoras, Archimédés, Eukleidés, ze státníků Periklés nebo Alexandr Veliký.\n\nAntický Řím vznikl na území dnešní Itálie v 8. století př. n. l. Civilizace trvala 12 století, skončila, když Mehmed II. dobyl Konstantinopol, 29. května 1453. Podle legendy byla římská civilizace založena dvojčaty Romulem a Remem v roce 753 př. n. l. Římská říše vznikla po punských válkách a po válce se Seleukovskou říší. Julius Caesar dobyl Galii (dnešní Francie). Augustus ukončil římskou republiku tím, že se prohlásil za císaře. V časech své největší síly obklopovala říše celé středozemní moře. Řím dosáhl takové velikosti, jelikož často válčil s jinými národy.\n\nV roce 293 se císař Diocletianus rozhodl rozdělit Řím na dvě části, východní a západní.\n\nZápadní říše měla mnoho problémů s barbary. V 5. století se Hunové stěhovali na západ, což znamenalo, že Vizigóti se museli přestěhovat do říše. Řím byl barbary několikrát napaden. Dne 4. září 476 donutil náčelník Germánů Odoakar posledního římského císaře Romula Augusta opustit říši. Asi 1200 let dlouhá existence západního Říma tím skončila.\n\nVýchodní část, jejímž hlavním městem se stala Konstantinopol, měla podobné problémy. Justiniánovi I. se podařilo dobýt část severní Afriky a Itálie. Krátce po jeho smrti bylo všechno, co zbylo, ohroženo perskou říší.\n\nPo pádu západního Říma se germánské kmeny snažily učit od římské civilizace, ale řada znalostí byla zapomenuta a až do renesance v Evropě k mnoha úspěchům nedošlo. Ale s nástupem islámu, během jeho zlatého věku, se událo mnoho změn. Řecké a římské tradice byly uchovávány a došlo k dalšímu rozvoji. Čínská civilizace zažila zlatý věk během doby Tchang.\n\nZa středověk se považuje období od pádu římské říše až po objevení Ameriky v roce 1492. Od roku 500 do zhruba 800 došlo ve srovnání s římskou civilizací k určitému poklesu. Evropské vesnice byly často ničeny a pleněny, např. Vikingy. Během vrcholného středověku se stavěly Katedrály, vznikla významná literární díla.\n\nV pozdním středověku se objevila epidemie moru (zvaného také \"Černá smrt\"). Velmi důležitou součástí středověku byl systém zvaný \"feudalismus\". Na vrcholu společenské pyramidy v něm byl král. Významnými událostmi tohoto období byly Křížové výpravy. Existuje teorie, že k jejich konci napomohl mor.\n\nRenesance vznikla v Itálii. Slovo \"renesance\" pochází z francouzštiny a znamená „znovuzrození\". V rámci renesance se lidé učili od řecké a římské kultury, na které se na nějakou dobu zapomnělo. Místo klasické malby se umělci začali věnovat také tvorbě plastik. Z doby renesance je známo mnoho slavných umělců, např. Leonardo da Vinci, Michelangelo Buonarroti nebo Raffael Santi. V tomto období také Johannesem Gutenbergem vynalezl knihtisk.\n\nRenesance přinesla také velké úspěchy v oblasti vědy (Galileo Galilei, Francis Bacon), filosofie (Thomas More) a literatury (Dante Alighieri, William Shakespeare).\n\nV Arábii Muhammad založil a prosadil islám. Jeho následovníci rychle dobyli Sýrii a Egypt. A brzy přímo ohrozili Byzantskou říši. V 8. a 9. století, se Byzantské říši podařilo zastavit islámskou expanzi. Dokonce byla znovu dobyta některá ztracená území. V roce 1000 našeho letopočtu byla východní říše na vrcholu: Basileios II. znovu dobyl znovu Bulharsko a Arménii. Kultura a obchod vzkvétal. Brzy však byla tato expanze náhle ukončena, a to v roce 1071 v bitvě u Mantzikertu. Bitva způsobila dramatický úpadek říše a přinesla několik staletí občanských válek a tureckých invazí.\n\nSituace byla pro Byzantskou říši tak kritická, že císař Alexios I. Komnenos musel na konci roku 1095 vyslat volání o pomoc. Západ poslal na pomoc křížové výpravy. To nakonec při čtvrté výpravě skončilo vyrabováním Konstantinopole.\n\nKonstantinopol byla dobyta v roce 1204, celá říše se roztříštila do nástupnických států. Asi nejvýznamnější bylo Nikájské císařství. Později se Byzantská říše znovu sjednotila. Její definitivní konec nastal, když Mehmed II. 29. května 1453 dobyl Konstantinopoli. Po Byzantské říši přišla Osmanská říše. V letech 1400–1600 to byla nejmocnější říše na Blízkém východě, ovládala jižní a východní pobřeží Středozemního moře.\n\nDynastie Tchang (618–907) měla hlavní město Chang'an (dnes Xi'an), považované za největší město doby. Historikové ji považují za velmi důležitý mezník Čínské civilizace a dané období za zlatý věk kosmopolitní kultury.\n\nV jižní Indii vládli kolem 6. a 7. století králové dynastie Chola, konkrétně ve státě Tamilnádu, ve státě Kerala vládla dynastie Chera. Měli obchodní vztahy s římskou říší i se západní a jihovýchodní Asií. Na severu Indie vládla v mnoha státech dynastie Rajputs. V roce 1336 založili dva bratři, Harihara I. a Bukka, na ploše dnešního indického státu Karnátaka říši Vijayanagara. V roce 1565 byli její vládci poraženi v bitvě, říše ale trvala ještě asi dalších 100 let. Severní Indii měli pod kontrolou islámští sultáni.\n\nJaponské Období Heian je známé pro své umění, poezii, literaturu. Tehdy se také vyvinul psací systém \"kana\". Následovalo feudální období (1185–1853), během kterého byli vůdčí osobnosti samurajové a Daimjó. Mezi lety 1272 a 1281 se Japonsko pokusili napadnout Mongolové, ale Japonci je vytlačili. V roce 1542 do Japonska připluli Portugalci, od nichž se Japonci dozvěděli o střelných zbraních.\n\nV Mongolsku v roce 1209 krutý Čingischán sjednotil místní kmeny a založil Mongolskou říši, jednu z největších říší historie. Po jeho smrti v expanzi pokračoval Kublaj, poté se však říše rozpadla na několik menších. Později ale byly všechny zničeny.\n\nMayská civilizace vznikla v předkolumbovské Střední Americe. Mayové žili převážně na poloostrově Yucatán, ale také v dnešním Hondurasu, Belize a Guatemale. Měli plně vyvinutý systém písma. Byli také velmi úspěšní v oblasti umění a architektury a ovládali velmi pokročilý systém matematiky a astronomie.\n\nOblast, v níž se vyvinula mayská civilizace, byla osídlena kolem 10. tisíciletí před naším letopočtem. První mayské osídlení vzniklo asi v roce 1800 př. n. l. v kraji Soconusco. V současnosti je to stát Chiapas v Mexiku, na pobřeží Pacifiku. Dnes se toto období nazývá \"Rané předklasické období\".\n\nV té době se lidé začali natrvalo usazovat. Chovali hospodářská zvířata, byli také zručnými hrnčíři. Zpočátku pouze zahrnovali zesnulé kupou hlínou, později se z těchto kup staly kamenné pyramidy. Přesná severní hranice Mayské říše není známa. Existují oblasti, kde se mayská kultura pravděpodobně překrývala s jinými kulturami. První významné nápisy a budovy se objevily v těchto překrývajících se zónách. Tyto kultury a Mayové se tak zřejmě návzájem ovlivnili.\n\nKlasické období trvalo zhruba od roku 250 do roku 900. Během této doby bylo vystavěno mnoho památníků. Mayové se stěhovali do velkých měst, čemuž se dnes říká urbanismus.\n\nStejně jako starověké Řecko byla mayská civilizace složena z mnoha na sobě nezávislých městských států. Kolem nich existovalo rozvinuté zemědělství. Nejvýznamnějšími památkami Mayů jsou pyramidy, které stavěli v náboženských centrech, a paláce, největší byl Cancuén. Archeologové také nalezli vyřezávané kamenné desky, které popisují genealogii, vojenská vítězství a jiné úspěchy vládců.\n\nMayové vyjížděli na dlouhé obchodní cesty, obchodovali s mnoha jinými středoamerickými kulturami, jako např. Teotihuacan nebo Zapotec. Archeologové také našli v Chichén Itzá zlato z dnešní Panamy.\nV 8. a 9. století se města v jižních nížinách začala potýkat s problémy. Ve stejné době přestali Mayové budovat velké památníky a nápisy. Krátce nato města opustili. Archeologové si nejsou jisti, proč se tak stalo, vysvětlení nabízejí různé teorie. Svou roli mohly sehrát např. ekologické faktory.\n\nVětšina Aztécké říše se nacházela v Mexiku. Hlavním městem Aztéků byl Tenochtitlán, tehdy to bylo jedno z největších měst na světě. Dnes na jeho místě leží Ciudad de México. Jejich jazykem byl Nahuatl.\n\nAztécká kultura byla polygamní. Nejdůležitějšími bohy byli Quetzalcoatl (opeřený had), Huitzilopochtli nebo Tezcatlipoca. Aztékové někdy pro potěšení bohů obětovali i člověka. V letech 1519 a 1521 si španělští conquistadoři vedení Hernánem Cortésem přivlastnili jejich území. Nepodrobili by si je tak snadno, kdyby Aztékové bojovali (bojovat však nechtěli, protože považovali conquistadory za bohy).\n\nMnozí Mexičané jsou potomky Aztéků a v Mexiku se stále používají aztécké symboly, např. na státní vlajce je vyobrazen orel na kaktusu a s hadem v ústech. Také slovo \"Mexiko\" pochází z aztéčtiny.\n\nPrvní stát Inků založil Manco Capac v oblasti kolem města Cuzco (\"Quosqo\") asi v roce 1200. V 15. století začala expanze. Inkové disponovali největší předkolumbovskou říší (tedy vzniklou před příjezdem Kryštofa Kolumba) v Jižní Americe. Incká říše se rozkládala v západní části Jižní Ameriky. Říše Inků, nebo také Tawantinsuyo, což v kečuánštině znamená čtyři regiony, vznikla více než 100 let před příchodem Španělů v roce 1532. Jejich hlavní jazyk se nazýval Quechua, ale Inkové hovořili i mnoha jinými jazyky. Jejich hlavní město bylo Cuzco, které dnes leží na jihu Peru.\n\nV roce 1532 začala okupace španělskými vojsky, které vedl Francisco Pizarro. V následujících letech se dobyvatelům podařilo rozšířit svou moc nad celý andský region. V roce 1542 se Inkové vzbouřili, ale Španělé vzpouru potlačili. Poslední Inkové se vzdali v roce 1572, toho roku jejich civilizace končí, i když některé etnické skupiny ještě mnoho kulturních tradic zachovávají.\n\nKolonizace začala poté, co Kryštof Kolumbus objevil Ameriku. Evropské země jako Anglie, Francie, a Španělsko si v Americe zřídily kolonie. Jejich osadníci bojovali s domorodými Američany o území. Kolonizace Ameriky byla začátkem moderní doby.\n\nDůležitou součástí objevování Ameriky byla kolumbovská výměna, která přinesla do Starého světa nové potraviny, nápady, ale i nemoci, a v Novém světě změnila způsob života.\n\nMartin Luther začal 95 tezemi (které podle pověsti přibil na dveře zámeckého kostela ve Wittenbergu) reformaci církve. Na začátku se ohradil proti korupci nebo prodeji odpustků. Domníval se, že křesťané by si měli přečíst Bibli a zjistit, co od nich chce Bůh.\n\nProti protestantské reformaci začala katolická církev bojovat protireformací. Byly založeny nové církevní řády jako např. Jezuité. Problematikou protestantství a katolické reformace se zabýval Tridentský koncil (1545–1563).\n\nVe Spojeném království začala průmyslová revoluce a přinesla mnoho pokroku. Lidé tehdy poprvé začali vyrábět mnohem více, než potřebovali k životu.\n\nVelká francouzská revoluce vedla v kontinentální Evropě k rozsáhlým politickým změnám. Tehdy byla sepsána Deklarace práv člověka a občana, ale obyvatelé také čelili teroru – k největším tyranům patřili: král Ludvík XVI. a císař Napoleon Bonaparte. Napoleon změnil během napoleonských válek většinu Evropy. Poslední případy nevolnictví byly v Rakousku-Uhersku zrušeny v roce 1848 a v Rusku v roce 1861. Balkánské národy začaly znovu získávat nezávislost na Osmanské říši. Po Prusko-francouzské válce se staly národy Itálie a Německa jednotné, hledání „místa na slunci\" skončilo vypuknutím 1. světové války. V zoufalství války proběhla v Rusku Říjnová revoluce.\n\nOd roku 1644 do roku 1912 vládla Číně dynastie Čching. Vznikla v severovýchodní Číně (Mandžusko) a pomalu expandovala. Během 19. století říše oslabila, čelila mezinárodnímu tlaku, masivním povstáním a válkám. Definitivně padla v roce 1912.\n\nHlavním městem japonského období Edo z počátku 17. století bylo nejdříve Kjóto a později Edo (dnešní Tokio). Tehdejší vládci prosazovali politiku odříznutí se od zbytku světa, protože věřili, že evropští obchodníci a misionáři chtějí mít Japonsko pod kontrolou. Zakázali jim proto do Japonska vstup (jedinou výjimkou byli holandští a čínští obchodníci a misionáři). Přesto se jim dařilo získávat informace a znalosti z jiných částí světa. Politická izolace trvala asi 200 let, skončila v roce 1868.\n\nMughalská říše existovala v rozmezí let 1526–1857. V době své největší velikosti zabírala většinu indického subkontinentu. Založil ji Babur v roce 1526 a vládl jí až do roku 1530. Jejím nejvýznamnějším panovníkem byl Akbar (1556–1605). Po smrti Aurangjeba (1658–1707) říše velmi oslábla. Toto období pokračovalo až do roku 1857, kdy se Indie dostala pod kontrolu Britského impéria.\n\nUsazení Španělů v Americe vedlo ke genocidě domorodých indiánů. Španělé získali kontrolu nad většinou Karibiku a dobyli Aztéckou říši. Vznikly tak Španělské kolonie v Novém světě.\n\nPrvní úspěšné anglické osady v Severní Americe byly: Jamestown (1607) a Plymouth (1620). První francouzské osady byly: Port Royal (1604) a Quebec (1608). Hlavním zdrojem obživy a obchodu se stal obchod s kožešinami a výsledkem byla transformace životního stylu domorodých Američanů.\n\nV průběhu 15. století začali Portugalci objevovat Afriku. U guinejského pobřeží začali v roce 1482 stavět své první tvrze. Po objevení Ameriky v roce 1492 tam začal obchod s otroky (z Afriky se do Ameriky dováželi černoši, aby tam pracovali, později se z nich stali Afroameričané). Brzy v Africe začali své pevnosti stavět i Angličané, Španělé, Holanďané, Francouzi a Dánové. Jejich vliv se vztahoval z velké většiny na pobřeží, ve vnitrozemí byl nízký. Větší kolonie byly založeny až v průběhu 19. století.\n\nPrvní světová válka probíhala od roku 1914 do roku 1918. Tehdy se jí říkalo \"velká\" nebo \"světová válka\". V té době byly poprvé použity chemické zbraně, letouny a bomby.\n\nHlavní záminkou pro rozpoutání války se stalo zavraždění rakousko-uherského následníka trůnu: arcivévody Františka Ferdinanda d'Este skupinou mladých Srbů v Sarajevu – viz článek Atentát na Františka Ferdinanda d'Este. Rakousko-Uhersko vyhlásilo válku Srbsku. Uhry i Srbové získali další spojence, což vyvolalo ještě větší konflikt, který přerostl v první světovou válku.\n\nEvropa byla rozdělena do dvou skupin: Centrální mocnosti a státy Dohody. Centrální mocnosti tvořilo Německo, Rakousko-Uhersko, Osmanská říše a Bulharsko. Dohodu tvořila Velká Británie, Francie, Rusko, Itálie a USA.\n\nBitvy první světové války probíhaly na dvou frontách; východní a západní. Na západní frontě byly běžné zákopové války.\n\nProtože Britové začali blokovat Německo, to začalo používat ponorky na zničení britských lodí. Po potopení dvou lodí s Američany na palubě a poslání Zimmermannova telegramu vyhlásily USA válku Německu a připojily se ke spojencům.\n\nPo 1. světové válce přestala existovat Německá říše, zaniklo Ruské impérium, Osmanská říše a rozpadlo se Rakousko-Uhersko. Francie a Británie zůstaly velice oslabené.\n\nVe dvacátých letech 20. století převzali fašističtí diktátoři kontrolu nad Itálií, Německem, Japonskem a Španělskem. V roce 1933 získal Adolf Hitler moc v Německu a rozpoutal druhou světovou válku.\nZe všech válek v lidské historii byla druhá světová válka nejvražednější, bylo zabito více než 60 milionů lidí. Trvala šest let, od roku 1939 do roku 1945. Válčícími stranami byly: Osa (nacistické Německo, Itálie a Japonsko) a spojenci.\n\nAdolf Hitler měl plán na vyhlazení Židů, jejich plánované hromadné vyvražďování je nazýváno holokaust. Nacistické Německo se vzdalo 8. května 1945. Válka skončila 15. srpna téhož roku kapitulací Japonska, které k tomu bylo donuceno poté, co na ně Američané svrhli dvě atomové bomby. První se jmenovala chlapeček a byla svržena na Hirošimu, druhá označovaná jako tlouštík dopadla na Nagasaki.\n\nPo druhé světové válce byla založena Organizace spojených národů s nadějí, že dokáže vyřešit problémy mezi národy mírovou cestou. Do střední a východní Evropy, ale také do severního Vietnamu, Severní Koreje a od roku 1949 i do Číny se rozšířil komunismus.\n\nTo vedlo ke studené válce, více než 40 let dlouhému sporu mezi Spojenými státy americkými a Sovětským svazem. Každá země podporovala šíření své politicko-ekonomické ideologie, Sovětský svaz prosazoval kolektivistický komunismus, Spojené státy demokracii a tržní hospodářství.\nKomunismus se stával stále méně populární od chvíle, kdy bylo zřejmé, že se z hospodářského hlediska nemůže rovnat západním zemím. V letech 1988–89 Michail Gorbačov rozhodl, že se východní blok nemusí držet komunismu. Berlínská zeď byla zbořena v roce 1989 a Sovětský svaz se rozpadl v roce 1991.\n\nV roce 1993 vznikla Evropská unie, začala přibírat členské státy, i státy bývalého SSSR. Státy v Asii, Africe a Jižní Americe se ji později snažily napodobit.\n\nDvacáté století bylo dobou velkého pokroku z technologického hlediska. Lidé začali déle žít díky lepším zdravotním podmínkám. Vznikala nová odvětví dopravy, která ale zároveň napomáhala vzniku problémů se životním prostředím. Druhá polovina 20. století znamenala vzestup informačního věku a globalizace. Tyto dva procesy naprosto změnily možnosti světového obchodu. Začal být zkoumán vesmír a byla objevena struktura DNA.\n\nToto období také vyvolalo otázky o možném konci lidstva, neboť se objevily věci a jevy nebezpečné pro celý svět: např. jaderné zbraně nebo skleníkový efekt.\n\n"}
{"id": "460356", "url": "https://cs.wikipedia.org/wiki?curid=460356", "title": "Tramvajová trať Moravské náměstí – náměstí Svobody – Hlavní nádraží", "text": "Tramvajová trať Moravské náměstí – náměstí Svobody – Hlavní nádraží\n\nTramvajová trať Moravské náměstí – náměstí Svobody – Hlavní nádraží je částí brněnské tramvajové sítě. Jako jediná trať v současnosti vede přes historické centrum Brna a její existence vyvolává mezi představiteli i obyvateli města spory. Celá trať byla zprovozněna v roce 1901 a během historie byl na ní již dvakrát přerušen provoz (vyjma výluk při opravách či válečných událostech). Trať vede z Moravského náměstí (křižovatka s tratí po Joštově ulici) ulicí Rašínovou na náměstí Svobody a dále Masarykovou třídou na křižovatku s Nádražní ulicí, kde se napojuje na část „tramvajového okruhu“ kolem historického centra Brna –\ntrať kolem hlavního nádraží.\n\nTrať z Lažanského (dnes Moravského) náměstí přes Velké náměstí (Svobody) k hlavnímu brněnskému nádraží byla vystavěna na přelomu let 1900 a 1901, k jejímu zprovoznění došlo 2. února 1901. Její stavba byla zakotvena ve smlouvě mezi městem Brnem a společností \"Oesterreichische Union Elektrizitäts Gesellschaft\" (Oe. U. E. G.), která tuto elektrárenskou firmu zavázala k elektrifikaci tratí parní tramvaje a výstavbě několika dalších nových úseků elektrické tramvaje. Tato smlouva ale původně počítala s vedením tratě ulicí Rudolfovou (Českou), neboť dnešní Rašínova ulice ještě neexistovala (byla proražena na přelomu 19. a 20. století).\n\nTrať měla délku přibližně 900 m a byla částečně dvojkolejná. Od Lažanského (Moravského) náměstí až do jižní části Velkého náměstí (Svobody) byla trať dvojkolejná, zbytek po ulici Ferdinandově (Masarykově) byl jednokolejný s jednou výhybnou před kostelem sv. Máří Magdalény. Na severní straně Velkého náměstí (Svobody) koleje křížily koncový úsek jednokolejné tramvajové trati po Kobližné ulici. Proto zde vznikl kolejový oblouk umožňující jízdu z Kobližné směrem na Lažanského (Moravské) náměstí. Protože prostorové podmínky neumožňovaly vybudování oblouku i pro druhý směr, vznikla v Kostelní (Rašínově) ulici kolejová spojka mezi pravou a levou kolejí. Vozy jedoucí od Lažanského (Moravského) náměstí tak musely po spojce přejet na druhou kolej (do protisměru) a dále obloukem pokračovat na jednokolejnou trať v Kobližné ulici.\n\nKe zdvoukolejnění oblouku a kousku tratě po ústí Kobližné na Velké náměstí (Svobody) a ke zrušení koncového úseku kolem morového sloupu po ústí Rudolfovy ulice na náměstí a mezikolejové propojky v Liechtensteinově (Rašínově) došlo v roce 1903. 20. července 1906 byla na Velké náměstí (Svobody) přivedena trať z Klášterního (Mendlova) náměstí, nebyla ale s ostatními tratěmi propojena, byla ukončena kolejovým rozvětvením u morového sloupu. K propojení došlo až 9. května 1913, trať ze Zámečnické ulice byla plynule napojena na trať po Kobližné ulici bez jakéhokoliv oblouku na křižující trať (koncový úsek tratě byl zrušen). V červnu 1910 byl zahájen provoz na druhé koleji ve Ferdinandově (Masarykově) třídě. Celá trať Lažanského (Moravské) náměstí – Hlavní nádraží tak byla dvoukolejná.\n\nV roce 1926 byl na náměstí Svobody postaven tzv. hříbek – objekt uprostřed náměstí s čekárnou, prodejnou a veřejnými záchody. Kvůli tomu byl na několik měsíců přerušen provoz na lince č. 2 od Ústředního hřbitova, která byla ukončena na náměstí Svobody před křížením tratí. Tzv. hříbek byl zbořen v roce 1965. 28. května 1928 byl při příležitosti příprav na Výstavu soudobé kultury zprovozněn dvoukolejný oblouk mezi Masarykovou třídou a Nádražní třídou (směrem na Nové sady).\n\n6. května 1942 byla zrušena nevyhovující trať mezi náměstím U městského dvora (Šilingrovo) a náměstím Viktoria (Svobody) ulicemi Dominikánskou a Zámečnickou. 1. května 1952 byl usnesením rady Ústředního národního výboru (ÚNV) v Brně zrušen tramvajový provoz v Masarykově třídě (úsek náměstí Svobody – Hlavní nádraží), již 21. prosince téhož roku ale byl obnoven. 1. září 1958 byla zrušena trať z náměstí Svobody Gagarinovou třídou (Kobližnou) na Malinovského náměstí. Tramvajová trať náměstí Rudé armády (Moravské) – náměstí Svobody – Hlavní nádraží tak zůstala jedinou v historickém centru města Brna.\n\nOd roku 1992 probíhala výstavba kolektoru pod Masarykovou třídou. 9. prosince téhož roku byla na náměstí Svobody vložena mezikolejová spojka a od 11. prosince 1992 zde byla úvraťově ukončena tramvajová linka č. 4 (s využitím obousměrných tramvají Tatra KT8D5). Provoz po Masarykově třídě byl obnoven 25. srpna 1994. V roce 1998 byla zrekonstruován i povrch Masarykovy třídy. Od 1. června do 28. října zde nejezdily tramvaje, jediná denní linka č. 4 byla odkloněna ulicemi Husovou (směr Obřany) a Rooseveltovou (směr Masarykova čtvrť). Od 1. února 1999 byl rozhodnutím Magistrátu města Brna zrušen provoz pravidelné tramvajové linky na celé trati Moravské náměstí – náměstí Svobody – Hlavní nádraží. Trať ale zůstala zachována a byla dále příležitostně využívána při výlukách, jiných mimořádných událostech či pro historickou tramvajovou linku.\n\nV červenci a srpnu 2005 byly rekonstruovány koleje na Moravském náměstí (křižovatka Moravské náměstí – Rašínova – Joštova a úsek k zastávce linek směrem do Králova Pole a Řečkovic). Od 1. listopadu 2005 byla celá trať uzavřena, neboť v úseku přes náměstí Svobody byly zcela demontovány koleje, jako příprava pro celkovou rekonstrukci náměstí, která začala v první polovině roku 2006. V květnu 2006 již byly koleje položeny (byla zvětšena osová vzdálenost kolejí), 25. května byla v Rašínově ulici před budovou lázní vložena mezikolejová spojka umožňující otáčení obousměrné historické tramvaje, jejíž provoz zde byl plánován po ukončení rekonstrukce náměstí Svobody. Oprava náměstí byla slavnostně ukončena 18. října 2006 a o den později zde byl zahájen provoz historické tramvajové linky H v trase Lázně Rašínova – náměstí Svobody – Nové sady. Již 14. října se ale na opravenou trať vydaly i tramvaje v běžném provozu, důvodem byla krátkodobá výluka na Rooseveltově ulici. Pravidelná doprava byla na trati z Moravského náměstí na hlavní nádraží obnovena až 1. listopadu 2006 (při této příležitosti byla přejmenována zastávka Orlí na Zelný trh). Původně se mělo jednat pouze o zkušební provoz, městští radní však v červnu 2007 rozhodli, že zde běžná tramvajová linka zůstane zachována. Od 1. září 2007 do 27. června 2008 proběhla kompletní rekonstrukce Rašínovy ulice (inženýrské sítě a komunikace, mezikolejová spojka zůstala zachována), v tomto období tedy byla další (zatím poslední) dlouhodobá výluka na trati Moravské náměstí – náměstí Svobody – Hlavní nádraží.\n\nTrať začíná v prostoru Moravského náměstí před kostelem svatého Tomáše, kde se nachází kolejová křižovatka s tratí z Moravského náměstí do Joštovy ulice. Dále trať vede Rašínovou ulicí na náměstí Svobody, které přetíná v severo-jižním směru. V jižním cípu náměstí směřuje do Masarykovy třídy, po které vede až k jejímu ústí do Nádražní ulice, kde se nachází kolejová křižovatka s tratí kolem hlavního nádraží.\n\nCelá trať se nachází v historickém centru města, s omezeným, či zakázaným vjezdem automobilů (vyjma křižovatky na Moravském náměstí, která je pokryta živicí – asfaltovým povrchem). Po Rašínově trať vede uprostřed ulice s chodníky okolo, automobily, kterým je sem vjezd omezen, jezdí po kolejích – trať je po rekonstrukci pokryta dlažbou. Úsek přes náměstí Svobody a po Masarykově třídě, kam je vjezd automobilům zakázán, je veden ve výškové úrovni okolních ploch, nejsou zde žádné chodníky, neboť se jedná o pěší zónu. Podobně jako v Rašínově ulici je i zde povrch tratě i okolních ploch vydlážděn.\n\n\nKřižovatka Moravské náměstí – Rašínova – Joštova: křižovatka tvaru Y, kdy se trať vedoucí po Moravském náměstí větví do ulic Rašínovy a Joštovy, mezi nimiž ale také existují oblouky. V roce 1901 byl zprovozněn oblouk Rašínova – Joštova a přímá trať Rašínova – Moravské náměstí – Brandlova. Roku 1903 byl uveden do provozu oblouk Rašínova – Moravské náměstí, v roce 1938 přímé koleje mezi Moravským náměstím a Joštovou. Po zrušení tratě po Brandlově ulici (přímé koleje z Rašínovy) v roce 1960 vznikla současná kolejová křižovatka.\n\nKřižovatka Nádražní – Masarykova: klasická křižovatka tvaru T. Od roku 1900 v provozu přímý směr po Nádražní ulici. V roce 1901, kdy byla postavena trať po Masarykově, vznikl oblouk do této ulice směrem od hlavního nádraží. Oblouk z Masarykovy směrem na Nové sady byl postaven v roce 1928 při příležitosti Výstavy soudobé kultury (vznik brněnského výstaviště).\n\nPo celé trati Lažanského (Moravské) náměstí – Hlavní nádraží jezdila od zahájení dopravy 2. února 1901 „červená“ linka. Od 2. prosince 1902 ji v úseku Lažanského (Moravské) náměstí – Velké náměstí (Svobody) doplnila „žlutá“ linka, která z Velkého náměstí (Svobody) pokračovala dále ulicí Kobližnou, čímž byl poprvé využit pro pravidelnou linku jednokolejný spojovací oblouk na Velkém náměstí (Svobody). 2. března 1903 byla „žlutá“ linka zkrácena opět na Velké náměstí (Svobody), tentýž den ale byla po celé trati Lažanského (Moravské) náměstí – Hlavní nádraží zavedena „modrá“ linka. „Žlutá“ linka ale byla ještě 12. července téhož roku opět prodloužena z Velkého náměstí (Svobody) dále ulicí Liechtensteinovou (Rašínovou).\n\n11. března 1913 bylo zrušeno označování tramvajových linek barvami a bylo zavedeno jejich číslování. Po celé trati Lažanského (Moravské) náměstí – Hlavní nádraží v té době jezdily linky „červená“ (nově č. 3) a „modrá“ (č. 5), z Lažanského (Moravského) náměstí na Velké náměstí (Svobody) jezdila linka „žlutá“ (č. 4). Toto linkové vedení vydrželo do roku 1915, kdy 23. května byly změněny trasy linek č. 3 a 4. „Trojka“ byla od té doby v provozu pouze po Liechtenteinově (Rašínově), linka č. 4 jezdila po celé trati. 15. dubna 1921 se na trati Lažanského (Moravské) náměstí – Hlavní nádraží objevila nová linka č. 6, za rok (6. června 1922) ale byla zrušena. Ve druhé polovině 20. let se na této trati objevila linka č. 6 ještě jednou a během několika let vystřídala několik tras: od 2. května 1926 jezdila jednosměrně v úseku Lažanského (Moravské) náměstí – Hlavní nádraží, od 15. dubna 1927 jezdila „šestka“ obousměrně po celé trati, od 24. června 1927 byla tato linka v provozu jednosměrně v trase Hlavní nádraží – Lažanského (Moravské) náměstí a od 15. října 1931 byla přesunuta do zcela jiné trasy.\n\nOd 1. května 1932 začala mezi Lažanského (Moravským) náměstím a náměstím Svobody jezdit nově linka č. 7. Další linky se na této trati objevily za války. Po celé trati byla od 10. listopadu 1940 v provozu nová linka č. 9, na úsek mezi náměstím Adolfa Hitlera (Moravským) a náměstím Viktoria (Svobody) byly 6. května 1942 přesunuty linky č. 2 a 8, které sem byly přesměrovány ze zrušené tratě po Dominikánské ulici. Ještě tentýž rok (29. listopadu) ale byla zcela zrušena linka č. 5 a od 1. srpna 1943 byla linka č. 9 přesměrována na trať po třídě Horsta Wessela (Husově). Na konci 2. světové války tak po trati náměstí Adolfa Hitlera (Moravské) – náměstí Viktora (Svobody) – Hlavní nádraží projížděly tyto linky:\n\n\nDalší (ale krátkodobá) změna v linkovém vedení se odehrála v roce 1952. Úsek po Masarykově třídě byl od 1. května uzavřen, linka č. 4 tak byla přesměrována na trať po Husově ulici. 21. prosince téhož roku ale byl provoz pro této trati obnoven a „čtyřka“ vrácena do své původní trasy. Od 24. července 1957 začala po celé trati náměstí Rudé armády (Moravské) – Hlavní nádraží jezdit linka č. 11. Od 1. září 1958 byl zastaven provoz na trati po Kobližné ulici. Linkové vedení bylo vyřešeno následovně: linky č. 2 a 8 byly přesměrovány do jiných tras, linky č. 3 a 7 začaly pojíždět trať z náměstí Rudé armády (Moravského) na hlavní nádraží v celé délce a linka č. 4, aby nedošlo k zahlcení poměrně úzké třídy Vítězství (Masarykovy), byla převedena na trať po Husově ulici. Tento stav ale netrval příliš dlouho, linky č. 3 a 7 byly od 1. srpna 1960 přesměrovány jinam (na trati vnitřním městem tak zůstala pouze linka č. 11). Od 1. února 1962 se k ní přidala linka č. 10, od 5. prosince téhož roku linka č. 13 a od 12. července 1964 i linka č. 12. 3. ledna 1966 byla linka č. 11 přesměrována, na trati přes náměstí Svobody tak zůstaly linky č. 10, 12 a 13.\n\nTento stav vydržel poměrně dlouho. Další změna se uskutečnila 1. září 1979 kdy linka č. 13 byla přesměrována a na trati přes centrum města nahrazena linkou č. 20. Větších změn se linkové vedení dočkalo 1. června 1986: linky č. 10, 12 a 20 byly přesunuty do jiných tras a po trati náměstí Rudé armády (Moravské) – Hlavní nádraží začaly jezdit linky č. 4 a 22. „Dvaadvacítka“ byla přesunuta do jiné trasy 8. července 1989. Od té doby až do zastavení dopravy 1. února 1999 tak po trati přes historické jádro Brna jezdila pouze linka č. 4.\n\nNa přelomu 20. a 21. století zde byla v provozu historická tramvajová linka (v roce 1999 č. 130, v letech 2000 a 2001 č. 100). Poté již byla trať přes náměstí Svobody využívána pouze výlukách či jiných mimořádných událostech.\n\nPravidelný provoz zde byl obnoven 19. října 2006 historickou linkou H, kterou 1. listopadu téhož roku vystřídala běžná linka č. 4, která po trati Moravské náměstí - náměstí Svobody – Hlavní nádraží jezdí dosud (vyjma výluk apod.). Důležitou roli hrála trať přes centrum města v létě 2007, kdy byla opravována kolejová křižovatka Česká – Joštova, a od konce června 2008 do konce srpna 2009, kdy byla kvůli komplexní rekonstrukci uzavřena trať po Husově a Pekařské ulici. Kvůli těmto výlukám bylo přes náměstí Svobody vedeno větší množství tramvajových linek.\n\nOd ledna 2013 jezdí po této trase pravidelně i linka č. 9.\n\n\n"}
{"id": "460357", "url": "https://cs.wikipedia.org/wiki?curid=460357", "title": "Peugeot 4007", "text": "Peugeot 4007\n\nPeugeot 4007 je automobil, který od 12. července 2007 až do roku 2012 vyráběla francouzská automobilka Peugeot. Od stejné doby se vyráběl i Citroën C-Crosser, který je s tímto modelem téměř stejný. Jedná se o Crossover, který je postaven na bázi druhé generace Mitsubishi Outlander.\n\n\n!Model\n! colspan=\"2\" |Kód motoru\n!Počet<br>válců\n!Počet<br>ventilů\n!Ventilový<br>rozvod\n!Vrtání × zdvih<br>[mm]\n!Zdvihový<br>objem<br>[cm³]\n!Příprava<br>směsi\n!Přeplňování\n!Palivo\n!Max. výkon<br>[kW (k) při ot./min]\n!Max. točivý moment<br>[Nm při ot./min]\n! colspan=\"13\" |Zážehové motory\n\n! colspan=\"13\" |Vznětové motory\n</table>\n\n"}
{"id": "460362", "url": "https://cs.wikipedia.org/wiki?curid=460362", "title": "Begónie", "text": "Begónie\n\nBegonie je rod rostlin z čeledi kysalovité (\"Begoniaceae\").\n\nMnoho druhů a vyšlechtěných kultivarů se používá jako okrasné rostliny. Různé skupiny begónií mají různé požadavky, ale většina druhů pochází z tropických oblastí, a proto vyžadují vyšší teploty. Rostou jako lesní podrost a proto vyžadují světlý stín, několik druhů toleruje i plné slunce (výsluní), zvláště v teplejším podnebí. Obecně lze říci, že begonie vyžadují propustný humózní substrát, která není zamokřený, ani nezůstává zcela suchý. Mnoho begonií roste a kvete celočně, ale hlízovité begonie (\"Begonia tuberhybrida\") mají obvykle latentní období, během kterého hlízy mají být ukládány na chladném a suchém místě.\n\nBegonie ze skupiny \"semperflorens\" se často pěstují jako záhonové okrasné rostliny. Nedávno skupina hybridů získaná z této skupiny je uváděna na trh jako \"Dragonwing Begonias\". Tyto rostliny jsou mnohem větší, jak listy, tak květy. Hlízovité begonie jsou často používány jako hrnkové rostliny. V mírném podnebí se begonie pěstují jako letničky nebo pokojové či skleníkové rostliny.\n\n\n\n \n"}
{"id": "460363", "url": "https://cs.wikipedia.org/wiki?curid=460363", "title": "Botanická zahrada UPJŠ Košice", "text": "Botanická zahrada UPJŠ Košice\n\nBotanická zahrada UPJŠ je botanická zahrada Univerzity Pavla Jozefa Šafárika v Košicích, největší botanická zahrada na Slovensku, v Košicích. Košická botanická zahrada je vybudována na úpatí kopců při severním okraji města na ploše 30 ha. Veřejnosti je zpřístupněna od roku 1950. Spolu se zde nachází téměř 4 000 rostlinných druhů, čímž se řadí mezi nejvýznamnější ve střední Evropě.\n\nVzácná je zejména sbírka zhruba 1 200 kaktusů a sukulentů, což je údajně největší sbírka kaktusů na celém území bývalého Československa.\n\nZaujme i expozice nádherných orchidejí, hmyzožravých rostlin či dalších druhů tropické i subtropické flóry ve skleníku s plochou 1 742 m².\n\nKošická botanická zahrada má od srpna 2002 statut chráněného areálu. Pracovníci zahrady se starají io 14 chráněných druhů z východního Slovenska, z nichž osm je kriticky ohrožených.\n\nByla založena v roce 1950, nabízí prohlídku tropické a subtropické flóry, dekorativní flóry a arboreta. Je proslulá svými vysokými Skleníky.\n\n"}
{"id": "460368", "url": "https://cs.wikipedia.org/wiki?curid=460368", "title": "Archeologické muzeum (Košice)", "text": "Archeologické muzeum (Košice)\n\nArcheologické muzeum v Košicích je muzeum košického městského opevnění, konkrétně jeho \"Dolní brány\". Areál byl odkryt během rekonstrukce Hlavní ulice (1995–1996) za primátora Rudolfa Schustera. Archeologický průzkum vedli košičtí památkáři Marcela Ďurišová a Jozef Duchoň. Projekt muzea je dílem Ing. Alexandra Lamiho. Muzeum bylo veřejnosti zpřístupněno roku 1998. \n\n"}
{"id": "460370", "url": "https://cs.wikipedia.org/wiki?curid=460370", "title": "Xylenol", "text": "Xylenol\n\nXylenol (též dimethylfenol) je aromatická sloučenina se dvěma methylovými skupinami a hydroxylovou skupinou (patří tedy mezi fenoly). Existuje šest izomerů z nichž nejdůležitější je 2,6-xylenol (2,6-dimethylfenol) s oběma methylovými skupinami v poloze \"ortho\" vůči hydroxylové skupině. Název „xylenol“ je kombinací názvů xylen a fenol, což jsou sloučeniny, od nichž je xylenol odvozen.\nFyzikální vlastnosti všech izomerů xylenolu jsou velmi podobné.\nXylenoly jsou společně s kresoly (a „kyselinou kresylovou“, což je triviální název pro směs kresolů, případně pro kyseliny obsažené v ropě nebo uhelném dehtu) důležitou třídou fenolů s velkým významem pro průmysl. Používají se jako pesticidy a pro výrobu antioxidantů. Xylenolová oranž je redoxní indikátor na bázi xylenolu.\n\n2,6-xylenol je monomer pro přípravu poly(\"p\"-fenylenoxid)ových pryskyřic, a to prostřednictvím oxidativního párování uhlík-kyslík. Je možná také dimerizace uhlík-uhlík. V jedné studii se 2,6-xylenol oxiduje jodozobenzendiacetátem s pětinásobným nadbytkem fenolu.\n\nV prvním kroku navrženého reakčního mechanismu se acetylové skupiny v jodové sloučenině nahrazují fenolem. Tento komplex disociuje na arylový radikálový anion a fenoxidový zbytek. Dva arylové radikály rekombinují a tvoří novou kovalentní vazbu uhlík-uhlík, následně ztrácí dva protony v rearomatizačním kroku. Okamžitým reakčním produktem je difenochinon jakožto výsledek čtyřelektronové oxidace. Nicméně lze syntetizovat i bifenylové sloučeniny, a to komproporcionací chinonu již přítomným xylenolem. V této reakční posloupnosti se nakonec hypervalentní jodové reagencium redukuje na fenyljod.\n3,5,3',5'-tetramethyl-bifenyl-4,4'-diol se používá jako redukční činidlo pro stříbrné sloučeniny ve fotografii a jako složka epoxidových pryskyřic.\n\n"}
{"id": "460372", "url": "https://cs.wikipedia.org/wiki?curid=460372", "title": "MCU 8051 IDE", "text": "MCU 8051 IDE\n\nMCU 8051 IDE je vývojové prostředí pro mikrokontroléry založené na platformně Intel 8051. IDE je šířeno jako svobodný software a obsahuje vlastní simulátor a assembler. Mimo to podporuje také jazyk C. Jako kompilátor jazyka C je použit SDCC a prostředí dává na výběr i z několika externích assemblerů.\n\nVe verzi, 1.3, podporuje mnoho zařízení včetně těchto:\n8051, 80C51, 8052, AT89C2051, AT89C4051, AT89C51, AT89C51RC, AT89C52, AT89C55WD,AT89LV51, AT89LV52 AT89LV55, AT89S52, AT89LS51, AT89LS52, AT89S8253, AT89S2051, AT89S4051, T87C5101, T83C5101, T83C5102, TS80C32X2, TS80C52X2, TS87C52X2, AT80C32X2, AT80C52X2, AT87C52X2, AT80C54X2, AT80C58X2, AT87C54X2, AT87C58X2, TS80C54X2, TS80C58X2, TS87C54X2, TS87C58X2, TS80C31X2, AT80C31X2, 8031, 8751, 8032, 8752, 80C31, 87C51, 80C52, 87C52, 80C32, 80C54, 87C54, 80C58, 87C58\n\n\n\n\n"}
{"id": "460374", "url": "https://cs.wikipedia.org/wiki?curid=460374", "title": "Tarapaca jazz", "text": "Tarapaca jazz\n\nKapela Tarapaca Jazz se aktivně podílí na kulturní scéně od roku 2003. Za roky působení prošla zásadním vývojem, během kterého se celkový zvuk pozvolna transformoval z klasického jazzového pojetí do moderních aranžmá a soudobých hudebních stylů.\n\nTěžištěm tvorby byly od počátku působení kapely charakteristické úpravy klasických standardů. Jejich podíl se v celkovém repertoáru s rostoucí vlastní tvorbou postupně zužuje. Nejznámějšími úpravami jsou Well You Needn't, Angel Eyes či Nature Boy. Z vlastní tvorby k nejvděčnějším skladbám patří U.F.O., 12 Bars of Zodiak, Voices, Macropulos a další. Poslední část programu tvoří písně převzaté ze soudobé hudební scény (Alicia Keys, Stevie Wonder, aj.).\n\nDvorní zpěvačkou byla od samého počátku Eliška Faicová. V současné době v kapele zpívá Petra Kratochvílová. Na mnoha koncertech, ať už jako záskok, nebo po boku Elišky, s kapelou vystupovala Šárka Pexová. Dalšími původními členy jsou saxofonista David Chabr, kytarista Josef Okrouhlík, basista Matěj Tenkl a pianista Jaroslav Bárta, který pro kapelu komponuje, aranžuje a působí jako kapelník. Původního bubeníka Rasťu Bartoše po dvou letech nahradil Tomáš Hájek. Tomáše nedávno nahradil nový přírůstek, kapelnický benjamínek, Petr Baláš. Po ročním působení Petra Baláše se opět ke kapele vrátil za bicí Tomáš Hájek. Při výjimečných příležitostech společně s kapelou vystupuje i devítičlenná vokální sekce.\n\nV této sestavě kapela absolvovala bezpočet vystoupení. Tarapaca jazz se představila v předním jazzovém klubu v Berlíně a uskutečnila turné po Čechách a Moravě. V letech 2004 a 2005 natočila Tarapaca Jazz dva demo snímky.\n\nNa přelomu roku 2012 a 2013 natočila kapela debutové album Voices, které 17. května 2013 pokřtila v táborském divadle Oskara Nedbala.\n\n\n\n"}
{"id": "460376", "url": "https://cs.wikipedia.org/wiki?curid=460376", "title": "Nikdo není dokonalý", "text": "Nikdo není dokonalý\n\nNikdo není dokonalý je televizní pořad uváděný na stanicích TV Prima, TV Barrandov a Joj Family.\n\nPrvní verzi pořadu vysílala televize Prima mezi roky 1997 a 2005. Pořad se dočkal obnovy v roce 2010. Hlavním moderátorem byl Jiří Krampol, do každého dílu si pozval dva hosty, kteří hádali počet správných odpovědí na jednoduché otázky pokládané lidem na ulicích. Pořad byl produkován společností Friendly Production.\n\nJoj Family vysílá pořad pod slovenským názvem \"Nikto nie je dokonalý\" (tato verze je původně vyráběna pro TV Joj). Koncept pořadu je podobný verzi na TV Prima, rozdílná je moderátorská dvojice (nejdříve pořad uváděli Marcel Forgáč a Milan Zimnýkoval, později se dvojice změnila na Mariána Čekovského s Martinem Dejdarem). Verze s dvojicí Čekovský-Dejdar se liší tím, že v každém díle je vždy jeden z hostů z Česka a jeden ze Slovenska a na otázky odpovídají lidé z českých i slovenských ulic. TV Barrandov vysílala mezi lety 2018–2019 stejnou verzi pořadu jako Joj Family, vysílala ovšem jen řadu s Mariánem Čekovským a Martinem Dejdarem.\n\nTV Barrandov vysílala v roce 2014 pořad pod názvem Nikdo není perfektní. Koncept pořadu byl stejný jako na TV Prima. Moderátoři pořadu se několikrát vystřídali, patřili mezi ně Jiří Krampol (stejně jako v původní verzi TV Prima), dále Patrik Hezucký, Heidi Janků, Lenka Novotná a Mahulena Bočanová.\n"}
{"id": "460377", "url": "https://cs.wikipedia.org/wiki?curid=460377", "title": "Rubén Ruiz Ibárruri", "text": "Rubén Ruiz Ibárruri\n\nRubén Ruiz Ibárruri (9. ledna 1920, Somorrostro, Španělsko — 14. září 1942, Stalingrad, dnes Volgograd) byl jediný syn slavné španělské političky a dlouholeté předsedkyně španělské komunistické strany Dolores Ibárruri, známé jako \"La Pasionaria\". \n\nJako bývalý voják Španělské občanské války vstoupil po emigraci do SSSR do Rudé armády, kde dosáhl hodnosti poručíka. Byl smrtelně zraněn v stalingradské bitvě. Za chrabrost během bitvy mu byl udělen titul hrdina Sovětského svazu.\n\nOd mládí se zapojoval do komunistického hnutí a v roce 1935 po zatčení své matky odešel do Sovětského svazu, kde se učil v automobilové továrně. Po vypuknutí občanské války se však vrátil do rodné vlasti, aby bojoval jako člen mezinárodních brigád. Do bojů Velké vlastenecké války se zapojil hned od prvých dní, nejdříve v prostorách Borisova, později jeho oddíl bránil přechod přes řeku Berezina. Při střetu s německými tanky byl zraněn a později vyznamenán Řádem rudého praporu.\nV roce 1942 velel kulometné rotě, která v 35. gardové divizi bránila přístupy k Stalingradu. Když se větší část divize na stalingradské bojiště teprve přesouvala, německému útoku musel čelit střelecký prapor. Když 24. srpna německá vojska zahájila útok směrem k stanici a velitel praporu padl, Ibárruri převzal velení a vedl své vojáky do protiútoku, při kterém zlikvidovali asi 100 nepřátelských vojáků. V tomto boji utrpěl zranění, kterým později podlehl. Výnosem prezídia Nejvyššího sovětu mu byl 22. srpna 1956 udělen titul hrdina Sovětského svazu.\n\nJe pochován v blízkosti Mamajovy mohyly a má ve Volgogradě památník v Aleji hrdinů.\n\n"}
{"id": "460380", "url": "https://cs.wikipedia.org/wiki?curid=460380", "title": "Vodní nádrž Ludkovice", "text": "Vodní nádrž Ludkovice\n\nVodní nádrž Ludkovice (též Ludkovická přehrada ) byla vybudována na Ludkovickém potoku mezi obcemi Ludkovice a Pradlisko v roce 1968. Přehrada slouží k vodárenskému odběru pro skupinový vodovod Luhačovice a pro trvalé zajištění minimálního průtoku. Jejím provozovatelem je Povodí Moravy, s.p. – závod Střední Morava.\n\n"}
{"id": "460382", "url": "https://cs.wikipedia.org/wiki?curid=460382", "title": "Fates Warning", "text": "Fates Warning\n\nFates Warning je progresivně metalová skupina, kterou v roce 1983 v Hartfordu, Connecticut, U.S., založili John Arch, Jim Matheos, Victor Arduini, Joe DiBiase a Steve Zimmerman.\nSkupina stála u vzniku progresivního metalu; jejich raná alba jsou považována za zásadní pro vymezení samotného žánru. V bukletu rozšířené edice alba \"Awaken the Guardian\" poznamenal Mike Portnoy, bubeník Dream Theater: \"Fanoušci i kritikové často přisuzují Dream Theater zásluhy za vytváření progresivního metalu koncem 80. a začátkem 90. let, ... pravdou ovšem je, že Fates Warning to dělali léta před námi.\"\nPrvní album \"Night on Bröcken\" vyšlo v roce 1984 u společnosti Metal Blade a byl z něj cítit velký vliv Iron Maiden. Album \"The Spectre Within\", které představilo mnohem progresivnější zvuk, bylo vydáno v roce 1985.\n\nV roce 1986 skupinu opustil původní kytarista Victor Arduini a nahradil jej Frank Aresti. V tomto roce také bylo vydáno třetí album \"Awaken the Guardian\", které se posunulo směrem k mytické atmosféře.\n\nV roce 1987, předtím, než skupina zalača pracovat na dalším albu, odešel původní zpěvák John Arch. Ray Adler se k Fates Warning připojil v roce 1988 a skupina vydala své první album s ním, \"No Exit\".\n\nNeustálé změny v sestavě pokračovaly odchodem bubeníka Stevea Zimmermana v roce 1988, kterého v roce 1989 nahradil Mark Zonder. V téže roce spatřilo světlo světa album \"Perfect Symetry\". Ve skladbě \"At Fates Hands\" hostoval tehdejší klávesista Dream Theater Kevin Moore.\n\nRoku 1991 bylo vydáno album \"Paralells\", které někteří kritikové považují za komerční. Ve skladbě \"Life in Still Water\" se objevil nový zpěvák Dream Theater James LaBrie.\n\nV roce 1995 vyšla kompilace \"Chasing Time\", která obsahovala i dvě předtím nikdy nevydané skladby.\n\nV roce 1996 Fates Warning opustili Joe DiBiase a Frank Aresti.\n\nTři zbývající členové - Alder, Matheos a Zonder – nahráli v roce 1997 album \"A Pleasant Shade of Gray\". Objevili se na něm také hostující hudebníci Joey Vera (baskytara) a Kevin Moore (piano, klávesy).Toto koncepční album, které bylo naprosto odlišné od jejich předchozích děl, odhalilo hlubší a temnější stránku Fates Warning. Původně 50minutová skladba byla rozdělena do 12 písní.\n\nV roce 1998 se na hudebním trhu objevilo živé dvojalbum \"Still Life\". První disk obsahoval \"A Pleasant Shade of Gray\" zahrané vcelku, zatímco na druhém byla kompletní verze skladby \"The Ivory Gate of Dreams\" z alba \"No Exit\" spolu s dalšími písněmi. Na tomto albu skupině pomáhali Bernie Versailles s doprovodnými kytarami, Jason Keaser s klávesami a Joey Vera s baskytarou. Japonská verze zahrnovala i studiovou cover verzi skladby \"In Trance\" od Scorpions.\n\nV roce 2001 se k Fates Warning ještě jednou vrátili Moore a Vera, aby pomohli vytvoři další album \"Disconnected\".\n\n\"FWX\", desáté studiové album, vyšlo v roce 2004. Bubeník Mark Zonder oznámil, že \"FWX\" bude jeho poslední album se skupinou, protože se toužil věnovat jiným svým zájmům, a v roce 2005 odešel.\n\nV roce 2005 se objevilo koncertní DVD \"Live in Athens\" a byla také vydána CD verze.\n\nPřed nedávnem se k Fates Warning vrátil Frank Aresti, aby s nimi odehrál několik posledních koncertních turné. Můžeme ho vidět i na DVD \"Live in Athens\".\nSkupina nahrála skladby k nejrůznějším tributům, například \"Closer to the Heart\" na albu \"Working Man\" na počest Rush z roku 1996, \"Saints in Hell\" na \"Legends of Metal\" na počest Judas Priest z roku 1997 nebo \"Sign of the Southern Cross\" na \"Holy Dio\" na počest Ronnieho Jamese Dia z roku 2000.\n\n\n\n\n\n\n\n\n"}
{"id": "460383", "url": "https://cs.wikipedia.org/wiki?curid=460383", "title": "Doba ledová (film)", "text": "Doba ledová (film)\n\nDoba ledová je americký animovaný film vyrobený ve studiích firmy Blue Sky Studios a v roce 2002 vydaný společností 20th Century Fox. Film režírovali Carlos Saldanha a Chris Wedge podle scénáře Michaela J. Wilsona, příběh je o třech pravěkých zvířatech, které se snaží doručit lidské mládě zpět rodičům.\n\nNa film pak navazují filmy \"\", \"\", \"\". Zatím posledním dílem série je film , do kin byl uveden v roce 2016.\n\nVšechny postavy kromě Roshana jsou pravěká zvířata. Zvířata ve filmu mluví a rozumí všem ostatním.\n\n\n"}
{"id": "460384", "url": "https://cs.wikipedia.org/wiki?curid=460384", "title": "Felix (příjmení)", "text": "Felix (příjmení)\n\nPříjmení Felix nosí více různých osobností:\n\n\n"}
{"id": "460385", "url": "https://cs.wikipedia.org/wiki?curid=460385", "title": "Železniční stanice Tanggulla", "text": "Železniční stanice Tanggulla\n\nŽelezniční stanice Thang-ku-la (tibetstky: གདང་ལ་, wylie: gdang la; čínsky: 唐古拉站; pinyin: táng gǔ lā zhàn) se nachází v Tibetské autonomní oblasti na trase Golmud-Lhasa ve stejnojmenném pohoří. Nádraží bylo otevřeno 1. července 2006. Stanice se nachází ve výšce 5068 m n. m., což z ní činí nejvýše položenou železniční stanici na světě.\nOblast je velmi zřídka obydlená a vlak zde zastavuje pouze za výjimečných okolností.\n\nNa nádraží se nachází celkem troje koleje. Nástupiště má délku 1,25 km a pokrývá plochu 77 002 m². Thang-ku-la leží necelý kilometr od nejvyššího bodu čchingchajsko-tibetské železnice.\n"}
{"id": "460390", "url": "https://cs.wikipedia.org/wiki?curid=460390", "title": "Pelargonie", "text": "Pelargonie\n\nPelargonie (\"Pelargonium\") je rod jednoletých nebo vytrvalých rostlin, bylin až polokeřů nebo keřů obsahující asi 240–300 druhů zahrnutých v čeledi kakostovité (\"Geraniaceae\"), které lze nalézt většinou v tropických a subtropických oblastech, především v jižní Africe. Pelargonie je používána jako okrasná květina, ale také ve voňavkářství, jako léčivá a barvířská rostlina, či k ochucení pokrmů.\n\nKmínky nebo stonky ztlustlé, ochlupené nebo drobně pýřité, často lepkavé. Listy vstřícné nebo střídavé, vonné, obvykle dlanité. Květenství sestavené v nepravý okolík či okoličnatý vrcholík.\n\n1PELG\n\nPrvní pěstovaný druh pelargonie byla \"Pelargonium triste\", původem z Jižní Afriky. Byla zřejmě určena pro botanickou zahradu v Leidenu a přivezena v roce 1600 na lodi. V roce 1631, anglický zahradník, John Tradescant, koupil semena od René Morina v Paříži a přivezl rostlinu do Anglie. Název \"Pelargonium\" použil Johannes Burman v roce 1738, z řečtiny , \"pelargós\", čáp, protože část květiny vypadá jako čapí zobák.\n\nV ČR jsou jako okrasné rostliny převážně pěstovány křížence a kultivary pelargonie páskaté (\"Pelargonium zonale\") tvořící nápadná barevná kulovitá květenství, vzácněji kultivary pelargonie velkokvěté (\"Pelargonium grandiflorum\") zvané též \"anglický muškát\" a kultivary pelargonie štítnaté (\"Pelargonium peltatum\") známé také jako \"převislé muškáty\". Právě tzv. převislé muškáty ještě na přelomu dvacátého a 21. století zcela převládaly v truhlících po vzoru domů a podhorských venkovských stavení v Německu.\n\nKříženci pelargonie páskaté (\"P.zonale\") jsou v jiných zemích označovány \"Pelargonium × hortorum\" (-\"pelargonie zahradní\") nebo \"Pelargonium Zonal Group\". Pelargonie (\"P.zonale\") byly v ČR velmi často pěstovány za okny vesnických domků, byly téměř nezbytnou ozdobou. Méně často jsou pelargonie pěstovány na záhonech jako výrazný doplněk letničkových výsadeb. V druhé polovině dvacátého století byly pelargonie široce oblíbeny jako balkonová rostlina ve většině bytů panelových domů. Na začátku 21. století, v období někdy označovaném jako hospodářská krize, lze na balkonech nebo za okny vidět kvést jakoukoliv rostlinu spíše zřídka. Oba druhy nejpěstovanější pelargonie nesnáší zimní chladna a při přezimování v v podmínkách domácností obvykle dlouhodobě nevydrží. Lze je přezimovat pouze v chladných světlých mrazuprostých místnostech (sklenících, oranžeriích). Vzhledem k ceně a chorobám pelargonie často nahrazují levnější letničky nebo odolnější a bohatě kvetoucí surfinie.\n\nNěkdy jsou rostliny rodu pelargonie v domácnostech pěstovány jako léčivo nebo odpuzovač hmyzu.\n\nNěkteré druhy pelargonií, jako například \" P. graveolens\" hrají důležitou roli při výrobě vůní. Existují pelargonie, které voní po citrusech, mátě, nebo různém ovoci, druhy s růžovou vůní obsahující geraniol jsou komerčně nejvíce důležité.\nMuškát je víceletá rostlina. Množí se řízkováním, které bývá často prováděno v srpnu nebo běžně i červenci až říjnu , ale také úspěšně v předjaří (únor-březen). Vzácněji se pelargonie množí také semeny, výsevem v prosinci. Během pěstování je třeba rostliny přiměřeně zalévat a přihnojovat. Pěstovanéí druhy pelargonie kvetou obvykle od května do září, avšak některé druhy kvetou celý rok. Muškáty trpí mnoha chorobami, především virózami a houbovými chorobami ale zcela běžné je i napadení škůdci a fyziologické choroby z nedostatku živin. Na jaře na podzim mohou namrzat, v létě někdy trpí úpalem a suchem nebo přelitím.\n\nPěstované pelargonie obvykle preferují slunečné nebo světlé místo, nicméně například \"Pelargonium grandiflorum\" slunečné místo, nebo přímé slunce vyloženě nesnáší, avšak preferuje světlé stanoviště. K přezimování je vhodná světlá mrazuprostá místnost. Půdy mají být živné, humózní a spíše propustné, pelargonie nesnáší přemokření.\n\nPěstované pelargonie obvykle preferují během vegetace teploty okolo 20 °C ačkoliv snášejí bez i vyšší teploty. Výjimkou je například \"Pelargonium grandiflorum\", které potřebuje teploty kolem 10 °C. Vlivem náhlého přechodu do chladu pelargoniím mohou někdy zčervenat listy, nebo listy zvadnou a zcela opadají. Pelargonie nesmí namrznout, i lehký mrazík rostliny značně poškodí. Proto je třeba je v polovině května (tří zmrzlí muži - Servác, Pankrác a Bonifác) sledovat teploty a skrývat, nebo chránit výsadby před mrazem, nebo rostliny raději vysadit až po „zmrzlých“.\n\nV prodeji jsou specializované přípravky, lze ale použít běžné komplexní hnojiva. Je vhodné přihnojovat hnojivy s obsahem fosforu. Přihnojování hnojivy s obsahem draslíku (síran draselná, draselná sůl) v září a říjnu je vhodné jako příprava na přezimování.\n\nJednoletá rostlina nekvete tak bohatě, jak víceletá pelargonie. K přezimování běžně pěstovaných druhů pelargonie je vhodné zvolit teploty 12 až 15 °C. Ideální teploty pro přezimování \"Pelargonium grandiflorum\" jsou 8-10 °C. Koncem srpna je vhodné ukončit používání hnojiv s obsahem dusíku a omezit zálivku.\n\nNěkteré druhy:\n\n\n\n \n"}
{"id": "460393", "url": "https://cs.wikipedia.org/wiki?curid=460393", "title": "Kamenitý potok", "text": "Kamenitý potok\n\nNázev Kamenitý potok má více vodních toků:\n\n"}
{"id": "460396", "url": "https://cs.wikipedia.org/wiki?curid=460396", "title": "Allyson Felixová", "text": "Allyson Felixová\n\nAllyson Felixová, nepřechýleně Allyson Felix (* 18. listopadu 1985 Los Angeles, Kalifornie) je americká sportovkyně, atletka, sprinterka, olympijská vítězka z Letních olympijských her 2008 v Pekingu ve štafetě na 4×100 metrů a olympijská vítězka z Letních olympijských her 2012 v Londýně v závodě na 200 metrů a v obou štafetách, devítinásobná mistryně světa z let 2005 (1 titul), 2007 (3 tituly), 2009 (2 tituly), 2011 (2 tituly) a 2015 (1 titul).\n\nLehké atletice se věnuje od svých 9 let. Svoji první stříbrnou olympijskou medaili získala na LOH 2004 v Aténách ve sprintu na 200 metrů časem 22,18 sekundy. Tento svůj úspěch zopakovala i o čtyři roky později v Pekingu. Mistryní světa v běhu na 200 metrů se stala poprvé ve věku 19 let na Mistrovství světa v atletice 2005 v Helsinkách (jakožto nejmladší žena v historii šampionátu). Tento svůj úspěch zopakovala i na Mistrovství světa v atletice 2007 v japonské Osace časem 21,81 sekundy (což byl její tehdejší osobní rekord) a potřetí také na Mistrovství světa v atletice 2009 v Berlíně.\n\nNa Mistrovství světa v atletice 2007 v Osace se stala druhou ženou-atletkou, která na jednom mistrovství získala tři zlaté medaile. Dvě zlaté získala v obou amerických štafetách na 4 x 400 metrů i na 4 x 100 metrů.\n\nPo druhém zisku titulu mistryně světa v běhu na 200 metrů v Osace toužila svůj úspěch zopakovat i na Letních Olympijských hrách v Pekingu, zde ale získala pouze stříbrnou olympijskou medaili za vítězkou Jamajčankou Veronicou Campbellovou-Brownovou. Zlatou olympijskou medaili si z Pekingu odvezla pouze ze štafety na 4 x 400 metrů.\n\nNa Mistrovství světa v atletice 2009 v Berlíně, nastoupila na trati 200 metrů a v americké štafetě na 4 x 400 metrů. Už v kvalifikacích na trati 200 metrů její nejlepší čas napovídal, že je připravena na své třetí vítězství v řadě, což se jí nakonec opravdu i podařilo.\n\nS 9 tituly mistryně světa se jedná o jednu z nejúspěšnějších žen-atletek v historii světových šamponátů v lehké atletice všech dob. Na světovém šampionátu v jihokorejském Tegu v roce 2011 vybojovala čtyři cenné kovy (běh na 400 metrů – stříbro, běh na 200 metrů – bronz, štafeta 4 x 400 metrů – zlato, štafeta 4 x 100 metrů – zlato) a stala se tak nejúspěšnějším sportovcem celého šampionátu.\n\n\n"}
{"id": "460398", "url": "https://cs.wikipedia.org/wiki?curid=460398", "title": "Spermophilus", "text": "Spermophilus\n\nSpermophilus je vědecké pojmenování jednoho z rodů česky nazvaných sysel (rod z čeledi veverkovití).\n\nSysli rodu \"Spermophilus\" patří do skupiny pozemních veverkovitých hlodavců (Sciuridae), kam jsou řazeni psouni (\"Cynomys\"), svišti (\"Marmota\") a několik rodů severoamerických syslů (\"Ammospermophilus\", \"Notocitellus\", \"Otospermophilus\", \"Callospermophilus\", \"Ictidomys\", \"Poliocitellus\", \"Xerospermophilus\" a \"Urocitellus\").\n\n\nRod \"Spermophilus\" je rozšířen především v Eurasii, rody \"Ammospermophilus\" a \"Otospermophilus\" v Severní Americe a rod \"Spermophilopsis\" převážně v Asii (severovýchodní Írán, Tádžikistán, Turkmenistán, severozápadní Afghánistán, Uzbekistán a Kazachstán).\n\n"}
{"id": "460399", "url": "https://cs.wikipedia.org/wiki?curid=460399", "title": "Luník IX", "text": "Luník IX\n\nLuník IX je městská část Košic, součást okresu Košice II na Slovensku. Nachází se západně od centra a je obklopen městskými částmi Pereš, Myslava, Barca, Juh a Západ. Sídliště má rozlohu kolem jednoho kilometru čtverečního. Toto sídliště má největší hustotu romského obyvatelstva na Slovensku. V roce 2005 žilo na Luníku IX oficiálně 4 400 obyvatel, ačkoli bylo původně postaveno pouze pro 2500 lidí. Podle údajů tehdejšího starosty Jozefa Šani zde žilo také asi dalších 900 nepřihlášených. Z toho je zhruba 2 200 dětí. Porodnost v této městské části je 150 až 170 dětí ročně, úmrtnost asi 5 procent.\n\nŽivotní standard je zde nízký, domácnosti postrádají plyn, tekoucí vodu a elektřinu, jelikož byly tyto služby odstřiženy kvůli neplacení účtů a nájmů. Zdravotní problémy jsou zde časté, onemocnění jako žloutenka, vši, svrab, průjmy nebo meningitida se vyskytují pravidelně. Nachází se zde jedna základní škola a jedna dětská školka. Místní obyvatelé již dvě desítky let způsobují značné finanční a sociální problémy pro město; obyvatelé v průběhu let domy zcela zdevastovali a jejich okolí zaplavili odpadky.\n\nMěstská část Luník IX byla původně navržena jako sídliště, které podle starosty Jozefa Šani měli obývat především vojáci, policisté a Romové. Už v letech 1981–1989 se jednalo o sídliště s vysokým procentem Romů, z přibližně 2000 obyvatel tvořili asi polovinu.\n\nBytovky na sídlišti byly postaveny, aby mohla být zlikvidována romská osada u staré cihelny. Tato obydlí byla následně srovnána se zemí a na podzim roku 1978 byli Romové nastěhováni do nových bytů. Na sídlišti byly ve stejném čase přiděleny byty zejména vojákům a policistům, kteří měli, společně s novým kulturnějším prostředím, na místní romskou komunitu pozitivně působit. Stal se však opak a rodiny policistů či vojenských důstojníků se z Luníku IX postupně odstěhovaly.\n\nV roce 1990, v době ustavení samosprávných orgánů, se starostou Luníku IX (již jako městské části) stal Alexander Weber, který tento post zastával až do roku 1998. V roce 1995 městské zastupitelstvo v Košicích vytvořilo koncepci pro životní podmínky neplatičů, nepřizpůsobivých a obyvatel protiprávně obsazených bytů. Jejich budoucím domovem se měl stát právě Luník IX s tím, že odtud budou postupně vystěhovány bezproblémové rodiny, které o to požádají. Realizace tohoto plánu stále probíhá, zvyšuje se hlavně tlak rodin, které svými opakovanými protesty upozornily na sliby, týkající se vystěhování z Luníku do jiných městských částí, pokud se zde bude koncentrovat vyšší počet nepřizpůsobivých občanů.\n\nNázev \"Luník\" je označení pro okrsky druhého největšího sídliště na Slovensku - \"Nového Města\" (též \"Terasa\"), které se skládá z osmi takových částí (Luník I-VIII). Po dostavbě těchto částí následovala výstavba experimentálního okrsku Luník IX, který však byl situován ve značné vzdálenosti od ostatních Luníků. Luník IX se nepovažuje za součást Nového Města - Terasy a podle zákona Národní rady Slovenské republiky ze dne 1. října 1990 o městě Košice je samostatnou městskou částí s vlastní samosprávou.\n\nVětšina obyvatel jsou neplatiči energií. Proto jsou odpojeni od elektřiny, tepla i teplé vody. Dluh obyvatel za elektřinu představuje více než 2,3 milionu eur. Ze 498 bytů neplatí za elektřinu 496 bytů. Celkový dluh za nájemné, zdroje energií a odvoz odpadu v roce 2011 činil 6,3 milionu eur a stále narůstá.\nObyvatelé tak mají k dispozici pouze studenou vodu, a i tu pouze na dvě hodiny denně. Pro podezření na únik studené vody z vodovodních domovních přípojek je od srpna 2012 pitná voda odstavena úplně, přičemž její dodávka je zajištěna z cisterny každý den od 7.30 do 8.30.\n\nPodle oficiálních čísel připadá na jeden byt na Luníku IX 6,5 obyvatel, realističtější odhady však počítají s dvojnásobkem, tedy 12–14 obyvatel na jeden byt.\nZdevastované potrubí a ucpaná kanalizace zhoršují hygienické podmínky na sídlišti, přičemž hrozí šíření epidemií do města. Obyvatelé sídliště vyhazují odpad přímo pod okna bytovek. V roce 2009 byly zlikvidovány nelegální skládky na sídlišti v objemu 800 tun odpadu, za což město Košice zaplatilo 80 000 eur.\nNa sídlišti se nachází mateřská i základní škola. Od roku 2003 zde začal budovat římskokatolickou farnost kněz Jozef Červeň. Na bezpečnost na sídlišti měla dohlížet Romská občanská hlídka. Tato pomocná pořádková služba byla zřízena v roce 2009, ale pro nejasnosti v jejím financování po třech měsících zanikla. V roce 2011 zde byla zřízena řádná stanice městské policie.\n\nNa Luník IX jezdí autobusová linka číslo 11, která zastavuje pouze na vybraných zastávkách. Nástup do autobusu je povolen pouze přes přední dveře. Vzhledem k častým útokům řidiči nasazení na tuto linku dostávají rizikový příplatek.\n\nNěkteří obyvatelé sídliště zdemolovali bytové bloky do takové míry, že je narušena jejich statika. Z tohoto důvodu nechalo město Košice v roce 2008 zbourat první dva panelové bloky. V roce 2011 byly zbourány již tři panelové bloky spolu se 100 byty. Demolice domů pokračovala i v roce 2013 a její pokračování je plánováno i v roce 2014. Podle Slovenské katolické charity se tak ale děje, aniž by město řešilo, kde budou obyvatelé bouraných domů bydlet, a ti proto odcházejí hromadně za příbuznými do belgického Gentu nebo si staví nelegální osadu za sídlištěm.\n\nNáklady na demolici jednoho bloku (2 vchody) představují kolem 250 000 eur, které jsou placené z rozpočtu Košic. Náhradní ubytování se poskytuje pouze obyvatelům s platnou nájemní smlouvou. V průměru na jeden vchod s 30 byty připadají pouze dva s platnou smlouvou, čímž se fakticky zbytek obyvatel stává bezdomovci. Tito obyvatelé si zakládají další ilegální osady i na soukromých pozemcích. V roce 2012 město Košice evidovalo na svém území celkem čtrnáct ilegálních osad. V roce 2017 byl kvůli narušené statice na sídlišti Luník IX zbourán v pořadí již desátý bytový dům. Zbouraný objekt má nahradit výstavba nových nízkonákladových bytů. Ty budou přidělovány lidem, kteří projeví zájem o zlepšení svých životních podmínek a budou splňovat stanovená kritéria.\n\n"}
{"id": "460404", "url": "https://cs.wikipedia.org/wiki?curid=460404", "title": "Zelenec", "text": "Zelenec\n\nZelenec (\"Chlorophytum\") je rod rostlin z čeledi chřestovité. Zahrnuje asi 200 druhů a je rozšířen v tropech a subtropech Starého světa. Některé druhy jsou pěstovány jako pokojové rostliny.\n\nRostliny mají dlouhé úzké listy, které jsou 20–40 cm dlouhé a 5–20 mm široké a rostou z centrální růžice.\n\nJe to populární okrasná rostlina. Nejčastěji pěstovanými kultivary jsou pestrolistý 'Vittatum' s jedním středovým či 'Variegatum' se dvěma širokými žlutavě bílými pásy podél každého listu. Zelenec je obzvláště populární rostlina pro začátečníky, protože se snadno pěstuje a rozmnožuje, je velmi tolerantní k zanedbávání a je schopna se přizpůsobit široké škále podmínek.\n\nU zelence bylo také prokázáno, že snižuje znečištění vnitřního ovzduší.\n\n\n \n"}
{"id": "460407", "url": "https://cs.wikipedia.org/wiki?curid=460407", "title": "John Herschel", "text": "John Herschel\n\nSir John Frederick William Herschel (7. března 1792 Slough, tehdy Buckinghamshire, dnes Berkshire, Spojené království – 11. května 1871 Hawkhurst, Kent, Spojené království) byl anglický astronom, matematik, chemik a průkopník fotografování.\n\nDokončil práci svého otce, astronoma Williama Herschela, na katalogizaci severní hvězdné oblohy a rozšířil ji o katalog objektů nacházejících se na jižní hvězdné obloze. Objevil 525 mlhovin a hvězdokup\na 3300 dvojhvězd. Pojmenoval sedm Saturnových měsíců a čtyři měsíce Uranu.\n\nPři svých experimentech s thiosíranem sodným objevil jeho schopnost rozpouštět halogenidy stříbra, tato schopnost byla později využita k ustalování fotografií. Jeho další pokusy vedly k objevu fotografického postupu zvaného kyanotypie. Použil také pravděpodobně jako první názvy „\"fotografie\"“, „\"negativ\"“ a „\"pozitiv\"“ \"„snímek“\".\n\nSe svou manželkou Margaret během pobytu v jižní Africe kreslil tamní flóru a jeho 112 ilustrací bylo v roce 1996 vydáno v botanickém díle \"Flora Herscheliana\".\n\nJohn Herschel se narodil 7. března 1792 ve Slough nedaleko Windsoru jako syn astronoma Williama Herschela a jeho manželky Mary. Po získání základního vzdělání na Dr Gretton's School v Hitchamu začal John v osmi letech navštěvovat Eton College. Zde však byl týrán spolužáky, a proto školu opustil a byl vzděláván doma. V roce 1809 vstoupil na St John's College v Cambridge. Za studií se spřátelil s Charlesem Babbagem a Georgem Peacockem. S nimi založil spolek nazvaný Analytical Society, jehož cílem byl rozvoj matematiky v Anglii, která zaostávala za matematikou v Evropě, hlavně ve Francii. Ze stejného důvodu byl v roce 1821 zakládajícím členem Astronomické společnosti (Astronomical Society), ze které se později stala Královská astronomická společnost.\n\nPo ukončení vysokoškolského studia v roce 1813 se stal členem Královské společnosti, kde byl později, v letech 1824 – 1827, sekretářem. Po studiích měl být právníkem, ale v roce 1816 se pod vlivem svého otce a přítele W. H. Wollastona rozhodl pro vědu. Do této doby jsou zahrnuty jeho studie o polarizaci světla a vlastnostech thiosíranu sodného.\n\nOd roku 1821 se začal zabývat více astronomií. O rok později mu zemřel otec a John Herschel se rozhodl ke konci jeho života v jeho práci na katalogizaci hvězd a dvojhvězd pokračovat. Katalogizaci dvojhvězd na severní hvězdné obloze, kterou prováděl ve spolupráci s Jamesem Southem, dokončil v roce 1823. Za tuto práci získal v roce 1825 medaili Francouzského institutu a v roce 1826 Zlatou medaili Královské astronomické společnosti. První ocenění obdržel ale již v roce 1921 – jednalo se o Copleyho medaili udělenou Královskou společností za jeho příspěvky v \"Philosophical Transactions\".\nBěhem let 1821 – 1833 si našel také čas na vykonání několika cest na kontinentální část Evropy, kde kromě pozorování Vesuvu a astronomického pozorování, se seznámil s významnými astronomy té doby.\n\n3. března 1829 se oženil s Margaret Brodie Stewart (1810 – 1864). S ní měl dvanáct dětí, z nichž Alexander Stewart Herschel a plukovník John Herschel se také zabývali astronomií.\n\nV roce 1831 byl John Herschel pasován na rytíře Řádu Guelfů a od té doby byl Sir John Herschel. Ve stejném roce se rozhodl rozšířit otcovu práci o katalogizaci jižní oblohy. 24. dubna 1832 dostal nabídku britské vlády na cestu do jižní Afriky. Protože měl v té době nemocnou matku, o kterou se staral, mohl odjet na jih až po její smrti.\n\nLoď \"Mountstuart Elphinstone\" vyplula s Johnem Herschelem a jeho rodinou (manželkou a třemi dětmi) 13. listopadu 1833 z Portsmouthu a 15. ledna 1834 zakotvila po bezproblémové plavbě v Kapském Městě. Herschel se usadil na dánské farmě nazvané \"Feldhausen\", která stála u svahu Tabulové hory, 6 mil od Kapského Města.\n\nZ Anglie si přivezl dva teleskopy, se kterými katalogizoval hvězdy, mlhoviny a další objekty na jižní obloze. Od 28. října 1835 do 5. května 1836 zde pozoroval návrat Halleyovy komety. Při jejím pozorování spolupracoval s Thomasem Maclearem, královským astronomem sídlícím na Mysu Dobré naděje. Jejich dvě rodiny se velmi sblížily a později se Herschelova dcera Julia Mary provdala za Johna Macleara, syna Thomase Macleara.\n\nKromě astronomické práce si John Herschel našel ještě čas na kreslení kapské flóry a mezi lety 1834 až 1838 vytvořil spolu se svou manželkou 131 velmi podrobných ilustrací rostlin. Pro kreslení přesných tvarů používal zařízení camera lucida a akvarelem je dokreslila jeho žena. Tyto ilustrace byly tak přesné, že jich 112 bylo v roce 1996 vydáno v botanickém díle \"Flora Herscheliana\".\n\nV roce 1837 vyzkoušel Herschel sluneční vařič, který sestával z dřevěné bedny zakopané v písku a zakryté deskou z dvojitého skla. Na jihu Afriky s tímto zařízením dosáhl teplot až 116 °C a podle jeho slov „bez problémů mohl připravovat různé druhy masa, zeleninu a vejce“.\n\nPráce v jižní Africe dala Herschelovi možnost uniknout tlaku, pod kterým byl v Londýně, kde byl jedním z nejvyhledávanějších britských vědců. Jak později vzpomínal, byl pobyt v jižní Africe asi jeho nejkrásnějším obdobím v jeho životě. Herschel s rodinou, která se rozrůstala, o sobotách odpočíval a vycházel na procházky. Ve volném čase také hrál na violu a flétnu. Hudební nadání zdědil po svém otci Williamovi.\n\n3. června 1836 navštívili Herschela kapitán Robert FitzRoy brigy Britského královského námořnictva \"HMS Beagle\" s mladým přírodovědcem Charlesem Darwinem. Darwin byl tak ovlivněn Herschelovými názory, že v úvodu svého díla \"O původu druhů\" napsal, že jeho cílem je\n\nčímž myslel Herschela.\n\nHerschel se do Anglie vrátil v roce 1838 a za svoji práci obdržel 17. července 1838 titul baroneta. Získané astronomické poznatky zpracovával až do roku 1847, kdy je zveřejnil v \"Results of Astronomical Observations made at the Cape of Good Hope\". Za tuto práci obdržel téhož roku podruhé Copleyho medaili.\n\nProtože se rodina rozrůstala, přestěhoval se Herschel s rodinou v dubnu 1840 ze Slough do Hawkhurstu v hrabství Kent.\nDíky jeho práci přišly i nabídky různých funkcí. V roce 1842 se Herschel stal rektorem na Marischal College v Aberdeenu a v roce 1845 na šest let prezidentem British Association for the Advancement of Science v Cambridge.\n\nKdyž došlo k objevu planety Neptun, snažil se usmířit oba objevitele, J. C. Adamse a Le Verriera:\n\n10. července 1847 se Adams a Le Verrier setkali na jeho pozvání v Collingwood House v Hawkhurstu a pod Herschelovým vlivem se stali dobrými přáteli.\n\nV letech 1827 – 1829, 1839 – 1841 a 1847 – 1849 byl Herschel prezidentem Královské astronomické společnosti. Naopak v roce 1850 odmítl post prezidenta Královské společnosti a místo toho se stal ředitelem státní mincovny (před ním byl o 154 let dříve ředitelem také Isaac Newton). Herschel řešil problémy s personálem, problémy v jednání se státní pokladnou a hlavně byl odtržen od svých vědeckých zájmů. Náročná práce způsobila zhoršení jeho zdraví, již tak podlomené vlivem dlouhých chladných nocí strávených u teleskopu, a v roce 1854 se nervově zhroutil. Poté další rok rezignoval na své místo a odešel na odpočinek. Zbývající léta svého života pracoval na katalogu dvojhvězd. Toto dílo nazvané \"General Catalogue of 10,300 Multiple and Double Stars\" bylo publikováno posmrtně v roce 1874.\n\nPo smrti měl národní pohřeb a byl pochován ve westminsterském opatství poblíž hrobu Isaaca Newtona.\n\nJeho jméno nese Herschelův ostrov (Arktický oceán, oblast Yukonu), hora Mount Herschel (Antarktida), kráter John Herschel na Měsíci, vesnice Herschel v Jihoafrické republice a dívčí škola Herschel Girls School v Kapském Městě, která je připomínkou jeho návštěvy v tomto městě. O pozorování Halleyovy komety Johnem Herschelem se zmiňuje ve svém románu \"Na kometě\" i Jules Verne.\n\nTento seznam obsahuje výčet potomků Johna Herschela z publikace \"The Herschel dynasty – part II\".\n\nNa začátku svého vědeckého života se Herschel zabýval matematikou. Již za studií na St John's College v Cambridge založil spolu s Charlesem Babbagem a Georgem Peacockem spolek nazvaný Analytical Society, který měl za cíl prezentovat v Anglii kontinentální přístup k matematické analýze. Herschel spolu s Peacockem přeložili Lacroixovo dílo\" Traité du calcul différentiel et du calcul intégral\", které porovnávalo Newtonův, Leibnitzův a Lagrangeův přístup k diferenciálnímu počtu.\n\nV roce 1812 publikoval matematický článek \"On a remarkable application of Cotes's theorem\" v časopise \"Philosophical Transactions\" of the Royal Society, který vydávala Královská společnost. Další jeho článek publikovaný v roce 1814 ve stejném časopise měl název \"Considerations of various Points of Analysis\". O rok později vydal sbírku příkladů diferenciálního počtu \"A Collection of Examples of the Application of the Calculus to Finite Differences\".\n\nDo roku 1820 se zabýval algebrou a vydal několik spisů týkajících se trigonometrické řady. V roce 1820 publikoval dvě objemné knihy o užití konečných diferencí.\n\nV roce 1819 objevil schopnost thiosíranu sodného rozpouštět halogenidy stříbra a informoval o tom svého přítele W. F. Talbota. Tato chemikálie byla pak využita k ustalování fotografií.\n\nKolem roku 1820 se jeho zájmy trochu od matematiky vzdálily, i když jeho matematické znalosti byly zřetelné i v dalších dílech. Začal se zabývat optikou. Poprvé ukázal teoretickou možnost odstranění sférické a chromatické aberace při použití kombinace dvou vhodných čoček.\n\nPři zkoumání rotační polarizace zjistil, že dva druhy rotační polarizace v křišťálu mají souvislost se spirálovitým uspořádáním plošek toho minerálu a vydal monografii „\"On Certain Remarkable Instances of Deviation from Newton‚s Tints in the Polarized Tints of Uniaxal Crystals\"“. V roce 1822 se zabýval absorpcí světla barevnými prostředími. Své výsledky publikoval v odborném článku \"On the Absorption of Light by Coloured Media\".\n\nOd roku 1821 se také, po vzoru svého otce, zabýval astronomií. K pozorování používal reflektor s průměrem zrcadla 0,47 m a ohniskovou vzdáleností 6,1 m. Mezi lety 1821 a 1823 spolu s Jamesem Southem prozkoumal dvojhvězdy zkatalogizované svým otcem.\n\nV roce 1827 přišel na myšlenku, která byla průkopnická pro vývoj kontaktních čoček. Navrhoval použít „kulovité pouzdro ze skla naplněné živočišným rosolem“, které by mělo „tvar rohovky“ a tak těsně přiléhalo k oku. Tento nápad zveřejnil v dodatku vydání \"Encyclopaedia Metropolitana\" z roku 1845.\nJeho článek z roku 1831 \"A preliminary discourse on the study of natural philosophy\" vydaný jako součást publikace \"Cabinet Cyclopædia\" Dionysia Lardnera měl vliv na vědecké zkoumání a vztah mezi vědeckým pozorováním a hypotézou. Ve svém textu popsal přírodu, která je řízena zákony, které jsou obtížně rozeznatelné a matematicky popsatelné. Za nejvyšší cíl své filozofie považoval porozumět těmto pravidlům na základě induktivní úvahy a nalezení jednotného vysvětlení jevů.\n\nJeho článek ovlivnil, tehdy studenta, Charlese Darwina.\n\nCesta na jih Afriky přinesla Herschelovi možnost pozorování a katalogizaci hvězd, mlhovin a dalších objektů na jižní obloze. Tato práce byla doplněním díla jeho otce Williama Herschela, který již dříve provedl tuto práci na obloze severní. Na jihu také John Herschel pozoroval návrat Halleyovy komety v roce 1835. Výsledky svých pozorování vydal v roce 1847 pod názvem \"Results of astronomical Observations Rade at the Cape of Good Hope\". V této publikaci navrhl dodnes používané názvy sedmi měsíců Saturna – Mimas, Enceladus, Tethys, Dione, Rhea, Titan a Iapetus. Další dílo vycházející z výsledků pozorování při jeho pobytu v Kapském Městě vyšlo v roce 1864 pod názvem \"General Catalogue of Nebulae\".\n\nDne 22. ledna 1839 se Herschel doslechl o práci francouzského vynálezce Daguerra a bez znalosti podrobností byl již za několik dní schopen vytvářet vlastní fotografie. Asi za deset dní poté Herschela navštívil jeho krajan Fox Talbot, aby se dozvěděl více o ustalování fotografií. Herschel objevil schopnost sirnatanu sodného rozpouštět halogenidy stříbra a informoval o tom také Daguerra. Ten tohoto objevu využil pro lepší zafixování svých fotografií, které doposud ustaloval pouze roztokem kuchyňské soli. Oba dva státy – Francie a Anglie – mezi sebou licencovaly fotografické postupy na daguerrotypii a kalotypii.\n\nDne 14. března 1839 použil při seznamování Královské společnosti se svým článkem \"Note on the art of Photography, or The Application of the Chemical Rays of Light to the Purpose of Pictorial Representation\" pravděpodobně jako první název „\"fotografie\"“ Toto slovo pochází z řeckých slov φως fós („světlo“) a γραφις grafis („štětec“, „psací hrot“) nebo γραφη grafê, což dohromady znamená „malba světlem“. Byl také první, kdo použil pojmy \"„negativ“\", \"„pozitiv“\" a \"„snímek“\". Jako první fotografoval na skleněnou desku a fotografování považoval za druh výtvarného umění.\n\nV roce 1842 Herschel objevil, že působením světla na hexakyanoželezitan draselný (červená krevní sůl) získává tato sloučenina modrou barvu. Tento objev je základem pro kyanotypii a její variace, jako například zlatotisk. Je to jednoduchá kopírovací technika využívající fotocitlivosti železných solí, předchůdce blueprintu. Také objevil tzv. platinový proces, který je založen na citlivosti platinových solí na osvětlení. Tento objev později rozvinul britský vynálezce William Willis.\n\nV letech 1839, 1840 a 1842 vydal ještě několik článků z oboru fotografie.\n\nV dodatku vydání encyklopedie \"Encyclopedia Metropolitana\" z roku 1845 zveřejnil svoji představu, jak korigovat vady oka. Jeho nápad však došel praktické realizace až v roce 1887, kdy německá firma ve Wiesbadenu založená F. A. Müllerem začala vyrábět čočky určené k přikládání k oku.\n\nV roce 1847 podpořil návrh Adamse, aby planeta objevená 23. září 1846 byla nazvána Neptun a o několik let později v roce 1852 navrhl jména pro čtyři měsíce Uranu – Ariel, Umbriel, Titania a Oberon.\n\nV roce 1849 vydal \"Outlines of Astronomy\", dílo, které mělo 12 edicí za 24 let a bylo přeloženo do mnoha jazyků. V něm navrhl úpravu gregoriánského kalendáře, která by změnila průměrnou délku roku z 365,2425 dne na 365,24225 (365 a 969/4000 dní). Tak by se délka roku více přiblížila k délce roku tropického. Této úpravy by se dalo dosáhnout vynecháním jednoho přestupného roku každých 4000 let, tedy roky dělitelné 4000 by byly nepřestupné. Jeho návrh se však neujal.\n\nPopsal zde také poprvé variabilitu hvězdy Betelgeuze, kterou objevil v roce 1836. Poukázal na zvýšení jejího jasu v letech 1836–1840, poté došlo opět k jejímu snížení. V roce 1849 objevil kratší cyklus variability, který vyvrcholil v roce 1852.\n\nKromě vědecké práce si Herschel našel také čas na přeložení Homérova díla Ilias a několik let před smrtí publikoval poetickou verzi Danteho Pekla.\n\nHerschel přispěl několika články týkajících se geografie, meteorologie a teleskopů (\"Isoperimetrical Problems\", \"Meteorology\", \"Physical Geography\") do Encyclopædie Britannica.\n\nNejvětší zásluha Johna Herschela spočívá v dokončení práce jeho otce Williama Herschela a zkatalogizování hvězd, dvojhvězd a mlhovin na jižní části nebeské sféry. Jeho dílo z roku 1874, vytvořené též na základě pozorování jeho otce Williama Herschela, \"General Catalogue of 10,300 Multiple and Double Stars\" a \"General Catalogue of Nebulae and Clusters\", rozšířil koncem 19. století dánský astronom John Dreyer (1852–1926) a vytvořil tak dílo, nazvané New General Catalogue, dodnes používané pod značením NGC.\n\nKromě zaznamenání poloh hvězd se Herschel pokusil objektivně porovnávat jejich jasnost (vytvořil první jednoduchý fotometr) a jasnost 191 hvězd vyjádřil kvantitativně. Tato práce se stala základem pro odvození Pogsonova vztahu mezi magnitudou hvězdy a jejím zářivým výkonem. Ze zjištěných jasností hvězd se Herschel pokusil, i když neúspěšně odhadnout skutečný tvar naší Galaxie a jako jeden z prvních umístil Slunce mimo její střed.\n\nUvažoval také o vlastnostech vzdáleného vesmíru. Olbersův paradox, který říká, že pokud je vesmír nekonečný, měla by každá část oblohy zářit se snažil nesprávně vysvětlit tak, že vesmír je ve větších vzdálenostech prázdný.\n\nKromě vzdáleného vesmíru se Herschel zabýval také Sluncem. Na jeho návrh začalo v roce 1858 v Kew v Anglii pravidelné fotografování Slunce, čímž byla vytvořena dokumentace pro pozorovatele slunečních skvrn. Sám Herschel se pokusil objasnit zdroj energie pro svit Slunce. Příčinu svitu Slunce viděl, v té době nedávno objevených, meteorických rojích. Podle něj Slunce získává energii dopady trvalého meteorického deště na jeho povrch.\n\n\nV době pobytu Johna Herschela v jižní Africe vyšlo v USA v newyorském deníku The Sun v srpnu 1835 několik článků, jejichž autorem byl mladý reportér Richard Adams Locke. Popisovaly smyšlené objevy během Herschelova pozorování Měsíce. Na Měsíci měly být hory, vodopády, úžasní živočichové a rostliny, měli zde žít lidé s křídly.\n\nČlánky vyšly bez Herschelova vědomí a výrazně zvýšily náklad novin. Tato novinářská kachna dostala název Great Moon Hoax.\n\n\n\n\n"}
{"id": "460410", "url": "https://cs.wikipedia.org/wiki?curid=460410", "title": "Socha svatého Františka Saleského (Pradlisko)", "text": "Socha svatého Františka Saleského (Pradlisko)\n\nSocha svatého Františka Saleského se nachází mezi obcemi Pradlisko a Provodov asi 17 km od Zlína. Katastrálně přísluší k Řetechovu.\n\nByla postavena v roce 1895 z pískovce na památku tragické události, kdy zde byl 29. ledna 1895 zastřelen, neopatrností střelce při honu, pan Kaláč, starosta nedaleké obce Kaňovice. Zemřel ve věku 26 let. Pomník nechala zbudovat jeho žena (rozená Skovajsová). Tragická událost se stala v den, kdy měl podle tehdejšího kalendáře svátek svatý František Saleský. V době svého vzniku stála socha 30 000 zlatých. Na stavbu přispěl rovněž majitel luhačovického panství hrabě Serenyi (na jehož území se událost stala), kterému dělal nebohý nabíječe. Po letech již částečně zdevastovaná socha byla v letech 2007-2009 zrestaurována a byla slavnostně znovuvysvěcena 12. 7. 2009.\n\n"}
{"id": "460412", "url": "https://cs.wikipedia.org/wiki?curid=460412", "title": "Noctilien", "text": "Noctilien\n\nNoctilien je název sítě nočních autobusových linek v regionu Île-de-France. Spoje, které provozuje RATP spolu s SNCF, většinou vyjíždějí z Paříže. Nahrazují provoz metra a běžných autobusových linek v období zhruba 0:30-5:30. V informačním systému pařížského MHD je přestup na tyto linky značen světle modrým písmenem N v kroužku s červenou hvězdičkou.\n\nNoctilien nahradil v noci z 20. na 21. září 2005 předchozí systém zvaný \"Noctambus\" provozovaný RATP a síť nočních autobusů SNCF (\"Bus de Nuit\").\n\nNamísto centrální stanice na náměstí Châtelet (\"Place du Châtelet\"), odkud vyjížděly všechny linky, Noctilien nyní umožňuje spojení z předměstí na předměstí a dále linky z Paříže na předměstí vyjíždějící ze čtyř hlavních železničních nádraží (Gare de l'Est, Gare de Lyon, Gare Montparnasse a Gare Saint-Lazare) a \"Place du Châtelet\". Navíc tato nádraží jsou propojena okružními linkami.\n\nSíť byla v noci z 9. na 10. prosince 2006 posílena o sedm nových linek a prodloužení jedné. Naposledy byly některé linky změněny 29. června 2009. Jedna linka byla prodloužena, dvě linky zrušeny a sedm nových bylo vytvořeno.\n\nNoctilien dnes čítá celkem 48 autobusových linek několika typů:\n\nKaždá linka je odlišena dvou či tříciferným číslem a podkladovou barvou. Linky s dvoumístným číslem provozuje RATP, linky s trojciferným označením jsou v režii SNCF. Před každým číslem je písmeno N jako \"Noctilien\". Každá číslice označuje druh spoje, jeho výchozí stanici a směr jízdy:\n\n\n\n\n"}
{"id": "460416", "url": "https://cs.wikipedia.org/wiki?curid=460416", "title": "Věnec (rozcestník)", "text": "Věnec (rozcestník)\n\nVěnec může být:\n\n\n\n"}
{"id": "460419", "url": "https://cs.wikipedia.org/wiki?curid=460419", "title": "Aksamitník", "text": "Aksamitník\n\nAksamitník (\"Tagetes\"), též nazývaný afrikán, je rod 52 druhů jednoletých i vytrvalých bylin z čeledi hvězdnicovité (\"Asteraceae\"). Jsou původní na jihozápadě USA, v Mexiku a na jihu Jižní Ameriky. Různé druhy se liší podle velikosti 0,05–2,2 m. Mají zpeřené zelené listy, a bílé, zlaté, oranžové, žluté, červené květy velké obvykle 4–6 cm v průměru.\n\nAlespoň jeden druh je naturalizovaný plevel v Africe, na Havaji, a v Austrálii.\n\nV našich podmínkách se využívají především jako okrasné letničky. Výhodou je snadné pěstování z poměrně levných semen a kvetení od června do podzimu.\n\nAksamitníky mají ostrou vůni, ačkoliv byly vyšlechtěné odrůdy, které mají být bez zápachu. Vůně má odrazovat některé druhy hmyzích škůdců a proto se používá v zahradnické praxi jako podplodina nebo lem zeleninových záhonů. Rovněž má likvidovat hlístice v půdě.\n\nTagetes erecta se pěstuje na větších plochách jako zdroj luteinu, který je oranžovo-žlutým karotenoidovým barvivem. Význam má jako potravinářské barvivo (INS-číslo E161b), částečně jako součást doplňků stravy pro podporu zraku.\n\nTagetes minuta (Khakibush nebo Huacatay), původem z Jižní Ameriky, byl použit jako zdroj esenciálního oleje jako pro voňavkářský průmysl, známý jako tagette, a jako příchuť v potravinách a tabákovém průmyslu v Jižní Africe, kde je také druh užitečný jako pionýrská rostlina v rekultivaci narušených pozemků.\n\nTagetes lucida z Mexika je nízký keřík. Jako koření je vhodný pro svou nasládlou anýzovou chuť do omáček, polévek a kuřecí pečeně. Nálev z celé rostliny se pije při bolestech břicha nebo se přidává do koupele při revmatických onemocněních. Čaj má tišící účinky na žaludek a nervový systém, při kocovině, lehké migréně. Je lehké psychedelikum, silný čaj způsobuje při zavřených očích vize podobné účinku peyotlu a lehkou euforii. Mexičtí Huicholové používali aksamitník jako obřadní drogu a kouřili jej ve směsi selského tabáku a tohoto aksamitníku.\n\nZnámých je kolem 59 druhů.\n\n"}
{"id": "460442", "url": "https://cs.wikipedia.org/wiki?curid=460442", "title": "Bertil Mårtensson", "text": "Bertil Mårtensson\n\nBertil Mårtensson (* 1945, Malmö, Švédsko – 4. listopadu 2018) byl švédský filosof a spisovatel, autor detektivních, vědeckofantastických a fantasy románů.\n\nNarodil se v Malmö na jihu Švédska. Má doktorát z filosofie a do roku 1993 přednášel na univerzitě v Umeå a v Lundu. Většinu svého života prožil v Skåne, nyní žije v Helsingborgu.\n\nMårtensson byl již od mládí aktivní ve švédském sci-fi fandomu a roku 1963 vydal časopisecky svou první povídku \"Urhemmet\" (Původní domov). Během šedesátých a později také během devadesátých let 20. století redigoval celou řadu fanzinů, psal eseje, povídky a romány pro mládež i pro dospělé čtenáře. Jako filozof napsal učebnici formální logiky a úvod do filozofie vědy.\n\nSvůj první román \"Detta är verkligheten\" (česky jako Světy bez hranic) vydal roku 1968. Dílo, které je kombinaci fantasy a science fiction, bylo roku 1972 oceněno na Euroconu jako nejlepší švédská sci-fi. Je rovněž velmi úspěšným autorem detektivek. Jeho román \"Växande hot\" (1977, Narůstající hrozba) byl kupříkladu vyznamenán cenou Sherlocka Holmese (Sherlock-priset) jako nejlepší švédská detektivka roku.\n\n"}
{"id": "460455", "url": "https://cs.wikipedia.org/wiki?curid=460455", "title": "Seznam ředitelů Bezpečnostní informační služby", "text": "Seznam ředitelů Bezpečnostní informační služby\n\nToto je seznam ředitelů Bezpečnostní informační služby. Bezpečnostní informační služba (BIS) vznikla dne 30. července 1994, její předchůdkyní byla Bezpečnostní informační služba České republiky (BIS ČR), která byla zřízena 24. listopadu 1992. Ta ještě před rozpadem Československa nahradila Federální bezpečnostní informační službu.\n\n\n\n"}
{"id": "460470", "url": "https://cs.wikipedia.org/wiki?curid=460470", "title": "Kjokušin karate", "text": "Kjokušin karate\n\nKjokušin karate (známé též jako Kjokušin kaikan, japonsky 極真会館, v anglickém přepisu do latinky \"Kyokushin\") je styl karate, založen roku 1964 japonským mistrem karate korejského původu Masutacu Ójamou. Zápasy zde probíhají bez jakýchkoliv chráničů a techniky jsou vedeny plnou silou na tělo soupeře. Zakázány jsou pouze údery na hlavu (přičemž kopy na hlavu jsou povoleny). Zápas končí buď knock-outem, nebo po vypršení času rozdílem bodů udělených rozhodčími. Název Kjókušin lze přeložit přibližně jako „Cesta poslední pravdy“. Kjókušinští karatisté jsou proslulí svou houževnatostí, silou a odolností a jejich tréninkové metody patří mezi nejtvrdší na světě. Jedním z důvodů založení tohoto stylu byla mj. snaha mistra Ójamy vyrovnat se thajským boxerům, proti kterým nemělo tradiční karate šanci. Vzniklo tak velmi komplexní bojové umění, dodnes odborníky považované za jedno z nejtvrdších na světě. Soupeření thajského boxu s okinawským karate dalo podnět ke vzniku mnoha soutěžních organizací, v čele s K-1. Úrovně technické zdatnosti do mistrovského stupně jsou v kjókušin karate označeny barevnými pásy, v pořadí bílý, oranžový, oranžovo-modrý, modrý, modro-žlutý, žlutý, žluto-zelený, zelený, zeleno-hnědý, hnědý a černý.\n\nPodobně jako v ostatních stylech karate se cvičí v gi, technická zdatnost jedinců se rozlišuje barvou pásků (10-1 kyu, 1-10 dan). Kromě samotných technik (kihon) a posilování je součástí tréninku také výcvik sebeobrany, sparring a nauka o etice a historii.\n\nV kjokušin karate se soutěží v několika sportovních disciplínách:\n\nNaším nejznámějším karatistou tohoto stylu je pravděpodobně Jan Soukup, ačkoliv držitelem nejvyššího technického stupně v ČR je Sensei Petr Droščák, nositel 4. Danu, jehož žáci jako jediní v historii ČR dosáhli na mistrovství Evropy medailového umístění. Za otce českého kjókušin karate je považován Jiří Potyš (3.dan), který založil historicky první oddíl Kyokushin v Javorníku okres Jeseník. Následně založil první Českou organizaci Karate Kyokushin a díky němu se dostalo Kyokushin mezi širší českou veřejnost a byli zakládány další kluby napříč celou ČR (Brno, Praha, Slavičín, Kroměříž a další.. Za zmínku stojí i spolupráce s Polským svazem, zejména Shihan Robert Wajgelt 5.dan ze Sieradského klubu Karate Kyokushin, který působil na počátku rozvoje českého Kyokushin jako trenér reprezentace a přinesl pro české závodníky i řadové karatisty neocenitelné zkušenosti. .\n\nDatum vzniku: 2010\n<br> Jan Soukup - vedoucí pobočky, prezident ČSKK, reprezentační trenér;<br>\nJana Kořínková - viceprezident ČSKK, hospodář;\n<br>Michal Starý - manažer, reprezentační trenér;<br>\nPetr Kesner - předseda komise STK, reprezentační trenér;\n\nČlenství v mezinárodních organizacích:\n<br>International Karate Organization Kyokushinkaikan<br>\nInternational Karate Organization Europe\n\n<br>Oficiální webové stránky<br>\n\nDatum vzniku: 1999\n<br>Jiří Potyš - zakladatel ČOKK, předseda;<br>\nMgr. Petr Droščák - sekretář;\n<br>Robert Waigelt - reprezentační trenér;<br>\n\nČlenství v mezinárodních organizacích:\n<br> Kyokushin World Federation<br>\nEuropean Kyokushin Karate Organization (European Kyokushin Federation)\n\n<br>Oficiální webové stránky<br>\n\nDatum vzniku: 2001\n<br>Mgr. Jiří Žofčin - Prezident svazu;<br>\nFrantišek Sláma - 1.viceprezident a trenér reprezentace; \n<br>Martina Stanko Žofčinová - Člen výboru;<br>\nIng. Arsen Bultaev - Asistent trenéra reprezentace (Také branch chief Českého svazu ashihara karate);\n<br>Ing. Robert Csekes - Hospodář ako a vedoucí úseku rozhodčích;<br>\n\nČlenství v mezinárodních organizacích:\n<br>World Karate Organization<br>\n\n<br>Oficiální webové stránky<br>\n\nMezi známé provozovatele tohoto bojového umění patří například:\n\nLegendy tohoto sportu:\n\n"}
{"id": "460474", "url": "https://cs.wikipedia.org/wiki?curid=460474", "title": "Kabuto", "text": "Kabuto\n\nKabuto může být:\n\n"}
{"id": "460475", "url": "https://cs.wikipedia.org/wiki?curid=460475", "title": "Dosna", "text": "Dosna\n\nDosna (\"Canna\") je rod rostlin náležící do čeledi dosnovité (\"Cannaceae\"). Čeleď dosnovité zahrnuje jediný rod dosna.\n\nJsou to vytrvalé celkem robustní byliny s oddenky. Listy jsou velké, vesměs řapíkaté, jednoduché, s listovými pochvami. Čepele jsou čárkovité, kopinaté až obkopinaté, celokrajné, žilnatina je zpeřená (zpeřeně souběžná). Jsou to jednodomé rostliny s oboupohlavnými květy. Květy jsou uspořádané do květenství, dvoukvětých vijanů, které tvoří hrozen až latu (kytku). Květy jsou podepřeny listeny a listénci a jsou výrazně asymetrické. Okvětních lístků je šest, jsou nestejné s náznakem dělení na kalich a korunu (3 kališní lístky a 3 korunní). Vnitřní tři korunní lístky jsou často nestejné, jeden je kratší než další dva, dole jsou srostlé v trubku. Fertilní tyčinka je jen jedna, nese jen půl prašníku a napodobuje okvětní lístek. Další tyčinky, nejčastěji tři (řidčeji jiný počet), jsou přeměněny ve staminodia a také jsou petaloidní (napodobují korunní lístek). Gyneceum se skládá ze tří plodolistů, čnělka je také mírně petaloidní, semeník je spodní. Plodem je tobolka, na povrchu bradavčitá.\n\nJe známo 10–20 druhů, které jsou přirozeně rozšířeny v tropických a subtropických oblastech Severní Ameriky a Jižní Ameriky. Na severu zasahují po jih USA (jih Jižní Karolíny), na západě a jihu do Texasu) a na jihu po severní Argentinu.\nRůzné kultivary se pěstují ve většině zemí, a to i na území za severním polárním kruhem. Nejznámější je asi dosna indická (\"Canna indica\"), jako okrasná pěstovaná i v ČR.\n\n\nOddenky dosny jsou bohaté na škrob, proto se některé druhy využívají jako zemědělská plodina.\n\nPřestože je dosna tropická rostlina, většina kultivarů byla vyšlechtěna pro mírné klima a snadno se pěstují v mnoha zemích světa, pokud mohou mít 6–8 hodin slunečního záření denně a pokud jsou oddenky chráněny před mrazem. Rostliny mají výrazné atraktivní olistění vyšlechtěné např. do panašovaných zelených listů, do červených nebo bronzově hnědých odstínů. Květy mohou být stejnobarevné, vícebarevné či žíhané – žluté, růžové, oranžové a červené. V našich podmínkách je vhodné dosnu předpěstovat, aby nekvetla až v pozdním létě. Sází se hlouběji, než rostla květináči, aby se nevyvrátila. Na zimu se hlízy i s balem ukládají v suchu a chladu, příp. se očištěné ukládají do rašeliny.\n\nVědecký název Canna pochází z keltštiny a slovo znamená třtinu nebo rákos.\n\n\n\n \n"}
{"id": "460477", "url": "https://cs.wikipedia.org/wiki?curid=460477", "title": "Hošťka", "text": "Hošťka\n\nObec Hošťka se nachází v okrese Tachov, kraj Plzeňský. Žije zde  obyvatel.\n\nSoučástí obce je také katastrální území zaniklé obce Pořejov.\n\n\n"}
{"id": "460478", "url": "https://cs.wikipedia.org/wiki?curid=460478", "title": "Napajedla", "text": "Napajedla\n\nNapajedla ( \"Napajedl\") jsou město v okrese Zlín ve Zlínském kraji, 13 km jihozápadně od Zlína, na hranici Hornomoravského a Dolnomoravského úvalu a na řece Morava. Údolím řeky Moravy procházela obchodní stezka, což umožnilo vznik trvalého osídlení. Žije zde obyvatel.\n\nPrvní písemná zpráva pochází z roku 1355. Během 14. století se malá osada rozrostla na městečko. V roce 1898 získala Napajedla status města. Napajedla náležela díky své strategické poloze ke starobylým dědičným panovnickým majetkům a později byla lákavým zástavním panstvím. Dlouhodobě se ujali vlády nad územím Žerotínové. Výraznou stopu v historii panství zanechal rod Rottalů, který je několikanásobně zvětšil. Erbovní znak Rottalů zdobí vstupní brány do kostela sv. Bartoloměje i napajedelského zámku.\n\nVe městě je pramen minerální vody a nacházely se tu také lázně. Léčivá voda je sirovodíkový alkalicko-muriatický pramen nazývaný „Slanica“. Prvně je písemně zmiňován k roku 1787. Místní kuchařky vodu z pramene využívaly při zadělávání chleba. Roku 1913 využívaly minerální vodu z pramene skromné lázně, ve kterých se podle zpráv z roku 1920 léčil revmatismus, ekzémy a záněty sliznic. Podle záznamů pocházejících z roku 1949 se při léčebné kúře aplikovaly koupele, vodoléčba, elektroléčba a pitná léčba vody z pramene. Krátce po roce 1949 ale lázně zanikly. Pramen „Slanica“, jehož vydatnost ovšem v průběhu 20. a 21. století snížily překopy v jeho okolí, vytéká u domu číslo popisné 772. Z objektu bývalých lázní je hostinec.\n\nV Napajedlích se nachází mateřská škola, 2 základní školy: 1. základní škola a 2. základní škola a dům dětí a mládeže Matýsek, který sídlí v budově 1. základní školy. Ve městě je také základní umělecká škola pojmenovaná po slavném rodákovi z Napajedel, klavíristovi Rudolfu Firkušném, v budově školy se nachází klášterní kaple, ve které se konají kulturní a hudební představení.\nVšechny organizace se nachází na ulici Komenského, poblíž centra města.\n\n\nNapajedly prochází silnice I/55.\n\nNapajedly projíždí a zastavují autobusy ČSAD Uherské Hradiště, HOUSACAR Zlín, ČSAD Vsetín a jednou denně projíždí autobus společnosti BORS Břeclav, který má spoj ze Zlína do Veselí nad Moravou a zastavuje pouze na autobusové stanici v Napajedlích.\n\nŽelezniční dopravu zde zařizují České Dráhy se spojem z Přerova do Břeclavi a zpět. Vlakové nádraží je vzdáleno 2 km od centra města.\n\nV Napajedlích sídlí podnik Fatra, výrobce širokého sortimentu plastických hmot.\n\nMěsto je známé také díky svému hřebčínu (založenému v roce 1886), ve kterém se chovají dostihoví koně, především anglický plnokrevník.\n\nNapajedla se nacházejí jako jediné město v Česku na území čtyř geomorfologických oblastí, v západní části to jsou Středomoravské Karpaty (celek Chřiby), ze severu sem zasahují Západní Vněkarpatské sníženiny (celek Hornomoravský úval), z východu Slovensko-moravské Karpaty (celek Vizovická vrchovina) a do jižní části města zasahuje Jihomoravská pánev (celek Dolnomoravský úval).\n\nV Napajedlích se také setkávají tři národopisné celky – Slovácko, Valašsko a Haná. Jejich „rozcestník“, který dříve stával v zámeckém parku, se nachází před budovou kina.\n\n\n\n\n"}
{"id": "460484", "url": "https://cs.wikipedia.org/wiki?curid=460484", "title": "Seznam představitelů Srbska", "text": "Seznam představitelů Srbska\n\nToto je seznam nejvyšších představitelů středověkého Srbska, Srbského knížectví, Srbského království, Lidové republiky Srbsko, Socialistické republiky Srbsko a Republiky Srbsko.\n\n\n\n\n\n\n\n"}
{"id": "460486", "url": "https://cs.wikipedia.org/wiki?curid=460486", "title": "Seznam premiérů Srbska", "text": "Seznam premiérů Srbska\n\nToto je seznam předsedů vlády Srbska od roku 1804 do současnosti.\n\n\n\n\n"}
{"id": "460489", "url": "https://cs.wikipedia.org/wiki?curid=460489", "title": "Seznam premiérů Jugoslávie", "text": "Seznam premiérů Jugoslávie\n\nToto je seznam předsedů vlády Království SHS a Jugoslávie a předsedů Svazového výkonného výboru Jugoslávie.\n\n\n"}
{"id": "460499", "url": "https://cs.wikipedia.org/wiki?curid=460499", "title": "Socialistická republika Srbsko", "text": "Socialistická republika Srbsko\n\nSocialistická republika Srbsko (zkráceně SR Srbsko; srbochorvatsky \"Socijalistička Republika Srbija, Социјалистичка Република Србија\") byla socialistickou republikou, jež byla součástí Socialistické federativní republiky Jugoslávie. Součástí AVNOJské Jugoslávie se země stala v roce 1943. Socialistická republika Srbsko zanikla přijetím nové ústavy 28. září 1990, která z názvu státu vypustila adjektivum socialistická a která zrušila politickou autonomii Kosova a Vojvodiny. I Srbsko bez přídomku socialistické zůstalo součástí SFRJ, od dubna 1992 bylo Srbsko součástí Svazové republiky Jugoslávie.\n\n\nV lednu 1946 vznikla Lidová republika Srbsko, po změně federální ústavy v roce 1963 je adjektivum lidová nahrazeno slůvkem socialistická. V druhé Jugoslávii, nejspíše z obavy ze silného Srbska, jsou na severu a jihu jeho území vytvořeny dvě autonomní oblasti – Kosovo a Vojvodina.\n\nV rámci SFRJ se Srbsko (bez socialistických autonomních oblastí) z ekonomického hlediska řadilo mezi rozvinuté země, spolu se Slovinskem, Chorvatskem a Vojvodinou.\n\nV září 1986 uveřejnil bělehradský deník \"Večernije novosti\" výňatky z nacionalisticky podbarveného Memoranda SANU.\n\nV lednu 1988 iniciuje Předsednictvo SR Srbsko, jehož vedení opustil po osmém zasedání ústředního výboru republikového Svazu komunistů v září 1987 Ivan Stambolić, přípravu ústavních změn omezující pravomoci socialistických autonomních oblastí. Ve stejné době probíhá takzvaná Protibyrokratická revoluce, v níž srbské vedení využívá hospodářských těžkostí ve snaze oslabit postavení vedení Vojvodiny a Kosova.\n\nÚstavní dodatky vedoucí k oslabení pozic autonomních oblastí schválila shromáždění Vojvodiny i Kosova v březnu 1989. Bělehrad poté nahrazuje delegáty autonomních oblastí v orgánech federace a strany svými lidmi.\n\nRepublikové ústavy pocházejí z let 1946, 1963 a 1974. Období od ledna 1988 do března 1989 bývá nazýváno jako období ústavních reforem, při nichž bylo přijato čtyřicet dodatků k ústavě z roku 1974.\n\n5. července 1990 rozpustil srbský parlament parlament autonomní oblasti Kosovo, neboť ten se o několik dní dříve pokusil vyhlásit samostatnou svazovou republiku.\n\nV září 1990 schválil srbský parlament novou ústavu, kterou bylo z názvu republiky vyňato slůvko socialistická. Od tohoto data doposud existuje Republika Srbsko, která až do roku 2006 sdílela své osudy s Černou Horou.\n\nPolitickou hegemonii zde jako ve zbytku federace měla Komunistická strana, respektive Svaz komunistů Srbska. Fakticky byla činnost opozice povolena v únoru 1990. V červenci 1990 se republikový Svaz komunistů transformoval do Socialistické strany Srbska.\n\nV čele státu je po roce 1974, po vzoru federálního Předsednictva, Předsednictvo SR Srbsko.\n\n"}
{"id": "460501", "url": "https://cs.wikipedia.org/wiki?curid=460501", "title": "Ruská akademie věd", "text": "Ruská akademie věd\n\nRuská akademie věd (rusky \"Росси́йская акаде́мия нау́к\", \"Rossíjskaja akadémija naúk\", zkracováno PAH, \"RAN\", anglicky \"RAS\") je síť vědeckých organizací zahrnující jak vlastní akademii věd, tak řadu výzkumných ústavů rozložených po celé Ruské federaci. Zahrnuje také pomocné vědecké a společenské organizace jako jsou knihovny, vydavatelství a nemocnice. Úkolem akademie a podřízených ústavů je organizace a provádění základního výzkumu ve všech oborech vědy. Je to jedná z předních světových výzkumných institucí. Instituce po vzoru západoevropských akademií byla založena v Petrohradu (tehdejším hlavním městě Ruského impéria) v době společenských reforem Petra I. nařízením ze dne 28. ledna (8. února) 1724 jako Petrohradská akademie věd. \n\nOd roku 1936 akademie sídlí v Moskvě a má status civilní, samosprávné a nevýdělečné organizace řízené vlastními samosprávnými orgány.\n\nReprezentativním časopisem RAV je Věstník Ruské akademie věd, vydávaný v nakladatelství Nauka.\n\nExistují tři druhy členství v RAV – plné členství (akademici), členové-korespondenti a zahraniční členové. Akademici a korespondenti jsou voleni a musí být občany Ruské federace, ačkoliv existují i členové, kteří byli zvoleni před rozpadem Sovětského svazu a nyní jsou občany jiného státu. Členové jsou voleni podle jejich vědeckých přínosů a toto zvolení je bráno jako velice prestižní záležitost. V listopadu 2019 Akademie měla 898 členů a 1144 členů-korespondentů.\n\nNejvyšším orgánem Akademie je všeobecné shromáždění (akademiků, členů-korespondentů a delegátů vědců zaměstnaných v dílčích ústavech). Všeobecné shromáždění schvaluje stanovy Akademie, zřizuje a ruší pobočky a ústavy, určuje počet akademiků (tato rozhodnutí jsou potvrzována vládou), volí členy, členy-korespondenty a zahraniční členy akademie, dále prezídium (předsednictvo) a prezidenta Akademie (je potvrzován prezidentem Ruska). Prakticky chod akademie řídí prezídium v čele s prezidentem.\n\nRAV je rozdělena do třinácti specializovaných vědeckých odvětví, tří územních poboček a 15 regionálních vědeckých center. Akademie má mnoho kolegií, výborů a komisí, které jsou zřízeny pro různé účely.\n\n\n\nRuská akademie věd zahrnuje řadu institutů a ústavů, např.\n\n\nČlenské instituce jsou napojeny na Ruský vesmírně vědecký internet (RSSI), RSSI měl původně pouze 3 členy, nyní má 3100 členů včetně 57 největších vývojových center.\n\nLomonosovova univerzita v Moskvě, Petrohradská státní univerzita nebo Moskevský fyzikálně-technický institut a další organizace nejsou členy RAN (přísluší pod Ministerstvo vzdělání Ruské federace), ale s RAN spolupracují a jejich studenti se vzdělávají na ústavech a institutech akademie.\n\nAkademie uděluje několik druhů ocenění, medailí apod.\n\n\n"}
{"id": "460504", "url": "https://cs.wikipedia.org/wiki?curid=460504", "title": "Bochnatka", "text": "Bochnatka\n\nBochnatka (\"Pectinatella\") je rod mechovky žijící ve sladké vodě - žije jako volně plovoucí, či usedlá rosolovitá hmota o hmotnosti až několik kilogramů. Od roku 2003 se v České republice šíří bochnatka americká (\"Pectinatella magnifica\" Leidy, 1851), i když její výskyt se na území Česka objevil již dříve v roce 1922. Vyskytuje se převážně na Třeboňsku.\n\n\n\n"}
{"id": "460506", "url": "https://cs.wikipedia.org/wiki?curid=460506", "title": "Politické strany v Maďarsku", "text": "Politické strany v Maďarsku\n\nMaďarsko je fungující pluralitní demokracií se standardní vnitropolitickou situací a stranickým systémem. Politické spektrum bylo od roku 1990 postupně redukováno a dnes mu dominuje několik politických stran z nichž nejsilnější je pravicový Fidesz-MPS. Nejsilnější levicovou stranou je MSZP, na vzestupu je také nacionálně pravicová strana Jobbik. Dále existuje několik menších stran.\n\nPolitické strany zastoupené v Maďarském parlamentu na základě voleb 2014 anebo v Evropském parlamentu dle voleb 2014:\n\nPřibližný český překlad\n\nPolitické strany maďarských menšin žijících v okolních státech: \n\n\n"}
{"id": "460511", "url": "https://cs.wikipedia.org/wiki?curid=460511", "title": "Braniborská jeskyně", "text": "Braniborská jeskyně\n\nBraniborská jeskyně je velký pískovcový skalní převis na Českolipsku v Libereckém kraji, který se nachází v lesích asi 3 km směrem na západ od Starých Splavů, rekreačního střediska na březích Máchova jezera. Jeskyně leží východně od Maršovického vrchu (515 m n. m.) již na katastrálním území obce Chlum.\n\nRozměry skalního převisu činí 44 metrů do délky, do hloubky asi 12 metrů, jeho výška je přibližně 6 metrů. Převis údajně sloužil jako úkryt v době válek, dokazuje to i nápis zasazený do vyrytého srdcovitého štítu, jehož cípy tvoří písmeno W, které označovalo rod Valdštejnů. Na vrcholu je pak štít opatřen korunkou. Je datován rokem 1741 a zčásti je poničen vandaly. Úkryt zde tedy pravděpodobně nalezli lidé z okolí v době 1. slezské války před drancující pruskou armádou. Profesor českolipského gymnázia, kněz Řádu sv. Augustina a neúnavný vlastivědný badatel a historik Anton Amand Paudler zaznamenal ve svém díle \"Die Brandenburgerhöhle\" z roku 1878, že v jeskyni při pruském vpádu roku 1866 lidé z Jestřebí po několik dní ukrývali své nejcennější koně. Podle legendy se v Braniborské jeskyni ukrývali také loupežníci, možná i „strašný lesů pán“ z Máchova \"Máje\". V moderní době převis slouží jako trampský bivak.\n\nBraniborská jeskyně je dostupná po zeleně značené turistické značce, vedoucí ze Starých Splavů do Skalky u Doks. Od Starých Splavů je jeskyně vzdálená zhruba 3 km západním směrem. Zhruba 500 metrů nad jeskyní vede evropská dálková trasa E10 pro pěší turisty, k jeskyni je odbočka vyznačena na rozcestníku.\n\nPodle jedné z pověstí skalní útvar vznikl při rvačce ševce s čertem, který mu nechtěl zaplatit za nové boty. Nakonec, jak už to v pověstech bývá, švec vytřásl z čerta peníze a ještě si vzal zpátky nové boty.\n\n"}
{"id": "460517", "url": "https://cs.wikipedia.org/wiki?curid=460517", "title": "Věneček", "text": "Věneček\n\nVěneček může být:\n\n"}
{"id": "460520", "url": "https://cs.wikipedia.org/wiki?curid=460520", "title": "A-104", "text": "A-104\n\nA-104 (SA-8, Saturn-Apollo 8) byla orbitální mise nosné rakety Saturn I. Byla devátou misí rakety Saturn. Náklad tvořila maketa velitelského a servisního modulu kosmické lodi Apollo a satelit Pegasus B.\n\nÚkolem mise bylo dopravit satelit Pegasus B na oběžnou dráhu, testovat vybavení pro budoucí lety s posádkou programu Apollo a ověřit přesnost naváděcí soustavy nosné rakety Saturn I. První dva cíle byly shodné s předchozí misí A-103 a ověření přesnosti bylo potřeba, neboť předchozí mise byly na nižší oběžné dráhy a bylo tedy žádoucí ověřit schopnost nosiče vynést náklad na různé dráhy.\n\nNosná raketa sériové číslo SA-8 i náklad byly téměř shodné jako při předchozí misi A-103. Maketa velitelského sériové číslo BP-26 byla vybavena speciálními měřidly teploty v jednom z bloků RCS trysek podobně jako při misi A-102.\n\nSatelit Pegasus byl opět zapouzdřen v servisním modulu, z něhož byl vysunut po odhození velitelského modulu. Druhý stupeň S-IV, servisní modul i satelit Pegasus měly zůstat spojeny po celou dobu pobytu na orbitě až do vstupu do atmosféry, kde měly zaniknout.\n\nStart se uskutečnil 25. května 1965 na startovací rampě 37B na Cape Canaveral. Jednalo se o první noční start Saturnu I. Přesný čas startu byl posunut o 35 minut, kvůli sjednocení s časem otevření startovacího okna. Průběh letu byl bezproblémový a cílové oběžné dráhy bylo dosaženo přibližně 10,6 minuty po startu. Výsledná dráhy měla apogeum ve výšce 740 a perigeum 502 kilometrů. Satelit Pegasus B byl rozvinut stejně jako při misi A-103 a jeho plánovaná životnost byla 1220 dní. Došlo sice k menším poškozením a selháním, ale všechny požadavky byly splněny a mise byla prohlášena za úspěšnou. Celková hmotnost vynesených částí činila 15 473 kg. Pegasus B byl deaktivován 29. srpna 1968 a se zbytkem rakety vstoupil do atmosféry v listopadu 1979.\n\n"}
{"id": "460523", "url": "https://cs.wikipedia.org/wiki?curid=460523", "title": "Marek Brodský", "text": "Marek Brodský\n\nMarek Brodský (* 19. května 1959 Praha) je český hudebník, textař, výtvarník, publicista a herec, syn herce Vlastimila Brodského, též poloviční bratr herečky Terezy Brodské.\n\nV roce 1983 spoluzaložil hudební skupinu Nahoru po schodišti dolů band, jejímž vedoucím, bubeníkem a hlavním textařem byl až do svého odchodu v roce 2005. S opuštěním skupiny si po vzájemné dohodě s ostatními členy odnesl i název Nahoru po schodišti dolů band a skupina nadále vystupovala v mírně změněné sestavě pod názvem Schodiště.\n\nK herectví se dostal víceméně náhodně. Debutoval ve filmu \"Dneska přišel nový kluk\", společně s otcem si pak zahrál v cimrmanovské komedii \"Rozpuštěný a vypuštěný\". Mezi další významné snímky patřil válečný film \"Mladí muži poznávají svět\" nebo televizní seriál \"Křeček v noční košili\".\n\n\n\n\nMarek Brodský pochází z umělecké rodiny. Jeho matkou byla česká tanečnice Bíba Křepelková a otcem herec Vlastimil Brodský, který se po rozvodu s jeho matkou znovu oženil s herečkou Janou Brejchovou a z tohoto druhého manželství vzešla Markova nevlastní sestra Tereza Brodská.\n\nMarek Brodský byl třikrát ženatý. Má jednu dceru Barboru Brodskou, která má už syna Alberta (* 2012).\n\nPodobně jako jeho otec se po celý život potýká s plachostí a depresemi.\n\n"}
{"id": "460528", "url": "https://cs.wikipedia.org/wiki?curid=460528", "title": "A-105", "text": "A-105\n\nA-105 (SA-10, Saturn-Apollo 10) byla orbitální mise nosné rakety Saturn I. Byla desátou a poslední misí rakety Saturn I. Náklad tvořila maketa velitelského a servisního modulu kosmické lodi Apollo a satelit Pegasus C.\n\nPrůběh mise měl být stejný, jako při předchozích misích A-103 a A-104. Hlavní cíl byl opět doprava satelitu Pegasus, prověření naváděcího systému nosiče Saturn I a test vybavení pro budoucí lety s posádkou programu Apollo. Raketa Saturn I měla sériové číslo SA-10, maketa Apollo BP-9A a satelit měl označení Pegasus C (někdy Pegasus 3).\n\nStart se konal 30. července 1965 ve 13:00 UTC na odpalovací rampě 37B na Cape Canaveral Air Force Station. Stejně jako při předchozí misi A-104, se ani tentokrát nevyskytly problémy a start byl záměrně zpožděn pouze o 30 minut, kvůli synchronizaci se startovacím oknem. Samotný start proběhl bez problémů a po přibližně jedenácti minutách byl náklad na oběžné dráze. Plánovaná životnost Pegasu C byla 720 dní. Přístroje satelitu byly vypnuty 4. srpna 1968 a o rok později vstoupil společně s prvním stupněm do atmosféry.\n"}
{"id": "460530", "url": "https://cs.wikipedia.org/wiki?curid=460530", "title": "Evergrey", "text": "Evergrey\n\nEvergrey je progressive metalová skupina ze Švédska. Byla založena v roce 1996. Její debutové album \"The Dark Discovery\" vyšlo o dva roky později. Nejnovější album kapely se nazývá \"Glorious Collision\" a bylo vydáno v roce 2011.\n\n\n\n"}
{"id": "460531", "url": "https://cs.wikipedia.org/wiki?curid=460531", "title": "Agluona (přítok Minije)", "text": "Agluona (přítok Minije)\n\nAgluona je řeka na západě Litvy (Klaipėdský kraj). Je dlouhá 22,0 km. Povodí má rozlohu 37 km². Pramení v katastru obce Girininkai. Řeka teče směrem jihozápadním, později jižním. Vlévá se do řeky Minija 32,3 km od jejího ústí jako levý přítok. Průměrný spád je 210 cm/km.\n\nObec Girininkai, kde říčka pramení je na cestě Vėžaičiai – Veiviržėnai Rozděluje dvě sousední vsi: Šniaukštai zůstávají na pravém břehu, Jurjonai – na levém. Spojuje je most cesty Dovilai – Šiūparai (kterými protéká levý přítok Agluony Skardupė). Most cesty Klaipėda – Pėžaičiai, za kterým 400 m na levém břehu odbočka do vsi Agluonėnai (které jsou dále po toku na samém břehu). Do řeky Minija se vlévá asi 1 km proti jejímu (Minije) proudu od města Priekulė.\n\nLevé:\n\nO jazykových souvislostech sledujte část rozcestníku Původ názvu.\n\n"}
{"id": "460536", "url": "https://cs.wikipedia.org/wiki?curid=460536", "title": "Stochid", "text": "Stochid\n\nStochid (, ) je řeka ve Volyňské oblasti na západě Ukrajiny. Je 188 km dlouhá. Povodí má rozlohu 3150 km².\n\nPramení na Volyňské vysočině. Teče přes Poleskou nížinu. Ústí zprava do Pripjati (povodí Dněpru).\n\nZdrojem vody jsou převážně sněhové srážky. Průměrný průtok vody ve vzdálenosti 15 km od ústí činí 13,5 m³/s. Zamrzá v listopadu až v prosinci a rozmrzá v březnu až na začátku dubna. Nejvyšších vodních stavů dosahuje od března do května.\n\nNa řece není možná vodní doprava.\n"}
{"id": "460538", "url": "https://cs.wikipedia.org/wiki?curid=460538", "title": "Agluona", "text": "Agluona\n\nNázev Agluona může znamenat:\n\n\nAgluona, někdy také jinak Egluona souvisí jazykově s názvem smrku – v litevštině eglė. Slovo \"eglė\" má stejný jazykový původ jako české slovo jehla(/jehlice) a také jedle (pozor na rozdíl podobných významů). Tedy shrnuto: smrk/eglė má v litevštině název podle jehličí. Agluona/Egluona má název podle smrků, které patrně jsou/byly hojné v jejím okolí. Agluona i Egluona jsou v litevštině rodu ženského, číslo jednotné. \n"}
{"id": "460542", "url": "https://cs.wikipedia.org/wiki?curid=460542", "title": "Sergei Svatčenko", "text": "Sergei Svatčenko\n\nSergei Svatčenko (* 1952 v Charkově) je dánský umělec narozený na Ukrajině. Vystudoval Akademii umění a architektury v Charkově, svá studia ukončil v roce 1975. Ve studiu pokračoval, doktorský stupeň studia architektury ukončil na Škole architektury v Kyjevě v roce 1986.\n\nJeho umělecký styl je jednoznačně identifikovatelný, jedná se o druh abstraktního expresionismu. Maluje motiv přes sebe několikrát podle toho, jak v citech pozorovatelů evokuje různé myšlenky. V mnoha jeho malbách krajinek je hloubka obrazu mnohem důležitější než samotný motiv obrazu.\n\nExperimentuje s technikou a látkou na obrazy, jeho oblíbenou technikou je akrylová malba na plátno, ale také udělal několik photo art, video art a koláží. Často manipuluje s fotografiemi, koláže byli hlavním důvodem jeho slávy na Ukrajině. Jeho abstraktní malby nebyly v době sovětského svazu uveřejňovány, protože nepodporovaly komunistický režim. Od poloviny sedmdesátých let raději pracuje s kolážemi a od poloviny osmdesátých let s malbami.\n\n"}
{"id": "460556", "url": "https://cs.wikipedia.org/wiki?curid=460556", "title": "Rozewie", "text": "Rozewie\n\nRozewie (kašubsky Blëza, německy Rixhöft) je malé sídlo na stejnojmenném pevninském výběžku severního pobřeží Polska do Baltského moře. Hrot mysu na konci tohoto výběžku byl dříve mylně považován za nejsevernější bod Polska.\n\nNázev místa pochází pravděpodobně ze starogermánského slova \"Resenhaust\", v současné němčině \"Riesenhaupt\" (hlava obra). Německý název se později ustálil na podobě \"Rixhöft\". Do roku 1920 náležel výlučně výběžku a starému majáku, první obydlí stejnojmenného sídla byla budována až po tomto roce, kdy území náleželo druhé Polské republice.\nRozewie je administrativně součástí města Władysławowa.\n\nMístem prochází silnice číslo 215.\n\nVýběžek Rozewie byl roku 1959 vyhlášen přírodní rezervací (\"Przylądek Rozewie\"). Její rozloha je v současnosti 12,15 ha. Ochraně podléhají především zbytky bučiny se stromy starými více než 200 let, jejichž obvod kmene dosahuje skoro 3 m.\n\nMaják Rozewie (\"Latarnia morska Rozewie\") má věž je vysokou 32,7 m, světlo je ve výšce 83,2 m nad mořem. Viditelné je ze vzdálenosti 26 námořních mil. Maják Rozewie má největší dosvit ze všech polských majáků.\nV roce 1978 byla věž zvýšena o 8 stop, neboť světlo začaly zakrývat větve okolních vzrostlých stromů. Stará optická soustava majáku je stále k vidění v Muzeu majáku, spolu s ní pak i modely dalších majáků.\nVěž slouží rovněž jako rozhledna.\n"}
{"id": "460557", "url": "https://cs.wikipedia.org/wiki?curid=460557", "title": "Pala (přítok Minije)", "text": "Pala (přítok Minije)\n\nPala je řeka na západě Litvy (Telšiajský kraj). Je dlouhá 20,2 km. Řeka teče směrem jihozápadním, od Tverského lesa směrem severozápadním, později severním. Vlévá se do řeky Minija 172,3 km od jejího ústí jako levý přítok.\n\nHorní tok začíná velikým obloukem obkružujícím ves Užpelai (na cestě Tverai – Giliogiris, neplést se stejnojmennou vsí na dolním toku) na pravém břehu. Most cesty Medingėnai – Rietavas. Na levém břehu ves Patyris, na pravém Užduobulis, do Minije se vlévá za vsí Užpeliai (na cestě Medingėnai – Plungė, neplést se stejnojmennou vsí na horním toku).\n\nDo Paly byl sveden původně horní tok řeky Aitra nyní pod jménem Aitralė.\n"}
{"id": "460558", "url": "https://cs.wikipedia.org/wiki?curid=460558", "title": "Džungle", "text": "Džungle\n\nDžungle znamená hustý tropický les, nedotčený lidskou činností. Džungle není vědecký pojem a má širší význam než například deštný prales. Slovo proniklo do češtiny z anglického \"jungle\", od sanskrtského \"džangala\", houština, prales, divočina.\n\nJako „džungle“ označovali britští kolonisté v Indii přírodní lesy a houštiny, často močálovité a s množstvím různých druhů rostlin a živočichů. Přesto je jihoasijská džungle obvykle světlejší než evropské husté lesy a nemívá ani svrchní pásmo zeleně, které kryje plně rozvinuté deštné pralesy. Džungle může být jak deštná, tak také vysychající, kde vegetace prudce vyroste a pak uschne. Džungle se vyskytují v rovníkovém a tropickém pásmu Země, asi 6 % pevniny má povahu džungle a asi 57 % biologických druhů žije v džunglích.\n\nSlovo džungle se užívá jako metafora pro nepřehlednou změť, například „džungle předpisů“. Může znamenat také nekultivované poměry, kde panuje bezohledná vláda silnějšího a nikdo se v ní nevyzná. Rudyard Kipling džungli před sto lety zpopularizoval slavnou „Knihou džunglí“ (1894), kde se ovšem „zákonem džungle“ nemyslí válka všech proti všem, nýbrž naopak propracovaný systém živočišného soužití. Naproti tomu Upton Sinclair v románě „Džungle“ (1906) popisuje poměry bezprávných dělníků na jatkách v Chicagu.\n\n"}
{"id": "460559", "url": "https://cs.wikipedia.org/wiki?curid=460559", "title": "Socialistická autonomní oblast Vojvodina", "text": "Socialistická autonomní oblast Vojvodina\n\nSocialistická autonomní oblast Vojvodina (zkráceně SAO Vojvodina; srbochorvatsky Socijalistička Autonomna Pokrajina Vojvodina, SAP Vojvodina; Социјалистичка Аутономна Покрајина Војводина, САП Војводина) byla socialistickou autonomní oblastí, jež byla součástí Socialistické republiky Srbsko. Svým postavením se nelišila od jednotlivých republik federace, nejviditelnějším rozdílem byla absence vlajky a znaku. SAO Vojvodina vznikla v roce 1963 v souvislosti s novou federální ústavou. Za konec její existence bývá považováno 28. září 1990, kdy srbský parlament přijal novou ústavu, která fakticky zrušila politickou autonomii obou autonomních oblastí.\n\n\nJiž v roce 1945 rozhodlo Národní shromáždění Lidové republiky Srbsko o vytvoření dvou autonomních oblastí: Kosova a Vojvodiny. Významným mezníkem ve vývoji autonomních oblastí však byla až ústava z roku 1974, která zaváděla několik principů, z nichž pro existenci autonomních oblastí byly nejvýznamnější zásada dohadování republik a autonomních oblastí, zásada rovnoprávné účasti oblastí a autonomních oblastí v orgánech federace a zásada odpovědnosti republik a autonomních oblastí za vlastní rozvoj a současně za rozvoj SFRJ jako celku.\n\nV červenci 1988 se z iniciativy Miloševićova vedení Srbska konají v Novém Sadu demonstrace proti vedení autonomní oblasti. Vedení Svazu komunistů Vojvodiny o situaci jednalo a závěry z tohoto uzavřeného zasedání, na němž byl kritizován postup Bělehradu, po několika dnech zveřejnilo, což vyvolalo srbské rozhořčení. Na následujícím zasedání ústředního výboru Svazu komunistů Jugoslávie odmítl Slobodan Milošević možnost změn ústav autonomních oblastí.\n\nV lednu 1988 začíná proces ústavních reforem v Srbsku, na jehož konci jsou v březnu 1989 omezeny pravomoci autonomních oblastí. Oblasti přišly o právo veta na ústavní změny v republice a částečně také o svou zákonodárnou, správní a soudní pravomoc. Shromáždění Vojvodiny dodatky srbské ústavy, které toto prováděly, schválilo 24. března 1989.\n\nDefinitivní konec autonomie přinesla nová srbská ústava z 28. září 1990.\n\nPolitickou hegemonii zde jako ve zbytku federace měla Komunistická strana, respektive Svaz komunistů.\n\nV čele státu je po roce 1974, po vzoru federálního Předsednictva, Předsednictvo SAO Vojvodina.\n\n\n"}
{"id": "460563", "url": "https://cs.wikipedia.org/wiki?curid=460563", "title": "Mojkovac", "text": "Mojkovac\n\nMojkovac ( ) je město v severní části Černé Hory. Je centrem stejnojmenné opštiny a má 4 120 obyvatel. Leží na břehu řeky Tary v horské krajině, je obklopen pohořími Bjelasica a Sinjajevina. Prochází tudy železniční trať Bělehrad – Bar. \n\nMojkovac vznikl během vlády krále Uroše I. v letech 1242 – 1276. Byl centrem tehdejší župy Brskovo, která byla součástí království Raška. \n\nObyvatelstvo Mojkovace se v té době věnovalo také těžbě rud. V Brskovu se razily stříbrné mince. Obchodníci přijížděli do Mojkovace z Kotoru, Nového Brda (v dnešním Kosovu a z Dubrovnické republiky. \n\nOblast dnešní opštiny Mojkovac byl po několik set let součástí Osmanské říše. Po Berlínském kongresu připadl levý břeh řeky Tary Černé Hoře, zatímco pravý břeh byl až do roku 1912 součástí Turecka. \n\nNa vánoce 1916 zde proběhla Bitva o Mojkovac, kde se střetla armáda Srbska a Rakousko-Uherska. Během druhé světové války zde padlo 348 obyvatel. 7 z nich bylo po skončení války označeno za \"národní hrdiny\". \n\nMěsto má vlastní základní a střední školu, kulturní centrum s hlavním sálem s kapacitou 300 míst, knihovnu s čítárnou a místem pro workshopy. V kulturním centru se každoročně koná filmový festival \"Mojkovacký filmový podzim\". \n\nMojkovac má vlastní zdravotní dům.\n\nHlavním průmyslovým odvětvím v Mojkovaci je dřevozpracující průmysl, úprava kovů, výroba výrobků z kůže a textilu. Soukromý sektor činí okolo 200 registrovaných společností a živnostníků, celkem v něm pracuje okolo 300 lidí. \n\nMěsto Mojkovac plánuje rovněž i rozvoj v oblasti turistiky (okolní hory jsou velmi dobře přístupné a město je dostupné vlakem ze zbytku Černé Hory i z nedalekého Srbska. 13 km severozápadně od města začíná národní park Durmitor. Ve městě se nachází jeden hotel (Palas), uzavřený a motel. \n\nMezi kulturní památky Mojkovace patří nedaleký klášter sv. Jiří u obce Dobrilovina, který je poprvé připomínán v roce 1592. Další kostely ve městě a jeho okolí jsou: Kostel sv. archanděla Michaela ve Štitarici, kostel svaté Petky v Sinjajevině, kostel sv. Trojice v Prošćenji, původem z 12. století. \n\nMěstem prochází jedna z mála železničních tratí v Černé Hoře, nádraží má město od roku 1975. Rovněž tudy vede i silnice M-2, která spojuje Srbsko s Černou Horou. Další silniční tahy z Mojkovace vedou i do měst Plejvlja a Žabljak. \n\nMěsto své vlastní letiště nemá, nejbližší se nachází 105 km daleko v metropoli Podgorici. \n\n\n"}
{"id": "460564", "url": "https://cs.wikipedia.org/wiki?curid=460564", "title": "Pablatnice (rod Xenophrys)", "text": "Pablatnice (rod Xenophrys)\n\nPablatnice (\"Xenophrys\") je žabí rod z čeledi pablatnicovitých (Megophryidae), který se vyskytuje v jihovýchodní Asii.\n\nčeleď Megophryidae – pablatnicovití\n"}
{"id": "460567", "url": "https://cs.wikipedia.org/wiki?curid=460567", "title": "Horalka (rod Scutiger)", "text": "Horalka (rod Scutiger)\n\nHoralka (\"Scutiger\") je rod žab z čeledi pablatnicovitých (Megophryidae), který se vyskytuje v jihozápadní Číně, v\nseverní Indii, Nepálu, Tibetu a Barmě.\n\nčeleď Megophryidae – pablatnicovití\n"}
{"id": "460576", "url": "https://cs.wikipedia.org/wiki?curid=460576", "title": "Hervé Bazin", "text": "Hervé Bazin\n\nHervé Bazin (7. dubna 1911 Angers – 17. února 1996 tamtéž) byl francouzský spisovatel. Jeho romány se často týkají autobiografických témat, jakými byla revolta mládeže proti životním hodnotám establišmentu a nefunkční rodina.\n\nBazin se narodil v Angers, v departmentu Maine-et-Loire. Pocházel z katolické buržoasní rodiny. Jeho prastrýcem byl spisovatel René Bazin. Hervé měl pohnuté dětství. Otec byl právníkem a po několik let vyučoval na univerzitě v Hanoji, která byla součástí francouzské Indočíny. Hervého svěřili rodiče na výchovu babičce. Po její smrti převzaly Bazinovu výchovu různé katolické koleje. Ze všech byl postupně vyloučen. Nakonec, byl poslán na vojenskou akademii Prytanée National Militaire, odkud byl rovněž vyloučen pro neschopnost. Byl v opozici vůči své autoritativní matce, odmítal katolickou výchovu, mnohokrát utekl z domova. Ve dvaceti letech se svou rodinou přerušil styky.\n\nNěkolikrát se léčil v psychiatrických léčebnách. Po rozchodu s rodinou prošel několika zaměstnáními: pracoval na poště, v bance, v advokátní kanceláři, v továrně, jako komorník, obchodní zástupce, ale nikde neuspěl. Nakonec se usadil v Paříži a na Sorbonně vystudoval dějiny dějiny literatury. Patnáct let psal bez většího ohlasu básně. Roku 1946 založil literární revue \"La Coquille\" (Skořápka), které však vyšlo jen osm svazků. Prorazit se mu podařilo teprve v roce 1947, kdy za sbírku \"Jour\" (Den) získal Apollinairovu cenu. Na radu Paula Valéryho se ale začal věnovat próze. Hned první román \"Vipère au poing\" (Se zmijí v hrsti), v níž vylíčil konflikt dětí s jejich despotickou matkou, mu získal uznání. Román byl dvakrát zfilmován: V roce 1971 pro televizi a roku 2004 ho Philippe de Broca natočil jako celovečerní film.\n\nPoté se už Bazin stal uznávaným romanopiscem. Roku 1957 obdržel Velkou cenu Monaka; o rok později byl zvolen do l’Académie Goncourt (Akademie Goncourtů), jejímž presidentem se stal roku 1973. Bazin několikrát projel Evropu, byl v severní Africe, třikrát na delší dobu pobýval v Kanadě. V roce 1962 navštívil Sovětský svaz. Bazin se angažoval v mírovém hnutí a sympatizoval s Francouzskou komunistickou stranou. Roku 1979 převzal v Německé demokratické republice Leninovu mírovou cenu. V roce 1995 daroval svou literární pozůstalost městu Nancy a o rok později zemřel ve svém rodišti v Angers. Bazin byl čtyřikrát ženatý, se svými manželkami měl 7 dětí.\n\n"}
{"id": "460577", "url": "https://cs.wikipedia.org/wiki?curid=460577", "title": "Sophiina volba", "text": "Sophiina volba\n\nSophiina volba (1979) je psychologický román a je to nejznámější dílo Williama Styrona. Jde o román, který zpracovává složitým a neobvyklým způsobem téma vlivu nacismu na průměrně silného jedince.\n\nZákladní dějovou osu příběhu tvoří výpověď vyprávěče Stinga (W. Styron) o tom, jak se učil psát. Pásmo autorského vyprávění o sobě je však brzy přerušeno líčením života mladého mileneckého páru: Sophie Zawistowské a Nathana Landaua, s kterými se Stingo seznámil v létě 1947 v brooklynském penziónu Růžový palác. Jinou dějovou linii tvoří příběh Stingova pronikání do záhad tragického až patologického vztahu milenců (zjišťuje, že Nathan je narkoman a schizofrenik) a dál do minulosti a nejhlubších zákoutí psychiky ženy, která ho přitahuje. V dalším dějovém plánu je pásmo hrdinčiných vzrušených monologů, líčících její dětství a mládí v Krakově, její osudy roku 1943 ve Varšavě a v koncentračním táboře Osvětim. Ten zaujímají klíčové místo Sophiininy volby.\n\nNázev románu sice naznačuje jednu klíčovou volbu, ale nad závěrečnou tragickou Sophiinou volbou můžeme jasně cítit, že ta je pouhým důsledkem celého řetězu dalších osudových voleb, před jaké stavěl člověka nacismus. První volbou je Sophiin pomýlený závěr neangažovat se v okupované Varšavě. I když Sophii její varšavská přítelkyně přesvědčuje, aby se stala členkou organizovaného odboje, Sophie odmítá. Druhá volba, která má pro hrdinčino celoživotní trauma klíčový význam, je volba, před niž Sophii postaví sadistický německý lékař při jejím příchodu do koncentračního tábora. Nechá ji vybrat si z jejich dvou dětí jedno, které bude dále žit v koncentračním táboře Osvětim. To druhé bude odvezeno do nedalekého tábora, určeného pouze pro likvidaci vězňů. Sophie si vybere svého desetiletého syna Jana. Sama pak sleduje, jak jí nacisté odvádějí její malou dceru Evu k transportu do Březinky. Třetí volba je Sophiino rozhodnutí pokusit se svést Rudolfa Hösse, vrchního velitele osvětimského tábora. Volba vychází z krajního zoufalství matky, která chce zachránit svého potomka. Tento pokus ztroskotává a jen prohlubuje bezmocnost, která se zakotvuje níž a níž do Sophiiny duše. Závěrečná hrdinčina volba vyplývá z jejího konečného poznání, že život pro ni nelze obnovit, tak jako se dalo díky Nathanově péči obnovit její fyzické zdraví, a že jakékoliv pokusy zbavit se bolestných traumat minulosti a rozvinout vlastní šťastnou vyrovnanou osobnost jsou marné. Nakonec i její jediná naděje, začít nový život s Nathanem, se ukáže být klamná a nerealizovatelná, a proto jí nezbývá než navždy zhasit světlo svého života.\n\nV Sophině volbě se William Styron pokouší o hloubkovou analýzu nacismu, jeho zhoubného vlivu na průměrně slabého nebo možná jen průměrně silného lidského jedince a ukazuje nacismus v osobních perspektivách. Volí proto hrdinku až absurdní svou nenápadností a svou neprovinilostí vůči ideálům nacismu. Sophie není židovka, nemá neárijské rysy, a dokonce splňuje svým zevnějškem i představy nacistické estetiky. Jestli je Sophie něčím výjimečná, pak pouze citlivostí, vnitřní kultivovaností a inteligencí. Styron používá ve svém vyprávění bohatě členěnou větu (po vzoru Faulknera), která si činí neobyčejné nároky na čtenářovu spolupráci a průběžné dešifrování skrytých významů a souvislostí. Tvorba tohoto díla spočívá v postupném odhalování a to nás do posledních stránek nad Sophiiným osudem udržuje v napětí.\n\n\n"}
{"id": "460578", "url": "https://cs.wikipedia.org/wiki?curid=460578", "title": "Empanada", "text": "Empanada\n\nEmpanada je pokrm rozšířený ve Španělsku, Portugalsku a některých zemích Jižní Ameriky. Jedná se o zpravidla pšeničnou kapsu plněnou nejčastěji masem (šunkou, tuňákem apod.). Připravuje se v troubě nebo peci.\n\nObzvlášť vyhlášené jsou \"empanady\" z Galicie, kde se často plní rybami a mořskými živočichy (\"mariscos\") a přidává se cibule. Namísto drobných kapes se peče velká \"empanada\" přes celý plech, z níž se potom odkrajují libovolně velké řezy. V Galicii se dokonce každoročně konají festivaly \"empanad\". Katalánská obdoba pokrmu se nazývá \"panada\".\n\n"}
{"id": "460582", "url": "https://cs.wikipedia.org/wiki?curid=460582", "title": "IELTS", "text": "IELTS\n\nIELTS (výslovnost [ajelts], zkratka z \"International English Language Testing System\", tedy \"Mezinárodní systém zkoušek z anglického jazyka\") je mezinárodně platná zkouška z úrovně anglického jazyka. \n\nByl zaveden v roce 1989 a je zajišťován Universitou v Cambridge, British Council a IDP Education Australia. Test je uznáván téměř všemi universitami v zemích Commonwealthu a v Jižní Africe, velkou částí universit ve Spojených státech, a také celou řadou zaměstnavatelů.\n\nZkoušky může skládat kdokoliv starší šestnácti let. Testuje se ve více než pěti stech střediscích ve sto dvaceti zemích, v České republice existují dvě střediska, v Praze a v Brně. Testy připravují odborníci z celého světa. Registrace je většinou nutná asi 50 dní před zkouškou, u konkrétních dat se ale tento údaj může různit. Konkrétní čas a místo zkoušky obdrží kandidáti e-mailem nebo poštou zpravidla 11 dní před konáním zkoušky, výsledky testů pak 13-14 dní po ní. Poplatek za zkoušku činil v ČR v roce 2014 5100 Kč.\n\nVýsledky testu obdrží kandidát ve formě takzvaného \"Test Report Form\" (formuláře z výsledku textu, \"TRF\"). V tomto certifikátu jsou zaznamenány jak výsledky z jednotlivých částí textu, tak souhrnné ohodnocení. Organizátoři doporučují, aby se nebraly ohledy na TRF starší než dva roky, vzhledem k možnému zlepšení účastníků zkoušky.\n\nV roce 2007 se systémem IELTS nechal vyzkoušet celkem milion kandidátů, čímž se stal IELTS vůbec nejpoužívanější formou zkoušky z angličtiny.\n\nTesty IELTS existují ve dvou modulech, v akademickém (\"Academic\") a všeobecném (\"General Training\"). Každá forma slouží k jinému účelu a testuje mírně odlišné znalosti. Kandidát si v přihlášce zvolí, kterou z forem chce skládat. Akademická verze slouží k přihláškám na university či jiné vzdělávací instituce a také pro lékaře a zdravotní sestry, kteří chtějí pracovat v anglicky mluvících zemích. Všeobecná slouží k neakademickému vzdělávání, práci či k imigračním účelům.\n\nTest se skládá ze čtyř částí, z poslechového testu (\"Listening\"), testu čtení (\"Reading\"), testu psaní (\"Writing\") a rozhovoru na obecné téma (\"Speaking\"). Většinou jsou provedeny zároveň psané části zkoušky (poslech, čtení, psaní) a zvlášť pak rozhovor. \n\n\nKaždá část je ohodnocena známkou 1-9 (1 - prakticky žádná znalost angličtiny, 9 - plné ovládání jazyka se schopností přesného a plynulého vyjádření). Průměr jednotlivých částí pak tvoří souhrnnou známku.\n\nVětšina anglických univerzit požaduje pro zahraniční studenty IELTS na úrovni minimálně 5,5 - 8 nebo ekvivalentní zkoušku ESOL (tj. minimálně FCE). Výjimečně se objevují přísnější požadavky. Nejčastěji je požadováno 6,5 (tato hodnota je také pokládána za kritérium úspěšnosti v testu). České university, uznávají-li IELTS, požadují pro zahraniční studenty většinou IELTS minimálně stupně 5 nebo ekvivalentní zkoušky.\n\nIELTS na stupni 3.5 přibližně odpovídá úrovni B1 CEF, IELTS 5 úrovni B2 a ESOL zkoušce FCE, IELTS 6.5 přibližně úrovni C1 a zkoušce CAE a IELTS 8 úrovni C2 a zkoušce CPE.\n"}
{"id": "460583", "url": "https://cs.wikipedia.org/wiki?curid=460583", "title": "Mišupė", "text": "Mišupė\n\nMišupė je řeka na západě Litvy (Telšiajský kraj), v Žemaitsku na Žemaitijské vysočině. Je to pravý přítok Minije. Protéká jezerem \"Remtis\", v obci Videikiai 2 mosty, druhý je na silnici č. 169 Skuodas - Plungė; na konci obce se vlévá do jezera Mišė. Dále protéká kolem vsi Mišėnai (pravý břeh) (na opačném břehu trať Klaipėda - Vilnius), dále ve vsi Burbaičiai protéká rybníkem \"Burbaičių tvenkinys\", dále vsí Seleniai; u vsi Stropeliai most trati Klaipėda - Vilnius a konečně u vsi Prystovai se vlévá do Minije 101 km od jejího ústí.\n\nLevé:\nPravé:\n"}
{"id": "460589", "url": "https://cs.wikipedia.org/wiki?curid=460589", "title": "Bitva u Somosierry", "text": "Bitva u Somosierry\n\nBitva u Somosierry byla bitva napoleonských válek. Střetla se v ní španělská pod velením Benita San Juana a francouzská armáda jíž velel císař Napoleon. Bitvu vyhráli Francouzi.\n\nKapitulace francouzské armády u Bailénu přesvědčila císaře Napoleona že má zasáhnout v Španělsku osobně. Pro tento účel připravil 150,000 mužů. Tažení zahájil na začátku listopadu. Brzy poté byl dobyt Burgos a po bitvě u Tudely začalo tažení na Madrid. Jedinou překážkou byl průsmyk Somosierra, která byla obsazena španělskými jednotkami pod velením Benita San Juana.\n\nPro obranu Španělé vybrali nejužší místo, ve kterém cesta vedoucí přes průsmyk se kroutila mezi skalami. Čtyři španělské pozice obsazené děly byly rozmístěny v zatáčkách a kryla je pěchota na skalách a u děl (16 děl, 200 dělostřelců a několik tisíc vojáků pěchoty). První francouzské jednotky dorazily k ústí průsmyku ráno 30. listopadu (3 pluky pěchoty s 6 děly). Průzkum provedla jednotka francouzských jízdních střelců (chasseurs à cheval), která však byla hustou palbou odražena a stáhla se. V té době již silnicí postupovala francouzská pěchota chráněna mlhou. Však kolem 9 hodiny mlha prožídla a španělští obránci okamžitě zahájili na postupující Francouze uragánovou palbu. Napoleon podrážděn ústupem pěchoty nařídil zaútočit lehké polské jízdě (pl: svoležerové, fr.: chevau-légers lanciers). Důstojníci jeho štábu mu tento nápad odrazovali protože přímý útok na španělské pozice v průsmyku měl velmi malé šance pro úspěch a pro prolomení bylo vhodnější vyslání pěchoty. Napoleon si prosadil svou a jeho pobočník major de Ségur, který přivezl \"1 polskému lehkému jízdnímu pluku\" (1er régiment de chevau-légers lanciers polonais de la Garde impériale) rozkazy se připojil k jednotce během útoku. Útok 125 kavaleristů vedl plukovník Jan Leon Kozietulski (pouze 3. a 7. oddíl). Těsně před první španělskou pozicí je přivítala salva z děl a pušek, která nezastavila útok. Kavaleristé přeskočili zátaras šavlemi zabíjejíc dělostřelce. Během dvou minut dorazili k druhému zátarasu. Španělští dělostřelci nestihli znovu vystřelit a rychle padli pod polskými šavlemi. U třetího zátarasu měli španělští dělostřelci a pěšáci dost času zamířit a vypálit. Přes velké ztráty Poláci umlčeli i tuto španělskou pozici. Při útoku na poslední, čtvrtou španělskou pozici asistovali Kozietulskému také kavaleristé Andrzeje Niegolewského, kteří se nedlouho po zahájení šarže Kozietulským vrátili z průzkumu pozic španělské pěchoty rozmístěné na svazích kolem průsmyku. Po umlčení také této pozice zůstala bojeschopná pouze hrstka polských kavaleristů účastnících se útoku. Brzy po dobytí čtvrté španělské pozice se objevili francouzští jízdní střelci, pěchota a ostatní jednotky polské lehké kavalerie. Španělští pěšáci chránící svahy průsmyku se dali na útěk pronásledováni kavalerií, která je honila přes 4 míle a obsadila město Buytrago s velkým množstvím vojenského materiálu. Cesta do Madridu byla otevřena.\n\nZtráty francouzské pěchoty nejsou známé. Během šarže polské kavalerie padlo 22 polských kavaleristů a 35 bylo zraněno (v tom mnoho zmrzačeno). Španělské ztráty nejsou známé - dá se předpokládat, že zabiti byli téměř všichni dělostřelci (hlavně z prvních tří zátarasů). Počet španělských pěšáků padlých u zátarasů není přesně znám. Během pronásledování byly stovky španělských vojáků zabity a na 3000 vzato do zajetí. Generál San Juan byl zraněn u čtvrtého zátarasu, ale podařilo se mu dostat do Talavery, kde začal organizovat novou armádu, ale brzy byl zavražděn vlastními vojáky.\n\nNyní měl Napoleon na Madrid volnou cestu a již 1. prosince k němu dorazily první jednotky. Město kapitulovalo 4. prosince.\n\nNyní se Napoleon chtěl soustředit na Angličany, kteří přišli Španělům na pomoc, ale než se s nimi mohl střetnout, musel ze Španělska odejít, protože se Rakousko chystalo vyhlásit Francii válku. Bitva, ke které pak došlo u La Coruñi, neskončila pro Francouze úspěšně.\n\nBitva u Somosierry byla výjimečná hned z několika důvodů. Jednalo se o nejkratší velkou bitvu napoleonských válek. Také to byla nejmíň krvavá bitva tohoto období - počet ztrát na obou stranách byl velmi malý pokud se přihlédne k velikosti armád, které se zde střetly a také pokud vezmeme v úvahu to, že jedna z armád byla zcela rozdrcena. Ovšem největší raritou je fakt, že bitvu dvou velkých a technologicky stejně vybavených armád, v době kdy se bitva ještě ani pořádně nerozhořela, rozhodla 20 minut trvající šarže malého oddílu lehké kavalerie.\n\n\n\n"}
{"id": "460592", "url": "https://cs.wikipedia.org/wiki?curid=460592", "title": "Sněžný lev", "text": "Sněžný lev\n\nSněžný lev (tibetsky གངས་སེང་གེ་; Wylie \"gangs seng ge\") je tibetský mýtický tvor symbolizující především nebojácnost. Jeho snad nejznámější zpodobení se nachází na tibetské vlajce a znaku. Bývá často zpodobňován v tibetském buddhismu.\n\n"}
{"id": "460593", "url": "https://cs.wikipedia.org/wiki?curid=460593", "title": "Rychloměr", "text": "Rychloměr\n\nRychloměr (tachometr) je zařízení na měření rychlosti vozidel. Často bývá sdružen s hodometrem, počítadlem ujetých kilometrů. Nezřídka je zaměňován s termínem tachometr, který je, alespoň u vozidel, ve skutečnosti otáčkoměrem. U jízdních kol se někdy používá termín cyklistický počítač, protože takový přístroj obvykle nabízí ještě další funkce.\n\nV letectví se pro měření rychlosti letadel používá místo rychloměru letecký rychloměr, který pracuje na jiném principu.\n\nRychloměr vynalezl v roce 1888 chorvatský profesor Josip Belušić a v tehdejším Rakousko-Uhersku byl patentován pod názvem velocimetr. Tato dnes běžná součást výbavy motorových vozidel začala být do automobilů na přání montována počátkem 20. století a do standardní výbavy byla zařazena po roce 1910. Až do 80. let minulého století se v automobilech používal klasický přístroj s mechanickým převodem, poté se objevily i přístroje elektronické.\n\nKlasické rychloměry jsou založeny na měření či počítání otáček za jednotku času. Otáčení kol se přenáší ohebným hřídelem do vlastního rychloměru. Nejstarší rychloměry pracovaly na principu odstředivé síly, která je úměrná rychlosti otáčení (takovým způsobem snímá otáčky stroje Wattův odstředivý regulátor). Vynález profesora Belušiče spočíval v tom, že k měřenému hřídeli je připojen permanentní magnet, který se otáčí v hliníkovém kalíšku. Otáčející se magnet v něm budí vířivé proudy, které kalíšek unášejí silou, úměrnou rychlosti otáčení. Na kalíšku je upevněna ručka a do nulové polohy jej vrací jemná pružina.\n\nModerní elektronické rychloměry obvykle počítají elektrické pulzy, které vznikají otáčením měřeného hřídele a přenášejí se do měřicího zařízení. Počet pulzů za jednotku času je přímo úměrný rychlosti otáčení hřídele, a pokud se převody ani průměry kol (resp. pneumatik) nemění, lze z rychlosti otáčení vypočítat obvodovou rychlost kol. Indikace může být analogová, ručkou na kruhové stupnici, může být sloupcová anebo číselná na displeji.\n\nJiný způsob elektronického měření rychlosti je založen na měření polohy pomocí GPS: změna polohy za jednotku času je přímo úměrná rychlosti.\n\n\n"}
{"id": "460595", "url": "https://cs.wikipedia.org/wiki?curid=460595", "title": "Program Pegasus", "text": "Program Pegasus\n\nProgram Pegasus byl satelitní program americké agentury NASA zaměřený na studium výskytu mikro-meteoroidů na vyšších oběžných drahách a jejich účinků na budoucí kosmické lodě. Výzkum probíhal pomocí satelitů Pegasus vynášených nosnou raketou Saturn I z kosmodromu na Cape Canaveral. Satelity byly k detekci mikro-meteoroidů vybaveny rozkládacími panely o rozměrech 29 na 4 metry. Tyto panely plnily funkci terčů a přístroje na palubě pak vyhodnocovaly a odesílaly informace o dopadech zpět na Zem.\n\nZa návrh a provoz satelitů odpovídalo Marshallovo středisko vesmírných letů, výroba byla svěřena firmě Fairchild. Satelity byly vypuštěny při misích A-103, A-104 a A-105. Při těchto misích byla zároveň testována kosmická loď Apollo, avšak pouze velitelský modul, servisní modul sloužil jako pouzdro pro složené panely satelitu Pegasus. Panely bývaly rozvinuty když raketa dokončila ostatní úkoly a odhodila velitelský modul. K tomu došlo přibližně 200 sekund po dosažení oběžné dráhy, což je asi 800 sekund po startu.\n\nPostupné rozvinutí panelů bylo možné sledovat díky televizní kameře, umístěné na adaptéru v servisním modulu. Satelit zůstával spojen se servisním modulem i druhým stupněm rakety Saturn I po celou dobu činnosti. Hmotnost celé soustavy tak dosahovala až 15 000 kilogramů. Detekční panely byly vybaveny 116 detektory o různých tloušťkách a celková plocha pro detekci dopadů činila 185 m². Přístrojové vybavení zahrnovalo: solárně dobíjený bateriový napájecí systém, systém ukládání dat, přenosové zařízení, teplotní snímače a systémy kontroly polohy a směru.\n\nOběžné dráhy satelitů byly zvoleny tak, aby odpovídaly drahám budoucích lodí s posádkou. Tyto orbity ve výšce 500 až 800 kilometru, byly relativně vyšší než při dřívějších misích rakety Saturn I a proto byl při startu kladen zvláštní důraz na spolehlivost naváděcího systému. Program Pegasus neposkytl pouze data o mikrometeoriodech. Díky dlouhodobému pobytu ve volném prostoru přinesl program i nové poznatky v oblasti gyroskopických pohybů, orbitálních charakteristik tuhých těles, životnosti elektronických komponent, termoregulační systémy a degradaci tepelné ochrany vlivem působení vesmírného prostředí.\n\n\n\n"}
{"id": "460599", "url": "https://cs.wikipedia.org/wiki?curid=460599", "title": "Pablatnice tekalitská", "text": "Pablatnice tekalitská\n\nPablatnice tekalitská (\"Borneophrys edwardinae\") je jediný druh žabího rodu \"Borneophrys\" čeledi pablatnicovitých (Megophryidae), který se vyskytuje na jediném místě ostrova Borneo.\n\nO životě a biologii tohoto druhu nejsou zatím žádné bližší informace.\n\nsynonymum:\n"}
{"id": "460602", "url": "https://cs.wikipedia.org/wiki?curid=460602", "title": "Michal Kraus", "text": "Michal Kraus\n\nMichal Kraus (* 1. října 1957 Konice) je český podnikatel a politik, za normalizace poslanec České národní rady za KSČ, po sametové revoluci člen ÚV KSČ, počátkem 90. let představitel reformního křídla v KSČM a následně spoluzakladatel Demokratické strany práce, poslanec České národní rady a Poslanecké sněmovny za Demokratickou stranu práce (zvolen na kandidátce HSD-SMS), od roku 1993 do roku 2006 poslanec za ČSSD, šéf sociálně demokratického poslaneckého klubu, bývalý vládní zmocněnec pro přípravu libereckého šampionátu v lyžování. Je jediným akcionářem společnosti RFK Invest, která vlastní pozemky v účetní hodnotě 15 milionů korun.\n\nVystudoval gymnázium a Vysokou školu chemicko-technologickou v Pardubicích. V 80. letech pracoval ve Východočeských papírnách, od roku 1989 do 1990 byl tajemníkem MěNV Lanškroun. Od roku 1984 byl členem Komunistické strany Československa.\n\nVe volbách v roce 1986 byl zvolen za KSČ do České národní rady. Zde setrval i po sametové revoluci. Tehdy se navíc začal angažovat v nejvyšším vedení komunistické strany. Od prosince 1989 do roku 1990 byl členem Ústředního výboru KSČ. Za KSČM (respektive již federalizovanou KSČM) se stal ve volbách v roce 1990 opětovně poslancem ČNR.\n\nV rámci KSČM vytvořil na jaře 1991 frakci Demokratická levice KSČM, která požadovala změnu názvu strany. Členové frakce (kromě Krause například i Vasil Mohorita) krátce ještě před skončením referenda (většina hlasujících v něm podpořila zachování názvu „komunistická“) KSČM opustili, spojili se s některými bývalými členy Československé strany socialistické a utvořili formaci Demokratická strana práce (DSP).\n\nV květnu 1992 se uvádí jako místopředseda DSP. Právě za Demokratickou stranu práce byl ve volbách v roce 1992 zvolen do České národní rady. DSP ovšem v těchto volbách nekandidovala samostatně a Kraus se tak do parlamentu dostal na kandidátní listině Hnutí za samosprávnou demokracii - Společnost pro Moravu a Slezsko (HSD-SMS). Zasedal v rozpočtovém výboru.\n\nOd vzniku samostatné České republiky v lednu 1993 byla ČNR transformována na Poslaneckou sněmovnu Parlamentu České republiky. Zde Kraus zasedal do dubna 1993 v poslaneckém klubu HSD-SMS a pak přestoupil do klubu ČSSD. V květnu 1993 rezignoval na vedoucí posty v DSP. Od května 1993 byl pak členem ČSSD.\n\nMandát ve sněmovně obhájil ve volbách v roce 1996, volbách v roce 1998 a volbách v roce 2002. V letech 1996–2002 byl místopředsedou rozpočtového výboru, v letech 2002–2005 členem a v období let 2005–2006 předsedou tohoto výboru. V období let 2005–2006 rovněž zastával funkci předsedy poslaneckého klubu ČSSD. Na poslanecký mandát rezignoval v lednu 2006.\n\nPo tzv. \"kakaové aféře\" (viz níže) odešel z vysoké politiky a věnoval se podnikání. Od bývalého šéfa Socialistické svazu mládeže Martina Ulčáka koupil v roce 2006 firmu \"RFK Invest\" s širokým záběrem podnikání včetně reklamy nebo realit. V později zrušených parlamentních volbách na podzim 2009 kandidoval na třetím místě kandidátky ČSSD v Libereckém kraji. Ve sněmovních volbách v květnu 2010 byl ze třetího místa kandidátky odsunut preferenčními hlasy voličů na čtvrté místo, do parlamentu se nedostal.\n\nV komunálních volbách roku 2002 kandidoval do zastupitelstva města Semily za ČSSD, ale nebyl zvolen. V říjnu 2012 se o Krausovi mluvilo v souvislosti s jeho politickým angažmá na krajské úrovni na Liberecku. Měl pomáhat bývalému ministru školství Josefu Dobešovi při zřizování politického hnutí Pro sport a zdraví. Zároveň působil na postu předsedy okresní organizace ČSSD v Semilech a okresní vedení strany ho navrhlo do pozice vyjednavače ČSSD pro případnou krajskou koalici v krajských volbách roku 2012.\n\nMichal Kraus od mládí sportuje. V rychlostní kanoistice, lehké atletice a dalších disciplínách získal v letech 1971 až 1984 dvacet medailí, v roce 1986 byl oceněn titulem Mistr sportu. Až do roku 2007 byl šéfem prvoligového klubu SK Kladno, odkud odešel po sporech s vedením klubu. Od ledna 2008 je ve vedení jabloneckého klubu FK Baumit. Jako poslanec se zasloužil mnohamiliónové dotace klubu, ve kterém hrál jeho syn. Michal Kraus je bývalý vládní zmocněnec pro přípravu libereckého šampionátu v lyžování. Ve funkci byl od roku 2005 do 2006, kdy ho nahradil Tomáš Hasil z ODS.\n\nSe svou ženou Danou má tři děti, dcery Michaelu (* 1981) a Danielu (* 1984) a syna Pavla (* 1987).\n\nBěhem předsednictví Michala Krause v rozpočtovém výboru poslanecké sněmovny bylo výborem rozhodnuto o přidělení dotace na neziskové sportovní centrum v Harrachově. Místo neziskového sportovního centra byla dotace použita na výstavbu luxusního hotelu společnosti PV Real z Prostějova. Stejná firma postavila v sousedství hotelu několik apartmánových domů a v jednom z nich si v roce 2006 koupil byt Krausův, tehdy devatenáctiletý, syn Pavel. V roce 2009 si ve stejném domě koupil byt i Michal Kraus. Podle názoru některých novinářů šlo však ve skutečnosti o odměnu za přidělenou dotaci na výstavbu hotelu.\n\nCelá kauza měla později vliv na rezignaci tehdejšího předsedy poslanecké sněmovny Miloslava Vlčka, na jehož návrh bylo o dotaci v rozpočtovém výboru rozhodnuto. Koncem června 2010 odhlasovala ukončení vlastní činnosti harrachovská organizace ČSSD patřící pod semilskou okresní organizaci ČSSD, kterou vede Michal Kraus. Rozpuštění zdůvodnila nemožností úspěchu ve volbách pod vedením Michala Krause, člověka svázaného s mnoha skandály.\n\nDo pozornosti veřejnosti se dostal v souvislosti s tzv. \"kakaovou aférou\", která vyšla najevo v roce 2006. Podle zjištění Mladé Fronty DNES se Kraus v roce 2001 podílel na sjednávání obchodů podnikatele Františka Riga, bývalého agenta BIS, který byl v roce 2006 odsouzen za podvod v Kreditní bance Plzeň. Jednalo se o nákup podniku na zpracování kakaových bobů v africké Ghaně, odtud také název aféry. Ve smlouvě o smlouvě budoucí na nákup továrny PBC za půl miliardy korun je Kraus, tehdejší poslanec za ČSSD, podepsán jako ředitel podniku ProAfri.\n\nPodle Františka Riga měla investovaná suma pocházet z úplatků na nákup švédských stíhaček Gripen. Kraus naopak tvrdí, že se stal obětí Rigových dezinformací. Po odhalení aféry nebyla vyřešena otázka, kdo půjčil Krausovi dva miliony korun jako zálohu na projekt. Nejdříve tvrdil, že peníze patřily Rigovi, poté však do policejního protokolu uvedl, že si je půjčil od neznámého podnikatele z Pardubic, vložil je na účet své matky a poté poslal na účet ghanské agentury pro privatizaci. Na splátku dluhu si půjčil od dalšího podnikatele, tomu prý peníze v roce 2006 vrátil.\n\nMichal Kraus následně rezignoval na funkce předsedy poslanců ČSSD a rozpočtového výboru sněmovny. Odešel tak z nejvyšší politiky po nepřetržitém dvacetiletém mandátu. Aféra však nakonec nebyla vyšetřena, protože Ghana ignorovala žádosti české policie o právní pomoc.\n"}
{"id": "460605", "url": "https://cs.wikipedia.org/wiki?curid=460605", "title": "Národní parky v Polsku", "text": "Národní parky v Polsku\n\nPolsko má celkem 23 národních parků, nejstarší z nich je Białowieski Park Narodowy na východě Polska, vyhlášený v roce 1947 a naopak zatím nejmladší je Národní park Ústí Warty na západě Polska, vyhlášený roku 2001. Největším polským národním parkem je Biebrzański národní park na severovýchodě Polska, s rozlohou 592,23 km².\n\nNejvětší koncentrace národních parků je v nížině na severovýchodě při hranicích s Běloruskem a Ukrajinou a na jihovýchodě v Karpatech při hranicích se Slovenskem. Při hranicích s Českou republikou leží Krkonošský národní park přiléhající ke stejnojmennému českému Krkonošskému národnímu parku a Národní park Stolové hory, jež je pokračováním české chráněné krajiné oblasti Broumovska.\n"}
{"id": "460609", "url": "https://cs.wikipedia.org/wiki?curid=460609", "title": "Tim LaHaye", "text": "Tim LaHaye\n\nDr. Tim LaHaye (27. dubna 1926, Detroit, Spojené státy americké – 25. července 2016) byl křesťanský autor a řečník, je zakladatelem Tim LaHaye Ministries, Pre-Trib Research Center a spoluautorem série knih Ponechání napospas, podle kterých byly natočeny také 3 filmy.\n\nPre-Trib Research Center je zaměřené na výklad biblických proroctvích, týkající se především událostí „Poslední doby“, tedy eschatologie. Na článcích uveřejněných na stránkách centra se významní křesťanští učitelé vyjadřují zejména k tématům \"Vytržení církve\" a k událostem, které by měly následovat v sedmi letech před návratem Krista na zem.\n\nNa základě těchto biblických proroctvích napsal Tim LaHaye spolu s Jerry Jenkinsem sérii \"Left Behind\".\n\nSérie Left Behind obsahuje následující tituly (do češtiny byly přeloženy první 3 knihy pod názvem \"Ponecháni napospas\", \"Bojovníci trýzně\" a \"Nicolae\", které vydal Knižní klub. Další díly amatérsky překládá Karel Přecechtěl, viz. wwww.karelpre.webgarden.cz; wwww.facebook.com/leftbehindcz).\n\nTituly v angličtině / český název:\n\nDle série byly natočeny 3 filmy: Left Behind, Left Behind – Tribulation Force a Left Behind – World at War a také existuje dětská varianta této série. Tyto knihy se dají v ČR zapůjčit v křesťanské knihovně v Praze.\n\nSérie začínají vzpomínkou na bitvu prorokovanou v Ezechielovi 38. a 39. kapitole (autoři z Pre-Trib Research Center nezastávají názor, že by k této bitvě muselo nutně dojít před vytržením), při které jsou zcela zničeny armády národů, které se pokusí vyhladit Izrael. Nějakou dobu poté dojde k \"vytržení\" církve — v jediném okamžiku zmizí na celém světě všichni opravdoví křesťané, z čehož vznikne obrovský chaos. V této chvíli vstupuje na scénu Antikrist, který slibuje situaci řešit. Po podepsání sedmileté mírové smlouvy se začnou naplňovat proroctví sepsaná v knize Zjevení – dohromady 21 událostí – v knize Zjevení jsou uvedeny pod pečeťmi, trubkami, na které troubí andělé a nádobami. Hrdinové knihy, kteří byli po vytržení ponecháni na zemi, se postupně obracejí k Bohu a společně čelí přírodním a dalším katastrofám – válce, obrovskému zemětřesení, částečnému zatmění slunce, měsíce a hvězd a dalším. Uprostřed sedmi let Antikrist zabije dva proroky, kteří káží v Jeruzalémě – ti následně vstanou z mrtvých a vstoupí na nebe, Antikrist znesvětí znovu postavený židovský chrám, je smrtelně zraněn a zázračně ožije a pak nastane období opravdového \"velkého soužení\" (v AJ \"Tribulation\" – proto Pre-Tribulation Research Centre), kdy jsou křesťané pronásledováni, zemi postihnou další katastrofy, každý, kdo chce kupovat a prodávat musí mít na čele nebo na ruce znamení šelmy (666) – svět se rozdělí na ty, kdo uctívají Antikrista a ty, kdo očekávají na návrat Krista. Vrcholem je bitva u Armagedonu na samém závěru sedmi let – Kristus se pak triumfálně vrátí na Zemi, aby tisíc let panoval v tzv. tisíciletém království (Miléniu) – na jeho samém závěru dojde ještě k poslednímu střetu, kdy je Satan na chvíli vypuštěn a zosnovuje útok proti Kristu a jeho věrným a je jednou provždy poražen.\n\n"}
{"id": "460610", "url": "https://cs.wikipedia.org/wiki?curid=460610", "title": "Seznam dílů seriálu Garfield a přátelé", "text": "Seznam dílů seriálu Garfield a přátelé\n\nToto je seznam dílů seriálu \"Garfield a přátelé\". Dětský animovaný seriál \"Garfield a přátelé\" z produkce televize CBS měl celkem sedm řad. Každý půlhodinový díl se skládal ze tří hlavních částí. Z dílů čtvrté a následujících řad později sestavila a odvysílala Česká televize dvě ucelené řady po 26 dílech.\n\n<onlyinclude></onlyinclude>\n\n\"Zdroj informací: Česká televize\"\n\n\n"}
{"id": "460627", "url": "https://cs.wikipedia.org/wiki?curid=460627", "title": "Amatérská fotografie", "text": "Amatérská fotografie\n\nAmatérská fotografie, lidová fotografie, domácí fotografie nebo rodinná fotografie je fotografický žánr amatérů nebo neznámých fotografů, kteří zachycují každodenní život a všední předměty. \n\nAčkoli je více známá definice tohoto žánru „lidový“, může být použit termín „domácí“ nebo „původní“. Při použití tohoto pojmenování ve vztahu k umění popisuje podobný význam těchto zpřesňujících definic Oxfordský slovník angličtiny jako: \"„zabývající se běžnými domácími a funkčními objekty a nikoli v podstatě monumentálními“\". Dobré příklady lidové fotografie jsou z cestování, fotografie z dovolené, rodinné fotografie, fotografie přátel, portréty třídy, podobenky a fotografie z takzvaného boxu. Lidová fotografie jsou druhy „náhodného umění“ v tom, že jsou mnohdy „neúmyslně umělecké“ – výtvarné.\n\nÚzce souvisí s fotografickým žánrem „nalezené fotografie“, který se v jistém smyslu vztahuje na odložené, nevyužité, nebo nepotřebné momentky nebo fotografie. Tyto se často nacházejí na bleších trzích, bazarech a secondhandech, v prodejích formou bazaru v soukromé garáži nebo na dvorku, výprodejích pozůstalosti, prodejích zabavených věcí, v kontejnerech a popelnicích, mezi stránkami knih nebo na ulicích a chodnících.\n\nVyužití lidové fotografie v umění je téměř stejně staré jako fotografie sama. Lidová fotografie se stala v posledních letech daleko běžnější jako výtvarná technika a je nyní široce přijímána jako jeden ze žánrů umělecké fotografie.\n\nLidová amatérská fotografie se stala oblíbenou u sběratelů umění a sběratelů takzvaných „nalezených“ fotografií.\n\n\n\n\n\n\n\n"}
{"id": "460634", "url": "https://cs.wikipedia.org/wiki?curid=460634", "title": "SMS Novara (1850)", "text": "SMS Novara (1850)\n\nSMS Novara byla dřevěná třístěžňová fregata používaná rakouským a později Rakousko-uherským námořnictvem. Až později byla vybavena lodním šroubem a parním strojem. Loď se proslavila vědeckou výpravou z let 1857–1859, během které jako první rakouské plavidlo obeplula svět. Na palubě fregaty \"Novara\" také odplul do Mexika Ferdinand Maxmilián Josef Habsbursko-Lotrinský, bratr císaře Františka Josefa I., aby se stal mexickým císařem. Když byl císař Maxmilián popraven, dopravila jeho ostatky zpět do monarchie. Fregata \"Novara\" se také účastnila bitvy u Visu, ve které bylo poraženo silnější italské námořnictvo.\n\nLoď byla postavena pod jménem \"Minerva\", ale na počest vítězství maršála Radeckého u Novary v roce 1849 přejmenována. \"Novara\" byla postavena v Benátkách podle návrhu G. Paresiho. Trup byl na vodu spuštěn 4. října 1850 a fregata byla dokončena 14. června 1851.\n\nV letech 1857–1859 podnikla \"Novara\", jako první rakouská válečná loď, cestu okolo světa. Vypravení vědecké expedice přitom bylo nápadem arcivévody Ferdinanda Maxe, který ji přikládal důležitost i po stránce obchodně-politické. Velitelem expedice se stal Bernhard von Wüllerstorf-Urbair a velitelem lodě byl fregatní kapitán Friedrich von Pöck. Během expedice měla loď posádku 346 mužů, z toho pět vědců, vybraných na základě doporučení předních rakouských vědeckých ústavů. Obrazovou dokumentaci měl pořizovat malíř Josef Selleny, dále byl na palubě přírodovědec Karl von Scherzer, geograf Carl von Ritter, chemik Justus von Liebig, geolog Ferdinand von Hochstetter a zoologii měl na starost Georg von Frauenfeld. Tropické nemoci a tvorbu herbářů měl na starost lodní lékař Eduard Schwarz, meteorologické a hydrografické experimenty prováděl vedoucí expedice von Wüllerstorf.\n\"Novara\" vyplula 30. dubna 1857 z Terstu, dále navštívila Gibraltar, Madeiru, Rio de Janeiro, Kapské město, Cejlon, Madras, Nicobary, Singapur, Manilu, Hong Kong, Šanghaj, Sydney, Auckland, Tahiti a Valparaiso. V době vypuknutí války mezi Rakouským císařstvím a Francií se \"Novara\" nacházela v Jižní Americe. Loď se skrývala, protože se obávala střetu s francouzským loďstvem. Francouzský císař Napoleon III. ji však prohlásil za neutrální území, jelikož nesla poklady vědecké práce; věda je společná všem národům. Zpět do Terstu se \"Novara\" vrátila 26. srpna 1859. Plavby kolem světa se účastnili i námořníci z českých zemí, například jako šestnáctiletý člen lodní kapely cestu podstoupil Eduard Plachý ze Ctiněvsi pod Řípem, který si během cesty vedl i deník.\n\nVýprava trvala 849 dní, z nichž loď strávila 298 na kotvách. Během této doby \"Novara\" urazila 51 686 námořních mil. Náklady na expedici činily 616 560 rakouských zlatých a dalších 125 894 rakouských zlatých bylo investováno do publikování výsledků expedice, které byly zpracovávány až do roku 1876. \"Novara\" přivezla na 26 000 vzorků botanických, zoologických, etnografických i antropologických, včetně nákladu lístků koky. Náklad kokových lístků byl impulzem pro vyvinutí a zdokonalení postupů výroby kokainu.\n\nV roce 1862 byla \"Novara\" v Terstu přestavěna na šroubovou fregatu vybavenou dvouválcovým ležatým parním strojem. Přestavbu neplánovaně prodloužil požár lodi, způsobený nedbalostí dělníků či sabotáží. Vyhořela celá příď lodi až po kotle.\n\nDne 14. dubna 1864 \"Novara\" podnikla zámořskou plavbu do Mexika, kam dopravila Ferdinanda Maxmiliána Josefa Habsbursko-Lotrinského, který se nakrátko stal mexickým císařem. Ferdinand Max byl v Mexiku svržen a popraven. Jeho ostatky v lednu 1868 převezla zpět do monarchie opět fregata \"Novara\". Při této plavbě ji velel známý rakouský admirál Wilhelm von Tegetthoff.\n\nV roce 1866 \"Novara\" bojovala v bitvě u Visu, která skončila těžkou porážkou silnější a modernější italské flotily. V bitvě byla zařazena do II. divize, kterou tvořily starší dřevěné lodě. V bitvě ji velel kapitán řadové lodě Eric von Klint. Zajímavostí je, že před bitvou byly na boky fregaty zavěšeny kotevní řetězy a kolejnice, které měly sloužit jako jakési přídavné pancéřování.\n\nZ aktivní bojové služby byla \"Novara\" vyřazena v r. 1876, částečně odstrojena a využívána jako stacionární školní loď k výcviku námořníků. Od roku 1881 sloužila jako školní delostřelecká loď, později jako plovoucí kasárna v Pule. V roce 1898 byla vyřazena ze stavů a rozebrána na kusy.\n\n"}
{"id": "460635", "url": "https://cs.wikipedia.org/wiki?curid=460635", "title": "Takahide Aioi", "text": "Takahide Aioi\n\nTakahide Aioi (: 相生高秀 \"Aioi Takahide\"; 4. ledna 1912 v prefektuře Hirošima – 6. března 1993) byl stíhacím pilotem japonského císařského námořního letectva, který bojoval v druhé čínsko–japonské válce a ve druhé světové válce v Pacifiku. Stal se stíhacím esem s celkem 10 uznanými sestřely, z toho pěti dosaženými během čínsko–japonské války. Do konce války v Pacifiku dosáhl hodnosti \"čúsa\" (中佐 ~ fregatní kapitán). Po válce působil až do 1. července 1967 v japonských námořních silách sebeobrany, dosáhl hodnosti \"bakurjó-čó taru kaišó\" (幕僚長たる海将 ~ admirál) a stal se vrchním velitelem námořních sil sebeobrany.\n\nAioi byl absolventem 59. běhu císařské námořní akademie (海軍兵学校 \"kaigun heigakkó\") z roku 1931. V listopadu 1933 nastoupil do 25. běhu letecké akademie jako \"hikó gakusei\" (飛行学生 ~ letecký student), který ukončil v červenci 1934 a stal se stíhacím pilotem. Jeho první jednotkou se stala \"Tatejama kókútai\" (館山航空隊 ~ Tatejamský letecký pluk/skupina) od které přešel k \"Rjúdžó hikókitai\" (龍驤飛行機隊 ~ palubní skupina letadlové lodě \"Rjúdžó\") a poté k \"Saeki kókútai\". Pravděpodobně v prosinci 1936 byl přeřazen k 12. \"kókútai\".\n\nV srpnu 1937 se kvůli šanghajské operaci přesunula 12. \"kókútai\", která tehdy používala dvouplošné palubní stíhací Nakadžima A4N, na letiště Kunda u Šanghaje. \"Čú'i\" (中尉 ~ mladší poručík) Aioi se zapojil do hlídkování a podpoře pozemních jednotek námořnictva, ale s protivníkem ve vzduchu se dosud nesetkal. V prosinci 1937 byl povýšen na \"tai'i\" (大尉 ~ poručík) a byl převelen zpátky do Japonska, kde se ujal funkce \"buntaičó\" (分隊長 ~ velitel letky) u \"Kasumigaura kókútai\". V březnu 1938 nastoupil jako \"buntaičó\" zpět k 12. \"kókútai\".\n\nSvá první dvě vzdušná vítězství získal \"tai'i\" Aioi odpoledne 29. dubna 1938 na Micubiši A5M, když spolu s 26 dalšími piloty od 12. \"kókútai\" eskortoval 18 G3M2 od 13. \"kókútai\" při náletu na Wuchan. Nad cílem se japonská formace střetla s Číňany a sovětskými dobrovolníky pilotujícími I-15 a I-16 (včetně bis–verzí) od 3. a 4. stíhacího pluku/skupiny. Celkem si japonští piloti nárokovali sestřelení nejméně 40 protivníků, včetně dvou I-15 nárokovaných Aioim. Číňané s Sověti ale přišli pouze o devět nebo dvanáct strojů.\n\nDne 26. června 1938 se během doprovodu bombardérů nad Nančchang oddělil se třemi A5M ze svojí \"šótai\" (小隊 ~ sekce) 12. \"kókútai\" od hlavního svazu a dostal se do souboje s asi dvaceti čínskými stíhači. Nárokoval si další dva sestřely a podařilo se mu uniknout pronásledovatelům a přistát v Ančchingu.\n\nV prosinci 1938 se účastnil dalších bojů nad Nančchangem a Wuchanem. Ještě téhož měsíce byl ale pověřen funkcí \"sentóki buntaičó\" (戦闘機分隊長 ~ velitel palubní stíhací letky) na letadlové lodi \"Akagi\". Na \"Akagi\" působil až do října 1940, kdy byl opět převelen zpět k 12. \"kókútai\" do jižní Číny.\n\nDne 30. prosince 1939 vedl Aioi třináctičlennou formaci A5M od 12. a 14. \"kókútai\" k náletu na Lioučou. Během následujícího souboje s 33 I-15bis a devíti I-16 si Japonci nárokovali 14 sestřelů při ztrátě jednoho stroje ze 14. \"kókútai\". Jeho pilot \"santó kókú heisó\" (三等航空兵曹 ~ svobodník) Hiroši Fudžita byl zabit. Číňané si nárokovali tři sestřelené Japonce a přiznali dvanáct strojů sestřelených nebo poškozených během vzdušného souboje. Mezi padlými byl i poslední sovětský dobrovolník, který byl zabit na čínském nebi.\n\nV lednu 1940 se Aioi vrátil zpět na \"Akagi\", která u čínských břehů působila až do poloviny února. Celkem Aioi na čínském válčišti získal pět uznaných sestřelů. Následovala služba u \"Óita kókútai\" a \"Jokosuka kókútai\".\n\nOd listopadu 1941 zastával \"tai'i\" Aioi funkci \"hikótaičó\" (飛行隊長 ~ velitel palubní skupiny) na letadlové lodi \"Rjúdžó\". Jeho jednotka byla vybavena v té době již zastaralými A5M4. Ráno 8. prosince vedl doprovod 13 B5N1 při náletu na Davao na Mindanau, během kterého spolu se svými muži zničil dvě zakotvené PBY-4 Cataliny 101-P-4 a 101-P-7 od VP-101 PatWing-10.\n\nJako \"sentóki buntaičó\" na \"Rjúdžó\" se Aioi zúčastnil i následujících operací u Singapuru a proti Jávě. S \"Rjúdžó\" se Aioi rozloučil v únoru 1942, kdy byl pověřen funkcí \"hikótaičó\" u 3. \"kókútai\".\n\nV září 1942 se 3. \"kókútai\" přesunula do Rabaulu, aby zde čelila americké invazi na Guadalcanal. Z jeho působení u 3. \"kókútai\" je známo označení jeho A6M2b „X-157“.\n\nDne 27. září 1942 vedl Aioi všech 26 A6M2 3. \"kókútai\" z Rabaulu, aby poskytl blízké krytí devíti \"rikkó\" typu 1 (G4M1) od \"Kisarazu kókútai\" a devíti \"rikkó\" od \"Takao kókútai\" při náletu na Lunga Point na Guadalcanalu. Spolu s 12 A6M2 vzdáleného krytí („volný lov“) se jednalo o nejsilnější doprovod do té doby vyslaný nad Guadalcanal. Nad cílem se Japonci setkali s celkem 34 F4F Wildcat od VMF-223, VMF-224 a VF-5, které se vrhly na bombardéry. Japonští stíhači si nebezpečí hrozícího jejich svěřencům (i jim samým) nevšimli dříve, než byla zasažena první dvě \"rikkó\". Jelikož A6M2 měla vymontovaná rádia kvůli úspoře hmotnosti a nutnosti dosažení maximálního doletu při operacích nad Guadalcanalem, nemohly bombardéry své ochránce upozornit a zavolat na pomoc. Po tomto prvotním zaváhání se Aioi a jeho letci zapojili do souboje, ale americkým pilotům se podařilo oddělit eskortu od bombardérů. Japonci přišli o tři bombardéry (dva sestřelené nad cílem a jeden nouzově přistál v Rekata Bay) a jednu stíhačku. Aioi a jeho piloti si nárokovali pět Wildcatů a jeden SBD Dauntless, ale japonské záznamy neuvádí osobní úspěchy. Podle amerických záznamů nebyl sestřelen žádný Wildcat ani Dauntless.\n\nDne 29. září 1942 Japonci přišli s novou taktikou: bombardéry budou pouze návnada která se po zpozorování pobřežními pozorovateli a zachycení radarem (což vyláká americké stíhače) vrátí na základnu a pouze silný svaz stíhačů bude pokračovat až nad Guadalcanal, kde se vypořádá se svými americkými protějšky. Taková byla teorie… Aioi měl za tímto účelem vést celkem 27 A6M2 (1. a 2. \"čútai\" z 3. \"kókútai\" a 3. \"čútai\" z \"Kanoja kókútai\"). Aioi letěl jako vedoucí 1. \"čútai\". Během letu k cíli se v mracích jednotlivé \"čútai\" od sebe oddělily a bez rádia se nestihly opět spojit dříve, než byla 2. \"čútai\" napadena deseti Wildcaty od VF-5. Američané vyslali do vzduchu celkem 34 Wildcatů od MAG-23 a VF-5. Devatenáct z 27 A6M2 (včetně Aioiho 1. \"čútai\") ani 20 Wildcatů MAG-23 do boje kvůli oblačnosti nezasáhly. Navzdory japonským a americkým nárokům ztratili Japonci čtyři A6M2 (včetně dvou, která musela být odepsána po návratu – všichni piloti přežili) a Američané jeden F4F-4 BuNo 5185, jehož pilot \"ENS\" (podporučík) Joseph D. Shoemaker padl.\n\nRáno 9. října vedl další „volný lov“ 27 A6M2 z 3. \"kókútai\" (9 strojů), \"Tainan kókútai\" (9 strojů) a \"kókútai 751\" (ex \"Kanoja kókútai\", 9 strojů) nad Lunga Point. Američané ale odstartovali pozdě a tak než stačily vystoupat do výšky, Aioi a jeho svaz otočily k návratu.\n\nDne 13. října vedl Aioi skupinu 18 A6M2 od 3. \"kókútai\" a \"kókútai\" 751, která doprovázela první vlnu 27 \"rikkó\" nad Lunga Point. Ačkoliv proti vetřelcům vyslali Američané 42 F4F, sedm P-39 a šest P-400, Japonci byli příliš vysoko a byli příliš rychlí, než aby na ně Američané stihli zaútočit. Pouze čtyři Wildcaty od VMF-121 napadlo bombardéry při odletu, ale 3. \"čútai\" (tři stroje od 3. a tři od \"kókútai\" 751) je zahnala pryč.\n\nK 1. listopadu 1942 byla 3. \"kókútai\" přeznačena na \"kókútai\" 202. Během listopadu se pak jednotka přesunula na letiště Kendari a Aioi byl povýšen na \"šósa\" (少佐 ~ korvetní kapitán), přičemž i nadále zastával funkci \"hikótaičó\". Kromě obrany svěřeného regionu podnikala \"kókútai\" 202 ze základny na Timoru i útoky na Darwin v Austrálii, kterých se Aioi také účastnil.\n\nDne 2. března 1943 vedl Aioi formaci 21 Zer \"kókútai\" 202 z Timoru do útoku na letiště Coomalie v Severním teritoriu. Japoncům se do cesty postavilo celkem 26 Spitfirů Mk.Vc od 54. squadrony RAF a 452. squadrony RAAF. V následujícím střetnutí si sice Japonci nárokovali šest sestřelů a obránci tři, ale ve skutečnosti ani jedna strana nezaznamenala žádnou ztrátu ve vzduchu (pouze Australané museli odepsat jeden Beaufighter A19-31 zničený na zemi).\n\nOd \"kókútai\" 202 měl Aioi odejít v březnu, či dubnu 1943. Alford jej ale uvádí ještě 2. května, když vyjmenovává stíhací piloty, kteří nebyli převeleni do Rabaulu, zůstali a mohli se zúčastnit onoho dne dalšího náletu 25 G4M a 27 A6M na Darwin.\n\nV roce 1943 byl Aioi povýšen na \"čúsa\" (中佐 ~ fregatní kapitán) a po návratu do Japonska působil u výcvikové \"Óita kókútai\".\n\nV srpnu 1944 se Aioi stal \"hikótaičó\" u \"kókútai\" 601 (I), což byla palubní \"kókútai\" 1. \"kókú sentai\" (航空戦隊 ~ divize letadlových lodí). Během bitvy u mysu Engaño se Aioi nacházel na \"Zuikaku\". Ta byla během bitvy potopena a Aioi byl zachráněn jedním z torpédoborců a odvezen na Filipíny.\n\nNa jaře 1945 se Aioi vrátil do Japonska. V květnu 1945 nastoupil na letišti v Macujamě do funkce \"fukučó\" (副長 ~ výkonný důstojník) u \"kókútai\" 343 (II), což byla Gendova jednotka stíhacích es (obdoba německé Gallandovy JV-44).\n\nPočátkem 60. let (až do prosince 1964) zastával Aioi funkci velitele štábu námořních sil sebeobrany. V období od 16. prosince 1964 do 15. prosince 1965 byl velitelem vzdušných sil námořních sil sebeobrany, přičemž k 1. lednu 1965 byl povýšen na \"bakurjó-čó taru kaišó\" (幕僚長たる海将 ~ admirál). Jeho posledním umístěním byl post vrchního velitele námořních sil sebeobrany, který zastával od 16. prosince 1965 do 1. července 1967.\n\n"}
{"id": "460636", "url": "https://cs.wikipedia.org/wiki?curid=460636", "title": "Dance", "text": "Dance\n\nAnglické slovo dance může znamenat: \n"}
{"id": "460638", "url": "https://cs.wikipedia.org/wiki?curid=460638", "title": "Neuilly-sur-Seine", "text": "Neuilly-sur-Seine\n\nNeuilly-sur-Seine (výslovnost: [nœji syʀ sɛn]) je město ležící na severozápadní hranici Paříže (asi 6,8 km od centra); spadá pod departement Hauts-de-Seine, region Île-de-France. Jedná se o jednu z nejhustěji obydlených obcí v Evropě.\n\nV roce 1919 zde byla uzavřena Neuillyská smlouva, upravující hranice Bulharska, poraženého v 1. světové válce.\n\nV letech 1983—2002 zde byl starostou pozdější francouzský prezident Nicolas Sarkozy.\n\n\"Počet obyvatel\"\n\n\nNeuilly je obsluhováno linkou 1 pařížského metra.\n\n\n\n\n"}
{"id": "460639", "url": "https://cs.wikipedia.org/wiki?curid=460639", "title": "Blatnica (hrad)", "text": "Blatnica (hrad)\n\nHrad Blatnica je zřícenina hradu u obce Blatnica na západě pohoří Velká Fatra na severu Slovenska. Na hrad se lze dostat po žluté turistické cestě z Gaderské doliny od chatové osady Gader nebo po neznačené cestě z obce Blatnica. Zřícenina hradu se nachází v nadmořské výšce 540 metrů.\n\nHrad byl postaven mezi po roce 1320 a před rokem 1323, ve kterém patřil županovi Dončovi. Funkcí hradu bylo chránit obchodní cesty (\"magna via\") do Nitry. Později se hrad dostal do vlastnictví uherských králů a v roce 1445 jej odkoupil Ladislav Necpalský. Roku 1540 se majiteli stali Revaiové, v jejichž vlastnictví zůstal do roku 1945. Roku 1605 se hrad vzdal Bočkajovým hajdukům. Později hrad dobyla vojska Imricha Thökölyho a poškozen byl i za Rákocziho povstání. Poslední oprava proběhla roku 1744 a od roku 1790 hrad nebyl obýván. V současné době se členové občanského sdružení Diadém – Združenie záchrany hradu Blatnica snaží o zakonzervování hradu.\n\nVe druhé polovině šestnáctého století bylo přistavěno nové předhradí a hospodářské budovy. Rozměry hradu činili přibližně 60 × 40 metrů, přičemž největší rozlohu měla spodní část s hospodářskými budovami. Dnes už z něj zbyla jen východní zeď, která byla součástí obytných prostor, hlavní budova na severu a věž na ní připojená, která se nacházela uprostřed areálu.\n\nV blízkosti hradu se nacházejí slovanské mohyly se známým nálezem meče Blatnického typu.\n\n\n"}
{"id": "460642", "url": "https://cs.wikipedia.org/wiki?curid=460642", "title": "SMS Schwarzenberg", "text": "SMS Schwarzenberg\n\nSMS Schwarzenberg byla dřevěná třístěžňová fregata používaná rakouským a později Rakousko-uherským námořnictvem. Loď byla postavena v Benátkách. Až po roce 1862 byla vybavena lodním šroubem a parním strojem.\n\nV roce 1854 byla admirálskou lodí arcivévody Ferdinanda Maxe. V roce 1862 začala přestavba lodi, při které byla vybavena parním strojem a lodním šroubem. Jednalo se o dvouválcový ležatý parní stroj o výkonu 1700 iHP, se kterým fregata dosahovala rychlosti až 11 uzlů.\n\nV březnu 1864 byla fregata \"Schwarzenberg\" vlajkovou lodí komodora Wilhelmaa von Tegetthoffa v bitvě u Helgolandu. Druhou rakouskou lodí bojující v bitvě byla fregata SMS \"Radetzky\". Fregata \"Schwarzenberg\" v boji vedeném na krátkou vzdálenost obdržela 153 zásahů a například ztratila celý přední stěžeň.\n\nV roce 1866 byla nasazena v bitvy u Visu, která skončila těžkou porážkou silnější a modernější italské flotily. V bitvě byla zařazena do II. divize, kterou tvořily starší dřevěné lodě. V bitvě ji velel kapitán řadové lodě Georg Millosich.\n\nV roce 1890 byl loď vyřazena.\n"}
{"id": "460648", "url": "https://cs.wikipedia.org/wiki?curid=460648", "title": "Ken-che", "text": "Ken-che\n\nKen-che () je řeka na severovýchodě ČLR v autonomní oblasti Vnitřní Mongolsko. Je přibližně 300 km dlouhá. Povodí má rozlohu 13 800 km².\n\nPramení v severní části Velkého Chinganu Uj-šan. Říční údolí je z převážné části bažinaté. Ústí zprava do Arguně (povodí Amuru).\n\nNejvyšších vodních stavů dosahuje v létě a nejnižších na podzim a v zimě.\n\nVyužívá se k plavení dřeva.\n"}
{"id": "460652", "url": "https://cs.wikipedia.org/wiki?curid=460652", "title": "Freestyle", "text": "Freestyle\n\nFreestyle je forma elektronické hudby, který vznikl na začátku 80. let ve Spojených státech. Popularita žánru přebývá až do dneška, především v portorických a italských komunitách.\n\nFreestyle se vyvinulo v New Yorku a Miami na přelomu osmdesátých let jako fúze disca pozdějších sedmdesátých let s elektronickými synkopickými hudebními nástroji electra osmdesátých let. Styl si oblíbili především \"breakdanceři\". Mezi nejmladší freestyle skladby mimo jiné patří song \"Planet Rock\" (1982) od Afrika Bambaataa & Soul Sonic Force a \"Let the Music Play\" (1983) od Shannon. Freestyle rovněž ovlivnilo techniku samplování, což je typickým znakem hip hopové hudby.\n\nV 90. letech freestyle proniklo do popové hudby a mezi nejznámější hudebníky této popové variace patří MC Hammer, Paula Abdulová, Bobby Brown, New Kids on the Block a Milli Vanilli.\n\n"}
{"id": "460656", "url": "https://cs.wikipedia.org/wiki?curid=460656", "title": "Kaplická brázda", "text": "Kaplická brázda\n\nKaplická brázda je geomorfologický podcelek v západní části Novohradského podhůří. Jedná se o v severojižním směru protáhlou prolomovou sníženinu širokou 5–12 km, která je pokračováním severně položené Českobudějovické pánve. Je ohraničena výraznými zlomovými svahy – zejména na západě, kde sousedí s Prachatickou hornatinou a Českokrumlovskou vrchovinou. Východní ohraničení tvoří převážně údolí Malše, za nímž se zvedají Stropnická pahorkatina a Soběnovská vrchovina. Střední nadmořská výška Kaplické brázdy 568,5 m.\n\n\nKaplická brázda je složená z kaplických svorů, svorových rul a vyvřelin centrálního moldanubického plutonu. Zbytky neogénních usazenin jsou považovány za doklad dřívějšího odvodňování prolomu k jihu – do povodí Dunaje. \n"}
{"id": "460659", "url": "https://cs.wikipedia.org/wiki?curid=460659", "title": "Hradešín (Jizerské hory)", "text": "Hradešín (Jizerské hory)\n\nHradešín ( ), dříve též nazývaný \"Hradčany\", je zalesněný vrch nacházející se ve středu Maršovické vrchoviny, (podřazeném celku Jizerských hor), v okrese Jablonec nad Nisou.\n\nHradešínský vrch začíná na západním okraji Vrkoslavic a pokračuje západním směrem mírným stoupáním až k nejvyšší kótě Hradešína, který je asi 100 m západně od osady Dobrá Voda (Jablonec nad Nisou). Severní svah klesá stále strměji do Jablonecké kotliny, čehož využívá SKI Centrum Dobrá voda se dvěma sjezdovkami dlouhými 300 m. Jižní svahy směrem ke Kokonínu mají mírnější sklon a jsou převážně zemědělsky obdělávány. Hradešínský vrch končí v sedle, kterým vede silnice I/65 spojující Jablonec nad Nisou s rychlostní komunikací R 35 Liberec – Turnov.\n\nZápadní polovina vrchu je porostlá rozsáhlým smrkovým lesem. Zalesněná část byla vyhlášena regionálním biocentrem RC 1253 „Hradešín“. Východním směrem je pomocí nadnárodního biokoridoru K22MB hradešínské biocentrum propojeno s nadregionálním biocentrem NC 85 „Prameny Úpy“. Jihozápadním směrem pokračuje nadregionální biokoridor K19MB, který spojuje Hradešín s biocentrem RC 1252 „Jestřabí“.\n\nRozvodnice mezi povodím Lužické Nisy na severu a povodím Jizery na jihu probíhá od odbočky ze silnice č. 65 na Rádlo východním směrem k vrcholu Hradešína a dále pokračuje po hřebeni přes Vrkoslavice po Černostudnickém hřbetu. Hradešín je tedy částí hlavního evropského rozvodí, neboť odděluje úmoří Severního a Baltského moře.\n\nPřes Hradešín vede místní komunikace, spojující Dolní Dobrou Vodu s Vrkoslavicemi. Úzká silnice odbočuje ze silnice 1/65 na východ, prochází Dolní Dobrou Vodou, po serpentině pokračuje vzhůru do Dobré Vody a po vrstevnici na severní straně hřbetu již jako Sokolovská ulice přichází do Vrkoslavic. Ze silnice jsou krásné pohledy na Jablonec nad Nisou, Jizerské hory s okolními rozhlednami a při dobrém počasí je vidět až na Krkonoše. Automobilisté mohou zaparkovat svůj vůz na ploše u horního konce lyžařského vleku Ski areálu Dobrá Voda.\n\nOd západu k východu vede přes Hradešín dálková modře značená turistická cesta (\"Rádlo - Dobrá Voda - Vrkoslavice - Dolní Černá Studnice\"), která překonává silnici 1/65 po dřevěné turistické lávce. Cesta je zároveň cyklostezkou č. 3038. Žlutě značená cesta vede od nádraží v Rychnově u Jablonce nad Nisou přes Dolní Dobrou Vodu do Dobré Vody. Z Jablonce nad Nisou vede na Hradešín modře značený Jablonecký vnitřní turistický okruh. Na Dobré Vodě je také první zastavení Naučné stezky manželů Scheybalových s informačním panelem.\n"}
{"id": "460661", "url": "https://cs.wikipedia.org/wiki?curid=460661", "title": "Socialistická autonomní oblast Kosovo", "text": "Socialistická autonomní oblast Kosovo\n\nSocialistická autonomní oblast Kosovo (zkráceně SAO Kosovo; srbochorvatsky Socijalistička Autonomna Pokrajina Kosovo, SAP Kosovo; Социјалистичка Аутономна Покрајина Косово, САП Косово; albánsky Krahina Socialiste Autonome e Kosovës) byla socialistickou autonomní oblastí, jež byla součástí Socialistické republiky Srbsko. Svým postavením se nelišila od jednotlivých republik federace, nejviditelnějším rozdílem byla absence vlajky a znaku. SAO Kosovo vznikla v roce 1968 v souvislosti s dodatky pět let staré ústavy. 2. července 1990 se místní parlament pokusil vyhlásit Kosovo svazovou republikou, za což ho srbský parlament 5. července rozpustil. Za konec její existence bývá považováno 28. září 1990, kdy srbský parlament přijal novou ústavu, která fakticky zrušila politickou autonomii obou autonomních oblastí.\n\n\nJiž v roce 1945 rozhodlo Národní shromáždění Lidové republiky Srbsko o vytvoření dvou autonomních oblastí: Kosova a Vojvodiny. Významným mezníkem ve vývoji autonomních oblastí však byla až ústava z roku 1974, která autonomním oblastem poskytovala širší rozsah autonomie. Tito ve svém projevu ke špičkám státu, armády a strany v Karađorđevu na konci roku 1979 kritizoval politiku kosovských představitelů po přijetí ústavy z roku 1974 – podle Tita se kosovští Albánci domnívali, že dostali víc práv a část státnosti, což využili k přímému jednání s představiteli Albánie, kdy tak obešli republikové i federální reprezentace.\n\nZ důvodů rozporů mezi Jugoslávií a Sovětským svazem začala vzrůstat obava z případné infiltrace místního obyvatelstva od Hodžova albánského režimu. Represe vyústily v roce 1956 v takzvaném prizrenském procesu, který byl po pádu Rankoviće označen za nezákonný.\n\nV listopadu 1968 otřásly některými kosovskými a západomakedonskými městy demonstrace Albánců, které požadovaly vytvoření vlastní republiky v rámci jugoslávské federace, která měla zahrnovat území nejen Kosova, ale také část západní Makedonie a Černé Hory. Vláda za pomoci armády nepokoje potlačila, odmítla možnost vzniku samostatné republiky, ale formou ústavních dodatků rozšířila v roce 1971 kompetence autonomních oblastí na faktickou úroveň republik.\n\nV březnu 1981 propukly v Kosovu bouřlivé demonstrace, na nichž demonstranti volali po vlastní republice, sjednocení všech albánských území a velebili soudobý režim v Albánii. Následovalo vyhlášení mimořádného stavu v některých městech a vyhlášení krizové situace (podle tehdejšího jugoslávského názvosloví se jednalo o mírnější stanné právo) v oblasti na dvacet měsíců. V listopadu 1981 přijal ústřední výbor Svazu komunistů Jugoslávie materiál Předsednictva federace, který analyzoval příčiny nepokojů a pokoušel se vytvořit osnovu, jak podobným situacím v budoucnosti politicky předcházet.\n\nV lednu 1986 otiskl literární týdeník \"Kniževne novine\" petici kosovského slovanského obyvatelstva, v níž si stěžují na diskriminaci ze strany místních Albánců. V dubnu 1987 dochází k obratu v politice Slobodana Miloševiće: dosavadní odpůrce projevů srbského nacionalismu podpořil při návštěvě Kosova požadavky místní srbské a černohorské minority památnými slovy: \"Nikdo vás nesmí bít\". Jeho projev na Kosově Poli je počátkem přechodu srbských komunistů k velkosrbskému nacionalismu. V lednu 1988 začíná proces ústavních reforem v Srbsku, na jehož konci jsou v březnu 1989 omezeny pravomoci autonomních oblastí. Oblasti přišly o právo veta na ústavní změny v republice a částečně také o svou zákonodárnou, správní a soudní pravomoc. Ještě v říjnu 1988 demonstrují Albánci proti srbskému nacionalismu a zásahů do autonomie Kosova.\n\nDefinitivní konec autonomie přinesla nová srbská ústava z 28. září 1990.\n\nJe vhodné však také dodat, že ačkoliv Kosovo patřilo mezi ekonomicky nejzaostalejší oblasti SFRJ, místní životní úroveň se oproti meziválečnému období nebývale zvýšila a to také díky fondům, přes které do Kosova proudily finanční prostředky - pravdou ale zůstává, že jejich využití bylo neefektivní., Pravdou také je, že životní úroveň obyvatele Kosova dosahovala zhruba jedné osminy průměrného standardu ve Slovinsku.\n\nPolitickou hegemonii zde jako ve zbytku federace měla Komunistická strana, respektive Svaz komunistů.\n\nPo pokusu o vyhlášení vlastní svazové republiky byl v červenci 1990 rozpuštěn kosovský parlament, jehož pravomoci převzal parlament srbský, což bylo v březnu 1991 stvrzeno zákonem.\n\nV čele státu je po roce 1974, po vzoru federálního Předsednictva, Předsednictvo SAO Kosovo.\n\n\n"}
{"id": "460663", "url": "https://cs.wikipedia.org/wiki?curid=460663", "title": "Danny Ecker", "text": "Danny Ecker\n\nDanny Ecker (* 21. července 1977, Leverkusen) je bývalý německý sportovec, atlet, jehož specializací byl skok o tyči. Závodil za atletický oddíl TSV Bayer Leverkusen.\n\nV roce 2007 se stal v Birminghamu halovým mistrem Evropy a vybojoval bronzovou medaili na světovém šampionátu v Ósace. Již dříve získal bronzové medaile na halovém ME 1998 ve Valencii a na halovém MS 1999 v japonském Maebaši.\n\nJe trojnásobným finalistou letních olympijských her. Na olympiádě v Sydney skončil osmý, v Athénách za výkon 575 cm získal páté místo a v roce 2008 se umístil v Pekingu na šestém místě. Je čtvrtým nejlepším tyčkařem německé historie na dráze, jeho osobním maximem je 593 cm, které skočil v Ingolstadtu. Drží národní rekord v hale. Je jedním z osmi tyčkařů, kteří dokázali v hale překonat hranici šesti metrů. 11. února 2001 v Dortmundu zdolal 600 cm.\n\nAtletickou kariéru ukončil v červnu roku 2012. Kvůli zranění se nemohl zúčastnit domácího šampionátu v Bochumi a tím přišel o možnost bojovat o účast na letních olympijských hrách v Londýně.\n\nSportovní geny zdědil po rodičích. Jeho matka Heide Rosendahlová byla všestranná atletka, která získala na olympiádě v Mnichově v roce 1972 zlato v dálce a štafetě na 4×100 metrů a stříbrnou medaili v pětiboji (100 m přek., vrh koulí, skok do výšky, skok daleký, běh na 800 m). Otec John Ecker býval hráčem basketbalu.\n\n"}
{"id": "460673", "url": "https://cs.wikipedia.org/wiki?curid=460673", "title": "Sancho II. Kastilský", "text": "Sancho II. Kastilský\n\nSancho II. Kastilský ( \"Sancho el Fuerte\", 1037 – 7. října 1072, Zamora) byl kastilský a leónský král.\n\nSancho se narodil jako prvorozený syn Ferdinanda Kastilského a Sanchy, dcery Alfonse V. Kastilské království získal po otcově smrti na konci roku 1065) a mladší bratři se stali králi Leónu a Galicie. Roku 1068 se utkal se svými sousedy a zároveň bratranci Sanchem Navarrským a Sanchem Aragonským v tzv. \"válce tří Sanchů\" u Llantadilla. Celý svůj krátký život bojoval s bratry o území. Byl zabit v říjnu 1072 při obléhání Zamory. Je pohřben v klášteře San Salvador de Oña.\n\n"}
{"id": "460675", "url": "https://cs.wikipedia.org/wiki?curid=460675", "title": "Bílý Potok (Vrbno pod Pradědem)", "text": "Bílý Potok (Vrbno pod Pradědem)\n\nBílý Potok (něm. \"Weisseseife\", polsky \"Biały Potok\") je osada, část města Vrbno pod Pradědem v okrese Bruntál.\n\nOsada vznikla pod jménem Zainhütte v roce 1828 při stejnojmenné huti a hamru postavené vratislavským biskupem. Vratislavské biskupství zde zpracovávalo vlastní železnou rudu natěženou v místních šachtách. Tato huť patřila pod železárny v nedaleké Železné (1770). Vyráběly se zde, jak už napovídá název železné pruty, různé osy pro povozy, různé nářadí a také díly chladných zbraní a kyrysů (část o zbraních je jen z ústního podání). Od svého založení patřila osada pod Mnichov a od roku 1835 pod Železnou. Po zániku hutě ke konci 19. století byla přejmenována na Weisseseife a v roce 1947 na Bílý Potok. Ještě v padesátých letech 20. století zde byl funkční křemencový lom. Asi 1 km od osady cestou na skalách nad údolím Bílého potoka stojí zříceniny dvojhradí Veisenštejn – Rabenštejn. V současnosti je osada křižovatkou turistických tras a nacházejí se zde převážně rekreační objekty.\n\nPočet obyvatel Bílého Potoka podle sčítání nebo jiných úředních záznamů:\nV Bílém Potoce je evidováno 13 adres: 8 čísel popisných (trvalé objekty) a 5 čísel evidenčních (dočasné či rekreační objekty). Při sčítání lidu roku 2001 zde bylo napočteno 8 domů, z toho 5 trvale obydlených.\n\n"}
{"id": "460682", "url": "https://cs.wikipedia.org/wiki?curid=460682", "title": "Když přišli nacisté", "text": "Když přišli nacisté\n\nKdyž přišli nacisté… Pod tímto českým názvem je obvykle skryt známý úryvek textu připisovaného německému protestantskému teologovi Martinovi Niemöllerovi (1892–1984). Skýtá morální apel na většinovou společnost, jež přehlíží útlak menšin či mu dokonce sama napomáhá. Svým způsobem je obdobou proslaveného výroku britského konzervativního myslitele Edmunda Burka: „\"Jediná věc je nezbytná pro triumf zla, aby dobří lidé nedělali nic\"“.\n\nPůvod tohoto textu není s určitostí znám, stejně jako jeho přesné původní znění. Poprvé měl údajně zaznít v roce 1946, později sám Niemöller připustil, že si není zcela jist, kdy uvedený citát poprvé pronesl. Proslavení citátu v pozdějších letech napomohlo jednak vydání knihy Miltona Mayera \"They Thought They Were Free\" (\"Mysleli si, že jsou svobodní\"; 1955), jednak všeobecná intelektuální atmosféra 60. let, kdy zejména v kruzích sociálních aktivistů v USA ovlivněných myšlenkami tzv. nové levice (\"new left\") takřka zdomácněl. Znění citátu bylo často modifikováno dosazením té či oné menšiny (Židé, tělesně postižení, nevyléčitelně nemocní, Svědkové Jehovovi apod.) namísto s největší pravděpodobností původně uvedených komunistů či sociálních demokratů. Poslední, nejčastěji citovaná verze, pochází z roku 1976.\n\nAnglický přepis projevu Martina Niemöllera z ledna 1946:\nTHEY CAME FIRST for the Communists, \nTHEN THEY CAME for the Jews,\n\nTHEN THEY CAME for the trade unionists,\nTHEN THEY CAME for the Catholics,\nTHEN THEY CAME for me\n\nNejdřív přišli pro komunisty, \nPak přišli pro Židy,\nPak přišli pro odboráře,\nPak přišli pro katolíky,\nPak přišli pro mě\n\n"}
{"id": "460690", "url": "https://cs.wikipedia.org/wiki?curid=460690", "title": "Al Quie", "text": "Al Quie\n\nAlbert Harold Quie zvaný Al Quie (*18. září 1923) je americký politik, člen republikánské strany. V letech 1979–1983 zastával úřad guvernéra státu Minnesota.\n\nVyznáním je luterán.\n"}
{"id": "460694", "url": "https://cs.wikipedia.org/wiki?curid=460694", "title": "Klášter San Salvador de Oña", "text": "Klášter San Salvador de Oña\n\nKlášter San Salvador de Oña byl založen roku 1011 kastilským hrabětem Sanchem Garcíou jako benediktinská fundace ve španělském městě Oña v provincii Burgos. Samotný klášter je směsicí několika architektonických stylů. Součástí je královský panteon.\n\n\n"}
{"id": "460695", "url": "https://cs.wikipedia.org/wiki?curid=460695", "title": "Hexan", "text": "Hexan\n\nHexan je uhlovodík s chemickým vzorcem CH. Předpona \"hex\" odkazuje na šest uhlíků, zatímco \"an\" naznačuje, že uhlíky jsou spojeny jednoduchými vazbami (tj. hexan patří mezi alkany). Izomery hexanu jsou převážně nereaktivní, a jsou často používány jako inertní rozpouštědlo v organických reakcích, protože jsou velmi nepolární. Jsou také součástí benzínu a lepidla používaná pro obuv, kožené výrobky a střešní krytiny. V laboratořích se hexan používá k extrakci oleje a maziva z vody a půdy před stanovením gravimetrickou analýzou nebo plynovou chromatografií.\n\nHexan má pět izomerů:\n\n\nHexan se vyrábí rafinací ropy. Přesné složení frakce závisí především na zdroji ropy (surová nebo reformovaná) a omezení na rafinaci.\n\nToxicita hexanu je relativně nízká, i když se jedná o mírné anestetikum. Vdechnutí vysokých koncentrací způsobuje nejprve mírnou euforii, následně ospalost s bolestí hlavy a nevolnost.\n\nNa jaře 2010 bylo v čínské továrně, kde se vyrábějí přístroje iPhone, postiženo mnoho pracovníků chronickou otravou \"n\"-hexanem. Projevovala se u nich únava, slabost, závratě a bolesti hlavy a končetin. Nejméně 62 z nich muselo vyhledat lékařskou péči, někteří byli delší dobu hospitalizováni.\n\n"}
{"id": "460696", "url": "https://cs.wikipedia.org/wiki?curid=460696", "title": "Tlouštík", "text": "Tlouštík\n\nTlouštík může být:\n\n"}
{"id": "460703", "url": "https://cs.wikipedia.org/wiki?curid=460703", "title": "Světy bez hranic", "text": "Světy bez hranic\n\nSvěty bez hranic je název českého vydání fantastického románu \"Detta är verkligheten\" (1968), který napsal švédský spisovatel Bertil Mårtensson. Převážná část románu patří do žánru fantasy, zakončení příběhu do žánru science-fiction. Dílo bylo roku 1972 oceněno na Euroconu jako nejlepší švédská sci-fi.\n\nTéměř celý příběh se odehrává v středověkém královstvích Kamwarlu a Denety. Postupně se v příběhu objevují permoníci, princezna, záludný princ, děsivé monstrum v podzemí či velmi inteligentní zvíře zvané ferd, které je podobné koni a ovládá telepatii. Vypravěčem příběhu je Carli, který si nepamatuje kdo a odkud je. Unese princeznu Deneé z Denety ze spárů zlého prince Cabala, který si ji chce vzít, aby tak získal její království. Carli se s s princeznou sblíží. Na ferdovi se dostanou do hor. Zde jim pomohou mocní permoníci, přesto však jsou dopadeni vojáky prince Cabala. S pomocí ferda unikají a dostanou se do království otce Deneé. Když dorazí do Denety, sděluje Carli Denée, že do tohoto světa nepatří a musí odejít. A v noci zmizí.\n\nProbudí se ze sna a uvědomí si, že je čerstvým absolventem „Školy“, vzdělávacího institutu, kde se učí celé lidstvo pomocí hypnózy. Lidé pak odchází na „Kliniku\" a tráví zbytek života ve snech ve světech podle svých představ. Carli se přemístí do přiděleného bytu, kde pobývá po dobu čtrnácti dnů do dalšího snu. V něm se opět dostane do Kamwarlu, ovšem v době, předcházející prvnímu snu. Je hostem na plese a od jednoho opilého šlechtice se dovídá Cabalův plán na ovládnutí Denety.\n\nPo probuzení z druhého snu ho napadne, že ony sny jsou skutečné, že se vše odehrává v nekonečném množství paralelních světů. Jde za ředitelem „Kliniky\" a dozví se od něho pravdu. Země je přelidněna, a proto lidé tráví většinu svého života v paralelních světech podle svých představ. Aby však nehodlali ve svých „snech“ zůstat, je jim namluveno, že se jedná pouze o sny. Protože Carli patří mezi skupinu lidi, kteří se mohou stát vědci, je mu nabídnuto zůstat v reálném světě a podílet se na řešení skutečných problémů lidstva. Carli však požádá o to, aby se do „svého snového světa\" mohl vrátit k princezně Denée natrvalo. S velkým politováním je mu vyhověno. \n\n\n"}
{"id": "460706", "url": "https://cs.wikipedia.org/wiki?curid=460706", "title": "Dříve než usnu", "text": "Dříve než usnu\n\nDříve než usnu (v anglickém originále Before I Sleep), je 15. epizoda první série sci-fi seriálu \"\".\n\nNa Atlantidě je objevena laboratoř a v ní starší žena ve stázi. Jedná se pravděpodobně o poslední žijící antičku, proto se ji doktorka Weirová rozhodne probudit. Čeká ji však velké překvapení. Dotyčnou je totiž ona sama – doktorka Elizabeth Weirová. Je již velmi stará, ale chtěla by obyvatelům Atlantidy povyprávět svůj příběh dříve, než zemře.\n\nJejí vyprávění začíná příchodem na Atlantidu. Když sem spolu s ostatními před mnoha lety přicestovala, našla město hluboko na dně oceánu. Ihned po jejich příchodu začal štít kolabovat a hrozilo zničení celé Atlantidy. Dříve než stačili cokoliv podniknou, štít selhal a město zaplavila voda. Zachránilo se pouze pár lidí ve dvou jumperech, ti však byli napadeni Wraithy okamžitě, jakmile vyletěli nad atmosféru. Vůbec nevěděli, kdo po nich střílí, nestačili se ani bránit, byli okamžitě sestřeleni.\n\nJeden z jumperů měl v sobě zabudovaný stroj času a těsně před dopadem do oceánu se přenesl 10 000 let zpět. Antikové loď našli a zachránili z ní jediného pasažéra – doktorku Elizabeth Weirovou. Naneštěstí se Antikové nacházeli v kritické fázi války s Wraithy a právě se chystali planetu opustit. Souhlasili vzít doktorku Weirovou s sebou, ale odmítli opět porušit běh času a vrátit ji do budoucnosti.\n\nJen jeden z antických vědců – Janos – měl pro její situaci pochopení. Byl nadšen z faktu, že Atlantida přežila 10 000 let, ale když se dozvěděl, že byla okamžitě po svém znovunalezení zničena, rozhodl se doktorce Weirové i městu pomoci. Sestrojil mechanismus, který měl Atlantidu v případě selhání štítu vynést na hladinu. To však vyžadovalo, aby ve městě někdo po celou dobu zůstal a měnil ZPM. Doktorka Weirová se přihlásila dobrovolně…\n\nAntikové odešli na Zemi a doktorka Weirová zůstala sama. Celé město uložila ke spánku a pak odešla do stáze. Janos stázovou komoru naprogramoval tak, aby ji každých 3 000 let probudila a ona mohla vyměnit ZPM. Jakmile se na Atlantidu dostali lidé ze Země, měla se doktorka Weirová vzbudit, k tomu však nedošlo, a proto ji našli až nyní – náhodou.\n\nVelkou část svého života obětovala, aby zachránila město i všechny příchozí ze Země. Byla velmi ráda, že jim může celý svůj příběh povědět. Zemřela, jakmile ho dokončila…\n"}
{"id": "460708", "url": "https://cs.wikipedia.org/wiki?curid=460708", "title": "Ladislav Fujdiar", "text": "Ladislav Fujdiar\n\nLadislav Fujdiar (* 29. ledna 1967 v Kladně) je bývalý fotbalista, fotbalový trenér a funkcionář.\n\nS fotbalem začínal v šesti letech v Kladně za Kablo Kročehlavy, kde působil až do vojny. Na vojnu narukoval do Českých Budějovic, byl zařazen do průzkumné roty a půl roku prakticky neviděl míč. Potom vojáci uspořádali turnaj, kde nastoupil za čtyřdvorská kasárna a všiml si ho trenér Jindřich Dejmal, který vedl budějovickou VTJ. Díky tomu byl přeřazen do Žižkových kasáren ke spojařům a hrál za VTJ České Budějovice v krajském přeboru. Během vojny dostal nabídky z SONP Kladno a Dynama České Budějovice. Po návratu do Kablo Kročehlavy, však přestoupil do Sparty Praha, kde se ovšem v konkurenci Skuhravého, Grigy, Petara Nováka, Kuklety do hry nedostal, jen asi čtyřikrát byl na lavičce jako náhradník. Dynamo České Budějovice jej získalo na roční hostování. V roce 1990 projevila Sparta zájem o Jiřího Němce a Fujdiar společně s Daniel Drahokoupilem přestoupili do Dynama v rámci vyrovnání se Spartou. V tehdy druholigovém Dynamu Fujdiar nastupoval nejčastěji vedle Procházky s Urbanem, hrálo se na tři útočníky. Po dvou letech Fujdiarova působení postoupilo Dynamo v roce 1991 do ligy. O postupu se rozhodovalo v posledním kole v utkání v Havířově, které Dynamo vyhrálo 2:1 a Fujdiar si připsal gól a přihrávku. Za Dynamo v 90. letech 20. století odehrál největší část své profesionální kariéry - strávil tam 12 sezon, jen v sezóně 1993/94 působil na hostování v Sigmě Olomouc a Baníku Ostrava, se kterým získal 3. místo v lize. V roce 1996 byl v širší nominaci české reprezentace na EURO, nakonec dostal přednost olomoucký Milan Kerbr. Z Českých Budějovic nikdy do jiného českého klubu nepřestoupil, i když se o něj prvoligové kluby řadu let zajímaly, v sezóně 1997/98 měl nabídky i z belgické nejvyšší ligy − s jedenácti góly byl nejlepším střelcem ligového podzimu a chtěl ho belgický klub KVC Westerlo, ale přestup zkrachoval na výši odstupného pro Dynamo. Dvakrát pomohl Jihočechům k postupu do nejvyšší soutěže (1990/1991 a 1998/99). Je hráčem s nejvyšším počtem startů (190) a s 37 góly druhým nejlepším střelcem v historii tohoto klubu (za Karlem Váchou s 55 góly).\n\nČeskobudějovické Dynamo jako hráč definitivně opustil až 1. února 2001, kdy přestoupil společně s Petrem Hruškou do klubu Union Perg hrajícího o záchranu v rakouské landeslize. Za půl druhého roku postoupili do třetí ligy. Pak hrál v Rakousku ještě za další dva kluby − v Rohrbachu a Pregartenu, kariéru končil ve Čtyřech Dvorech, Chvalšinách a Plané. Do Českých Budějovic se po ukončení profesionální kariéry vrátil jako trenér dorostu v roce 2004. I přesto, že mu v lednu 2010 byl operován kyčelní kloub, hraje ještě ve svých 49 letech za SK Planá, kde též v minulosti vykonával funkci předsedy klubu. V roce 2009 se stal členem Síně slávy SK Dynamo.\n\nJe druhý nejstarší ze sedmi sourozenců, fotbal hráli i jeho bratři Josef a Jaroslav. Je ženatý, má dvě dcery: Markétu a Anetu.\n\n"}
{"id": "460713", "url": "https://cs.wikipedia.org/wiki?curid=460713", "title": "Klášter Lorvão", "text": "Klášter Lorvão\n\nKlášter Lorvão je ženský klášter v obci Penacova, okres Coimbra. Původně benediktinský klášter byl založen v 9. století, na počátku 13. století za vlády krále Sancha I. přešel klášterní areál do rukou cisterciáckého řádu. Po celou dobu středověku si udržel velký vliv, v klášterním scriptoriu vznikla pestře iluminovaná \"Apokalypsa z Lorvãa\" a další nádherné rukopisy.\n\nO významnosti kláštera svědčí i přítomnost více než 300 jeptišek a mezi nimi i královských dcer. Řádovými sestrami se tak staly Tereza Portugalská, zapuzená manželka Alfonse IX. Kastilského, Urraca Afonso (nemanželská dcera Alfonse III., Branca - legitimní dcera Alfonse III. a Dulce - dcera Alfonse III. Leonského.\n"}
{"id": "460714", "url": "https://cs.wikipedia.org/wiki?curid=460714", "title": "Bitva u Grossbeeren", "text": "Bitva u Grossbeeren\n\nBitva u Grossbeeren byla bitva napoleonských válek, ve které se střetly vojska francouzského maršála Oudinota, které z Napoleonova příkazu postupovaly na Berlín, s prusko-švédskými silami pod velením generálporučíka Bülowa. Bitva se odehrála 23. srpna 1813 a skončila vítězstvím prusko-švédské armády, která tak ukončila francouzský postup na Berlín.\n\nV roce 1812 proběhlo pro Napoleona katastrofální ruské tažení a ruská armáda záhájila postup až za hranice své země. Brzy se k Rusku přidalo Prusko a později Švédsko a Anglie (pouze malá podpora). V květnu 1813 však spojená rusko-pruská vojska utrpěla porážku v bitvách u Lützenu a Budyšína. Následoval mír, po kterém Napoleon seskupil síly a dostal čerstvé posily z Francie, zatímco spojenci si napravovali morálku. Napoleon se snažil vyjednat delší mír na tzv.Pražském kongresu, který ale ani jedna ze stran nebrala vážně a tudíž bylo jasné, že po první fázi saského tažení, nadešla druhá fáze. Napoleon se rozhodl aktivně zaútočit hned po skončení příměří, zatímco spojenci měli v plánu ze začátku obranou strategii, ale po vyčerpáni francouzských vojsk chtěli přejít do protiútoku. Napoleon se v rámci své strategie poté rozhodl vyslat armádu na Berlín, proti Severní armádě, jejíž části stojící před Berlínem velel pruský generálporučík Friedrich Wilhelm Bülow. Velením francouzské armády byl pověřen maršál Nicolas-Charles Oudinot, vévoda z Reggia, který sice byl udatný, ale vojenský rozum u něho nebyl už natolik dobrý. Pro dobytí Berlína dostal od Napoleona 3 sbory, 4.Reynierův, 7.Bertrandův, a svůj vlastní, 12. pěší sbor. K tomuto uskupení dostal ještě jako podporu jezdectvo Itala Arrighiho. Tato armáda byla oficiálně pojmenována Berlínská armáda.\n\nProti tomuto uskupení stál již zmíněný pruský generálporučík Friedrich Wilhelm Bülow, který velel části Severní armády, jež celá ale spadala pod velení bývalého Napoleonova maršála Bernadotta, který se stal díky Napoleonovi švédským králem, ale pak přešel na stranu spojenců. Pruský generálporučík měl přesilu mužů, ale o část byl oslaben, protože byla posláni dopředu jako předvoj, kterému velel generál Bogislav Emanuel Friedrich von Tauntzien.\n\nOudinot se vydal už 18. srpna 1813 na pochod z Baruthu směrem na západ k Luckenwalde, kde se měl setkat se dvěma divizemi generála Girarda, se kterými chtěl dál postupovat na Berlín, který měl společně s maršálem Davoutem (postupujícím ze severu) obsadit. 21. srpna dorazil se svými třemi sbory do prostoru Luckenwalde, odkud se vydal na hlavní město Pruska.\n\nPo odchodu z Luckenwalde se Oudinot s Reynierem a Bertrandem dostali do bahnitého, hustě zalesněného území, a tudíž se musely rozdělit na tři oddělené skupiny, které svým tvarem připomínaly vějíř. Na pravém boku byl Bertrand se svým 7. sborem, uprostřed Reynier s 4. pěším sborem a italským jezdectvem, a pravý bok kryl sám Oudinot se svým 12. pěším sborem. Brzy došlo k prvnímu střetu, když Pacthodova divize (Oudinotův sbor) narazila na malé síly ve vesnici Trebbin. Díky malé pomoci Reyniera zprava se podařilo vesnici okamžitě dobýt.\n\nNásledující den, 22. srpna vytlačil Bertrand malý pruský oddíl ze vsi Juhnsdorf, načež Oudinot napsal Napoleonovi hlášení, že pravděpodobně již 24. srpna bude Berlín jeho a to bez boje. Ke své smůle ale netušil, že pár kilometrů před ním stojí většina Bernadottovy Severní armády. Bernadotte ale nechtěl Berlín bránit, což Oudinotovi hrálo do karet. Nakonec však Bernadotte kvůli naléhajícím pruským generálům zůstal na svojí pozici, takže proti Oudinotovým silám stála značná převaha. Nic netušící Oudinot 23. srpna zahájil v hustém dešti opět postup na západ. Rozdělení bylo opět stejné, Oudinot postupoval nalevo na vesnici Ahrensdorf s pomocí jezdectva generál Fourniera, uprostřed postupoval Reynier, který neměl prakticky žádné jezdectvo. Jeho úkolem bylo obsadit vesnic Grossbeeren. Nalevo postupoval Bertrand Na Blakenfelde, s jezdeckými brigádami generálů Defrancea a Beaumonta. Jediná záloha pro všechny uskupení byla Raglovichova divize s Jezdeckou brigádou generála Lorgeho.Podmínky pro boj byly špatné, hustě lilo, viditelnost byla mizivá a sbory se nemohly držet u sebe, tudíž se musely dorozumívat pomocí kurýrů, kteří ale v takovém počasí také nemohli odvést dobrou práci.\n\nJízdní hlídky Bertrandova sboru zjistily během postupu přes Juhnsdorfský hvozd přítomnost velkých pruských jednotek před vsí Blankefelde, kde zaujali postavení proti lesu. Těmto jednotkám velel generál Tauetzien, veterán tažení roku 1806, kde si vedl docela dobře, ale kvůli neschopnosti jiných velitelů Prusové tehdy rychle prohráli. Tauetzien díky svým jezdeckým hlídkám věděl, že se 4. sbor přibližuje, a měl proto dost času připravit se na jeho útok. Rozhodl se zaujmout pozici u mokřin blízko vesnice Grossbeeren. Jeho jednotky tvořily z větší části příslušníci Landwehru (dobrovolníci s minimálním výcvikem), kteří neuměli v zastavěném terénu moc dobře bojovat.\nKolem deváté hodiny se z hvozdu jako první vynořila italská divize pod vedením generála Fontanelliho. Během jedné hodiny se rozvinula a zhruba pár minut po desáté se vrhla čelně na pruská vojska, kromě šesti praporů, které se měly pokusit navázat dotek Reynierem, popř. provést obchvatný manévr. Čelní útok byl rychle zastaven palbou pruského dělostřelectva, které bylo samo ostřelováno zuřivě francouzským dělostřelectvem, to ale střílelo jen z několika málo děl, ostatní se totiž nemohla rozvinout. Po čtyřech hodinách dělostřelecké přestřelky a lidského masakru se Bertrand stáhl zpět do hvozdu a čekal na podporu od Reynierova 7. sboru. Tím by byl Tauentzien obklíčen zprava i z centra a musel by ustoupit.\n\nVe tři hodiny se 7 kilometrů od bojiště začal vynořovat Reynierův sbor, na čele s divizí saského generála Sahrera von Sahra, který brzy spatřil kostelík a větrný mlýn u Grossbeerenu a začal se pohybovat tím směrem, kde ho překvapil malý pruský oddíl mojora von Sandratra, pálící po něm čtyřmi děly. Saský generál nezaváhal, rozvinul jednotky a zahájil palbu ze svých šestnácti děl. Zanedlouho mu patřila výšina i s větrným mlýnem, protože Prusové se urychleně vzdálili od hořící vsi Grossbeeren, kterou Sahrova děla zapálila.\n\nMezi čtvrtou a pátou hodinou se ke vsi Grossbeeren přiblížily zbylé dvě divize Reynierova sboru, Durutteho a Lecoqova, čímž se osmnáctitisícový sbor stal kompletním. Reynier nechal uhasit plameny ve vsi a nařídil jednotkám, aby se utábořily. Mezi vsí a větrným mlýnem (pravé křídlo), se utábořila von Sahrova divize, na kopci vedle ní Durutteho a saská divize Lecoqua se utábořil na levém křídle, aby bránila nekrytý bok od vsi Neu Beeren. Štáb 7. sboru se bál, že někde poblíž je pruská armáda, a upozorňoval že sbor nemá krytý ani jeden bok jiným sborem. Reynier však všechny pochybnosti odmítal a prohlašoval, že pruská vojska se neobjeví. V tu chvíli vůbec netušil že 7 kilometrů severně od něj bojuje Bertrand bez pomoci, jelikož neslyšel zvuky děl.\n\nZatímco Reynier se utábořil u Grossbeeren a nechal Bertranda bez pomoci, tak generálporučík Bülow zvuk děl slyšel a okamžitě se vypravil na pomoc Tautenzienovi k Blankenfelde. Poslal svého pobočníka von Boyena k Bernadottovi se žádosti o podporu, který ji odsouhlasil. Když dorazil 3. pruský armádní sbor k Ruhlsdorfu, 4 kilometry od Blankenfelde, potkal tam malý oddíl majora Sandrarta, který se právě stáhl z Grossbeeren. Major informoval generálporučíka o situaci. Bülow okamžitě svolal válečnou radu, která rychle rozhodla o útoku na Grossbeeren. Sbor se otočil msěrem k vesnci a vydal se vstříc 7. francouzskému sboru Reyniera.\n\nBitva ukončila francouzský postup na Berlín a značně posílila bojového ducha Prusů.\n\nPo bitvě jeden pruský voják nazval tento střet Grossbeerenské slunce. Šlo ironickou parafrázi Slavkovského slunce, jež se brzy rozletěla Pruskem.\n\nÚčastník bitvy na francouzské straně generál Sahrer von Sahr byl potomek českých exulantů, patřících do rodu Žďárských ze Žďáru.\n\nJiří Kovařík: Napoleonova tažení III.\n"}
{"id": "460715", "url": "https://cs.wikipedia.org/wiki?curid=460715", "title": "Danė", "text": "Danė\n\nAkmena-Danė je řeka na západě Litvy (Klaipėdský kraj), v Žemaitsku, v okresech Kretinga a Klaipėda. Je dlouhá 62,5 km. Povodí má rozlohu 580,2 km². Pramení u vsi Mažieji Žalimai protéká okresem Kretinga, městem Kretinga, okresem Klaipėda a v Klaipėdě se vlévá do Kurského zálivu, 3 km od jeho ústí do Baltského moře. \n\nOd pramene až k hranici Klaipėdského okresu, která prochází po jižním okraji jižní městské čtvrti Kretingy „Bajorai“ se řeka jmenuje Akmena, od této hranice až k ústí se jmenuje Danė (úřední název), dříve (do roku 1984 pouze) také Dangė. Poprvé byla tato řeka zmíněna 29. července1252 ve smlouvě mezi vedením Livonského řádu a kuršským biskupem Heinrichem (viz Historie města Klaipėdy) o stavbě Klaipėdského hradu, zde je pojmenována Dange (r. 1253 – Danghe, r. 1290 – Dange).\n\nMezi 55-57 km a v Klaipėdě je řeka zregulována. Střední tok prochází erozním údolím, je tu mnoho balvanitých peřejí. Pod Kretingou teče širokým údolím. Průměrná šířka údolí je 400 - 500 m, výška strání je 5 - 10 m. Šíře koryta v horním a středním toku průměrně 5 - 18 m, v dolním toku do 40 m. Hloubka 0,3 - 1,3 m, v Klaipėdě 5-7 m. Průměrný spád je 88 cm/km, v dolním toku (posledních 15 km) 7 cm/km. Rychlost proudu je 0,1-0,2 m/s. Průtok u ústí: max. 90, min. 0,7 m/s. Jarní povodňové zvýšení hladiny: v horním toku do +3 m, u Klaipėdy do 1,7 m.\n\nMá se za to, že název kuršského původu \"Dangė\" vznikl od toho, že řeka u Klaipėdy tvoří ostrý \"roh/úhel\". O původu názvu horního toku - Akmena - sledujte v rozcestníku Akmena.\n\n\nNa řece jsou 4 vodní nádrže:\nDalší:\n\nNa pravém břehu, asi 150 m od ústí do Kuršského zálivu je I. přívoz z Klaipėdy na Kuršskou kosu, do čtvrti Smiltynė. Řeku na území Klaipėdy překlenuje sedm mostů, z toho dva byly po II. světové válce obnoveny v těsné blízkosti původních.\nPodle archeologických nálezů a údajů kartografů (včetně historických) byl vliv řeky Dangė na formování města značný. V převážné části historie - až do konce předválečného období bylo možno od moře vplout až do středu města. Lodě z Klaipėdy pluly do Anglie, Dánska, Švédska, Jižní Afriky, Kanady, Ameriky. Do centra Klaipėdy připlouvaly po moři náklady soli z Portugalska, vína z Marseille, nejrůznější zboží z oblasti Středozemí. Byly v minulosti doby, kdy za rok 600 lodí připlouvalo, vyskytl se den, kdy z Klaipėdy odplulo 200 lodí. Vůbec největší lodi do řeky nevplouvaly, ale vplouvávaly do ní i zaoceánské lodě. \n\n"}
{"id": "460716", "url": "https://cs.wikipedia.org/wiki?curid=460716", "title": "Julie Coinová", "text": "Julie Coinová\n\nJulie Coinová (* 2. prosince 1982 Amiens) je francouzská trenérka a bývalá profesionální tenistka. Ve své kariéře na okruhu WTA Tour nevyhrála žádný turnaj. V rámci okruhu ITF získala deset titulů ve dvouhře a šestnáct ve čtyřhře.\n\nNa žebříčku WTA byla ve dvouhře nejvýše klasifikována v červenci 2009 na 60. místě a ve čtyřhře pak v dubnu 2010 na 49. místě. Trénoval ji Nicolas Copin.\n\nVe francouzském fedcupovém týmu debutovala v roce 2010 liévinským čtvrtfinále světové skupiny proti Spojeným státům, v němž prohrála třetí dvouhru s Melanii Oudinovou. Francouzky odešly poraženy 1:4 na zápasy. V soutěži nastoupila ke třem mezistátním utkáním s bilancí 0–1 ve dvouhře a 1–1 ve čtyřhře.\n\nK sezóně 2016 trénovala Američanku Madison Brengleovou.\n\nV rámci hlavních soutěží událostí okruhu ITF debutovala v listopadu 2009, když na turnaji v Le Havre s dotací 10 tisíc dolarů prošla z kvalifikace až jako tzv. šťastná poražená. Po dvou výhrách podlehla ve čtvrtfinále Italce Valentině Sassiové. V závěru března 2001 vybojovala v této úrovni premiérový titul kariéry, když s krajankou Olivií Cappellettiovou ovládla finále čtyřhry amienského turnaje proti německo-chorvatskou dvojicí Bianca Cremerová a Jelena Pandžićová. První singlovou trofej přidala v červnu 2005 ve francouzském Les Contamines po vítězství nad Slovenkou Dominikou Nociarovou.\n\nDebut v nejvyšší grandslamové kategorii zaznamenala na French Open 2006, kde ve dvouhře skončila v úvodním kole kvalifikace s Australankou Nicole Prattovou. Do ženské čtyřhry nastoupila po boku krajanky Youlie Fedossovové na divokou kartu. V první fázi však uhrály jen tři gamy na estonsko-americký pár Maret Aniová a Meilen Tuová.\n\nNa US Open 2008 přijížděla jako 188. hráčka žebříčku WTA. V tříkolové kvalifikaci na její raketě postupně zůstaly Američanka Amanda McDowellová, Bulharka Sesil Karatančevová a konečně Britka Elena Baltachová, jíž zdolala až v tiebreaku rozhodující sady. Postoupila tak do dvouhry US Open 2008, první své hlavní singlové soutěže na majoru. Jednalo se také o její debut na okruhu WTA Tour.\n\nNejdříve vyřadila Australanku Casey Dellacquovou ve dvou sadách 7–6 a 7–6. Poté se objevila v hlavních zprávách světových médií, když porazila úřadující světovou jedničku Anu Ivanovićovou ze Srbska po setech 6–3, 4–6 a 6–3. Stanice ESPN a časopis \"Sports Illustrated\" to nazvaly jednou z největších porážek v historii tenisu. První nasazená na newyorském grandslamu vypadla v takto časné fázi naposledy předtím v roce 1967, když ve druhém kole dohrála Brazilka Maria Buenová.\n\nVyrovnala i rekord okruhu WTA v nejrychlejším vítězství nad členkou elitní světové desítky, když ji zdolala ve druhém odehraném zápase kariéry. Před ní takto rychlé výhry dosáhla pouze Američanka Andrea Leandová a později i Španělka Garbiñe Muguruzaová. K danému datu vytvořila rekord jako nejníže postavená tenistka žebříčku WTA (188.), která zdolala úřadující světovou jedničku (o rok později ji překonala 226. v pořadí Čang Šuaj).\n\nVe třetím kole však podlehla favorizované krajance Amélii Mauresmové poměrem 4–6 a 4–6.\n\nDo první stovky světové klasifikace premiérově nahlédla 27. října 2008, když se posunula ze 118. na 99. místo.\n\nPoslední zápas na profeionálním okruhu odehrála na listopadovém turnaji Open de Limoges 2015 ze série WTA 125K, kde na divokou kartu nestačila v otevíracím duelu na krajanku Mathildu Johanssonovou. Ve čtyřhře pak s Pauline Parmentierovou skončily v úvodním, čtvrtfinálovém kole po porážce od pozdějších vítězek Barbory Krejčíkové a Mandy Minellaové.\n\n"}
{"id": "460718", "url": "https://cs.wikipedia.org/wiki?curid=460718", "title": "Robert Bresson", "text": "Robert Bresson\n\nRobert Bresson (* 25. září 1901, Bromont-Lamothe, Puy-de-Dôme, Auvergne, Francie - 18. prosince 1999, Paříž, Francie) byl francouzský režisér.\n\nPůvodně byl malíř, který se posléze prosadil ve čtyřicátých letech jako filmový režisér a dalších čtyřicet let zůstal jednou z nejvlivnějších postav světové kinematografie. Nestál o popularitu vlastní osoby a informace o svém soukromí celý život skrýval. Proslavil ho jedinečný přístup k filmu, originální práce se všemi jeho složkami. Jeho díla jsou neobvykle citlivá, harmonická, plná zvláštní spirituality i tragiky.\n\nNarodil se 25. 9. 1901 v Auvergne, menším městě ležícím jižně od Paříže (donedávna se z neznámých důvodů uváděl rok 1907). S nevalným zájmem o studia absolvoval gymnázium a podle některých zdrojů poté studoval filozofii. Byl hudebníkem a fotografem. Teprve později ho začala fascinovat literatura, především Stendhal, Dickens, Dostojevskij, Mallarmé, Valéry, Montaigne a Proust. Celý život se věnoval také malířství. Roku 1926 si vzal Leidii van der Zee, později (neznámo kdy) se rozvedli. V letech 1940/41 byl 18 měsíců německým válečným zajatcem. Roku 1949 založil s Jeanem Cocteauem a Rogerem Leenhardtem společnost Objectif 49, z níž později vzešel časopis Cahiers du Cinéma. Několik let byl prezidentem Societé des realisateurs de films. Na začátku 90. let se oženil podruhé. Tu čest měla Marie-Madeleine van der Mersch, asistentka režie u jeho filmu Čtyři noci jednoho snílka. Společně s violoncellistou Mstislavem Rostropovičem založil v Paříži Společnost Andreje Tarkovského, pečující o Tarkovského odkaz. Snad pro vyznění svých filmů byl považován za jansenistu, sám to ale popíral a hlásil se jen obecně ke katolicismu. Zemřel bez výraznějšího zájmu médií 18. prosince 1999 na svém venkovském sídle v Droue-sur-Drouette západně od Paříže.\n\nK filmu se dostává počátkem 30. let, psal dialogy ke komedii To byl muzikant (1933). Roku 1934 natáčí svou prvotinu, pětadvacetiminutovou surreálnou satirickou frašku, která hýří vizuálními nápady a gagy. Film Les Affaires publiques (Veřejné záležitosti) ale neměl divácký úspěch a posléze byl dokonce ztracen a objeven až v roce 1988. Devět let Bresson nedostal příležitost režírovat. V tomto období se podílel na dvou scénářích. Krátce také asistoval u Reného Claira (v jednom rozhovoru to ale popřel), film nebyl nikdy dokončen.\nCelovečerním debutem byly v roce 1943 Andělé hříchu, příběh z prostředí kláštera o dvou ženách protikladných povah. Film se na první pohled odlišoval od ostatních snímků té doby evidentní nevyklenutostí fabulačního oblouku, rozdrobením dějové linie a vyústěním, které dbá daleko více o duchovní poselství příběhu než o logické vyvrcholení jeho dějových peripetií. To vše se stane pro Bressonovy filmy typické. Film znovu neměl úspěch u řadových diváků a následující Dámy z Bouloňského lesíka (1945) byly dokonce častokrát vypískány (nadchly ale mladíky, kteří se proslaví jako pilíře Francouzské nové vlny). Herečka Maria Casarésová vzpomíná na Bressona jako na „nesnesitelného tyrana a pedanta“, jemuž by „před kamerou snad nejlépe byli vyhovovali roboti s plně automatizovaným, bezduchým projevem“.\nS filmem Deník venkovského faráře (1951) se Bresson psychologického herectví vzdává už nadobro a nadále pracuje výhradně s neherci („modely“), které nutí své repliky opakovat tak dlouho, až se jim plně zautomatizují (mimo jiné i proto znějí dialogy tak úsečně a stručně – aby se dobře pamatovaly). Ideální bylo, když model nepřemýšlel o tom, co dělá a říká, nepoužíval mimiku a nechal jen působit svou tvář, která „je vymodelována jeho duší“ (a odkazuje tedy ne k aktuálním psychickým pochodům postavy, ale k její dlouhodobé niterné identitě). Z toho měla vycházet věrohodnost. Klasické „předstírající“ herectví Bressona iritovalo, stejně jako „naivní barbarství“ dabingu. Nechodil skoro vůbec do kina, protože se prý na normální filmy prostě nedokázal dívat.\nJediným výrazným komerčním úspěchem byl snímek K smrti odsouzený uprchl (1956), který byl mimo jiné oceněn cenou za režii v Cannes. S různými přestávkami zapříčiněnými problémy se sháněním peněz vznikaly další filmy, z nichž nejvýznamnější jsou Pickpocket (1959), volně inspirovaný románem Zločin a trest, A co dále, Baltazare (1966), jehož hlavním hrdinou je osel, Muška (1967) a Peníze (1983), s kterými podruhé získal cenu za režii v Cannes.\nDodnes je ve filmařském světě autoritou a hlásí se k němu takoví tvůrci jako třeba Jean-Luc Godard, Paul Schrader, Michael Haneke, Aki Kaurismäki nebo Jim Jarmusch.\n\nRobert Bresson, Poznámky o kinematografu (Dauphin, Praha, 1998), přeložil Miloš Fryš, ISBN 80-86019-68-3\n"}
{"id": "460719", "url": "https://cs.wikipedia.org/wiki?curid=460719", "title": "Dane", "text": "Dane\n\nDane nebo DANE může být:\n\n"}
{"id": "460729", "url": "https://cs.wikipedia.org/wiki?curid=460729", "title": "Humbug", "text": "Humbug\n\nHumbug je třetí studiové album britské skupiny Arctic Monkeys, vydané 19. srpna v Japonsku, 24. srpna ve Velké Británii a 25. srpna v USA\n\n\n\n"}
{"id": "460732", "url": "https://cs.wikipedia.org/wiki?curid=460732", "title": "Walter Bedell Smith", "text": "Walter Bedell Smith\n\nGenerál Walter Bedell Smith (5. října 1895 Indianapolis – 9. srpna 1961 Washington, D.C.) byl americký voják, zpravodajský důstojník, diplomat a státní úředník. Působil jako náčelník štábu vrchního velitele západních Spojenců ve 2. světové válce Dwighta D. Eisenhowera, v období 1946–1948 byl velvyslancem USA v Sovětském svazu a v letech 1950 až 1953 ředitelem Ústřední zpravodajské služby USA.\n\nJiž v 16 letech vstoupil do americké Národní gardy. V roce 1917 se stal důstojníkem a se 4. americkou divizí se zúčastnil 1. světové války, kterou ukončil na území Francie v hodnosti nadporučíka. Období mezi oběma světovými válkami strávil v různých štábních a zpravodajských armádních funkcích, také studoval na různých vojenských školách.\n\nNa počátku 2. světové války si jej v roce 1941 (tehdy v hodnosti majora) generál George Catlett Marshall vybral do funkce asistenta (tajemníka) náčelníka svého generálního štábu. V roce 1942 se stal státním sekretářem USA ve spojeném anglo-americkém výboru náčelníků štábů. Před invazí USA v Severní Africe v roce 1943 byl odeslán do Evropy, aby v Anglii působil jako náčelník štábu vrchního velitele Spojenců Dwighta D. Eisenhowera, kde úspěšně sloužil až do konce 2. světové války, kterou ukončil v hodnosti generálporučíka. Jakožto náčelník štábu vrchního velitele Spojeneckých sil se aktivně se podílel na přípravě dne „D“ a spojeneckého vylodění v Normandii.\n\nPo 2. světové válce od 3. dubna 1946 do 25. prosince 1948 působil jako velvyslanec USA v Sovětském svazu. Poté krátce velel 1. americké armádě (1949–1950). Od roku 1950 do roku 1954 byl ředitelem CIA, od 9. února, 1953 do 1. října, 1954 pracoval ve funkci podtajemníka na ministerstvu zahraničních věcí.\n\nZemřel na srdeční infarkt dne 9. srpna 1961 ve vojenské nemocnici Walter Reed Army ve Washingtonu D. C. Pohřben byl na Arlingtonském národním hřbitově. Jeho žena Mary Eleanor Smith (1893–1963) je pohřbena společně s ním.\n\n\n"}
{"id": "460733", "url": "https://cs.wikipedia.org/wiki?curid=460733", "title": "Texel (grafika)", "text": "Texel (grafika)\n\nTexel (texture element\" nebo texture pixel\") je základní jednotkou textury (tapety) používané v počítačové grafice. Stejně jako obraz je tvořen polem pixelů, tak textura je tvořena polem texelů.\n\nPři texturování 3D povrchu (tzv. proces mapování textur) renderer mapuje texely do odpovídajících pixelů výsledného obrazu. Na moderních počítačích tuto operaci provádí grafická karta.\n\nKdyž je potřeba texel na jiné než celočíselné pozici, tak se provede filtrování textur. Když je potřeba texel mimo texturu, lze využít jedné z těchto možností:\n\n"}
{"id": "460734", "url": "https://cs.wikipedia.org/wiki?curid=460734", "title": "Cereálie", "text": "Cereálie\n\nCereálie, neboli obiloviny, se dělí na celozrnné a necelozrnné. Obilovina ve formě obilky představuje hlavní produkt obilnin a současně je surovinou potravinářského průmyslu.\n\nVýhodou celozrnných cereálií je z výživového hlediska vyšší obsah cenných látek, které pocházejí z obalové vrstvy - otruby a ze zárodku neboli klíčku. Při klasickém zpracování zrna se totiž používá vymílací proces, při kterém se odstraní obalové vrstvy i klíček. Do výsledného produktu se pak dostává pouze jedna část zrna označovaná jako endosperm, který v zrnu představuje zásobárnu energie (pro růst zárodku nové rostlinky). Tímto postupem je však mouka ochuzena o řadu důležitých vitamínů, minerálů a jiných cenných živin obsažených v ostatních částech zrna. Rafinace také obvykle odstraní z potraviny většinu vlákniny.\n\nNázev cereálie je odvozen od římské bohyně Cerery.\n\n\nPři zpracovávání celozrnné mouky se naopak melou všechny části zrna. Potraviny \nv nerafinovaném stavu obsahují vyšší množství vlákniny, antioxidantů, vitamínů a minerálů.\n\n"}
{"id": "460736", "url": "https://cs.wikipedia.org/wiki?curid=460736", "title": "Seznam švédských hudebníků", "text": "Seznam švédských hudebníků\n\nTento článek obsahuje výčet švédských zpěváků, hudebníků a hudebních skupin.\n\n\n\n"}
{"id": "460738", "url": "https://cs.wikipedia.org/wiki?curid=460738", "title": "Azua", "text": "Azua\n\nAzua je provincie Dominikánské republiky, ležící na jihozápadě krajiny. Rozlohou je to pátá největší provincie; Azua zabírá z celkové rozlohy státu 5,2 %. Počtem obyvatel je Azua desátý největší region a počet obyvatel Azuy k celkovému obyvatelstvu Dominikánské republiky je 2,4 %.\n\nProvincie Azua má 10 obcí:\n\n"}
{"id": "460740", "url": "https://cs.wikipedia.org/wiki?curid=460740", "title": "Amédée Denisse", "text": "Amédée Denisse\n\nPierre Joseph Amédée Raphaël Clari Denisse (10. prosince 1827, Gironde – ) byl francouzský fotograf, pyrotechnik a vynálezce. Zkoumal možnosti fotografovat aparátem, který byl připevněn k raketě, aby mohl získat fotografické snímky i na velké vzdálenosti.\n\nV roce 1888 vyvinul raketu s fotoaparátem a padákem. Začala se psát historie žánru pojmenovaného „raketová fotografie“, která byla součástí fotografie ze vzduchu. Jednalo se o návrh fotoaparátu s dvanácti objektivy, který se připevňoval na špičku rakety. Poté, co byl film naexponován, měl být fotoaparát spuštěn na padáku na zem. Není však známo, zda byla tato raketa skutečně postavena.\n\nRaketovou fotografii později používal také fyzik Alfred Nobel v roce 1897. Uplatnit raketovou fotografii v praxi podle svých představ se mu však nikdy nepodařilo.\n"}
{"id": "460741", "url": "https://cs.wikipedia.org/wiki?curid=460741", "title": "Jánoš", "text": "Jánoš\n\nNositelé příjmení Jánoš:\n\n"}
{"id": "460742", "url": "https://cs.wikipedia.org/wiki?curid=460742", "title": "Droga wojewódzka 215", "text": "Droga wojewódzka 215\n\nDroga wojewódzka 215 (DW 215) je silnice v severním Polsku spojující Władysławowo a Sulicice. S délkou 22 km patří k nejkratším silnicím svého druhu v Polsku.\nZačíná na kruhovém objezdu ve Władysławowu, odtud vede západním směrem téměř souběžně s pobřežím Baltského moře. V Karwii se stáčí na jih, po několika kilometrech končí na křižovatce se silnicí číslo 213.\nÚsek Władysławowo-Karwia byl vybudován v meziválečném období jako silnice spojující pobřežní sídla. Postaven byl z cihel a ve své době byl velmi kvalitní.\nV současnosti je silnice ve špatném technickém stavu. Během léta je hojně využívána turisty navštěvujícími oblast Kašubského pobřeží.\n"}
{"id": "460743", "url": "https://cs.wikipedia.org/wiki?curid=460743", "title": "Dr. Watson", "text": "Dr. Watson\n\nDoktor John Watson (též dr. John H. Watson) je fiktivní postava vymyšlená Arthurem Conanem Doylem. Je to přítel, příležitostný spolubydlící a také životopisec detektiva Sherlocka Holmese. V knihách vystupuje dr. Watson v roli vypravěče téměř všech Holmesových příběhů (jen dva příběhy vypráví sám Holmes a další dva jsou vyprávěny ve třetí osobě). Watson a Holmes podle Doyleových povídek bydleli v letech 1881–1904 ve viktoriánském domě na Baker Street.\n\nV první vydané povídce \"Studie v šarlatové\" je zmíněn Watsonův životopis. Sloužil jako vojenský lékař v Pátém northumberlandském pluku v Indii, než však do Indie dorazil, vypukla druhá afgánská válka. Po zranění byl přesunut do nemocnice v Péšávaru, kde se nakazil těžkou střevní chorobou a byl dopraven na vojenskou loď „Orontes“ a za měsíc přistál v Portsmouthu s naprosto zničeným zdravím. Usadil se v Londýně, kde se seznámil s Holmesem a stal se jeho spolubydlícím. Později si dr. Watson založil soukromou lékařskou praxi a oženil se.\n\nPostava doktora Watsona se objevila v mnoha filmech a seriálech jako Sherlock, Sherlock: Jak prosté (kde mimochodem vystupuje v ženském provedení), atd. Ztvárnili ji například Martin Freeman, Jude Law, Edward Hardwicke, David Burke, André Morell, Nigel Bruce, Kenneth Welsh, Vitalij Solomin nebo Earle Cross.\n"}
{"id": "460745", "url": "https://cs.wikipedia.org/wiki?curid=460745", "title": "Francouzská nová vlna", "text": "Francouzská nová vlna\n\nFrancouzská nová vlna (francouzsky \"La Nouvelle Vague\") byl termín, kterým kritici označovali skupinu formálně progresivních francouzských filmových režisérů, tvořících v pozdních 50. a v 60. letech minulého století. Byli ovlivněni italským neorealismem, klasickým hollywoodským filmem, stejně jako francouzským poetickým realismem. Přestože nikdy nebyli formálně organizovaným hnutím, měli společnou tendenci jejich tvorby, totiž odmítání tradičních filmových forem. Mnozí z nich svým dílem přispívali k sociálním a politickým změnám doby, jejich radikální experimenty se střihem, vizuálním stylem nebo narativem byly tedy součástí všeobecné změny konzervativního paradigmatu ve společnosti, nejen v oblasti kinematografie.\n\nProminentní členové skupiny, mezi něž patřili François Truffaut, Jean-Luc Godard, Éric Rohmer, Claude Chabrol a Jacques Rivette, začínali jako kritici pro filmový časopis Cahiers du cinéma. Spoluzakladatel Cahiers du cinema a filmový teoretik André Bazin, společně se zakladatelem a kurátorem Cinémathèque française Henri Langloisem, byli otcovskými figurami a hlavním zdrojem inspirace pro celé hnutí Nové vlny.\n\nSocioekonomická situace krátce po druhé světové válce silně ovlivnila hnutí. Politicky a finančně vyčerpaná Francie tíhla k tomu, ustoupit od staré předválečné populární tradice. Jedna takováto tradice byla striktně narativní film. Hnutí tedy mělo svůj základ v rebelii proti tradičnímu filmovému syžetu a stylu, kritizovalo konkrétně to, že tyto filmy byly zcela podřízeny dějové linii. Mladí kritici byli obzvláště proti tzv. „filmu kvality“, seriózních filmových děl, často literárních adaptací, jež se úspěšně promítaly na francouzských filmových festivalech a těšily se přízni oficiální filmové kritiky. Naproti tomu kritici a následní režiséři Nové vlny obdivovali práci západních filmařů. Charles Chaplin, Alfred Hitchcock, Orson Welles, Howard Hawks, John Ford a mnozí další výjimeční režiséři byli oslavováni, zatímco ostatní studioví režiséři, řemeslní rutinéři, kteří natáčeli „neinvenční“ standardní hollywoodské filmy, které byly svázány tradičním narativem, byli naopak silně kritizováni, protože ve svém díle postrádali autorský podpis.\n\nV roce 1948 uveřejnil filmový kritik Alexandre Astruc manifest, který předznamenával některé myšlenky, které později rozšířil Francois Truffaut a další kritici z Cahiers du cinéma. V tomto manifestu Astruc použil termín „kamera-pero“ pro označení myšlenky, že by režisér měl používat kameru, jako spisovatel používá pero a neměl by být svázán konvencemi tradičního vyprávění. Tento manifest tedy předznamenal auteurskou teorii, kterou ve filmové kritice rozšířili budoucí představitelé Francouzské nové vlny. Auteurská teorie tvrdila, že někteří režiséři jsou „auteuři“, tedy absolutní autoři, v jejichž filmech lze vystopovat specifický autorský podpis. Mladí kritici uctívali filmy Jeana Renoira a Jeana Viga a považovali některé prominentní hollywoodské studiové režiséry, jako například Orsona Wellese, Johna Forda, Alfreda Hitchcocka, nebo Nicholase Raye za americké auteury, zatímco tehdejší oficiální kritika je považovala za pouhé zručné řemeslné tvůrce. Začátek Nové vlny byl tedy do značné míry jakési praktické cvičení, pomocí něhož se Cahierští kritici snažili uplatnit tuto filmovou teorii v praxi tím, že sami začali natáčet velmi osobité a „autorské“ filmy.\n\nNebereme-li v potaz roli, jakou sehrály filmy Jeana Rouche v počátcích hnutí, bývá Chabrolův film Krásný Serge (1958) tradičně označován jako první novovlnný snímek. Truffautův první dlouhometrážní film Nikdo mne nemá rád (1959) a stejně tak Godardův debut U konce s dechem (1959) měli neočekávaný kritický i finanční úspěch, což umožnilo následné prosazení hnutí ve francouzské kinematografii. Nejvíce populární byly filmy Nové vlny v začátcích hnutí, zhruba mezi roky 1958 a 1964, novovlnné snímky však vznikaly až do počátku 70. let.\n\nNovovlnné filmy využívaly nebývalých stylistických metod vyjádření, jako například dlouhotrvajících jízd kamery (například slavná sekvence dopravní zácpy ve filmu Week End (1967) Jeana-Luca Godarda). Z formálního hlediska tyto filmy často obsahovaly existenciální témata, jako individuální úzkost a absurditu lidské existence. \n\nMnoho filmů Nové vlny vznikalo na základě velmi malého rozpočtu, často se natáčelo v bytech a na dvorkách domů, přičemž režisérovi přátelé často vypomáhali při natáčení jako štáb i jako herci. Filmaři byli také nuceni improvizovat s technikou (například se používaly nákupní vozíky pro kamerové jízdy). Náklady na film byly tedy hlavní starostí mladých filmařů, ovšem urputná snaha ušetřit mnohdy vedla ke stylistickým inovacím. Tuto všeobecnou tendenci můžeme například pozorovat u Godardova filmu U konce s dechem (1959), kdy potom, co bylo Godardovi oznámeno, že je film příliš dlouhý a musí se zkrátit na hodinu a půl, tak se rozhodl (na návrh Jeana-Pierra Melvilla) výrazně zkrátit několik scén filmu, čímž vytvořil slavné příklady tzv. „poskočného střihu“. Praktické rozhodnutí tedy dalo vzniknout zajímavému stylistickému prostředku. \n\nFilmová forma a styl Francouzské nové vlny vnesly opětovnou novost a svěžest do podoby kinematografie. Kamera nebyla dále užívána k pohlcení diváků do narativních a iluzorních obrazů, ale spíše vybízela k hravému uvědomění si základních technik filmu, jako jsou identifikace či očekávání. Filmové techniky Nové vlny byly užívány k šokování diváků a jejich užaslému uvědomování si filmových konvencí do té míry, že Jean-Luc Godard byl obviňován z pohrdání svým divákem. Jeho stylistický přístup může být viděn jako úporný boj proti tehdejšímu mainstreamovému filmu, případně jako zuřivý útok na předpokládanou diváckou naivitu. Tak jako tak, některé tyto provokativní tendence Nové vlny přetrvaly ve filmu dodnes. Efekty, které se dnes mohou zdát otřepané a banální, jako například, když postava ve filmu „vypadne z role“, aby se s nějakou poznámkou obrátila přímo na diváka, byly ve své době značně odvážné a inovativní.\n\nJako Levý břeh se označuje skupina filmařů silně asociovaných s Francouzskou novou vlnou. Odpovídající „pravý břeh“ sestává z více známých a finančně úspěšnějších filmařů Nové vlny. Na rozdíl od Cahierských filmařů byli tito režiséři starší a zároveň o něco menší filmoví nadšenci. Film spatřovali po boku ostatních umění, jako například literatury. Nicméně jejich podobnost s Novou vlnou je ta, že jejich dílo se taktéž vyznačuje filmovým modernismem. Stejně jako tomu bylo u novovlnných tvůrců, začali tvořit v 50. letech a jejich publikum sestávalo převážně z mladých lidí. Tyto dvě skupiny nicméně nebyli v opozici, kritici Cahiers du cinéma ve svých článcích podporovali tvůrce Levého břehu.\n\nRežiséři Levého břehu byli například Chris Marker, Jacques Demy, Alain Resnais, nebo Agnès Varda. Americký filmový kritik Richard Roud, který poprvé použil výraz „Levý břeh“ pro označení těchto tvůrců, popsal jejich charakteristiku takto: \"„záliba v bohémském způsobu života a nesmiřitelnost s konformitou měšťáckého „pravého břehu“, nadšení pro literaturu a jiná umění, společně se zájmem o experimentální film“\", stejně tak se tito tvůrci myšlenkově identifikovali s politickou levicí.\n"}
{"id": "460746", "url": "https://cs.wikipedia.org/wiki?curid=460746", "title": "Zsa Zsa Speck", "text": "Zsa Zsa Speck\n\nZsa Zsa Speck (vlastním jménem Perry Pandrea) byl v roce 1989 klávesista v kapele Marilyn Manson. Umělecké jméno si zvolil podle herečky Zsa Zsa Gabor a podle masového vraha Richarda Franklina Specka. V kapele byl později nahrazen Madonnem Waynem Gacym v roce 1989.\n\nPoté, co byl z kapely vyhozen, pokračoval Pandrea v kapele L.U.N.G.S (později přejmenované na Collapsing Lungs, a pak přejmenované zpět na Lungs). V roce 1994 vydali album s názvem \"Colorblind\".\n\nPandrea údajně pracuje jako učitel na základní škole a o své době s kapelou mluví nerad.\n"}
{"id": "460748", "url": "https://cs.wikipedia.org/wiki?curid=460748", "title": "Arthur Batut", "text": "Arthur Batut\n\nArthur Batut (9. února 1846 – 19. ledna 1918) byl francouzský fotograf a průkopník fotografie ze vzduchu.\n\nBatut se narodil v roce 1846 v Castres. Zajímal se o historii, archeologii a fotografii. Jeho kniha o letecké fotografii z draků se objevila v roce 1890 a obsahovala fotografie Labruguière pořízené z draka v roce 1889, z místa, kde strávil většinu svého života až do své smrti zde v roce 1918.\n\nDá se to považovat za důkaz, že v roce 1887 nebo 1888 byl první, kdo tuto metodu úspěšně použil.\n\nTedy v době kdy mělo letecké snímkování možnosti využití ve vzdušném průzkumu, ale i v zemědělství a archeologii. První leteckou fotografii pořídil z balonu vzduchoplavec Nadar v roce 1858. Využití bezpilotních draků sliboval zjevné výhody ve vojenském prostředí.\n\nInspiroval se Francisem Galtonem - stejně jako on pořizoval montované (kompozitní) fotografie kombinující portréty více lidí na jeden snímek.\n\n\n"}
{"id": "460751", "url": "https://cs.wikipedia.org/wiki?curid=460751", "title": "Lámech", "text": "Lámech\n\nLámech nebo Lemech ( ) je jméno dvou biblických postav z knihy Genesis z období před potopou světa.\n\nPostava ze soupisu potomstva Kaina coby sedmá generace od Adama. Je jedinou osobou z Kainova pokolení, o níž Bible uvádí podrobnější informace, mimo jiné i jména manželek a synů. Rabínská tradice tento fakt interpretuje jako odměnu za to, že zplodil potomstvo z respektu k příkazu božímu a ne pro pouhé potěšení. Podle Rašiho totiž bylo v té době zvykem, že si muži brali dvě manželky. Jednu ženu proto, aby s ní plodil děti, a druhou ženu pro sexuální rozkoš – té byl podáván nápoj způsobující neplodnost, aby se její fyzická krása neničila těhotenstvím. Lámech však měl děti jak se ženou, která se jmenovala Áda, tak se ženou, která se jmenovala Sila. Z toho důvodu mu Bůh zachoval potomstvo i ve světě po potopě skrze potomky ženského rodu – manželkou Noeho, stavitele archy, se dle židovské tradice stala Naama a také manželky Noemových synů měly pocházet z rodokmenu Lámecha, syna Metúšáela. \n\nBible připisuje Lámechovi promluvu, kterou učinil ke svým manželkám a která je považována za jeden z nejstarších příkladů hebrejské poezie. V ní se přiznává, že zabil \"„muže za své zranění, pacholíka za svou jizvu“\". Podle židovské tradice měl být oním zabitým mužem jeho vlastní praotec Kain a oním pacholíkem syn jeho ženy Sily, jenž se jmenoval Túbal-kain a jehož sestrou byla Naama.\n\nPozdější tradice označovala Lámecha za prvního homosexuála na zemi.\n\nPodle Bible má být jedním z předků všech „popotopních“ lidí, všech potomků Noema, tedy i naším předkem. Zmínku o něm nalézáme v knize Genesis, kde je uveden rodokmen vedoucí od Adama k Noemovi.\n\nLámecha jmenuje i antický lékař a historik, evangelista Lukáš, ve svém díle, dnes nazývaném Evangelium podle Lukáše, a to v rodokmenu Ježíše Nazaretského.\n\n"}
{"id": "460752", "url": "https://cs.wikipedia.org/wiki?curid=460752", "title": "SSS", "text": "SSS\n\nSSS má více významů:\n\n\n"}
{"id": "460755", "url": "https://cs.wikipedia.org/wiki?curid=460755", "title": "Cahiers du cinéma", "text": "Cahiers du cinéma\n\nCahiers du cinéma (\"Sešity o filmu\") je vlivný francouzský časopis zabývající se filmovou kritikou a teorií. Byl založen roku 1951, prvními šéfredaktory byli André Bazin a Jacques Doniol-Valcroze. Na konci 50. let zde působili Jean-Luc Godard, François Truffaut, Éric Rohmer, Claude Chabrol a Jacques Rivette, z nichž se později zformovala část Francouzské nové vlny.\n\nVychází jednou měsíčně, jeho ISSN je 0008-011X. Náklad se pohybuje okolo 25 000 výtisků. Vydavatelem byla tisková skupina Le Monde, od roku 2009 časopis patří britské firmě Phaidon Press. Téhož roku se stal šéfredaktorem Stéphane Delorme. Redakce sídlí na \"rue Claude Tillier\" v pařížské Quartier de Picpus.\n\n"}
{"id": "460757", "url": "https://cs.wikipedia.org/wiki?curid=460757", "title": "Remix &amp; Repent", "text": "Remix &amp; Repent\n\nRemix and Repent je pětipísňové EP skupiny Marilyn Manson.\n\nAlbum bylo vydáno 25. listopadu 1997 v průběhu jejich éry Antichrist Superstar. Vyznačuje se remixy skladeb z Antichrist Superstar, živými skladbami zaznamenanými během turné Dead to the World, a akustickou verzi \"Man That You Fear\".\n\n"}
{"id": "460760", "url": "https://cs.wikipedia.org/wiki?curid=460760", "title": "Mathilde Johanssonová", "text": "Mathilde Johanssonová\n\nMathilde Johanssonová (* 28. dubna 1985, Göteborg, Švédsko) je\nsoučasná francouzská profesionální tenistka původem ze Švédska. Nejvýše byla ve dvouhře na žebříčku WTA umístěná na 59. místě (6. duben 2009). Na okruhu ITF vyhrála 7 turnajů ve dvouhře a 1 ve čtyřhře.\n\nK tenisu přivedli Mathilde Johanssonovou rodiče ve věku sedmi let. Svůj první turnaj v kariéře na okruhu ITF hrála v roce 2000 v Egyptě. Do hlavní soutěže turnaje ženského okruhu WTA poprvé nastoupila v roce 2005 na domácím French Open, když dostala divokou kartu. Prohrála hned v 1. kole se šestou nasazenou Světlanou Kuzněcovovou. V následujících letech se na grandslamových turnajích dostala vždy maximálně do 2. kola.\n\nOblíbeným povrchem Mathildy je antuka a úderem bekhend. Mluví francouzsky, švédsky a anglicky. Má ráda japonskou kuchyni, oblíbenou knihou je pro ni Malý princ. Mezi její oblíbená města patří rodný Göteborg a také New York.\n\n"}
{"id": "460763", "url": "https://cs.wikipedia.org/wiki?curid=460763", "title": "Zdeněk Podhůrský", "text": "Zdeněk Podhůrský\n\nZdeněk Podhůrský (* 21. března 1959 Praha) je český moderátor, dabingový režisér, zpěvák, herec a fotograf.\n\n\n\n"}
