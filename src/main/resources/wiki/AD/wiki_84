{"id": "522524", "url": "https://cs.wikipedia.org/wiki?curid=522524", "title": "Medailové pořadí na Zimních olympijských hrách 1980", "text": "Medailové pořadí na Zimních olympijských hrách 1980\n\nToto je medailové pořadí zemí na Zimních olympijských hrách 1980, které se konaly v Lake Placid ve Spojených státech amerických od 14. února 1980 do 23. února 1980. Těchto her se zúčastnilo 1072 sportovců z 37 zemí v 38 disciplínách v 6 sportech.\n\nToto je kompletní tabulka počtu medailí udělených na Zimních olympijských hrách 1980 podle údajů Mezinárodního olympijského výboru.\n\"Pro seřazení tabulky podle zemí, podle celkového počtu medailí nebo podle jiného sloupce, klikněte na ikonu vedle názvu sloupce.\"\n"}
{"id": "522525", "url": "https://cs.wikipedia.org/wiki?curid=522525", "title": "Bazický bod", "text": "Bazický bod\n\nTermínem bazický bod (označovaný symbolem ‱ nebo zkratkou bp, bps – z anglického \"Basis point\") se ve finanční oblasti označuje jedna setina procentního bodu (1 pp = 100 bp). V bazických bodech se udávají především úrokové míry a výnosové míry různých finančních nástrojů.\nNapříklad změna úrokové míry z 1 % p. a. na 1,2 % znamená změnu o 20 bp.\n\n"}
{"id": "522526", "url": "https://cs.wikipedia.org/wiki?curid=522526", "title": "Medailové pořadí na Zimních olympijských hrách 1984", "text": "Medailové pořadí na Zimních olympijských hrách 1984\n\nToto je medailové pořadí zemí na Zimních olympijských hrách 1984, které se konaly v Sarajevu v Jugoslávii od 8. února 1984 do 19. února 1984. Těchto her se zúčastnilo 1272 sportovců ze 49 zemí v 39 disciplínách v 6 sportech.\n\nToto je kompletní tabulka počtu medailí udělených na Zimních olympijských hrách 1984 podle údajů Mezinárodního olympijského výboru.\n\"Pro seřazení tabulky podle zemí, podle celkového počtu medailí nebo podle jiného sloupce, klikněte na ikonu vedle názvu sloupce.\"\n"}
{"id": "522527", "url": "https://cs.wikipedia.org/wiki?curid=522527", "title": "Bad Doberan", "text": "Bad Doberan\n\nBad Doberan (česky \"Dobřany\") je německé lázeňské městečko u Baltského moře, 30 km východně od Wismaru a 15 km západně od Rostocku. Na JZ okraji města jsou zachovalé zbytky cisterciáckého kláštera s dómem a asi 8 km na SZ je Heiligendamm, nejstarší mořské lázně v Německu. Severně od města je přírodní rezervace \"Conventer See\".\n\nU původní slovanské osady Dobran nebo Dobřany založil roku 1171 kníže Pribislav cisterciácký klášter, který však po jeho smrti 1179 jeho odpůrci vypálili a všechny mnichy pobili. 1186 byl klášter znovu založen, roku 1232 byl vysvěcen románský kostel, který však 1291 bleskem vyhořel. V letech 1295-1368 byl vybudován dnešní dóm a další klášterní budovy ve slohu cihlové gotiky. Klášter velmi vzkvétal a od roku 1430 byl jeho opat také kurátorem nedávno založené univerzity v Rostocku. Roku 1552 byl klášter zrušen a jeho majetek připadl schwerinskému hraběti. Ve třicetileté válce městečko i klášter silně utrpěly.\n\nRoku 1793 založil meklenburský hrabě v Heiligendammu první mořské lázně a anglický park, roku 1822 se v Doberanu pořádaly první koňské dostihy podle anglického vzoru a do městečka se sjížděla romantická šlechta i bohatí měšťané. Klášter sice dále chátral, ale protože ležel na opačné straně města, nebyl zbořen. Roku 1884 byl Doberan připojen na železnici z Wismaru do Rostocku a 1886 vznikla úzkorozchodná železnice do Heiligendammu a později až do lázní Kühlungsbornu. Koncem 19. století byl klášterní dóm opraven a regotizován. Ve 20. století se lázeňský život přesunul do Kühlungsbornu a Doberan spíše upadal. V 70. letech zde vznikla panelová sídliště a po roce 1991 bylo město i klášter důkladně obnoveny.\n\nBad Doberan leží na železnici Wismar – Rostock a 16 km severně od dálnice A 20.\n\n\n\n\n"}
{"id": "522528", "url": "https://cs.wikipedia.org/wiki?curid=522528", "title": "Medailové pořadí na Zimních olympijských hrách 1988", "text": "Medailové pořadí na Zimních olympijských hrách 1988\n\nToto je medailové pořadí zemí na Zimních olympijských hrách 1988, které se konaly v Calgary v Kanadě od 13. února 1988 do 28. února 1988. Těchto her se zúčastnilo 1423 sportovců z 57 zemí ve 46 disciplínách v 6 sportech.\n\nToto je kompletní tabulka počtu medailí udělených na Zimních olympijských hrách 1988 podle údajů Mezinárodního olympijského výboru.\n\"Pro seřazení tabulky podle zemí, podle celkového počtu medailí nebo podle jiného sloupce, klikněte na ikonu vedle názvu sloupce.\"\n"}
{"id": "522529", "url": "https://cs.wikipedia.org/wiki?curid=522529", "title": "I Čung-so", "text": "I Čung-so\n\nI Čung-so ( 이정수, anglický přepis Lee Jung-su) (* 30. listopadu 1989) je jihokorejský shorttrackař. Na Zimních olympijských hrách 2010 ve Vancouveru získal zlatou medaili v short tracku v závodě na 1500 metrů.\n\n\n"}
{"id": "522531", "url": "https://cs.wikipedia.org/wiki?curid=522531", "title": "Medailové pořadí na Zimních olympijských hrách 1992", "text": "Medailové pořadí na Zimních olympijských hrách 1992\n\nToto je medailové pořadí zemí na Zimních olympijských hrách 1992, které se konaly v Albertville ve Francii od 8. února 1992 do 23. února 1992. Těchto her se zúčastnilo 1801 sportovců z 64 zemí v 57 disciplínách v 7 sportech.\n\nToto je kompletní tabulka počtu medailí udělených na Zimních olympijských hrách 1992 podle údajů Mezinárodního olympijského výboru.\n\"Pro seřazení tabulky podle zemí, podle celkového počtu medailí nebo podle jiného sloupce, klikněte na ikonu vedle názvu sloupce.\"\n"}
{"id": "522542", "url": "https://cs.wikipedia.org/wiki?curid=522542", "title": "Matylda Anglická (1156–1189)", "text": "Matylda Anglická (1156–1189)\n\nMatylda Anglická řečená Maud (francouzsky \"Mathilde d'Angleterre\", německy \"Mathilde von England\", 1156 – 28. června/13. července 1189, Brunšvik) byla bavorská a saská vévodkyně z dynastie Plantagenetů. Je považována za pramáti všech pozdějších Welfů a múzu trubadúra Bertana z Bornu, jenž jí věnoval dvě písně o lásce a přirovnal ji k Heleně Trojské.\n\nNarodila se v létě 1156 jako nejstarší dcera anglického krále Jindřicha II. a akvitánské vévodkyně Eleonory. Jméno získala na počest babičky Matyldy, Jindřichovy matky.\n\n15. dubna 1165 při návštěvě kolínského arcibiskupa Rainalda z Dasselu v Rouenu došlo k dohodě o budoucím sňatku s rozvedeným pětatřicetiletým saským a bavorským vévodou Jindřichem Lvem. Na podzim 1167 ji matka vyprovodila i s výbavou do Doveru, odkud Matylda s doprovodem odplula do Německa. Svatba proběhla 1. února 1168 v mindenském dómu a oslavy se konaly na hradě v Brunšviku.\n\nV době sňatku byl Jindřich Lev na výsluní moci, byl blízkým spojencem svého příbuzného císaře Fridricha Barbarossy, který měl také přímý podíl na sjednání jeho sňatku s Matyldou. Roku 1174 Jindřich Lev odmítl Fridricha vojensky podpořit při tažení do Itálie a císař tak prohrál v bitvě u Legnana. O pět let později se Jindřich Lev odmítl dostavit ke smírčímu soudu ve Wormsu a v lednu 1180 nad ním ve Würzburgu byla vynesena říšská klatba a říšské sněmy se usnesly o konfiskaci jeho dvou vévodství. V listopadu 1181 se v Erfurtu Jindřich Lev Fridrichovi podrobil, mohl si pak ponechat Brunšvik a Lüneburg, ale byl odsouzen odejít z říše.\n\nV červenci 1182 se tak Matylda s celou rodinou vrátila k otcovu dvoru v Normandii. Jindřich se na podzim vydal na pouť do Compostely a Matylda pobývala v Argentanu, kde na ni skládal oslavné písně Bertrand z Bornu. Na jaře 1184 se manželé přesunuli do Anglie, kde se narodil nejmladší syn Vilém a díky zprostředkování Jindřicha II. se mohla rodina na jaře 1185 vrátit do Brunšviku. Roku 1188 stále nedůvěřivý Fridrich Barbarossa vytáhl na křížovou výpravu a přiměl Jindřicha Lva, který účast kvůli vysokému věku odmítl, aby opět opustil území říše a odešel do Anglie. Matylda zůstala v Brunšviku a tam také v létě 1189 zemřela. Byla pohřbena v místní katedrále sv. Blažeje, kde se v hlavní lodi dochoval její a Jindřichův vápencový náhrobek.\n"}
{"id": "522543", "url": "https://cs.wikipedia.org/wiki?curid=522543", "title": "Richard Sicha", "text": "Richard Sicha\n\nRichard Sicha (16. prosince 1883 Kroměříž – 1963 Brno) byl český spisovatel, bojovník za samostatnost Československého státu. Profesí byl původně důstojníkem, později středoškolským učitelem.\n\nRichard Sicha se narodil v rodině diurnisty (písaře za denní plat) okresního soudu v Kroměříži Ignáta Sichy a jeho manželky Marie, rozené Singerové. V Kroměříži strávil dětství a v roce 1901 maturoval na zdejším gymnáziu. \n\nByl rakouský důstojník, službu konal mj. u K. u. K. Infanterieregiment Erzeherzog Carl Nr. 3 Kremsier (3. pěší pluk Kroměříž) se kterým se zúčastnil bojů na válečné frontě. Později středoškolský profesor v Třebíči, Valašském Meziříčí, Kroměříži a v Brně jakožto absolvent české university v Praze (c. k. česká universita Karlo-Ferdinandova) v letech 1901–1905. Spoluzakládal Vojenský revoluční výbor v Brně v roce 1918 a současně byl zvolen jeho předsedou, jako účastník československého odboje podporoval tzv. českou Maffii.\n\nOd 1. ledna 1919 byl přidělen k Čs. zemskému velitelství pro Moravu a Slezsko v Brně a od 11. února 1919 konal službu u Čs. pěšího pluku v Košicích. Dne 31. srpna 1919 propuštěn z činné služby a demobilizován. Od 1. listopadu 1920 definitivní profesor na IV. Čs. státní reálce v Brně. V 30. letech se stal profesorem reálného gymnázia v Kroměříži se specializací na humanitní předměty, německý jazyk, literaturu. Byl zakladatelem a podporovatelem spolků a sportu zejména fotbalu v Kroměříži.\n\nPo druhé světové válce byl v protiněmecké vlně viněn z propagace německého jazyka u již obviněného vydavatele v rámci retribuce, a to především za vydávání studentských textů k výuce německé poezie a literatury. Situaci přitížil i překlad díla \"Hrdinové sluneční vlajky\" od Hanse Steena z roku 1944. Díky intervenci čs. vlastenců opírající se o národní postoje R. Sichy byl poválečných nesmyslných obvinění uchráněn. Po nástupu komunistů k moci v 50. letech dožil v ústraní v Brně, do konce života se zabýval vědou a doučováním studentů.\n\nRichard Sicha byl autor próz a literárněvědných prací. Byl též průkopník výuky esperanta v Čechách a na Moravě.\n\nRichard Sicha působil jako redaktor brněnské \"Rovnosti\" ve dvacátých letech. Po odchodu z Rovnosti se stal redaktor brněnského deníku \"Svoboda\". Byl rovněž sportovním publicistou a literárním kritikem. V letech 1930 a 1931 vedl a redigoval filmovou rubriku \"Ze světa filmu\" v brněnské Svobodě. Ještě předtím působil také jako organizátor Filmových představení určených brněnské středoškolské mládeži.\n\n\n\n"}
{"id": "522545", "url": "https://cs.wikipedia.org/wiki?curid=522545", "title": "Thomas Wessinghage", "text": "Thomas Wessinghage\n\nThomas Wessinghage (* 22. února 1952, Hagen) je bývalý západoněmecký atlet, čtyřnásobný halový mistr Evropy v běhu na 1500 metrů a mistr Evropy v běhu na 5000 metrů.\n\n17. srpna 1977 v Kolíně nad Rýnem byl členem štafety na 4 x 1500 metrů, která časem 14:38,8 vytvořila nový světový rekord. Na rekordu se dále podíleli Harald Hudak, Michael Lederer a Karl Fleschen. Rekord překonalo až 4. září 2009 keňské kvarteto ve složení William Biwott Tanui, Gideon Gathimba, Geoffrey Kipkoech Rono a Augustine Kiprono Choge, které zaběhlo v Bruselu čas 14:36,23. \n\n"}
{"id": "522546", "url": "https://cs.wikipedia.org/wiki?curid=522546", "title": "Svatební oznámení", "text": "Svatební oznámení\n\nSvatebním oznámením snoubenci oznamují svým blízkým a svému okolí kdy a kde se bude konat jejich svatba, případně že byli již oddáni.\n\nSvatební oznámení může být ve formě textem potištěné jednoduché papírové karty až např. po luxusní krabičku se zdobením v podobě mašle či stuhy, nalepovacího diamantíku a štrasové sponky různého tvaru. Při výrobě svatebních oznámení se často využívá speciálních tiskových metod, kterými jsou ražba, slepotisk a výsek. \nSvatební oznámení snoubenci buď rozesílají nebo ho předávají osobně. Mnoho snoubenců zasílá svatební oznámení rovněž v elektronické podobě, zejména, pokud chtějí ušetřit či pouze informovat své vzdálenější známé.\n\nDalší vhodné údaje na oznámení jsou:\n\nSpolu se svatebním oznámením se také doručuje pozvánka ke svatebnímu stolu a případně k večerní oslavě a tzv. RSVP-kartička, kterou host odešle zpět pro potvrzení své účasti. Řada snoubenců si nechává vyrobit i tzv. kartičku na dary, kde je obvykle formou vtipné básničky uvedena jejich žádost o finanční dary namísto těch hmotných.\n\nNeformálně mohou snoubenci využít prostor v obálce se svatebním oznámením pro další texty a doplňky:\n"}
{"id": "522547", "url": "https://cs.wikipedia.org/wiki?curid=522547", "title": "Mezinárodní ženská sionistická organizace", "text": "Mezinárodní ženská sionistická organizace\n\nMezinárodní ženská sionistická organizace (: \"Women's International Zionist Organisation\", zkráceně WIZO, : ויצו, \"Vico\") je dobrovolnická organizace věnující se sociální péči ve všech oblastech izraelské společnosti, pokroku v postavení žen a židovskému vzdělání v Izraeli a diaspoře. Současnou prezidentkou organizace je Helena Glaserová.\n\nWIZO byla založena v roce 1920 v Londýně Rebeccou Sieffovou, Dr. Věrou Weizmannovou (manželkou prvního izraelského prezidenta Chajima Weizmanna), Edith Ederovou, Romanou Goodmanovou a Henriettou Irwellovou „s cílem organizovat sociální pomoc novým židovským přistěhovalcům do mandátní Palestiny, kde zvláště pro ženy a děti nebyla situace lehká.“ V následujících letech byly vznikaly pobočky WIZO v různých evropských zemích (v Československu v roce 1924). Mnoho z nich však bylo zrušeno během druhé světové války v důsledku nacistické okupace a holocaustu.\n\nV roce 1949 se po vzniku Izraele o rok dříve přesunulo sídlo WIZO do Izraele a Rebecca Sieffová se stala prezidentskou organizace. V roce 1966 ji nahradila Rosa Ginossarová. Ve vedení WIZO se po ní vystřídaly Raja Jaglomová a Michal Modajová. Mezi jedny z prvních sociálních projektů organizace v mandátní Palestině patřilo vytvoření dětských klinik Tipat Halav a distribučních center oblečení, z nichž mnohé jsou činné dodnes. V roce 1926 vytvořila organizace v Tel Avivu první jesle.\n\nV roce 2008 obdržela WIZO společně se dvěma dalšími ženskými organizacemi Izraelskou cenu za dlouhodobý výjimečný přínos společnosti a Státu Izrael.\n\nV Izraeli vytvořila WIZO politickou stranu a kandidovala v prvních parlamentních volbách v roce 1949. V nich získala 1,2 % hlasů, což představovalo jeden poslanecký mandát, který připadl Rachel Kohen-Kagan, jež byla toho času prezidentkou organizace. Později byla Rachel Kohen-Kagan za funkčního období pátého Knesetu poslankyní Liberální strany (následně však ze strany vystoupila a pomohla založit stranu Nezávislí liberálové).\n\nV současnosti provozuje WIZO v Izraeli 170 jeslí, ve kterých se stará o zhruba 14 tisíc dětí pracujících matek, nových imigrantů a potřebných rodin. Organizace taktéž pořádá letní tábory, kurzy pro rodiny s pouze jedním rodičem a terapeutický program pro děti, které byly odebrány rodinám na základě soudního příkazu.\n\nWIZO je k roku 2008 největší ženskou sionistickou organizací na světě. V roce 2008 poslalo 36 členských států své delegáty do Izraele na 88. narozeniny této organizace.\n\nV Československu vznikla pobočka WIZO v roce 1924. Zanikla v souvislosti s druhou světovou válkou a obnovena byla až v roce 1991. Česká pobočka „zajišťuje lístky do divadel a na koncerty, návštěvy zajímavých výstav s odborným výkladem, a hlavně besedy se známými osobnostmi.“ Obdobně jako jiné pobočky, avšak ne v takové míře, pořádá sbírky ve prospěch Izraele. Výtěžek sbírek je věnován například pozůstalým po teroristických útocích či na výstavbu školky ve městě Sderot. Peníze ve prospěch Izraele organizace získává i pořádáním dobročinných bazarů.\n\n"}
{"id": "522558", "url": "https://cs.wikipedia.org/wiki?curid=522558", "title": "Elijahu Berligne", "text": "Elijahu Berligne\n\nElijahu Berligne (: אליהו ברלין, žil 1866–1959) byl jeden ze zakladatelů Tel Avivu, sionistický vůdce jišuvu v mandátní Palestině a signatář izraelské deklarace nezávislosti.\n\nNarodil se v roce 1866 v carském Rusku (dnešní Bělorusko) a byl aktivistou Chovevej Cijon (Milovníků Sijónu). Zúčastnil se prvního sionistického kongresu a oponoval plánu Theodora Herzla na náhradní plán zřízení židovské domoviny v Ugandě. V roce 1905 navštívil osmanskou Palestinu a o dva roky později podnikl aliju a usadil se v Jaffě. Po příjezdu založil v Haifě a oblasti Guš Danu továrnu na olivový olej a mýdlo.\n\nPatřil k zakladatelům Progresivní strany, později se však stal členem Všeobecných sionistů a za tuto stranu byl členem Židovské národní rady. V letech 1920 až 1948 byl pokladníkem rady a manažerem banky ha-Po'alim. V roce 1948 byl jedním ze 37 signatářů izraelské deklarace nezávislosti (na slavnostní ceremonii se mu podařilo z obleženého Jeruzaléma dostat letadlem).\n"}
{"id": "522560", "url": "https://cs.wikipedia.org/wiki?curid=522560", "title": "Curling na Zimních olympijských hrách 2010", "text": "Curling na Zimních olympijských hrách 2010\n\nCurling na Zimních olympijských hrách 2010 se hrál od 16. do 27. února 2010 v hale Vancouver Olympic Centre.\nI když turnaj probíhal odděleně pro muže a pro ženy, v obou případech se hrál podle stejného schématu. Soutěžící mužstva sehrála s každým ze soupeřů jedno utkání. Následně se sestavila tabulka (vítězství je ohodnoceno dvěma body, prohra je bez bodu) a čtyři nejlepší celky postoupily do semifinále. V něm proti sobě nastoupily tým na prvním místě tabulky proti čtvrtému a druhou dvojici vytvořily druhý tým se třetím. Poražení z těchto utkání se spolu utkali o bronzovou medaili, vítězové o medaili zlatou.\n\nZlaté medaile z předchozí olympiády obhajují muži Kanady a ženy Švédska.\n\n"}
{"id": "522562", "url": "https://cs.wikipedia.org/wiki?curid=522562", "title": "AGM-65 Maverick", "text": "AGM-65 Maverick\n\nAGM-65 Maverick je taktická řízená střela vzduch-země (AGM, z anglického \"air-to-ground missile\") určená pro přímou leteckou podporu. Může být použita pro řadu cílů. Primárně byla navržena jako protitanková zbraň, může však být použita proti protivzdušné obraně, lodím, bunkrům, pozemní dopravě, radiolokátorům či zařízení pro skladování paliva. Střela začala být vyráběna v roce 1972 a od té doby prodělala řadu modifikací (modely A, B, D, E, F, G). Její váha se liší v závislosti na modelu (210–304 kg), průměr je 30,48 cm a délka je 249 cm.\n\nStřely AGM-65 byly použity letouny F-16 a A-10 Thunderbolt II v roce 1991 při útocích na obrněné cíle během války v Perském zálivu. Mavericky sehrály významnou roli při destrukci důležitých iráckých vojenských zařízení.\n\n"}
{"id": "522569", "url": "https://cs.wikipedia.org/wiki?curid=522569", "title": "Kostel svatého Štěpána (Kvilda)", "text": "Kostel svatého Štěpána (Kvilda)\n\nKostel svatého Štěpána se nachází v centru obce Kvilda, v nadmořské výšce 1065 m a jedná se tak o nejvýše položený kostel v Česku.\n\nNa místě současného kostela původně stával dřevěný jednolodní kostel z roku 1765, zasvěcený sv. Štěpánovi, který byl postaven podle plánu Arnoštem Vilémem Malovcem.\n\nSoučástí stavby kostela byla hranolová věž s cibulovitou bání. Tento kostel byl zničen při požáru, který v roce 1889 zachvátil obec.\n\nV roce 1892 byla na místě původního kostela zahájena výstavba kamenného kostela Janem Štěrbíkem. Prostředky na výstavbu poskytl kníže František Thun von Hohenstein. Stavba kostela z období let 1892 až 1893 byla v roce 1894 završena jeho vysvěcením (biskupem Dr. Martinem Říhou). V letech 1994 až 1999 byl kostel renovován, včetně zvonu, varhan a to za finanční podpory bývalých německých a současných obyvatel obce.\n\nSmrk, který rostl před kostelem, byl do roku 2013 nejvyšším živým vánočním stromem v Česku. (výška 26,5 m) (V roce 2013 byl tento rekord připsán smrku v Mladkově.) Poté, co byl smrk před kvildským kostelem napaden kůrovcem a uschl, byl koncem července 2019 skácen.\n\n"}
{"id": "522571", "url": "https://cs.wikipedia.org/wiki?curid=522571", "title": "Medailové pořadí na Zimních olympijských hrách 1994", "text": "Medailové pořadí na Zimních olympijských hrách 1994\n\nToto je medailové pořadí zemí na Zimních olympijských hrách 1994, které se konaly v Lillehammeru v Norsku od 12. února 1994 do 27. února 1994. Těchto her se zúčastnilo 1737 sportovců ze 67 zemí v 61 disciplínách v 6 sportech.\n\nToto je kompletní tabulka počtu medailí udělených na Zimních olympijských hrách 1994 podle údajů Mezinárodního olympijského výboru.\n\"Pro seřazení tabulky podle zemí, podle celkového počtu medailí nebo podle jiného sloupce, klikněte na ikonu vedle názvu sloupce.\"\n"}
{"id": "522572", "url": "https://cs.wikipedia.org/wiki?curid=522572", "title": "Medailové pořadí na Zimních olympijských hrách 1998", "text": "Medailové pořadí na Zimních olympijských hrách 1998\n\nToto je medailové pořadí zemí na Zimních olympijských hrách 1998, které se konaly v Naganu v Japonsku od 7. února 1998 do 22. února 1998. Těchto her se zúčastnilo 2176 sportovců ze 72 zemí v 72 disciplínách v 7 sportech.\n\nToto je kompletní tabulka počtu medailí udělených na Zimních olympijských hrách 1998 podle údajů Mezinárodního olympijského výboru.\n\"Pro seřazení tabulky podle zemí, podle celkového počtu medailí nebo podle jiného sloupce, klikněte na ikonu vedle názvu sloupce.\"\n"}
{"id": "522573", "url": "https://cs.wikipedia.org/wiki?curid=522573", "title": "Medailové pořadí na Zimních olympijských hrách 2002", "text": "Medailové pořadí na Zimních olympijských hrách 2002\n\nToto je medailové pořadí zemí na Zimních olympijských hrách 2002, které se konaly v Salt Lake City ve Spojených státech amerických od 8. února 2002 do 24. února 2002. Těchto her se zúčastnilo 2399 sportovců ze 77 zemí v 78 disciplínách v 7 sportech.\n\nToto je kompletní tabulka počtu medailí udělených na Zimních olympijských hrách 2002 podle údajů Mezinárodního olympijského výboru.\n\"Pro seřazení tabulky podle zemí, podle celkového počtu medailí nebo podle jiného sloupce, klikněte na ikonu vedle názvu sloupce.\"\n"}
{"id": "522574", "url": "https://cs.wikipedia.org/wiki?curid=522574", "title": "Medailové pořadí na Zimních olympijských hrách 2006", "text": "Medailové pořadí na Zimních olympijských hrách 2006\n\nToto je medailové pořadí zemí na Zimních olympijských hrách 2006, které se konaly v Turíně v Itálii od 10. února 2006 do 26. února 2006. Těchto her se zúčastnilo 2660 sportovců z 80 zemí v 84 disciplínách v 15 sportech.\n\nToto je kompletní tabulka počtu medailí udělených na Zimních olympijských hrách 2006 podle údajů Mezinárodního olympijského výboru.\n\"Pro seřazení tabulky podle zemí, podle celkového počtu medailí nebo podle jiného sloupce, klikněte na ikonu vedle názvu sloupce.\"\n"}
{"id": "522579", "url": "https://cs.wikipedia.org/wiki?curid=522579", "title": "Roman Vojtek", "text": "Roman Vojtek\n\nRoman Vojtek (* 14. dubna 1972 Vsetín) je český herec, zpěvák, tanečník, moderátor a podnikatel. Jeho manželkou je herečka a zpěvačka Petra Vojtková.\n\nNejprve se vyučil seřizovačem obráběcích strojů a po vyučení také pracoval jako soustružník. Na brněnské JAMU vystudoval muzikálové herectví. Již během studia vystupoval pohostinsky na scéně Městského divadla v Brně, kde také po absolutoriu nastoupil do svého prvního angažmá, kde hrál v muzikálech i v činohře. Pravidelně vystupuje i v Praze v Hudebním divadle v Karlíně nebo nejnověji i v Divadle Hybernia.\n\nO roku 1996 je spolumajitelem nahrávacího a dabingového studia, pracoval i jako divadelní podnikatel v brněnském G-studiu.\n\nV roce 2006 zvítězil v prvním ročníku televizní show \"StarDance ...když hvězdy tančí\".\nV roce 2009 se oženil se svou dlouholetou přítelkyní Terezou Janoušovou, s níž má dceru Editu (2010). V roce 2009 začal hrát v seriálu \"Vyprávěj\", kde ztvárňoval hlavní roli Karla Dvořáka, až do konce seriálu - tedy do roku 2013. V roce 2015 se narodil syn Benedikt. V roce 2016 se zúčastnil soutěže Tvoje tvář má známý hlas. Během roku 2017 hrál v seriálu \"Modrý kód.\" V posledních letech se kromě herectví věnuje i moderaci, většinou televizí nevysílanýc akcí, jako například taneční show NINE a další. V roce 2019 si zahrál ve filmu \"Můj svět\" a začal hrát v novém seriálu \"Linka.\"\n\nI nadále se však věnuje divadlu a muzikálům.\n\n\n\n"}
{"id": "522580", "url": "https://cs.wikipedia.org/wiki?curid=522580", "title": "Třída Spruance", "text": "Třída Spruance\n\nTřída Spruance byly raketové torpédoborce námořnictva Spojených států amerických. Tato víceúčelová plavidla byla navržena zejména pro ničení ponorek a doprovod svazů letadlových lodí. Americké námořnictvo je provozovalo v letech 1975–2005. Jako poslední byl dne 21. září 2005 vyřazen torpédoborec USS \"Cushing\".\n\nPodtřídou třídy \"Spruance\" jsou čtyři jednotky třídy \"Kidd\", které byly stavěny pro íránského šáha, ovšem po vypuknutí íránské islámské revoluce a svržení šáhova režimu si je USA ponechalo a později byly prodány námořnictvu Čínské republiky. Mírně prodloužený trup třídy \"Spruance\" byl rovněž použit pro stavbu křižníků třídy \"Ticonderoga\".\n\nV letech 1972–1983 bylo loděnicí Ingalls Shipbuilding v Pascagoule postaveno celkem 31 jednotek této třídy.\n\nJednotky třídy \"Spruance\":\nTřída \"Spruance\" měla oproti předchozím třídám výrazně větší výtlak a velikostí se blížila spíše tehdejším křižníkům. Modulární konstrukce lodí usnadnila jejich pozdější modernizace. Na protiponorkový boj zaměřená plavidla zpočátku postrádala účinné vybavení k boji proti pozemním cílům a jejich protiletadlové střely byly pouze krátkého dosahu. Při pozdějších modernizacích ale byla většina lodí vybavena vertikálním vypouštěcím silem pro protizemní střely Tomahawk, což jejich bojovou hodnotu výrazně zvýšilo.\n\nPo dokončení tvořily hlavňovou výzbroj dva 127mm kanóny v jednohlavňových věžích a dva 20mm kanónové systémy blízké obrany Phalanx. Lodě dále nesly osminásobné vypouštěcí zařízení protiletadlových střel krátkého dosahu Sea Sparrow, dvě čtyřnásobná vypouštěcí zařízení protilodních střel Harpoon. Protiponorkovou výzbroj tvořilo osminásobné vypouštěcí zařízení raketových torpéd ASROC a dva trojhlavňové 324mm protiponorkové torpédomety. Z paluby na zádi mohly operovat až dva vrtulníky — obvykle typu SH-60B LAMPS Mk III (\"Light Airborne Multi-Purpose Systems\"). Celá třída byla vybavena kevlarovým pancéřováním.\n\nV 80. a 90. letech bylo 24 lodí modernizováno. Kontejner raketových torpéd ASROC byl demontován a na jeho místě bylo instalováno vertikální vypouštěcí silo s kapacitou 61 střel. V něm bylo obvykle neseno 45 střel s plochou dráhou letu Tomahawk a 16 raketových torpéd ASROC (zbývajících sedm torpédoborců bylo přednostně vyřazeno v roce 1998). Část lodí byla vybavena systémem RAM, sloužícím primárně k obraně proti protilodním střelám.\n\nPohonný systém koncepce COGAG tvořily čtyři plynové turbíny typu General Electric LM2500. Poprvé tak americký torpédoborec nesl plynové turbíny. Lodní šrouby byly dva. Při zapojení všech čtyř turbín mohly dosáhnout maximální rychlosti 33 uzlů.\n\nTřída \"Spruance\" byla nasazena v řadě operací, například ve válce v Zálivu. Během operace Pouštní bouře bylo z těchto torpédoborců odpáleno celkem 112 střel s plochou dráhou letu Tomahawk. Střely Tomahawk později odpalovaly též na cíle v Bosně.\n"}
{"id": "522590", "url": "https://cs.wikipedia.org/wiki?curid=522590", "title": "Na'vi", "text": "Na'vi\n\nNa'vi, anebo též NA'Vi, představují vymyšlenou humanoidní mimozemskou rasu z veleúspěšného snímku Avatar (premiéra 18. prosince 2009, režie: James Cameron). Jako primitivní domorodý druh obývají měsíc Pandora, který obíhá plynného obra Polyphemus v souhvězdí Alpha Centauri vzdáleného přibližně 4,7 světelného roku od Země.\n\nNa'vi jsou uzpůsobeni k životu v nebezpečné džungli a k přežití v pandorské divočině. Na rozdíl od lidí, pro které je zdejší atmosféra kvůli výskytu jedovatých plynů toxická, jim nedělá její dýchání sebemenší problémy. Muži jsou vysocí něco okolo 3 metrů, ženy o něco méně. V porovnání s člověkem je jejich postava nepoměrně užší. Lidem se podobají v tom, že jsou vybaveni párem očí, uší, horních i dolních končetin a dále nosem a ústy. Všechny tyto charakteristiky jsou ale od lidí odlišné. Na rukou a nohou mají jen čtyři prsty (v čemž se liší od lidmi vypěstovaných Avatarů, kteří vznikli smícháním DNA lidí a Na'ví, kteří jich mají pět). Jejich oči jsou velké se zelenou duhovkou, jejich nos evokuje představu kočky, jejich uši jsou zase špičaté a vzdáleně tak připomínají mýtické elfy. Jejich tělo je pokryto modrou kůži s přírodními texturami, kterou si sami navíc ještě zdobí namalovanými obrazci a linkami. Na kůži mají bioluminiscentní receptory, malé azurově modré tečky, které jim umožňují za tmy matně světélkovat. Na'vi disponují černými vlasy, které jim pokrývají hlavu. Muži mají obvykle boky hlavy vyholené. Z hlavy jim splývá dolů zvláštní cop, který vlasy v mnohém připomíná, ale který je zakončen zvláštními nervovými receptory. Pomocí těchto receptorů jsou Na'vi schopni sdílet pocity a cítění anebo naopak předávat své myšlenky dalším organismům, které jsou schopny se napojit na tuto grandiózní celoplanetární síť. Může se jednat o stromy anebo zvířata, se kterými Na'vi soužijí a se kterými bojují. Na'vi jsou vybaveni rovněž dlouhým ocasem a jejich kosti jsou od přírody vyztuženy uhlíkovým vláknem.\n\nNa'vi žijí v oddělených kmenových společenstvích, která nejčastěji obývají monumentální a více než kilometr vysoké pandorské stromy. Žijí v symbióze s přírodou, ovládají očividně základní zpracování kovu, základní řemeslnou výrobu a přírodní léčitelství. Ovládli rovněž sílu zvířat, se kterými zdílí své pocity, případně na nich jezdí, či létají. Jejich nelehký život vedený uprostřed džungle je do značné míry spojen s bojem a válčením. Po příchodů lidí ze Země, které nazývají nebešťany, se snaží i nadále udržet svůj životní styl, i když je lidé (a zástupci společnosti RDA - Resource and Development Administration) učí anglicky a jejich přirozené prostředí pomalu provrtávají rozlehlými unobtaniovými doly. .\n\nJak už bylo řečeno, Na'Vi jsou schopni komunikovat tím, že \"zapojí\" svůj cop do nervových zakončení dalších organismů. Aby se dospívající Na'vi stal plnohodnotným válečníkem, musí podstoupit nebezpečný přijímací rituál, během kterého musí zkrotit a spojit se s nebezpečným létajícím tvorem Ikran (lidé mu přezdívají Křikloun (Bunshee)). Během svého života je toto spojení užito i k tzv. \"Tsahaylu,\" rituálu výběru partnera opačného pohlaví. Spojení už není možné po zbytek života přerušit.\n\nDomorodci ve filmu hovoří uměle vytvořeným jazykem Na'vijštinou, vytvořeným profesorem lingvistiky na University of Southern California Paulem Frommerem. Na'vijština byla vytvořena jako nový umělý jazyk, který se nebude podobat žádnému pozemskému. Neobsahuje jen širokou slovní zásobu (přes 1000 uměle vytvořených slov), ale rovněž propracovaný systém gramatiky a syntaxe. Jazyku po stránce slovní stavby dominuje skládání, vsuvky, předpony a přípony. Když domorodí Na'vi komunikují s pozemšťany (které oni nazývají nebešťany), používají přitom lámanou a přerušovanou angličtinu (v českém dabingu češtinu). \n\nPo stránce náboženství Na'vi uctívají mnoho duchů (například létající a zřejmě inteligentní semena posvátného stromu Vitraya Ramunong), kterým vévodí jediné centrální božstvo Eywa. S Eywou jsou schopni komunikovat napojením svého nervového zakončení na tzv. Strom duší. Podle jejich víry prochází Eywa vším živým na Pandoře, jejich život je od Eywy dočasně vypůjčen a po smrti se každý do Eywy navrátí. Do značné míry tak připomíná pozemskou buddhistickou filozofii. Doktorka Grace Augustinová, vedoucí projektu Avatar (Sigourney Weaver) se pokouší celé záhadě přijít na kloub za použití moderních vědeckých metod.\n\n"}
{"id": "522598", "url": "https://cs.wikipedia.org/wiki?curid=522598", "title": "Rochdalské družstvo poctivých pionýrů", "text": "Rochdalské družstvo poctivých pionýrů\n\nRochdalské družstvo poctivých pionýrů (; Rochdalské družstvo) bylo svépomocné družstvo založené za účelem obchodování s potravinami, oblečením, tabákem atd. Dále za účelem stavby a nákupu domů, výroby výrobků, obdělávání zemědělské půdy a stavby obytné kolonie. Významné bylo především svými stanovami, od nichž se odvozují tzv. Rochdalské principy. Tyto principy ovlivnily další družstva a v modifikované podobě jsou používány družstvy dodnes.\n\nRochdalské družstvo (Rochdale Society of Equitable Pioneers) bylo založeno roku 1844 ve městě Rochdale v severní Anglii. Zakladatelé, kterých bylo 28, pocházeli převážně z řad Rochdalských textilních dělníků. Cílem družstva bylo ustavení obchodu s potravinami, oblečením, tabákem atd. Dále stavba a nákup domů, kde by družstvo provozovalo své činnosti; výroba výrobků; nájem, koupě a obdělávání zemědělské půdy a stavba vlastní obytné kolonie (Laws and Objects 1844, Law First). Realizovány byly obchody, výroba, stavba a nákup domů, naopak kolonie nevznikla. Vše mělo sloužit k dosažení peněžního prospěchu, a zlepšení sociálních a domácích životních podmínek členů družstva (Laws and Objects 1844, Law First). Rochdalské družstvo obchodovalo (po změnách jména a sloučení s jinými družstvy) samostatně až do roku 1991. V tomto roce přešlo pod názvem Norwest Pioneers Co-operative do družstva United Co-operatives.\n\nRochdalští družstevníci nebyli první. Prvním zaznamenaným družstevním obchodem byl roku 1769 obchod tkalcovského družstva ve Fenwicku, Ayrshire. Významní však byly stanovami svého družstva (Laws and Objects). Od nich se odvozují tzv. Rochdalské principy. Tyto principy ovlivnily další družstva a v modifikované podobě jsou používány dodnes. Stanovy byly sepsány v roce založení družstva a 1845 upraveny. Hlavními body stanov bylo demokratické rozhodování: (Supplement of Amended Laws 1845, a new law to be placed or read between 4th and 5th laws), otevřené členství (Laws and Objects 1844, law 13th), prodej a nákup jen za hotové (Laws and Objects 1844, law 21st).\n\nDružstvo nespoléhalo jen na nadšení a nezištnost, a proto se další principy zabývaly vyplácením finančních odměn za účast a investování v družstvu. Za prvé se vyplácel úrok z vloženého kapitálu (cena jednoho podílu byla 1 libra) ve výši 3.5 procenta na podíl. (Laws and Objects 1844, law 22nd) . Později dle upravených stanov pak 5 procent (Supplement of Amended Laws 1845, Amendment of the 22nd law). Dle upravených stanov mělo mít družstvo kapitál 1000 liber a maximálně 250 členů, každý člen měl držet 4 podíly (minimálně 1 a maximálně 50 podílů). Za druhé zbylý zisk, byl vyplacen každému členu v proporci k množství peněz utracených členem v družstevním obchodě (Laws and Objects 1844, law 22nd). Ve stanovách není uvedeno, že by členové družstva museli nakupovat výhradně v družstevním obchodě.\n\nRochdalští pionýří rozdělovali veškerý zisk mezi své členy. Pro další investování zakládali proto různé odnože (jako byl třeba mlýn). Zřejmě to však nebylo příliš praktické. V dnešní době se členům družstev vyplácí zpravidla pouze část zisku a zbytek zůstává nerozdělený v družstvě a používá se k investicím. Družstva se po světě od dob Rohdalského družstva značně rozšířila.\n"}
{"id": "522602", "url": "https://cs.wikipedia.org/wiki?curid=522602", "title": "Josefstadt", "text": "Josefstadt\n\nJosefstadt () je osmý vídeňský městský okres. Svou výměrou je Josefstadt nejmenším okresem rakouského hlavního města Vídně. Nalézá se uvnitř bývalého opevnění (tzv. \"Linienwall\"), na kterém vznikl dopravní okruh zvaný Gürtel (\"Wiener Gürtel Straße\").\n\nMěstský okres Josefstadt se nachází ve středu města Vídně a je svou plochou 1,08 čtverečních kilometrů nejmenším z vídeňských městských okresů. Zaujímá tak pouze 0,28 % plochy Vídně. Okres leží mezi vídeňským \"Gürtelem\" a je vtěsnán mezi zastavěné okresy Vídně. Pouze dvě procenta plochy okresu jsou tvořena zelení.\n\nJosefstadt leží na rovině mezi dvěma potoky zvanými Bachkanal a Wienerwaldbach. Další potok Alserbach byl sveden pod ulici Lazarettgasse. Ottakringer Bach je dnes mezi ulicemi Lerchenfelder Straße a Neustiftgasse. Před zástavbou vedl v hlubokém údolí s větším sklonem toku a překonával tak výškové rozdíly na území okresu. Západní hranice okresu u \"Lerchenfelder Gürtel\" je ve výši 204,5 metru, východní hranice okresu na náměstí Friedrich-Schmidt-Platz má nadmořskou výšku 180 metrů. Také mezi severní a jižní hranicí okresu je výškový rozdíl. Křižovatka Kochgasse a Alser Straße je na severu ve výšce 185 metrů, náhorní planina Florianigasse a Skodagasse je na výšce 198 metrů a křižovatka Lerchenfelder Straße a Kaiserstraße na jihu má výšku 196 metrů.\n\nDnešní městský okres Josefstadt vznikl z dřívějších předměstí Altlerchenfeld, Breitenfeld, Josefstadt a Strozzigrund. K nim se přičlenila ještě jižní část předměstí Alservorstadt a malá část obce Sankt Ulrich. Na severovýchodě území mezi ulicemi Landesgerichtsstraße, Florianigasse a Feldgasse leží dřívější předměstí Alservorstadt, které svou severní částí patří k okresu Alsergrund. Zde se nachází okresní magistrátní úřad, zemský soud, Muzeum etnografie a také největší park okresu Schönbornpark. Na severozápadě okresu leží, mezi dopravním okruhem zvaným Gürtel a ulicemi Florianigasse a Feldgasse, území Breitenfeld.\n\nNejvýraznějšími budovami okresu jsou Divadlo Josefstadt a piaristický kostel \"Marie Věrné\". Ve Strozzigasse je \"Berní úřad\". Na západě bývalého předměstí Strozzigrund a na východně od předměstí Altlerchenfeld je v ulici Pfeilgasse několik studentských domovů.\n\nČlenění okresu pro potřebu statistických údajů je poněkud odlišné. Do Josefstadtu jsou také započítány Laudongasse, Josefstädter Straße a Bennoplatz.\n\nJosefstadt patří do tak zvaných vnitřních okresů mezi dopravními tepnami Gürtel a Ringstraße. Na západě od Josefstadtu leží okresy Hernals a Ottakring. Na východě jej odděluje tzv. druhá linie, podél ulic Landesgerichtsstraße a Auerspergstraße Josefstadt, od Vnitřního města. Severní hranice k okresu Alsergrund probíhá podél Alser Straße, na jihu tvoří ulice Lerchenfelder Straße hranici k okresu Neubau.\n\nPlochy Josefstadtu jsou téměř výhradně využívány pro zástavbu nebo pro dopravní účely. 70,34 % ploch okresu připadá na zástavbu, přičemž cena těchto pozemků předčí sousední vídeňská území. Velká část stavebních ploch (85 %) připadá na obytné plochy, zbytek je využit téměř výhradně pro kulturní, veřejná a náboženská zařízení (14,4 %). Využití ploch pro podnikové zájmy je v Josefstadtu mizivé. Josefstadt má takové plochy v absolutních číslech nepatrné a je v tomto ohledu na posledním místě mezi vídeňskými okresy. Dopravní plochy, které zaujímají 27,6 % celkové plochy, jsou naopak rozsáhlé. Josefstadt je také okresem, který má velmi málo zeleně. Jen 2 % ploch připadají na tento účel, přičemž 95 % existujících zelených ploch jsou parky.\n\nDnešní Josefstadt byl osídlen relativně pozdě. Jen poblíž Vnitřního města bylo osídlení již ve středověku, avšak neznámého názvu. Jedinou významnou stavbou byla budova statku zvaného \"Gutshof\", který byl jmenován v souvislosti s jiným statkem (\"Roter Hof\"). Intenzivní osídlení začalo teprve na konci 16. století. Původní město vzniklo kolem roku 1700, kdy od císaře Josefa I. (1678-1711) získalo území a název \"Josefstadt\". K rozšíření města došlo po zrušení Skotského kláštera v roce 1801, tím se získal prostor pro vznik předměstí Breitenfeld. Ulice dostaly řád až v době biedermeieru. Altlerchenfeld byl poprvé uveden v dokumentu z roku 1295, větší stavební činnost zde však nastala teprve kolem roku 1700.\nRoku 1850 byla tato předměstí spolu s malou částí St. Ulrichu (viz Neubau) a Alservorstadtu (viz Alsergrund) spojena v tehdy sedmý vídeňský okres \"Josefstadt\" a připojena k Vídni. Až doposud byla provedena pouze jedna změna hranice okresu, a to v roce 1995 v oblasti Auerspergstraße, která se týkala pouze dopravních ploch.Josefstadt se vyvinul jako sídlo měšťanstva a žije v něm také mnoho úředníků. Většina starostů Vídně bydlela právě zde. Současný rakouský spolkový prezident Heinz Fischer (* 1938) bydlí v Josefstadtu, a to v Josefstädter Straße. Josefstadt je ve srovnání s okresy Neubau a Mariahilf považován za okres intelektuálů. Bydlí zde mnoho umělců, herců a spisovatelů.\n\nJosefstadt je druhým okresem ve Vídni, kde při volbách do zastupitelstva okresu (23. října 2005) dosáhli \"Zelení\" relativní většinu. Takže od 30. listopadu toho roku spolupůsobí ve vedení okresu.\n\nV roce 1869 po založení okresu Josefstadt zde žilo 53 012 lidí. Od roku 1910, kvůli již tenkrát stísněné zástavbě, počet obyvatel okresu nestoupal. Potom začal téměř spojitý pokles počtu obyvatel a silně poklesl zvláště v letech 1960 a 1970. Hlavním důvodem byl nedostatek obytných prostor. Nynější počet obyvatel do 24 000 se jeví jako stabilizovaný.\nVěková struktura obyvatelstva v Josefstadtu se v roce 2001 lišila od vídeňského průměru. V Josefstadtu v roce 2001 žilo 11,4 % obyvatel pod 15 let (v celé Vídni byl průměr 14,7 %). Podíl obyvatel ve věku od 20 do 29 let činil 16,1 % (Vídeň 12,8 %). Podíl obyvatel od 60 a více let činil 20,1 % (Vídeň 21,7 %). Podle pohlaví žilo v okrese 47,4 % mužů a 52,6 % žen, to odpovídá průměru Vídně. Na rozdíl od Vídně (41,2 % ženatých) žilo v Josefstadtu pouze 35,2 % ženatých. \n\nPodíl cizinců mezi obyvateli okresu v roce 2005 byl 20,9 % a měl vzestupnou tendenci (2001 byl 16,1 %). Nejvíce cizinců 3.5 % pocházelo ze Srbska a Černé Hory. Další 2,7 % byli Němci, 1,1 % Poláci, 1,0 % Turci a 0,7 % Chorvaté nebo Bosna a Hercegovina. V roce 2001 z 24,4 % obyvatel narozených v Rakousku mělo 4,8 % mateřskou řeč srbskou, 2,0 % tureckou a 1,9 % chorvatskou. \nNáboženské vyznání obyvatelstva Josefstadtu je do značné míry v průměru Vídně, kde podíl katolického a evangelického obyvatelstva je lehce nad a islámské obyvatelstvo je pod průměrem. Při sčítání lidu 2001 udalo 52,0 % obyvatel římskokatolické vyznání. V okresním obvodu jsou tři římskokatolické farnosti, v celém městě je 8 děkanství 8 a arcibiskupství. 6,0 % obyvatel bylo evangelíky, 4,6 % islámské víry, 5,2 % bylo v pravoslavné církvi. 23,8 % obyvatel okresu bylo bez vyznání. 7,8 % nemělo žádnou či jinou náboženskou orientaci.\n\nOkres Josefstadt je tradiční městský okres. Po druhé světové válce byla \"Rakouská lidová strana (ÖVP) v období 1945 až 2005 průběžně silnou stranou a měla odpovídající zastoupení v okresním zastupitelstvu. Opakovaně dosahovala absolutní většinu. Díky volebnímu úspěchu strany \"Zelených\" v pozdních osmdesátých letech a nastoupení \"Liberálního fóra\" v roce 1996 však (ÖVP) a také \"Sociálně-demokratická strana Rakouska (SPÖ)\" očividně získala hlasy. \"Svobodná strana Rakouska (FPÖ) sehrála v Josefstadtu významnou roli. \"Občanské fórum (PRO)\" se také usadilo v Josefstadtu, když mezi lety 1991 a 2001 dosahuje mezi 7.0 % a 8,3 %.\nZnak okresu byl vytvořen v roce 1850 a reprezentuje pět dřívějších samostatných obcí, ze kterých je okres vytvořen.\n\nVýznamné kavárny v Josefstadtu jsou Café Hummel, Cafe Florianihof a Café Eiles.\n\nV okrese je 2,09 hektaru parkových ploch od miniaturních až po velké okresní.\n\nNa hranici u Ottakringu stanice \"Josefstädter Straße\" podzemní dráhy \"U-6\" a na hranici k Inneren Stadt je stanice \"Rathaus\" podzemní dráhy linky „U-2“. V okrese je také několik tramvajových a autobusových linek.\nV Josefstadtu je značný počet domovů pro studenty, např \"Haus VINDOBONA\" pod kuratelou Adolfa Schärfa (1890-1965) na nároží \"Skoda\" a \"Laudongasse\", pod \"Akademickou pomocí\" provozované Pfeilheim (\"Pfeilgasse\" 3a, \"Pfeilgasse\" 4-6), studentský domov \"Hotel Korotan\" (\"Albertgasse\" 48), studentský domov \"Neudeggergasse\" (\"Neudeggergasse\" 21) a \"Friedrich-Fundera\" studentský domov v \"Strozzigasse\". V posledních letech byly některé domovy uzavřeny. O letních prázdninách jsou domovy provozovány jako hotely.\n\nV Josefstadtu jsou čtyři veřejné obecné školy, družstevní střední škola, tři gymnázia (\"Feldgasse\", \"Albertgasse\" a na \"Jodok-Fink-Platz\") a spolkový vzdělávací ústav (pro vzdělávání pedagogů pro mateřské školy) v „Albertgasse“. Na náměstí \"Hamerlingplatz\" je \"Vídeňská obchodní škola\" Obchodní akademie a obchodní škola zřízená „Vídeňskou obchodní společností“. Další obchodní škola je na \"Schönborngasse\".\n\nNa \"Laudongasse\", v dřívější hlavní knihovně, je ústřední hudební škola. Od zahájení nové \"Hlavní knihovny Vídně\" na náměstí \"Urban-Loritz-Platz\" (poblíž osmého okresu) je osmý okres bez filiální knihovny. Ve \"Schmidgasse\" má sídlo \"Lidová univerzita\" (\"Volksuniversität\") Josefstadt.\nDůležitým pracovištěm pro výchovu pedagogů pro volný čas je největší Spielotheka Rakouska, která se nachází v  \"Albertgasse\" 35. Ve stejném domě má také sídlo ústav pro výchovu pedagogů pro volný čas.\n\n\n \n\n"}
{"id": "522603", "url": "https://cs.wikipedia.org/wiki?curid=522603", "title": "Klementina Zähringenská", "text": "Klementina Zähringenská\n\nKlementina Zähringenská (po 1101–1167) byla vévodkyní saskou a bavorskou a hraběnkou savojskou.\n\nNarodila se z manželství zähringenského vévody Konráda I. s Klementinou Lucembursko-Namurskou a měla čtyři starší přeživší sourozence. Nejstarším bratrem byl pozdější zähringenský vévoda Berchtold IV. († 1186), druhý bratr Rudolf († 1191) se stal biskupem v Liege, mladší Vojtěch I. († po 1195) usedl na vévodský stolec v Tecku a nejmladší z bratrů Hugo († 1203) byl ulmburským vévodou.\n\nV roce 1147 se provdala za budoucího vévodu Jindřicha III. Lva, kterému porodila tři děti. Dospělosti se dožila pouze dcera Gertruda, později provdaná královna dánská. Z důvodu chybějícího mužského dědice, ačkoliv za oficiální důvod bylo uvedeno blízké příbuzenství manželů, bylo manželství rozvedeno roku 1162.\n\nPo rozvodu se v roce 1164 znovu provdala za savojského hraběte Humberta III. a stala se tak jeho třetí manželkou. Zemřela zřejmě po porodu dítěte a byla pohřbena v klášteře Hautecombe.\n\nKlementina přivedla na svět šest dětí, tři v prvním manželství s vévodou Jindřichem a tři dcery v manželství s hrabětem Humbertem.\n"}
{"id": "522606", "url": "https://cs.wikipedia.org/wiki?curid=522606", "title": "Lokomotiva 242 A1", "text": "Lokomotiva 242 A1\n\n242 A1 byla experimentální rychlíková parní lokomotiva konstruktéra André Chapelona, která představovala podle mnoha odborníků vrchol vývoje parních lokomotiv. Na lokomotivě která poprvé vyjela v roce 1946, využil Chapelon řadu technických vylepšení a svých vynálezů. Jízdními výkony překonávala prakticky všechny soudobé kontinentální stroje všech trakcí (byl jí naměřen výkon na válcích přes 4 MW) a vyrovnala se mnohem těžším strojům v USA. Na prototyp však nikdy nenavázala sériová výroba, protože v té době bylo již rozhodnuto o elektrifikaci francouzských železnic. Lokomotiva byla provozována do roku 1960, kdy byla sešrotována.\n\nLokomotiva byla po rekonstrukci tříválcová sdružená. Po stranách byly umístěny nízkotlaké válce, jejichž ojnice poháněly druhou spřaženou nápravu a pod dýmnicí byl umístěn vysokotlaký válec, pohánějící první spřaženou nápravu. Tímto řešením se konstruktér vyhnul nutnosti umístit válec v rámu šikmo. Vnější kliky svíraly úhel 90°, klika vysokotlakého stroje s nimi svírala úhel 135°. Místo původně plánovaných talířových ventilů byla použita standardní válcová šoupátka. Do pece vestavěl Chapelon dva varníky, čímž se zvýšila přímá výhřevná plocha. Lokomotiva byla vybavena přehřívačem páry. \nVýsledkem všech úprav bylo zvýšení výkonu lokomotivy na dvojnásobek stavu před rekonstrukcí – indikovaný výkon dosahoval 4MW (různé zdroje uvádějí 3900-4048 kW).\n"}
{"id": "522609", "url": "https://cs.wikipedia.org/wiki?curid=522609", "title": "Zimní paralympijské hry 2010", "text": "Zimní paralympijské hry 2010\n\nZimní paralympijské hry 2010, oficiálně X. zimní paralympijské hry ( ), se konaly v kanadském Vancouveru. Slavnostní zahájení proběhlo 12. března 2010, ukončení se pak uskutečnilo21. března 2010.\n\nByly to druhé paralympijské hry v Kanadě, po letních paralympijských hrách 1976 v Torontu.\n\nVancouver se dostal na konečný seznam kandidátů na pořadatelství zimních olympijských her spolu s městy Pchjongčchang (Jižní Korea) a Salzburg (Rakousko). Vítězství Vancouveru bylo oznámeno na 115. zasedání Mezinárodního olympijského výboru (MOV), které se uskutečnilo v červenci 2003 v Praze. Oznámil jej prezident Mezinárodního olympijského výboru Jacques Rogge v podvečer 2. července 2003. Začátkem dubna 2004 byl ustaven Organizační výbor zimních olympijských her ve Vancouveru 2010 (VANOC).\n\n\n\n\n\nČesko reprezentovalo 19 paralympioniků.\n\nVlajkonošem české paralympijské reprezentace byl zvolen paralympijský vítěz v alpském lyžování Anna Kulíšková.\n\n\"Čestí medailisté\"\n\nOficiální stránka her\nČeská výprava na paralympijské hry 2010\n"}
{"id": "522611", "url": "https://cs.wikipedia.org/wiki?curid=522611", "title": "Právní odvětví", "text": "Právní odvětví\n\nPrávní odvětví je autonomní část právního řádu. Ten se sice především skládá ze všech platných právních norem, lze ho ale teoreticky rozdělit i na větší celky, přičemž základním dělením, pocházejícím již z dob římského práva, je dělení na právo veřejné \"()\" a právo soukromé \"()\". V současnosti se však právo dělí především na konkrétní právní odvětví, která jsou s větší či menší mírou přesnosti zařaditelná právě buď do práva soukromého nebo veřejného. Stejně tak je lze odlišovat jako odvětví práva hmotného nebo procesního. Jednotlivá právní odvětví vznikají především podle kritéria předmětu právní regulace, tedy že právní normy toho kterého odvětví regulují stejný typ společenských vztahů. Dalšími kritérii jsou společné právní instituty a principy a akceptovatelnost samostatnosti právního odvětví ze strany odborné veřejnosti.\n\nU téměř každého právního odvětví hraje nejdůležitější úlohu základní právní předpis, tzv. \"kodex\", např. u práva občanského to je občanský zákoník, u práva trestního hmotného trestní zákoník apod. Žádné však není tvořeno jen jedním právním předpisem, např. právo správní obsahuje velmi mnoho zákonů a ještě více podzákonných předpisů (vyhlášek a nařízení). \n\n\n\nNěkteří právní teoretici považují za nejdůležitější právní odvětví právo ústavní, správní, trestní a občanské, jiní právo občanské, obchodní, trestní a správní. Vždy je však jako zvláštní právní odvětví bráno mezinárodní právo veřejné a jeho subsystémy, zejména právo evropské, protože všechna ostatní odvětví, včetně mezinárodního práva soukromého, patří na rozdíl od něj do systému práva vnitrostátního.\n\nV roce 1994 na XIV. světovém kongresu porovnávací právní vědy byla výslovně akceptována tato právní odvětví: občanské právo, mezinárodní právo soukromé, civilní proces, agrární právo, obchodní právo, pracovní právo, letecké a námořní právo, mezinárodní právo veřejné, ústavní právo, správní právo, finanční právo, trestní právo, trestní právo procesní, právo duševního vlastnictví.\n\n"}
{"id": "522613", "url": "https://cs.wikipedia.org/wiki?curid=522613", "title": "Wynton Marsalis", "text": "Wynton Marsalis\n\nWynton Marsalis (* 18. října 1961, New Orleans, Louisiana) je trumpetista a skladatel, který se věnuje jazzu a vážné hudbě. Je znám jako popularizátor jazzu i vážné hudby, zaměřuje se především na mladé posluchače. Co se týče jazzu, je často citován jako uznávaná autorita s širokými hudebními znalostmi. Zatím vydal 16 alb klasiky a více než 30 jazzových alb. Devětkrát také vyhrál cenu Grammy a jako první jazzový hudební umělec získal Pulitzerovu cenu.\n\nWynton Marsalis se narodil v hudební rodině, v kolébce jazzu – v New Orleans. Má pět sourozenců, tři z nich – Branford, Delfeayo a Jason – jsou také jazzovými hudebníky. Wynton už jako malé dítě projevoval své hudební nadání a zájem o hudbu. Svou první trumpetu dostal v šesti letech, v osmi letech odehrál svůj první veřejný koncert v baptistickém kostele. Ve čtrnácti letech dostal pozvání do neworleanské filharmonie.\n\nV roce 1978 se přestěhoval do New Yorku, kde studoval hru na trumpetu. O dva roky později už hrál ve slavných Art Blakey’s Jazz Messengers. S Blakeym vydržel rok, pak následovalo koncertní turné po Spojených státech a Japonsku s pianistou Herbiem Hancockem. Marsalis se pomalu stával slavným, a tak následovala spolupráce s jazzovými legendami Sarah Vaughanovou, Dizzym Gillespiem, Harry Edisonem, Clarkem Terrym a Sonny Rollinsem.\n\nPoté Marsalis založil svůj vlastní ansámbl, se kterým hrával 120 koncertů ročné a procestoval při tom 30 zemí světa na všech kontinentech kromě Antarktidy. Toto nasazení mu vydrželo 10 let. V této době ale také učil a jako lektor se účastnil různých workshopů. V jeho sféře zájmu ale také byli starší jazzoví muzikanti, nejedna nahrávací společnost po jeho přímluvě znovu vydala staré klasické jazzové desky ze svého katalogu. Ke studentům Marsalisových workshopů se hlásí James Carter, Christian McBride, Roy Hargrove, Harry Connick, Jr., Nicholas Payton, Eric Reed nebo Eric Lewis.\n"}
{"id": "522616", "url": "https://cs.wikipedia.org/wiki?curid=522616", "title": "Diplomatické války", "text": "Diplomatické války\n\nDiplomatické války je označení pro spory o pravost písemností, vedené v 16. - 17. století. V jejich průběhu byly vypracovány nové postupy, které vedly k významnnému rozvoji diplomatiky. Diplomatické války se dělí se na dvě etapy.\n\nTato etapa diplomatických válek zahrnuje zejména hospodářské boje, vedené pomocí starých listin včetně falz. Diplomatika byla v těchto sporech užívána jako praktická metoda k ověření pravosti, nikoliv jako svébytná věda.\n\nTato etapa zahrnuje spory historiků, ve kterých se diplomatika stává samostatnou vědeckou disciplínou s nemalým významem. Významný byla zejména pře Daniela Papebrocha a Jeana Mabillona. Belgický jezuita Daniel Papebroch napadl pravost některých benediktinských písemností. Jean Mabillon k jejich obhajobě shromáždil přes 1000 listin a použil nové srovnávací metody ověření. Pravost listin prosadil v díle „De re diplomatica libri sex“ (1681). Jeho práce znamenala velký pokrok, který nebyl až do 19. století překonán.\n\n"}
{"id": "522618", "url": "https://cs.wikipedia.org/wiki?curid=522618", "title": "Psychologický experiment", "text": "Psychologický experiment\n\nPsychologický experiment patří mezi základní metody psychologického výzkumu. Na rozdíl od jiných výzkumných metod (pozorování, dotazník, korelační analýza aj.) slouží, stejně jako ostatní experimentální metody, k určení kauzálního (\"příčinného\") vztahu mezi zkoumanými proměnnými. Experiment však také vyžaduje teoretický rámec.\n\nAby bylo možné říct, že určité proměnné jsou příčinou jiných proměnných, musejí být splněny přinejmenším tři podmínky:\n\n\nSplnění těchto podmínek je nutnou podmínkou vnitřní validity experimentu. V psychologii se splnění výše uvedených podmínek zajišťuje třemi kroky:\n\n\nKlasifikace vnějších proměnných je pro experimentátora přínosná, protože mu může pomoci snáze se nad možnými alternativními vysvětleními zamyslet a lépe je při designování výzkumného plánu eliminovat. Jako vnější proměnné bývají uváděny:\n\n\nKromě metod kontroly vnějších proměnných výše lze dále použít například jejich eliminaci, tedy nastavení experimentu tak, aby se vnější proměnná nemohla projevit. Další metodou je potom třeba její transformace na nezávislou proměnnou, kdy s ní výzkumník začne manipulovat stejně, jako s ostatními nezávislými proměnnými a při zjišťování výsledku experimentů s ní přímo počítá jako s příčinou zkoumaných jevů.\n\nPsychologický experiment se vyznačuje čtyřmi hlavními fázemi. Jsou to:\n\nJedná se o vytvoření modelu podmínek, v němž je zkoumaný proces. Ten musí být izolován od vztahů k jiným proměnným. Teoretické výpovědi musí být převedeny na výpovědi o faktech, která byla pozorována. V této fázi tedy vzniká jakýsi plán pokusu, kdy experimentátor navrhne pokusnou situaci, zvolí instrumenty a naplánuje způsob vyhodnocení experimentu.\n\nJe klíčovým principem psychologického výzkumu. Dochází zde k obměňování podmínek (nezávislá proměnná), aby experimentátor zjistil, zda na ní závislá proměnná vykazuje systematickou změnu. \n\nPři pokusu s laboratorní myší, které experimentátor dává elektrické šoky, je nezávislou proměnnou postupně se zvyšující dávky elektrického proudu, které obměňuje experimentátor. Závislou proměnnou je reakce myši (chování, pokus o útěk, míra svalového napětí, rezignace, atd.).\n\nJedná se o snahu eliminovat nežádoucí (neplánované) proměnné, se kterými model experimentu nepočítá. Může se jednat o fyzický nebo psychický stav zkoumané osoby, hluk, neplánovaná bolest hlavy zkoumané osoby apd., tedy vlivy, které mohou ovlivnit chování zkoumané osoby a tak ovlivnit výsledky experimentu. U variant reakcí se proto rozlišuje mezi pravou a chybnou variantou. Pravá varianta je taková změna, která lze vyvodit z obměňování nezávislé proměnné. Chybná varianta vzniklá z náhodné a neplánované chyby. Systematické chyby ovlivňují reakce jen jedním směrem, a lze je proto předvídat. Náhodné i systematické chyby musí být omezovány kontrolami.\n\nJe způsob jak se experimentátor ujistí, že zkoumaný vzorek (skupina) je skutečně reprezentativní. Jednotlivci, tvořící zkoumané skupiny, jsou vybíráni náhodně. Tuto skupinu označujeme jako \"pokusnou skupinu\".\n\nExperimentátor má obvykle za úkol dokázat, že chování pokusné skupiny se změní, změní-li se nezávislá proměnná. U skupiny, u níž se nezávislá proměnná nemění, by tak mělo zůstat její chování stejné. Tuto skupinu označujeme jako \"kontrolní skupinu\".\n\nZ tohoto důvodu je nutné, aby mezi pokusnou a kontrolní skupinou neexistoval rozdíl ve zkoumaném chování. Tvoření skupin se vždy uskutečňuje pomocí náhody, aby se zabránilo výběru pokusných osob.\n\nJe možnost podrobit výsledek experimentu pomocí statistických metod. To je užitečné ve chvíli, kdy se během experimentu vyskytnou neplánované proměnné, které ovlivní zkoumané proměnné. Vliv těchto neplánovaných vlivů lze pomocí statistických metod oddělit od vlivu nezávislých proměnných.\n\nObsahuje hodnocení parametrů a přezkoušení hypotéz. Využívat lze jen u náhodných vzorků a výpovědích, pro které je důležitá pravděpodobnost. Jestliže se po skončení experimentu ukáže rozdíl mezi pokusnou a kontrolní skupinou, je nutné ověřit, zda je tím hypotéza potvrzena, tedy zdali je to opravdu nezávislá proměnná, která je zodpovědná za rozdíl). Vychází se z nulové hypotézy (rozdíl je dílem náhody) a pomocí statistického testu lze pak zjistit, zda je rozdíl dostatečně velký na to, aby se náhoda mohla vyloučit. Vyvrácení nulové hypotézy tak znamená potvrzení pracovní hypotézy.\n\nZákladem pro veškerou testovou psychologii je Gaussovo rozložení četnosti, neboli normální rozdělení.\n\n"}
{"id": "522619", "url": "https://cs.wikipedia.org/wiki?curid=522619", "title": "Apusinas (přítok Šaltuony)", "text": "Apusinas (přítok Šaltuony)\n\nApusinas je řeka v Litvě, v Žemaitsku, levý přítok řeky Šaltuona. Pramení 2 km na východ od městysu Girkalnis, v okrese Raseiniai, při dálnici A1 Klaipėda - Vilnius. Teče na západ, protéká městysem Girkalnis. Říčka protéká dvěma rybníky, jeden je v Girkalnisu, druhý je 0,5 km před soutokem se Šaltuonou. Do řeky Šaltuona se vlévá 58,2 km od jejího ústí do Šešuvisu.\n\nTato říčka nemá žádné významnější přítoky. (Levý přítok Sraigė se vlévá 4,3 km od jejího ústí do Šaltuony).\n\n"}
{"id": "522620", "url": "https://cs.wikipedia.org/wiki?curid=522620", "title": "Všeobecní sionisté", "text": "Všeobecní sionisté\n\nVšeobecní sionisté (: , \"Cijonim klalijim\") byli centristé v rámci sionistického hnutí a izraelská politická strana. Jako strana byla předchůdkyní dnešních stran Likud a Kadima.\n\nVšeobecný či obecný sionismus byl původně termín, který zaštiťoval názory většiny členů Sionistické organizace, kteří nebyli příslušníky žádné určité frakce a náleželi pouze své národní sionistické organizaci.\n\nV roce 1922, v době kdy sionistické hnutí začalo být polarizované mezi dělnickým a revizionistickým sionismem, založila řada nezařazených skupin a jednotlivců Organizaci všeobecných sionistů, jakožto neideologickou stranu v rámci Sionistické organizace (později Světové sionistické organizace).\nNakonec se však Všeobecní sionisté identifikovali s názory evropských liberálů a střední společenské třídy v soukromé vlastnictví a kapitalismus. V letech 1931 až 1945 se Všeobecní sionisté rozštěpili na dvě frakce vzhledem k rozdílnosti názorů nad sociálními tématy, ekonomikou a pracovními otázkami (např. Histadrut). V letech po založení Izraele v roce 1948 se Všeobecní sionisté posunuli více na pravou stranu politického spektra kvůli hegemonii strany Mapaj a dalších dělnických sionistických hnutí v izraelské politice.\n\nV roce 1936 začali Všeobecní sionisté vydávat vlastní deník s názvem \"ha-Boker\". Jeho redaktorem byl po prvních deset let jeho existence Perec Bernstein. Přestal vycházet v roce 1965. Strana také od roku 1936 zřídila vlastní zdravotní pojišťovnu, Kupat cholim šel ha-Cijonim ha-klalijim.\n\nVšeobecní sionisté se zúčastnili prvních izraelských parlamentních voleb v roce 1949, ve kterých získali 5,2 % hlasů, což představovalo celkem sedm poslaneckých mandátů. Nebyli však součástí ani jedné z prvních dvou vlád Davida Ben Guriona během funkčního období prvního Knesetu.\n\nVe volbách v roce 1951 zaznamenala strana velký úspěch, když získala 20 poslaneckých mandátů a stala se druhou největší stranou Knesetu. Krátce po volbách došlo navíc k dalšímu rozšíření, když se s Všeobecnými sionisty sloučily strany Sefardové a orientální komunity a Jemenitské sdružení (před koncem volebního období jeden poslanec z původního Jemenitského sdružení zase stranu opustil). Navzdory volebnímu úspěchu nebyla strana součástí třetí Ben Gurionovy vlády. Změna nastala po pádu třetí Ben Gurionovy vlády. Stalo se tak v důsledku rozporů nad náboženským vzděláním s ultraortodoxními stranami Agudat Jisra'el a Po'alej Agudat Jisra'el. Obě strany Ben Gurion vyloučil z vládní koalice a nahradil je Všeobecnými sionisty. Po Ben Gurionově odchodu se strana podílela ještě na páté vládě Moše Šareta, ne však již na jeho šesté vládě.\n\nVe volbách v roce 1955 strana ztratila a získala 13 poslaneckých mandátů a nebyla součástí žádné z koaličních vlád během funkčního období tohoto Knesetu.\n\nDalší pokles poslaneckých mandátů strana zaznamenala v dalších volbách v roce 1959, ve kterých získala 8 mandátů. Skutečnost, že strana ztrácela přízeň voličů, a že nebyla součástí vládní koalice, měla vliv na změně strategie. Strana se nakonec rozhodla sloučit s Progresivní stranou, která měla toho času 6 mandátů, s níž vytvořila Liberální stranu. Nová strana nakonec pomohla svrhnout vládu, když v roce 1961 Cherut vyvolal hlasování o nedůvěře vládě kvůli Lavonově aféře.\n\nVe volbách v roce 1961 získala Liberální strana 17 poslaneckých mandátů, čímž se stala třetí největší stranou v Knesetu. Během funkčního období tohoto Knesetu došlo ke spojení Liberální strany s Cherutem, které dalo vzniknout uskupení Gachal. Do nově vzniklého uskupení přešlo 10 poslanců Liberální strany (většinou bývalí členové Všeobecných sionistů), zatímco zbylých 7 poslanců (většinou bývalých členů Progresivní strany) na protest ze strany odešlo a založilo Nezávislé liberály. Uskupení Gachal se později stalo stranou Likud.\n\n"}
{"id": "522623", "url": "https://cs.wikipedia.org/wiki?curid=522623", "title": "Synagoga v Trutnově", "text": "Synagoga v Trutnově\n\nTrutnovská synagoga, neboli Templ, stála ve severo-východočeském městě Trutnov mezi lety 1882–1938, kdy byla vypálena a zbořena nacisty při tzv. křišťálové noci. Téměř všichni židovští obyvatelé Trutnova byli zavražděni během šoa, hrstka navrátilců se po válce odstěhovala (zejména do Izraele). Dnes ve městě nežije ani jedna osoba hlásící se k židovství.\n\nPrvní doložená zmínka o Židech v Trutnově je z 80. let 19. století, kdy se k židovství hlásilo asi 300 osob (3 % celkové populace). Při sčítání lidu v roce 1930 uvedlo židovské náboženství \"(snad)\" 369 osob (asi 2 %). Židé tak v Trutnově nikdy nebyli menšinou početnou, ale o to více skupinou vlivnou. Členové židovské komunity se významně podíleli na životě města. Byli mezi nimi lékaři, advokáti, bankéři, finančníci či podnikatelé. (Např. Arnošt Porák). Téměř bez výjimky měli trutnovští Židé jako mateřský i obcovací jazyk němčinu.\n\nDo roku 1885 se členové místní ŽNO scházeli k bohoslužbám v pronajatých prostorách německé reálky ve \"Školní ulici\" (dnešní 2. ZŠ) a v domě čp. 9 na \"Dlouhém podloubí náměstí.\"\n\nSynagoga byla postavena roku 1885 na úpatí kopce \"Janského vrchu\" jižně od \"Hlavního\" (dnes \"Krakonošova\") náměstí v ulici \"Na Struze\". Stavbu navrhl trutnovský stavitel Konrad Kühn jako samostatnou, jednolodní budovu v tehdy populárním novorenesančním slohu. Nová synagoga se stala poměrně záhy jednou z dominant města. Její věž s kopulí umístěná nad západním průčelím byla odevšad viditelná a nezaměnitelná.\n\nV hlavním prostoru bylo 176 sedadel pro muže, z toho 16 pro hosty, na ženské galerii, kam se vstupovalo odděleným vchodem po několika schodech napravo od hlavního vstupu, bylo míst 120, celkově tedy kapacita synagogy činila 396 míst a v případě potřeby se do ní vešla celá trutnovská židovská obec.\n\nSlavnostní otevření synagogy proběhlo dne 3. září 1885 za velké účasti vzácných hostí a trutnovských občanů. Představitel trutnovské židovské obce Isidor Mautner ve slavnostním projevu neopomněl vyjádřit díky i císaři Františku Josefu I., jehož tolerantní vláda zaručovala Židům občanská práva, a zdůraznil úsilí místních Židů přispět co nejvíce k udržení německého charakteru města. Je smutným paradoxem, že o pět desítek let později je tato skutečnost stála život.\n\nTempl fungoval k bohoslužebným účelům trutnovské ŽNO pouhých třiapadesát let. V září 1938 byla podepsána Mnichovská dohoda, jejímž předmětem bylo postoupení sporného území tzv. Sudet nacistickému Německu. Dne 8. října 1938 byl Trutnov obsazen německým Wehrmachtem a 10. listopadu téhož roku, při nacistickém pogromu označovaném jako tzv. \"„Křišťálová noc“\" byl \"templ\" vydrancován, zapálen a vyhořel do základů. Na místě bývalé synagogy je dnes skromně upravený pietní areál.\n\nPamátník byl na 65. výročí zničení synagogy v roce 2003 poničen neznámým vandalem.\n\n\n\n"}
{"id": "522627", "url": "https://cs.wikipedia.org/wiki?curid=522627", "title": "Třída Charles F. Adams", "text": "Třída Charles F. Adams\n\nTřída Charles F. Adams byly raketové torpédoborce námořnictva Spojených států amerických. Sloužily především jako protiletadlová ochrana svazů letadlových lodí. V letech 1958–1964 bylo postaveno celkem 23 jednotek této třídy, přičemž další tři modifikované jednotky postavilo Německo jako třídu \"Lütjens\" a další tři Austrálie jako třídu \"Perth\".\n\nTorpédoborce třídy \"Charles F. Adams\" byly ze služby vyřazovány od konce 80. let. V roce 1992 bylo ve stavu námořnictva posledních sedm kusů a úplně poslední byl vyřazen v roce následujícím. Nahradily je torpédoborce třídy \"Arleigh Burke\". Čtyři jednotky v roce 1992 odkoupilo Řecko, ovšem Řecké námořnictvo je již také vyřadilo.\n\nCelkem bylo postaveno 23 torpédoborců této třídy. Na stavbě se podílely loděnice New York Shipbuilding Corp. v Camdenu v New Jersey (6 ks), Bath Iron Works v Bathu v Maine (4 ks), Defoe Shipbuilding Company v Bay City v Michiganu (4 ks), Todd Shipyards v Seattlu ve státě Washington (4 ks), Puget Sound Shipbuilding & Dry Dock Co., Puget Sound Bridge and Dredging Company v Seattlu (3 ks) a Avondale Shipyard poblíž Bridge City ve státě Louisiana (2 ks).\n\nJednotky třídy \"Charles F. Adams\":\n\nKonstrukce lodí navazovala na třídu \"Forrest Sherman\", od počátku ale již počítala s využitím reaktivních zbraní. Lodě nesly dva 127mm kanóny v jednohlavňových věžích – jednu na přídi a jednu na zádi. Mezi komíny bylo osminásobné vypouštěcí zařízení raketových torpéd ASROC. Na zádi před dělovou věží bylo umístěno jednoduché (Mk.13) či dvojité (Mk.11) vypouštěcí zařízení protiletadlových řízených střel Tartar se zásobou 42 střel (od konce 70. let byly používány střely Standard MR). Lodě také nesly dva trojité 324mm protiponorkové torpédomety. Některé jednotky byly po modernizaci schopny používat protilodní střely Boeing Harpoon.\n\nPohonný systém třídy \"Charles F. Adams\" tvořily dvě turbíny General Electric a čtyři kotle. Nejvyšší rychlost dosahuje 33 uzlů. Byly to poslední americké torpédoborce s tímto typem pohonu a následující třídy již využívají plynové turbíny.\n\nTřída \"Charles F. Adams\" byla nasazena v řadě operací, například v době Kubánské krize a ve válce ve Vietnamu.\n\n"}
{"id": "522635", "url": "https://cs.wikipedia.org/wiki?curid=522635", "title": "Kostel svatého Mikuláše (Vršovice)", "text": "Kostel svatého Mikuláše (Vršovice)\n\nKostel svatého Mikuláše v Praze 10-Vršovicích je římskokatolický farní kostel. Tato jednolodní sakrální stavba s trojboce uzavřeným presbyteriem a věží se nachází v severozápadním rohu Vršovického náměstí, resp. na Moskevské ulici. Barokní kostel pochází z roku 1704 a byl postaven na místě staršího sakrálního objektu románského původu, patrně kaple sv. Máří Magdalény. Je jednou z nejstarších stavebních památek na území Vršovic a celé městské části Prahy 10.\n\nPrvní doložená zmínka o kostele sv. Mikuláše ve Vršovicích je z 25. června 1328. Vršovická farnost v té době zasahovala až k hradbám Nového Města pražského a spolu se sousedními farnostmi Záběhlicemi a Hostivaří patřila do říčanského děkanátu. Tehdy pražský měšťan Albert Štuk prodal vršovický dvorec včetně patronátního práva ke kostelu řádu německých rytířů se sídlem na Starém Městě. V roce 1360 se Vršovice vrátily do majetku bohatých staroměstských měšťanů. Mezi majiteli se objevují Trčkové z Lípy, Valdštejnové a po roce 1628 Šternberkové.\n\nKostel byl vybudován na místě románské kapličky, která byla v roce 1028 zasvěcená Máří Magdaleně. Kaple byla uvnitř široká 4,8 m a dlouhá 5,5 m. Oltář tvořil velký kamenný stůl. Roku 1374 byla kaplička prodloužena o 11,13 metru a přestavěna na gotický kostel. Jeho zasvěcení sv. Mikuláši je doloženo v roce 1422. Tehdy byl nový kostel povýšen na kostel farní.\n\nUž v té době byla zmiňována farní budova, která stála na místě pozdějšího obecního domu č. 42. Později byla přeměněna na hospodu, o které se mluvilo jako o „staré faře“. Během husitských bouří byl kostel vypálen. Obnoven byl až po třicetileté válce – v letech 1668 až 1677. Po renovaci byl 16,6 metrů dlouhý a jeho šířka při zábradlí byla 4,80 metrů. V části pro lid byl širší – 7,35 m. V holých nezdobených zdech bylo 10 oken a jedno okno vedlo z presbytáře do oratoře nad sakristií. Věž kostela je jednoduchá, vysoká necelých 28 metrů. Vystupovalo se na ni z presbyteria původně po točitém schodišti. To bylo pro špatný technický stav zbouráno a nahrazeno úzkými, jednou lomenými schody. Patrová věž má vrcholně barokní ráz, čtyři velká okna. Střechu zakončuje masivní osmiboká cibulovitá báň s lucernou a makovicí.\nKromě hlavního oltáře se zde dříve nalézaly tři oltáře postranní – Panny Marie Bolestné, sv. Anny a sv. Jana Nepomuckého. Vedle presbytáře byla kazatelna a na pozemku vedle kostela se nacházel hřbitov. Roku 1864 byl zrušen a pohřby se konaly na nově otevřeném hřbitově na Náměstí Svatopluka Čecha. Po zrušení tohoto druhého vršovického hřbitova se od začátku 20. století pohřbívá na hřbitově na Bohdalci.\n\nPrvní rozsáhlou vnitřní opravu podstoupil objekt v roce 1864 pod dohledem P. L. Urbana, před slavností svěcení nového zvonu a nového vršovického hřbitova. Ten se rozkládal na místě dnešního náměstí Svatopluka Čecha. Během těchto oprav byly ze sakristie probourány nové dveře vedoucí na starý hřbitov. Před tím byly jediným vchodem do kostela dveře v průčelí. V roce 1865 došlo také na opravu zdi přilehlého starého hřbitova. 30. září 1866 byly nákladem obce pořízeny věžní hodiny. Ze čtyř ciferníků je nejzajímavější ten na západní straně. Kromě času ukazuje i aktuální měsíční fáze. Autorem hodin je hodinář Jan Prokeš ze Sobotky a jejich cena tehdy činila 600 zlatých.\n\nDalší rozsáhlejší vnitřní úprava byla provedena v roce 1879 P. Šebánkem. Byl odstraněn velký kříž společně se starým hlavním oltářem. Původní obraz sv. Mikuláše byl přemalován a umístěn na nový oltář, který pro kostel zhotovil řezbář František Hedielberg. Oltář sv. Jana Nepomuckého byl pro nedostatek místa zcela odstraněn a zbylé dva postranní oltáře byly upraveny podle hlavního oltáře a posunuty více do stran. V následujících letech byl rozšířen tehdejší nový vršovický hřbitov. Starý hřbitov přilehlý ke kostelu byl následně zrušen a na jeho místě založen park.\n\nZásadní proměnou prošel kostel v roce 1896. Stávající budova už nedokázala pojmout rostoucí počet obyvatel a proto bylo rozhodnuto o jejím rozšíření. Průčelní zeď byla kompletně stržena a loď kostela se prodloužila o 8 metrů. Kostel byl nově vymalován a oltáře zrestaurovány. Během přestavby byly zřízeny zpovědnice a také nové varhany. Celá přestavba i s vnitřními opravami tehdy stála 5130 zlatých a 70 krejcarů. Za nové varhany farnost zaplatila 1600 zlatých. Všechny výdaje byly uhrazeny z darů a sbírek – přifařené Vinohrady se však odmítly na financování podílet.\n\nV listině pamětního kamene, který byl zazděn vlevo od hlavního vchodu, je možné přečíst následující text:\n\nU příležitosti povýšení Vršovic na město založil vršovický farář František Dusil „Spolek pro zbudování nového katolického chrámu Páně ve Vršovicích u Prahy“. Členem se mohl stát každý, kdo přispěl na stavbu nového kostela. Stanovy spolku, schválené 3. května 1902, rozlišovaly členy čestné, jmenované valnou hromadou, dále členy zakládající, skutečné a řádné podle toho, zda ročně přispívali částkou 400, 200 nebo 100 korun. Chudší obyvatelé Vršovic mohli být členy přispívajícími a v tomto případě stačilo zaplatit ročně 2 koruny.\n\nGenerální opravy kostela proběhly v roce 1922. O rok později dostal nové zvony, náhradou za ty, které byly rekvírovány pro vojenské účely v době první světové války. Jejich svěcení se konalo 8. dubna 1923. Větší zvon o váze 400 kg, zdobený reliéfem sv. Václava, je opatřen znakem republiky. Zbývající dva zvony – Maria a zvon s vyobrazením sv. Mikuláše – vážily 120 a 20 kg. Stejný osud potkal zvony za druhé světové války. O jednom z nich se traduje, že byl kdysi ukraden a nalezen rozbit na poli. Nákladem obce pak v roce 1671 přelit. Farář jím měl zvonit zdarma každému, kdo ve Vršovicích zemřel. Dnes je ve zvonici zavěšen zvon z roku 1511 od Bartoloměje na Novém Městě, vážící přibližně 300 kg. Pod báni je zvon – umíráček z roku 1923, vyrobený Oktávem Winterem z Broumova. Jeho hmotnost je 35 kg. Nachází se zde také velký a malý cimbál.\n\nZatím naposledy byl vršovický kostel sv. Mikuláše restaurován v roce 1973. Interiér i exteriér doznal značných změn. Z původního mobiliáře už v kostele mnoho nezbylo. V současnosti působí vnitřní uspořádání stavby jednoduše a prostě.\n\nPůvodní titulní obraz sv. Mikuláše byl v roce 1988 ukraden a tehdejší farář P. Pavel Kuneš požádal v lednu 2001 vršovického rodáka mistra Miroslava Radu o namalování obrazu nového. Ten zde byl v pondělí 3. 12. téhož roku představen veřejnosti.\n\nMalíř Jakub Schikaneder (1855-1924) se zde 5. července 1884 oženil s Emilií Nevolovou (1859–1931), dcerou Josefa Nevole, úředníka dráhy v Praze.\n\n\n"}
{"id": "522637", "url": "https://cs.wikipedia.org/wiki?curid=522637", "title": "Ivo Danilevič", "text": "Ivo Danilevič\n\nIvo Danilevič (* 10. dubna 1970, Jablonec nad Nisou) je bývalý český bobista. Ve dvojbobu jezdil s Romanem Gomolou, později s Janem Stokláskou.\n\nStartoval na ZOH 2002, 2006 a 2010, jeho nejlepším umístěním bylo 12. místo ve čtyřbobu ve Vancouveru 2010. Na světových šampionátech skončil ve dvojbobu nejlépe devátý na MS 2007.\n\n"}
{"id": "522639", "url": "https://cs.wikipedia.org/wiki?curid=522639", "title": "Střížovice (Pěnčín)", "text": "Střížovice (Pěnčín)\n\nOsada Střížovice ( \"\") je částí obce Pěnčín zhruba 7 km západně od města Turnov.\n\nNejstarší zmínky jsou v matričních knihách, kde jsou uváděny jako Strychovice nebo Stryšovice (1672). Název Střížovice se uvádí od r. 1789. V letech 1869-1980 byla osada součástí obce Soběslavice a patřila do jejího katastru. Od 1.7.1980 se spolu se Soběslavicemi stala v rámci centralizace státní správy částí střediskové obce Pěnčín. Po obnovení samostatné obce Soběslavice 1. 9. 1990 bylo vyděleno samostatné katastrální území (751847) a Střížovice zůstaly součástí Pěnčína.\n\nVe Střížovicích stávala kaplička, která byla postavena roku 1811. Po první světové válce na ní byla umístěna deska se jmény padlých. Během budování socialismu kaplička chátrala a koncem 80. let byla stržena. Zachována zůstala jen část zdiva s pamětní deskou.\n\nZe Střížovic pochází zimní odrůda jablek Rubín, kterou vyšlechtil Ing. Otto Louda v roce 1960, a to křížením odrůd Lord Lambourne a Golden Delicious. Do Listiny povolených odrůd byla zapsána v roce 1983. \n\nK jejím přednostem patří chutné a kvalitní plody, dobře transportovatelné a skladovatelné. \n\nZákladní barva slupky je zelenavě žlutá, krycí barva jasně zářivě červená, pruhovaně žíhaná, s výraznými tečkami. Stromy vyžadují speciální řez. Vyhovují jim střední a vyšší vlhčí polohy. Jablka se pěstují v malém i pro trh. \n\n"}
{"id": "522640", "url": "https://cs.wikipedia.org/wiki?curid=522640", "title": "Bokusacu tenši Dokuro-čan", "text": "Bokusacu tenši Dokuro-čan\n\nBokusacu tenši Dokuro-čan (, ) je japonská série povídek stylu light novel, jejímž autorem je Masaki Okaju () a ilustrátorem Torišimo (). Zaměřuje se na mladého chlapce a anděla z budoucnosti, který neustále dostává chlapce do potíží a často ho brutálně zabije pomocí své kanabó (japonský kyj), ale vzápětí zase oživí. Povídky se poprvé objevily v magazínu \"Dengeki hp\", který je vydáván společností MediaWorks. Později byla vytvořena manga verze, kterou napsal a ilustroval Micuna Ouse a byla zobrazena v magazínu \"Dengeki Comic Gao!\". Nakonec byla vytvořena i anime verze, která byla vysílána v Japonsku mezi březnem a zářím 2005. Druhá sezóna anime byla vysílána mezi srpnem a listopadem 2007. Na konci roku 2005 byla v Japonsku vydána hra pro Playstation 2 s názvem \"Game ni Natta jo! Dokuro-čan: Kenkó šindan daisakusen\".\n\n\"Bokusacu tenši Dokuro-čan\" vypráví příběh Sakury Kusakabeho, kluka, který studuje druhým rokem na střední škole. V budoucnosti (za dvacet let) má během svého pokusu vytvořit „Svět pedofilů“ vynalézt způsob, jak zastavit stárnutí všech žen po dosažení věku dvanácti let. Tímto ovšem naštve boha, jelikož vynalezl nesmrtelnost, a to je něco, co je dovoleno pouze bohovi. Proto je z budoucnosti vyslána Dokuro Micukai, člen řádu andělských zabijáků zvaných Ruručie, aby ho zabila. Dokuro věří, že pokud udrží Sakuru dostatečně zaměstnaného, nemusí ho zabíjet a on nic nevynalezne. Nicméně, vzhledem ke své impulzivní nátuře a nadlidské síle, Dokuro často zabije Sakuru svým obrovským kanabó, zvaným \"Excalibolg\" ( , Esukariborugu), ale ihned jej zase oživí svojí andělskou mocí. Sabato, další zabiják z řádu Ruručie, je vyslána, aby s pomocí svých ženských zbraní splnila původní misi Dokuro: zabít Sakuru.\n"}
{"id": "522642", "url": "https://cs.wikipedia.org/wiki?curid=522642", "title": "Vösendorf", "text": "Vösendorf\n\nVösendorf je městys v Dolních Rakousích, v okrese Mödling. Sousedí přímo se spolkovým hlavním městem Vídní.\nVösendorf stejně jako další místa v okolí trpěl pod druhým tureckým obléháním Vídně, při které byla obec téměř do základu zničena.\nNa severu je Vídeň, na východě Hennersdorf, na jihovýchodě Biedermannsdorf, na jihu Wiener Neudorf a na jihozápadě Brunn am Gebirge.\nV minulém století bylo využíváno hliniště na výrobu pálených cihel. Díky blízkosti \"Vídeňského statku\" byla tam jen krátká vzdálenost.\nHospodářsky nejvýraznějším je bezpochybně „Shopping City Süd“, z největší části ležící na území Vösendorfu.\nTaké podél vídeňské ulice \"Neustädter Straße\" místně nazývané jako \"Triester Straße\" je velký obchodní dům i s pobočkami.\nMarkantní je také z daleka viditelná \"Pyramide\": hotel s půsvitnou střechou ve tvaru pyramidy. Komplex byl zpočátku pod názvem \"Eldorado\" či \"City Club\" využíván jako plovárna.\nV meziválečném období a po druhé světové válce vznikla na západní straně vídeňské \"Neustädter Straße\" \"Rafinerie Vösendorf\".\nObec leží přímo na obou dálnicích \"Südautobahn A2\" a \"Wiener Außenringautobahn A21\" a mají zde uzel. Také \"Vídeňský vnější okruh\" S1 je zde napojen,\nVösendorf je také dostupný na vídeňskou místní dráhu \"Badner Bahn\".\nV roce 1971 zde žilo 3781 obyvatel, v roce 1981 3703, 1991 3744, 2001 4899 a v roce 2006 zde žilo 5634 obyvatel.\n\n \n"}
{"id": "522644", "url": "https://cs.wikipedia.org/wiki?curid=522644", "title": "Lothar Matthäus", "text": "Lothar Matthäus\n\nLothar Herbert Matthäus (* 21. března 1961 Erlangen, Západní Německo) je bývalý německý fotbalista a v současnosti fotbalový trenér. V roce 1990, po tom, co jako kapitán dovedl německý fotbalový tým k vítězství na mistrovství světa, dostal ocenění Zlatý míč. O rok později získal jako první v historii cenu Hráč roku FIFA. V letech 1990 a 1999 získal v Německu ocenění Fotbalista roku. Pelé ho roku 2004 zařadil mezi 125 nejlepších žijících fotbalistů.\n\nMatthäus začínal na pozici středopolař, na pozici obránce hrával přibližně od svých 30 let. S profesionální kariérou začal v bundesligovém klubu Borussia Mönchengladbach v roce 1979. V letech 1984 až 1988 hrával za FC Bayern Mnichov, za který získal dvakrát titul v lize a jednou získal německý fotbalový pohár. V roce 1987 se dostal do finále PMEZ, kde Bayern podlehl Portu 1-2.\n\nV roce 1988 spolu s reprezentačním kolegou Andreasem Brehmem podepsal smlouvu s Interem Milán. Hned během první sezóny za Inter získal \"scudetto\" (titul v italské lize) a italský superpohár.\n\nOd roku 1992 až do roku 2000 hrál opět za FC Bayern Mnichov. Tehdy za Bayern odehrál 189 zápasů ve kterých střelil 28 gólů.\n\nMatthäus odehrál v reprezentaci celkem 150 zápasů. Byl na 5 MS (1982, 1986, 1990, 1994 a 1998) a 4 ME (1980, 1984, 1988 a 2000). Na MS odehrál rekordních 25 zápasů a získal nejdříve 2 stříbrné medaile (1982 a 1986) a v roce 1990 zlatou, když byl nejlepším hráčem svého týmu, i díky tomu získal Zlatý míč za rok 1990. Na ME získal zlatou medaili už v roce 1980, na domácí půdě v roce 1988 pak vypadli v semifinále.\n\nJeho prvním působištěm byl rakouský klub Rapid Vídeň. Zde dosahoval smíšené výsledky. V prosinci 2002 ho angažoval Partizan Bělehrad, aby nahradil odstupujícího trenéra Ljubišu Tumbakoviće. S tímto klubem úspěchu dosáhl v sezóně 2002–03, když získal ligový titul a hlavně v Lize mistrů, kde v kvalifikaci eliminoval Newcastle United.\n\nV prosinci 2003 náhle oznámil v Partizane konec a nástup na lavičce maďarské reprezentace. Od ledna do března 2006 krátce působil v brazilském klubu Atlético Paranaense. V sezóně 2006–07 trénoval rakouský klub Red Bull Salzburg. Po tom trénoval v Izraeli, v klubu Maccabi Netanya. Po ukončení angažmá v tomto klubu byl blízko k podpisu smlouvy s maďarským klubem FC Fehervár, ale nakonec se tak nestalo. Klub ani Matthäus příčiny nezveřejnili.\n"}
{"id": "522648", "url": "https://cs.wikipedia.org/wiki?curid=522648", "title": "Hemoragická enteritida krůt", "text": "Hemoragická enteritida krůt\n\nHemoragická enteritida krůt (angl. hemorrhagic enteritis of turkeys, HET) je vysoce nakažlivé virové onemocnění střevního traktu 4týdenních a starších krůt, charakterizované depresí, krvavým průjmem anebo náhlými úhyny. Původce HET je totožný s etiologickým agens doposud samostatně uváděného onemocnění intenzivně chovaných bažantů, známého pod jménem \"mramorovaná slezina bažantů\" (angl. marble spleen disease, MSD) i doposud veterinárně ani hospodářsky nevyhodnoceného syndromu – \"adenovirová splenomegalie kuřat\" (angl. avian adenoviruses splenomegaly of chickens, AAS). U bažantů probíhá MSD jako akutní onemocnění charakterizované náhlými a vysokými úhyny, zvětšenou skvrnitou („mramorovanou“) slezinou a edémem plic.\n\nHemoragická enteritida krůt byla poprvé pozorována v USA. Je rozšířena v mnoha státech světa a způsobuje značné ztráty v chovech krůt, podobně je tomu v komerčních chovech bažantů. V chovech dospělých slepic byla sérologickými studiemi prokázána vysoká promořenost virem AAS.\n\nPůvodcem hemoragické enteritidy jsou ptačí adenoviry II. podskupiny, které jsou imunologicky odlišné od konvenčních ptačích adenovirů.. V terénu se vyskytují kmeny různé virulence. Virus se vyznačuje vysokou odolností ve vnějším prostředí, k jeho dlouhodobému přežívání napomáhá zejména vlhká podestýlka. Virus se pomnožuje pouze v krůtích lymfoblastoidních buněčných liniích odvozených z tumorů Markovy nemoci (MDTC-RP16 a RP19) nebo v kulturách připravených z periferních lymfocytů krůt; pokusy o jejich replikaci v jiných homologních systémech in vitro byly zatím neúspěšné.\n\nPřirozeným hostitelem viru jsou krůty, bažanti a kur domácí. Cílovým orgánem jsou lymfatické tkáně – virus se replikuje v jádrech retikuloendoteliálních buněk (slezina) a pro vznik nemoci je nezbytná intaktní Fabriciova burza. Z organismu se vylučuje trusem. Infekce je vzájemně přenosná mezi krůtami, bažanty a kuřaty.\n\nNákaza se šíří horizontálně přímým kontaktem s infikovanými jedinci nebo nepřímo trusem kontaminovaným prostředím (podestýlka, personál, kontaminované předměty a pomůcky aj.). K infekci dochází orální cestou nebo přes kloaku. Na rozdíl od AAV I nebyl zatím prokázán vertikální přenos. Ve vnějším prostředí virus přežívá několik týdnů. Rekonvalescenti se vyznačují celoživotní imunitou a rezistencí k onemocnění. Infekce virem HET způsobuje krátkodobou imunosupresi.\n\nPravděpodobně většina komerčních chovů krůt je infikována virem HET. Vzhledem ke vzniku přechodné imunosuprese může u rekonvalescentů docházet k dalším infekcím sekundárními mikrobiálními infekcemi (zejména \"E. coli\", \"Bordetella avium\", \"Mycoplasma\" spp., Newcastleská nemoc). \n\nHemoragická enteritida (HET) je charakterizována náhlým vznikem (rychlé promoření hejna) a téměř 100 % nemocností (v závislosti na virulenci původce). K výskytům dochází nejčastěji u krůťat ve věku 5-12 týdnů; krůťata do 4. týdne věku jsou rezistentní. Postižená krůťata jsou netečná, nepřijímají krmivo, trpí průjmem s příměsí krve, peří kolem kloaky mají znečištěné a jsou anemická a velmi zesláblá ztrátou krve. Mírným tlakem na stěnu břišní lze vytlačit z kloaky krev. Uhynout mohou během několika hodin i bez příznaků (vykrvácení do lumina střevního), méně postižená krůťata se mohou uzdravit. Mortalita se pohybuje od 1 do 60 % a onemocnění může přetrvávat v hejnu 2 i více týdnů.\n\nMramorovaná slezina (MSD) se vyskytuje u bažantů ve věku 3-8 měsíců a to nejčastěji v létě a na podzim. Pozorují se respirační příznaky a náhlé úhyny udušením. Morbidita může dosahovat až 100 %, mortalita se pohybuje mezi 2-30 %.\n\nKlinická manifestace při adenovirové splenomegalii kuřat (AAS) zpravidla chybí a úhyny jsou ojedinělé. Většinou se pozoruje snížení tělesné hmotnosti a větší počet zakrslíků v postiženém hejnu. Infekce se vyskytují i u dospělé drůbeže a u brojlerů v poslední fázi výkrmu.\n\nSpolečným a typickým pitevním nálezem u všech syndromů je křehká, žluto- až šedohnědě zbarvená (mramorovaná) a silně zvětšená slezina (splenomegalie) a překrvené a edématózní plíce. Střeva jsou dilatovaná, tmavá a naplněná krví, sliznice překrvená a s krváceninami, někdy s fibrinózními nálepy. Vyskytují se také krváceniny v podkoží, svalovině, na srdci a v obou žaludcích.\n\nDiagnóza se stanovuje na podkladě klinických, pitevních a histopatologických nálezů, potvrzených virologickým nebo sérologickým vyšetřením. Průkaz viru HET se zatím provádí biologickým pokusem na 6-10týdenních krůťatech aplikací střevního obsahu nebo homogenátu sleziny. Po orální nebo kloakální aplikaci hynou krůťata za 5-6 dnů PI a u přežívajících se zjišťuje splenomegalie. Virus lze prokázat elektronopticky. Sérologické vyšetření se provádí imunodifuzí a ELISA testem. Precipitiny vznikají za 2 týdny po infekci, jako antigen slouží homogenát sleziny od pozitivních krůťat.\nDiferenciální diagnostika. Odlišit je nutné hemoragické enteritidy různého původu (bakteriální infekce, mykotoxikózy, intoxikace), retikuloendoteliózu a u bažantů také Newcastleskou nemoc a syngamózu.\n\nLéčebně se u krůt používá s velmi dobrým výsledkem rekonvalescentní sérum aplikované co nejdříve po výskytu prvních symptomů v dávce 0,5 ml/ks. Zkušenosti s jeho použitím u bažantů a kuřat zatím chybějí. Antimikrobiální látky jsou vhodné při sekundární bakteriální infekci. Po terénní infekci i vakcinaci vzniká celoživotní imunita. Specifická imunoprofylaxe se provádí u krůt a bažantů avirulentními nebo slabě virulentními živými vakcínami podávanými v pitné vodě nebo vakcinací rodičovských chovů, což zajišťuje přenos pasivní imunity na potomstvo. Z preventivních opatření se doporučují hygiena a sanitace prostředí, ochrana chovů před nakažením a oddělený chov krůt a bažantů.\n\n"}
{"id": "522651", "url": "https://cs.wikipedia.org/wiki?curid=522651", "title": "Stanislav Vavřínek", "text": "Stanislav Vavřínek\n\nStanislav Vavřínek (* 26. února 1972 v Uherském Hradišti) je český dirigent a pedagog AMU.\nVystudoval na Konzervatoři Brno flétnu a dirigování, v jehož studiu pokračoval na pražské Akademii múzických umění u profesorů Elišky, Vajnara, Koutníka a Štycha. Po dokončení AMU absolvoval mistrovské kurzy Roberta Benziho ve Švýcarsku, které uzavřel koncertem s Bielskou filharmonií.\nV letech 1994-1998 byl hlavním dirigentem Pražského studentského orchestru, s nímž natočil řadu rozhlasových a televizních nahrávek, uskutečnil několik zahraničních cest a získal ocenění: na mezinárodní soutěži v belgickém Neerpeltu 1. cenu s nejvyšším oceněním soutěže \"Suma cum laude\" (1995) a v národní rozhlasové soutěži Concerto Bohemia v rozmezí tří let dvě 1. ceny (1995 a 1996) a cenu absolutního vítěze (1997) za provedení Šostakovičovy Komorní symfonie c-moll. V následujícím roce (1998) dirigoval Mezinárodní mládežnický orchestr na závěrečném festivalovém koncertě v japonské Šizuoce.\nJako host vystoupil s Českou filharmonií, Symfonickým orchestrem Českého rozhlasu, Symfonickým orchestrem hl. m. Prahy, Státní filharmonií Brno, Slovenskou filharmonií, Pražskou komorní filharmonií, Gdaňskou filharmonií a dalšími tělesy.\nSpolupracoval s mnoha významnými sólisty (Ivanem Moravcem, Igorem Ardaševem, Michalem Maškem, Eugenem Indjicem, Gabrielou Beňačkovou, Evou Urbanovou, Dagmar Peckovou, Ivanem Kusnjerem, Radkem Baborákem, Václavem Hudečkem, Jitkou Hosprovou, Pavlem Šporclem, Bohuslavem Matouškem, Sophií Jaffé, Michalem Kaňkou, Jiřím Bártou, Zuzanou Lapčíkovou, Milanem Svobodou aj.), vystoupil na několika prestižních festivalech (MHF Pražský podzim, MHF Pražské jaro, MHF Pražské premiéry, MHF duchovní hudby Brno, Hudba tisíců - Mahler Jihlava, MHF Svatováclavský hudební festival, MHF Šizuoka aj.) a koncertoval v Německu, Rakousku, Belgii, Švýcarsku, Polsku, Španělsku, Japonsku. Natočil sedm CD s díly Mozarta, Haydna, Dvořáka, Čajkovského, Sternwalda, Bartóka, Šostakoviče a dalších. V letech 1999-2008 byl šéfdirigentem Jihočeské komorní filharmonie České Budějovice. V září 2008 se stal šéfdirigentem Filharmonie Bohuslava Martinů. Od roku 2006 působí jako pedagog na dirigentské katedře pražské Akademie múzických umění.\n\n\n\n"}
{"id": "522657", "url": "https://cs.wikipedia.org/wiki?curid=522657", "title": "P-věty", "text": "P-věty\n\nP-věty (podle anglického \"Precautionary statements\") jsou standardizované pokyny pro bezpečné zacházení s chemickými látkami a jejich směsmi. Jsou součástí Globálně harmonizovaného systému klasifikace a označování chemikálií a nahrazují dřívější S-věty se stejným účelem a obdobným obsahem.\n\n\n"}
{"id": "522659", "url": "https://cs.wikipedia.org/wiki?curid=522659", "title": "H-věty", "text": "H-věty\n\nH-věty (podle anglického \"Hazard statements\") jsou standardní věty o nebezpečnosti chemických látek a jejich směsí. Jsou součástí Globálně harmonizovaného systému klasifikace a označování chemikálií a nahrazují dřívější R-věty se stejným účelem a obdobným obsahem.\n\n\n"}
{"id": "522660", "url": "https://cs.wikipedia.org/wiki?curid=522660", "title": "Halové mistrovství Evropy v atletice 1983", "text": "Halové mistrovství Evropy v atletice 1983\n\n14. Halové mistrovství Evropy v atletice se uskutečnilo v maďarské Budapešti ve dnech 5. března – 6. března 1983. Dějištěm šampionátu byla hala Sportcsarnok (dnes Sportovní hala László Pappa), ve které se konalo také halové ME v roce 1988. V též hale se konalo i halové mistrovství světa v roce 1989 a 2004.\n\nNa programu byla naposledy jako exhibiční disciplína chůze mužů na 5 km. Později se chodecké disciplíny konaly od halového ME v Liévinu 1987 a naposledy na halovém ME v Paříži 1994.\n\n"}
{"id": "522661", "url": "https://cs.wikipedia.org/wiki?curid=522661", "title": "Produktivita", "text": "Produktivita\n\nProduktivita v ekonomii (existuje více výkladů pojmu „produktivita“, kupř. i v lingvistice nebo v biologii; zde se rozebírá z hlediska ekonomie jako vědy) je vztah mezi výsledkem a energií potřebnou k dosáhnutí tohoto výsledku. Míra efektivnosti spočívá v poměřování vstupů neboli zdrojů k výstupům z dané ekonomické činnosti. V ekonomickém vnímání tak jde o míru zapojení a využití zdrojů ve vztahu k výsledkům ekonomické činnosti (produkce) jako jsou výrobky nebo služby.\n\nProduktivita se označuje též jako \"efektivnost zapojení zdrojů\", přičemž vložené prostředky se nazývají vstupy a velikost užitku výstupy. Pakliže označíme efektivnost symbolem formula_1, vstupy symbolem formula_2 a výstupy formula_3, pak platí obecný vzorec: formula_4.\n\nProduktivita je především hospodářský ukazatel, jeho podstatou je měření výkonnosti některého z výrobních faktorů. Výrobní faktory, to jsou zdroje, které jsou potřeba k tomu, abychom mohla probíhat výroba (produkce):\n\n\nV ukazateli produktivity je poměřován výstup ve fyzických jednotkách se vstupem ve fyzických jednotkách, a to vše za určitou dobu. Fyzické jednotky označují množství v kusech, kilogramech, pracovních hodinách, strojových hodinách. Výsledkem je změřená schopnost jednotky vstupu k produkci určitého množství výstupu za daný čas.\n\nZnázorní-li se hospodářská činnost jako fungování hospodářského systému, pak vstupy (inputs) jsou vynakládané prostředky, které si organizace nakupuje na trhu, a výstupy (outputs) výsledky nebo dosažené cíle, které se dají ocenit ve finančních jednotkách.\n\nProduktivita práce je jedním z častých ukazatelů v podnikové praxi. V ní se vyprodukované množství výrobku měří počtem pracovních hodin, co se rovná produktivitě práce v kusech za jednu hodinu. Vyprodukovaný výstup, kupř. počet výrobků za směnu v kusech se podělí počtem pracovníků a získá se produktivita jednoho pracovníka za směnu.\n\n\"Jednofaktorová analýza\" – nejběžnější ukazatel produktivity práce, určitou veličinu poměřujeme vždy pouze k jednomu faktoru – např. objem vyrobených výrobků za hodinu práce, tržby nebo čistý zisk na 1 pracovníka, nebo počet hodin strávených jedním člověkem na projektu, atd., a srovnáváme s předchozím obdobím nebo s jiným pracovníkem, nebo s konkurencí, abychom zjistili odchylky od předchozího vývoje.\n\n\"Vícefaktorová analýza\" – multiplikační – ukazuje poměr skutečné hodnoty výstupu na kombinovaných vstupech, převážně práce a kapitálu. Někdy jde jenom o souhrn výrobních faktorů. Je to lepší ukazatel, protože měří, jak se hlavní výrobní faktory, práce a kapitál, spájejí za účelem generování vyššího výstupu. Nevýhodou je, že se z ní nedá zjistit, který z faktorů se na zvýšení nebo snížení produktivity podílel.\n\nFaktory, které ovlivňují produktivitu práce:\n\nStejným způsobem se může měřit produktivita stroje, zařízení, počítače nebo procesoru, atd. Základem měření jsou tu fyzické, nikoli peněžní jednotky vstupu.\n\nDle fyziokratů bohatství pocházelo pouze z práce na půdě. Ústřední myšlenkou fyziokratizmu fyziokratizmus bylo, že zemědělství je jediným odvětvím, které je produktivní. V tom smyslu, že vytváří větší hodnotu, než jakou samo spotřebovává. Odvozovali ji z toho, že pouze zemědělství je zdrojem renty, z níž může žít nečinná třída vlastníků půdy. Dle nich zemědělství dokázalo vytvářet čistý produkt (\"produit net\"), nabývající podobu rent, které dostávali vlastníci půdy a ten představoval dodatečné bohatství. Proto považovali zemědělství za produktivní sektor a za jediný zdroj bohatství.\n\nPodle klasické ekonomie byla půda jedním z výrobních faktorů a setkává se na trhu výrobních faktorů, měla svou cenu, tzn. rozumí se cena, která je spojena se službou tohoto faktoru, tzn. s jeho pronájmem. V případě půdy se platí pachtovné a cenou je sazba pozemkové renty. Výši pozemkové renty určuje její výše sazby a množství pronajaté plochy. Protože nabídka půdy v zemi je fixní, ovlivňuje výši renty převážně poptávka. Čistá ekonomická renta je cena fixního faktoru. Cena půdy vhodné pro pěstování obilí je vysoká, protože vysoká je cena obilí. Protože nabídka půdy je neelastická, bude půda obdělávaná vždy, ať už jí konkurence přiřadí jakoukoli cenu. Hodnota půdy je tedy zcela odvozena od hodnoty produktu a nikoli naopak.\n\nNaopak podle marxistické ekonomie jakmile byla dána kapitalistická výroba, za jinak stejných podmínek a při dané délce pracovního dne se mění velikost nadpráce podle přírodních podmínek práce a zejména podle úrodnosti půdy.\n\nDnes půda jako zemědělsky zpracovávaný pozemek je dnes již velice vzácný obchodní statek. Podle poslední studie organizace FAO (Food and Agricultural Organization) dochází k intenzivnější degradaci půd v mnohých oblastech světa. Vědci k studii využili hlavně satelitní údaje za posledních 20 roků. Podle jejich zjištění degradace půd postihuje asi 20 procent všech obdělávaných půd, 20 procent lesů a 10 procent travnatých porostů. Jako obchodní statek je v tržní ekonomice více využíván pozemek, tedy plošní výměra v závislosti od možností využití pozemků, od výstavby cest a dálnic, přes výstavbu obytných areálů, průmyslových parků, po turistické resorty atd. Produktivita pozemku tady závisí od blízkosti atraktivních center, dopravní a jiné infrastruktury, nebo od vzdálenosti k urbanizaci, od projektů využití pozemku, co všechno svědčí více o produktivitě spojené s využitím pozemku než o produktivitě samé půdy.\n\nČistá produktivita kapitálu je příjem, který připadá na jednotku vloženého kapitálu. Není to vlastně nic jiného než úrok. Matematicky vyjádřeno, v podmínkách dokonalé konkurence (kdy všichni mají rovné podmínky):\n\nformula_5\n\nkde „MRP“ je cena kapitálu (úrok) nebo příjem z mezního produktu (\"marginal revenue product\"), „MPK“ je marginální (mezní) produkt kapitálu a „p“ je cena.\n\nV podmínkách nedokonalé konkurence (kdy se podmínky u jednotlivých podnikatelů liší):\n\nformula_6\n\nkde „MR“ je mezní produkt (\"marginal product\").\n\nÚrok, resp. úroková míra určují poptávku po kapitálu. Když čistá produktivita kapitálu je vyšší než trhová úroková míra, podnikatel si kapitál půjčí a zapojí kapitál do produkce. Když je čistá produktivita kapitálu nižší než trhová úroková míra, podnikatel si nepůjčí a radši vkládá kapitál do banky.\n\nPoptávka po výrobních faktorech je určována mezními produkty a příjmy z mezních produktů, přičemž na trhu faktorů (faktory jsou zdroje jako půda, práce, kapitál) jsou na straně nabídky domácností (jako vlastníci půdy, kapitálu a práce) a na straně poptávky podnikatelé (firmy) jako producenti. Kapitál jsou hmotné a nehmotné statky, je to druhotní výrobní faktor, liší se od ostatních tím, že je výsledkem výrobní činnosti. Výchozí formou kapitálu je peněžní forma kapitálu, která se člení na potenciální kapitál (naakumulované úspory v bankách) a reálný kapitál (úspory, které se půjčují jako úvěr).\n\nV polovině sedmdesátých let se světová ekonomika změnila z ekonomiky mezinárodní v ekonomiku transnárodní (dnes nazývaná globální). Stala se dominantním faktorem, do značné míry ovládajícím ekonomiku národních států. Je utvářena místo obchodem zboží a službami především peněžními toky. Ty mají svou vlastní dynamiku. Tradiční i zde jmenované výrobní faktory (zejména půda a práce) hrají v této globální ekonomice podružnou roli. Ani peníze, které nabyly transnárodního charakteru a jsou univerzálně dostupné, už nejsou nejproduktivnějším výrobním faktorem, který by mohl jedné zemi poskytovat na světovém trhu konkurenční výhodu před jinými. Rozhodujícím „výrobním faktorem“ se stalo řízení, management, na němž je třeba stavět konkurenční postavení. Jak ale měřit produktivitu v ekonomii? Drucker bádal dál a v jeho díle lze nalézt odpověď.\n\nPeter Ferdinand Drucker nejenom osvětlil jiný náhled na Tayolorovu teorii vědeckého řízení, ale definoval produktivitu založenou na znalostech jako nejefektivnějším ekonomickém zdroji pro 21. století:\nJeho \"pracovník disponující znalostmi\" není nástupcem příslušníka svobodných povolání z roku 1750 nebo 1900, je to potomek včerejšího zaměstnance, kvalifikovaného či nekvalifikovaného dělníka. Rozpor se vytváří mezi postavením pracovníka disponujícího znalostmi jako zaměstnancem a mezi tradicí, už není proletář ani dělník, protože vlastní svoji kvalifikaci, svoje znalosti a je placen za to, že své znalosti aplikuje, uplatňuje vlastní úsudek a bere na sebe odpovědné vedení za produkci.\n\n\nProtože se až začátkem průmyslové revoluce z čistě ekonomických důvodů začala teoreticky produktivitou zabývat ekonomie, později i sociologie a psychologie, existuje více teorií v historickém sledu 19. a 20. století.\n\nFrederick Winslow Taylor zaobíral se produktivitou nekvalifikovaného dělníka, která pravděpodobně zvýšila při aplikaci jeho produktivitu stonásobně. Jeho pracovní studie pomocného dělníka Schmidta, zpracovaná v 1899, pojednávala o přehazování písku, kde rozložil jednotlivé pohyby dělníka na fáze a zdokonalil jejich provedení, čím umožnil dělníkovi pracovat rychleji a úsporněji. Celý proces byl zdokonalován až k výsledné produktivitě pásové výroby, kterou zavedl jako první americký výrobce automobilů Henry Ford a celý systém řízení se pojmenoval jako fordismus a pásová výroba jako aplikace produktivity se udržela až do začátků 60. let 20. století.\n\nSérie experimentů v letech 1924 až 1933 analyzovaných profesorem Eltonem Mayem je známá jako Hawthornské efekty. Pojem se uplatnil od roku 1955, kdy Henry A. Landberger analyzoval dřívější experimenty z let 1924–1932 ve Western Electric, Hawthornově továrně u Chicaga. Byly to série studií o produktivitě dělníků, kterým bylo v průběhu experimentů měněno různé množství podmínek jako úroveň osvětlení, mzda, čistota, čas na přestávky. Každá změna překvapivě vedla k růstu produktivity, i když se případně pak vrátila k původním podmínkám. Tak tomu bylo u jednotlivců i u skupin dělníků. Je zřejmé, že proměnné, kterými bylo manipulováno při experimentu, nebyly pouhými nebo dominantními příčinami změny produktivity. Dle interpretace E. Maya a jeho kolegů F. J. Roethlisbergera a W. F. Dicksona bylo podstatné, že dělníci měli pocit, že jsou hlouběji zapojeni do příčin zlepšení výkonů. O tom se teď mluví jako o Hawthornském efektu (\"Hawthorne effect\"). Experimenty prvně začaly kvůli zkoumání vztahu mezi produktivitou a pracovními podmínkami na konfrontující fyzikální a psychologické vlivy na pracovní místo (světlost, vlhkost) a přesunuly se na zkoumání psychologických aspektů (přestávky, napětí v skupině, tlak na práci, pracovní hodiny, vedení a řízení).\n\nZkoumání Hawthornského efektu spolu s experimenty F. Taylora otevřelo cestu pro novou oblast známou ve světě managementu jako průmyslová psychologie. V téhle oblasti se důraz klade na vliv skupinového chování a interpersonální komunikaci, a dále i na výzkum efektivity v souvislosti s časem a pracovním potenciálem pracovníků jako i všeobecnými faktory produktivity. Od šedesátých let se začal uplatňovat pojem řízení lidských zdrojů a důraz na produktivitu se přesunul na to, jak organizace řídí lidské zdroje.\n\nMezi prvními, kteří se teoreticky i prakticky zabývali produktivitou v ekonomice, byl George Elton Mayo, americko-australský psycholog a sociolog, zakladatel teorie managementu \"Škola lidských vztahů\". Přišel na fakt, že zlepšení pracovních podmínek vede ke zvýšení produktivity práce. Pokud se skupina pracovníků podrobena tomuto systému vrátí zpět do horších podmínek, jejich produktivita zůstává i nadále stejná. Změnil tak průmyslovou teorii, začal se vytvářet vztah důvěry, sankce byly opuštěny a vyžadovala se odpovědnost pracovníka za svou práci. Produktivita je funkcí představ, které získáváme po práci. Zaměstnavatel se má chovat k podřízeným jako otec k dětem, např. zakladatel firmy Baťa Tomáš Baťa.\n\nKarl Marx ve své \"pracovní teorii hodnoty\" v díle \"Kapitál\" definoval, že pojem produktivity kapitálu odmítá jako případ jeho ztělesnění v produktivitě, a doporučil ji nahradit pojmy jako organické složení kapitálu a hodnota produktu práce. Ostrý rozpor, navržený Marxem pro produktivitu práce, je v pojmech vytvořeného fyzického výstupu a hodnoty nebo ocenění tohoto výstupu. Vysvětlil, že malý fyzický výkon neboli výstup může vytvářet velké hodnoty, zatímco veliký fyzický výstup může vytvářet jen malé hodnoty, což má přirozeně dopad na způsob produkování práce a muže být zvlášť odměňován na trhu. Byla-li navíc velká výstupní hodnota vytvářená lidmi, nemusí mít výstup nezbytně nic společného s jejich fyzickou prací.\n\nVysoká výstupní hodnota by mohla souviset víc s příznivým oceněním výstupů, které byly nebo budou obchodovány na trhu. Marx uváděl, že jenom soustředění na realizované hodnoty výstupů může proto při hodnocení produktivity vést k mylným závěrům. Ve všeobecnosti odmítl možnost, že pojem produktivita je úplně neutrální nebo nestranná z hlediska zájmů a norem různých společenských tříd. Přinejlepším se dá objektivně říci, že některé praktiky ve společnosti mohly být obecně považovány za více-méně produktivní, zejména když jde o zvýšení produktivity, bez ohledu na to, zdali je to skutečně pravda. Jinými slovy, produktivita byla vždy interpretována z určitého přesného úhlu pohledu. Je typické, že Marx navrhoval svoji kritiku z pohledu politické ekonomie, kde se zaměřil jenom na zisky rostoucí produktivity, a ne na zapojení lidských nákladů nebo nákladů vnějšího prostředí. Takto mohl Marx najít sympatie u proletářů i ludditů (rozbíječů strojů) a prezentoval kritický pojem míry vykořisťování lidské pracovní síly k vyrovnání obvyklého ekonomického pokroku vycházejícího z růstu produktivních sil práce.\n\nNadhodnota (přebytková hodnota, angl. \"surplus value\") je v pracovní teorii hodnoty přebytek hodnoty vyprodukované pracovní sílou nad rámec jí vyplacené mzdy. Je to hlavní pojem marxistické ekonomie, základ pro marxistický názor, že „pravý“ ekonomický systém může být dosažen, budou-li dělníci kontrolovat (řídit) proces výroby, a tak získají jejich nadhodnotu. Jako u mnoha marxistických teorií, i tato byla víc úspěšná jako politická doktrína než jako popis ekonomického procesu.\n\nPozdější ekonomické teorie marxistické ekonomie si více všímaly nadhodnoty a méně vlivu tvorby hodnot kvalifikovanou pracovní silou, a tedy vlivu znalostí na produktivitu. Až „objevení“ znalostí jako ekonomického zdroje produktivity umožnilo přehodnotit pracovní teorii hodnoty, protože skutečně se \"nadhodnota, nebo dodatečná hodnota (surplus value)\" ve výzkumu jeví jako důsledek zapojení znalostí a zproduktivnění znalostí v podniku.\n\nTaylorovo vědecké řízení původně nevycházelo z myšlenky efektivity a úspor, jak se obecně tvrdí, už vůbec ne z cíle zajištění zisku pro zaměstnavatele. Vědecké řízení jako systematické studium práce řešilo otázku palčivého sociálního problému mezi pracovní sílou a kapitálem. Klíčem bylo, že není pravda, že jediným způsobem, jak více produkovat, je více a usilovněji pracovat. Klíčem k zvyšování produktivity práce byla chytřejší práce, tedy aplikování znalostí v práci. I ve své pracovní studii naučil pomocného dělníka rozložit si práci na jednotlivé fáze a pak jich zdokonalovat, využít svých dosavadních zkušeností a aplikovat nové znalosti, takže tím dosáhl toho, že vytvořil kvalifikaci, která nikdy dříve neexistovala, kvalifikaci prvního průmyslového inženýra, která spočívala na znalostech a ne jenom na zkušenostech. Pomocný dělník náhle začal být produktivní, kvalifikace mu umožnila vydělávat slušné peníze a byl předmětem veliké poptávky v dobách růstu ekonomiky. Takhle definovaný průmyslový inženýr vědeckého řízení se stal prototypem všech pracovníků disponujících znalostmi.\n\nTeorii produktivity znalostí rozpracoval P. F. Drucker v díle \"Věk diskontinuity a Postkapitalistická společnost\", rozvíjeli ji i japonští vědci Nonaka a Takeuschi a dnes je nedílnou součástí organizačního manažmentu v podnicích, management znalostí.\n\nDůležitým principem je zproduktivnění znalostí, tedy využití způsobů, jak znalosti, které jsou formální, tedy explicitně definované ve formálním procesu vzdělávání a distribuování informací a znalostí, a především znalosti skryté (tacitní), které jsou vytvářeny zkušeností a schopnostmi člověka a jsou uložené v jeho hlavě a nevyslovitelné, nebo obtížně formovatelné, přinutit k tvorbě hodnot.\n\nNa znalostní obory (\"knowledge industries\") připadala v USA v roku 1955 jedna čtvrtina hrubého domácího produktu. Už tehdy to byl trojnásobek příslušného podílu domácího produktu, který USA vynaložila na sektor znalostí v roce 1900. Přesto však v roce 1965 představoval sektor znalostí jednu třetinu mnohem vyššího domácího produktu. Koncem 70. let na něj připadala jedna polovina úhrnného domácího produktu.\n\nFyzickým posunem k ověření této teorie v praxi bylo, že dříve se stroje a zařízení obklopovaly dělníky a pracovníky, v době informačních technologií se pracovník obklopuje technickými zařízeními a dělník stroji. Základním principem je produktivita znalostí, která umožňuje aby pracovník disponující znalostmi rozhodoval, kdy a jak který stroj a zařízení použít k tvorbě hodnot.\n\nZnalost je proto tak produktivní, že její transakce se uskutečňují v duševní sféře, nepotřebují samy o sobě velké investice (ačkoli některé druhy znalostí se získávají jedině s pomocí vyspělé techniky (\"hightech\"), není třeba čekat na realizaci stavebních či technologických investic. Znalost má zvláštní účinek v produktivním procesu. Je to jediný zdroj, který se používáním nezmenšuje, neubývá, neničí. Naopak, při používání se nabaluje jako sněhová koule: přibírá další znalost a zvětšuje se.\nPod pojmem \"záhadný paradox produktivity\" se diskutuje zajímavý fenomén spojený s tím, že nárůst počtu počítačů zdaleka nevede k růstu produktivity práce. I když se využití informačních technologií (IT) rozšířilo na všechny oblasti života, „věk počítačů vidíte všude jenom ne ve statistikách produktivity“. Tenhle výrok se připisuje Robertu Solowovi, který v 1987 definoval rozpor mezi mírou investic do IT a hodnotami vstupů v hospodářství a hodnotami výstupů v ekonomice na národní úrovni a po něm se jmenuje Sollowův počítačový paradox produktivity. I když byly počítače rozšířeny do celé ekonomiky, nevznikly v produktivitě žádné viditelné výsledky.\n\nJednou z hypotéz je, že počítače jsou produktivní jenom za podmínky, že se produktivita měří v časové prodlevě a rozvíjejí se doplňkové kapitálové investice, které umožní plné využití počítačů. Jiná hypotéza tvrdí, že počítače produktivitu nezvyšují, protože k efektivnímu využití vyžadují čas vzácného lidského zdroje na vstupu. To znamená, že produktivita IT je spojená s produktivitou znalostí a bez zlepšení produktivity práce založené na znalostech nemá počítačová produktivita žádný reálný efekt.\n\nI když může dnes velká koncentrace finančních prostředků za pomoci počítačů provádět operace, které by jinak nebyly běžně možné (a tomuto fenoménu se dnes říká \"globální finanční kapitál\"), velké koncentrace informací jsou už dnes schopné efektivně konkurovat velkému kapitálu, příklad OS Linux apod. Počítače ve spojení se znalostmi mají potenciál v průběhu příštích let zlomit moc kapitálu a překonat produktivitu kapitálu.\n\nMíra produktivity se často používá na označení schopnosti země, jak využít svých lidských a hmotných zdrojů k vytváření hospodářského růstu země. Míra produktivity je klíčovým ukazatelem ekonomické výkonnosti země a proto je velikým zájmem porovnání v mezinárodním měřítku. OECD vydává výroční přehled ukazatelů produktivity, zahrnující jak práci tak i multifaktorové opatření produktivity.\n\nZdrojem růstu produktivity na národní úrovni jsou i dostupné technologie a know-how pro dosažení požadovaných výstupů v hospodářství, také způsoby, jakými jsou organizované zdroje v podnicích a v průmyslu. Průměrnou produktivitu země lze zlepšit, když se hospodářské subjekty v zemi přesunou k nejlepším dosažitelným technologiím a omezí nebo zruší provozy s nízkou produktivitou. Firmy mohou změnit své organizační struktury (základní funkce, dodavatelské vztahy, systémy řízení, pracovní smlouvy) za účelem lepšího využití nových technologií a měnících se tržních příležitostí. Průměrná národní úroveň produktivity může být ovlivněná pohybem zdrojů z odvětví s nízkou produktivitou do odvětví s vysokou produktivitou.\n\n\n\n"}
{"id": "522664", "url": "https://cs.wikipedia.org/wiki?curid=522664", "title": "Tři nejaderné zásady", "text": "Tři nejaderné zásady\n\nJaponské tři nejaderné zásady (: 非核三原則, \"Hikaku San Gensoku\") jsou parlamentní usnesení (nemající podobu zákona), která od svého přijetí koncem šedesátých let 20. století určují japonskou jadernou politiku a odrážejí obecné veřejné mínění a přijatou národní politiku od konce druhé světové války. Principy stanoví, že Japonsko nebude držet ani vyrábět jaderné zbraně a nedovolí jejich přítomnost na japonském území. \nPrincipy byly navrženy ministerským předsedou Eisaku Satōem v jeho projevu k dolní komoře parlamentu v roce 1967 v souvislosti s jednáními o návratu prefektury Okinawa pod japonskou správu. Parlament tyto principy formálně schválil v roce 1971.\n\nPo atomovém bombardování Hirošimy a Nagasaki se japonská veřejnost silně stavěla proti přítomnosti nukleárních zbraní na japonské půdě nebo v japonských vodách. Během prvního funkčního období ministerského předsedy Eisaku Satōa se tento odpor stal komplikací pro jeho volební slib ukončení americké okupace Okinawy a vrácení tohoto ostrova zpět pod japonskou kontrolu. Předpokládalo se, že americká armáda na ostrově má nukleární zbraně a Satō čelil požadavkům, které podmiňovaly znovupřipojení ostrova odstraněním jaderných zbraní. Jako kompromis Satō uklidnil USA podepsáním Smlouvy o nešíření jaderných zbraní výměnou za nejadernou Okinawu pod japonskou správou. \n\nV letech předcházejících této dohodě byl Satō přinucen uklidnit veřejné hlasy, že by jeho administrativa mohla podporovat nukleární zbraňový program. Za tímto účelem 11. prosince 1967 představil japonskému parlamenty komoře Tři nejaderné principy (ve skutečnosti principy o zákazu výroby, vlastnictví a zavádění jaderných zbraní představil ministr obrany Kanehichi Masuda již v květnu toho roku). Satō měl však starosti, že by principy mohly mít za následek příliš velké ztížení japonské obrany. Aby zmenšil omezující účinek na armádu, umístil následujícího února principy do širšího rámce \"Čtyř pilířů nukleární politiky\". Pilíře byly:\n\nFormálně byly tyto principy přijaty parlamentem v roce 1971, ačkoliv nebyly vtěleny do zákona. V roce 1974 Eisaku Satō získal Nobelovu cenu míru, z velké části díky své práci na přistoupení Japonska ke Smlouvě o nešíření jaderných zbraní. Ve svém nobelovském projevu (při sedmém výročí původnímu projevu k parlamentu) Satō zdůraznil a diskutoval Tři nejaderné principy a vyjádřil důvěru a naději, že budoucí vlády budou tyto principy přijímat také.\n\nKaždý ministerský předseda Japonska po Satōovi veřejně znovu potvrdil Tři nejaderné principy. Přesto ale japonská vláda v minulosti zkoumala možnost rozvíjení jaderných zbraňových programů. V posledních letech byly Principy často zpochybňovány ze strany státních úředníků a jaderné lobby. Veřejnost však na Principech nadále trvá.\n\n\n\n"}
{"id": "522665", "url": "https://cs.wikipedia.org/wiki?curid=522665", "title": "Susanne Rieschová", "text": "Susanne Rieschová\n\nSusanne Rieschová (* 8. prosince 1987, Garmisch-Partenkirchen, Bavorsko) je současná německá lyžařka v alpském lyžování, specializující se na slalom. K únoru 2010 se v závodech Světového poháru (SP) nejlépe umístila na třetím místě, a to dvakrát ve slalomu.\n\nJejí starší sestra Maria Rieschová je olympijská vítězka a mistryně světa v alpském lyžování.\n\n\n\n"}
{"id": "522670", "url": "https://cs.wikipedia.org/wiki?curid=522670", "title": "Shoah Foundation", "text": "Shoah Foundation\n\nInstitut Shoah Foundation byl založen Stevenem Spielbergem v roce 1994. Sbírá výpovědi osob, které přežily holokaust nebo které mohou podat o holokaustu významné svědectví. Mezi osoby, jejichž výpověď je zaznamenána, patří Ladislav Rychman, vězeň koncentračního tábora či Miroslav Galuška, zpravodaj Rudého práva z Norimberského procesu.\n\nDnes je institut součástí College of Letters, Arts & Science Jihokalifornské univerzity (USC).\n\nInstitut vytvořil archiv videí s výpověďmi lidí, kteří zažili holocaust. Obsahuje 52 000 filmových svědectví zaznamenaných v 56 zemích a 32 jazycích. Archiv obsahuje 105 000 hodin videomateriálu a je se svou velikostí osm petabytů jednou z největších digitálních knihoven světa.\n\nArchiv je dostupný prostřednictvím online rozhraní ve 25 institucích v USA, Evropě a Austrálii.\n\nNěkterá místa v Evropě s plným přístupem:\n\n"}
{"id": "522672", "url": "https://cs.wikipedia.org/wiki?curid=522672", "title": "Hans Henning Ørberg", "text": "Hans Henning Ørberg\n\nHans H. Ørberg (latinsky \"Ioannes Montaurius\", 21. dubna 1920, Store Andst, Dánsko – 17. února 2010, Grenaa) byl dánský didaktik a autor učebnic latiny, které se používají v mnoha zemích po celém světě, včetně České republiky. \n\nNarodil se v Dánsku, kde také studoval angličtinu, francouzštinu a latinu na kodaňské univerzitě a část svého života věnoval i přímému vyučování těchto jazyků na dánských školách (1946-1952, 1961-1963).\n\nMezi lety 1953 a 1961 byl pracovníkem mezinárodního \"Institutu pro přirozenou metodu výuky jazyků\" (“Naturmetodens Sproginstitut”). Za svého tamějšího působení částečně navázal na starší snahy o co neúčinnější způsob výuky latiny a dále jej zdokonalil a rozvinul. Vytvořil tak v roce 1955 zcela unikátní sadu učebnic \"Lingua Latina secundum naturae rationem explicata,\" kterou po svém penzionování v roce 1990 vydal v novém, upraveném vydání pod názvem \"Lingua Latina per se illustrata\". Sám pak až do své smrti řídil vydavatelství \"Domus Latina,\" jehož prostřednictvím se jeho učebnice latiny šířily napříč Evropou (včetně postkomunistických zemí) i za Oceán.\n\nStěžejní dílo Hanse H. Ørberga, které i v následujících desetiletích neustále zdokonaloval, je založeno na přímé, induktivní neboli přirozené metodě výuky latiny. Studenti se začínají učit na nejjednodušších větách, jako je např. \"Roma in Italia est\" (Řím je v Itálii). Význam všech nových slov přitom vždy vyplývá z kontextu, případně z připojených ilustrací a již známých pojmů. Také gramatika není podávána tak, aby se studenti naučili jen poučky, ale mnohem spíše samotný jazyk – vždyť i gramatikové systematizovali latinský jazyk na základě děl nejvýznamnějších latinských autorů. V rámci metody se tedy nepožaduje v prvé řadě překlad do mateřského jazyka ani memorování gramatických pouček ještě před četbou textu kapitoly, ale naopak jsou studenti vedeni k tomu, aby dokázali porozumět latinsky psanému textu bez použití slovníku, latinsky myslet a případně i hovořit. Tím se výuka latiny do jisté míry přiblížila moderním jazykům. \nTato sada učebnic latiny se dělí na dvě části, jejichž hlavními svazky jsou \"Familia Roman\"a (\"Římská rodina\") a \"Roma Aeterna\" (\"Věčný Řím\"). Kromě těchto publikací existuje ještě mnoho vydání děl antických autorů (např. Cicerona, Sallustia, Vergilia, Ovidia aj.) od Hanse H. Ørberga nebo jeho přátel a příznivců z různých zemí. Doprovodné manuály pro studenty k tomuto kurzu, které byly zpočátku k dispozici v angličtině a dánštině, byly přeloženy i do němčiny, francouzštiny, italštiny, španělštiny a češtiny.\n\n"}
{"id": "522679", "url": "https://cs.wikipedia.org/wiki?curid=522679", "title": "Breitenfurt bei Wien", "text": "Breitenfurt bei Wien\n\nBreitenfurt bei Wien je městys jihozápadně od Vídně v okrese Mödling v Dolních Rakousích.\n\nBreitenfurt leží přímo na hranici velkoměsta Vídně, ve Vídeňském lese v údolí Reichen Liesing. Obec v okrese zaujímá jen mírné zalidnění, které činí pouze 197/km². Obec leží v nadmořské výšce 200 až 592 metrů nad mořem.\n\nObec sestává ze dvou katastrálních území Breitenfurt a Hochroterd. Strukturálně je obec rozdělena Breitenfurt na východě je přímo sousedem vídeňského Kalksburgu, na západě sousedí přes Kleinen Semmering se Wolfsgrabenem.\n\nNa severu je Laab im Walde, na východě Vídeň, na jihu Kaltenleutgeben, na jihozápadě Wienerwald (obec) a na severozápadě je Wolfsgraben.\n\nBreitenfurt je poměrně pozdě založený a vynořuje se poprvé 1622 v dokumentu jako obydlená oblast, zatímco do té doby byl znám jen jako samota, Až do druhého tureckého obléhání Vídně v roce 1683 v zastavěné části císařský lovecký zámek, který je dnes ruinou a zdobí obecní znak. Po tureckém obléhání zbylo v obci ještě dvacet domů. Okolí se však brzy zalidnilo osadníky ze Solnohradska, Bavorska a Štýrska. Obyvatelé byli hlavně drvoštěpové, kteří bydleli v roce 1721 již ve 42 domech. Dalších 32 domů bylo v dalším oddělené části současné obce. V letech 1714 až 1732 nechal účetní a ministerský bankéř Gregor Wilhelm postavit v obci barokní zámek, který již 1786 byl téměř celý zbourán a dodnes ještě stojí farní kostel (dřívější zámecká kaple).\n\nV roce 1848 se obec stala samostatnou a roku 1850 si zvolili prvního starostu. Budoucnost obce se dobře vyvíjela, protože se stala cílem výletníků z blízkého města Vídně, takže mimo jiné vzkvétaly hostinské živnosti. Vzrůstajícím počtem obyvatel na přelomu století se otevíraly v místě živnosti a obchody. V roce 1930 bylo obci propůjčeno právo trhů a v roce 1938 bylo připojeno do Velké Vídně jako 25. okres. Teprve v roce 1954 se obec opět osamostatnila stala se opět součástí Dolního Rakouska.\n\nV roce 1869 zde žilo 751 obyvatel, v roce 1971 2795, 1981 3641, 1991 4777, 2001 5323, 2006 5552 a v roce 2009 zde žilo 5804 obyvatel.\n\n\n"}
{"id": "522681", "url": "https://cs.wikipedia.org/wiki?curid=522681", "title": "Emanuel Frinta", "text": "Emanuel Frinta\n\nEmanuel Frinta (31. října 1896, Nové Hrady u Vysokého Mýta – 3. února 1970 v Praze) byl český malíř, grafik a ilustrátor.\n\nVystudoval gymnázium ve Vysokém Mýtě a poté (1917-1923) studoval na Akademii výtvarných umění v Praze u Vratislava Nechleby, Jakuba Obrovského a Maxe Švabinského.\n\nByl členem Umělecké besedy. V roce 1924 pro názorové neshody spolu s dalšími výtvarníky (Karel Holan, Miloslav Holý, Pravoslav Kotík, Karel Kotrba, Oldřich Kerhart, Marie Schnabelová) z Umělecké besedy odešel.\n\nV roce 1936 založil soukromou školu kreslení v paláci Louvre v Praze na Národní třídě.\n\n\n\n"}
{"id": "522682", "url": "https://cs.wikipedia.org/wiki?curid=522682", "title": "Amín al-Husajní", "text": "Amín al-Husajní\n\nMohamed Amín al-Husajní (: , *‎ cca 1895/1897 – 4. července 1974), známý také jako Hadždž Amín al-Husajní, byl člen prominentní arabské jeruzalémské rodiny al-Husajní, arabský nacionalista a muslimský vůdce v době britské mandátní Palestiny. Husseinovci byli jedním z nejbohatších a nejmocnějších soupeřících klanů v osmanské provincii, známé jako Judská část Palestiny. V letech 1921 až 1948 zastával úřad Velkého jeruzalémského muftího, a byl vůdčí postavou odporu proti sionismu a vytvoření židovského státu v Palestině.\n\nHadži Amin al-Husseini studoval náboženské právo na univerzitě Al-Azhar v Káhiře a navštěvoval Istanbul School of Administration. V roce 1913 šel do Mekky na pouť, čím si vysloužil čestný titul \"Hadži\". Dobrovolně vstoupil do osmanské turecké armády za I. světové války, ale roku 1917 se vrátil do Jeruzaléma, kde změnil strany, aby pomáhal vítězícím Britům. Získal si pověst nacionalisty a bojovníka proti Impériu a židovské kolonizaci a byl Brity uvězněný za vyvolávání arabských útoků proti Židům roku 1920, tzv. Hebronský masakr, při němž bylo v srpnu 1929 masově zavražděno 64 ultraortodoxních Židů. První vysoký komisař Palestiny, Sir Herbert Samuel přicestoval do Palestiny 1. června 1920 a usiloval o kompromis s arabskými nacionalisty. Když náboženský předák, arabský mufti Jeruzaléma v roce 1921 umřel, Samuel byl ovlivněný některými více proarabskými britskými představiteli ve svém personálu, že omilostnil al-Husseiniho a v lednu 1922 ho ustanovil za nového muftiho a později Velkého Muftího. Současně ho jmenoval prezidentem nově vytvořené Nejvyšší muslimské rady. Al-Husseini se tedy stal náboženským i politickým vůdcem Arabů.\n\nJmenování mladého al-Husseiniho za muftího bylo plodnou událostí. Před jeho nástupem k moci tu byli aktivní arabské frakce, které podporovaly kooperativní rozvoj Palestiny, zahrnující Araby i Židy. Ale al-Husseiní si uvědomoval jaké následky může mít židovská kolonizace pro jeho lid, tak jako měla ta americká na indiány a rozpoutal proti ní fanatický boj (kterým bohužel dlouhodobě svému lidu jen uškodil, poněvadž jej očernil). Do prvních masových protižidovských pogromů roku 1920 byl zapletený právě tento arabský nacionalistický vůdce, tedy Hadži Amin al Husseini. Hadži Amín bol odsouzený britským soudem na patnáct let nucených prací. Policie, která nechtěla popudit arabské obyvatelstvo jej však nechala záměrně utéci do Sýrie a brzy poté byl omilostněn, a vrátil se zpět do Jeruzaléma. Tam musel čelit odporu místní Vysoké rady muslimů, která ho označila za vraha a zločince. Hadži Amín byl ale Vysokým britským komisařem potvrzený za Veľkého Muftího Jeruzalema,a jeho kritikům bylo nepokrytě vyhrožováno smrtí zejména z tábora muslimských radikálů, nakloněných Aminovi.\n\nAl-Husseini představoval nový druh propagátora militantního palestinského arabského nacionalizmu, koncept, který zde byl dosud neznámý. Arabové totiž historicky neměli ještě nikdy výrazné protižidovské názory. Když se Amin dostal k moci, začal kampaň teroru a zastrašování proti komukoliv, kdo odporoval jeho vládě a jeho metodám. Vyzýval k zabíjení Židů při každé příležitosti, ale stejně tak eliminoval Araby, kteří se mu stavěli na odpor, nebyl ochotný vyjednávat nebo dělat kompromisy. Nepochybně ale mistrně ovládal i umění přetvářky a nejednou si dokázal naklonit vysoké britské představitele v Palestině, přesvědčit je o své naprosté loajalitě, potřebnosti až nenahraditelnosti k britským zájmům na Středním východě. Z té doby také pochází jeho charakteristický výrok: \"\"Zapamatujte si, že toto byla a zůstane arabská země. Všichni cizí okupanti a sionisté, budou do posledního muže zmasakrovaní. Nechceme žádný pokrok, žádnou prosperitu. Osud této země rozhodne meč\"“.\nRoku 1929 podnítil velké arabské útoky proti Židům v Palestině. Začaly poté, co Al-Husajní falešně obvinil Židy ze znesvěcování mešit lejny a prasečí krví, dokonce údajnou rituální vraždou při zdech posvátné mešity Al Aksá. Arabské davy volaly: \"\"Izbah Al-Jahud!\"\" – \"\"Zabíjejte Židy!\"\" Po velkém zabíjení Židů zvláště v Jeruzalémě muftí masově rozšířil fotografie povražděných Židů s vyhlášením, že toto jsou mrtví Arabové, \"povraždění Židy“! V srpnu 1936 šest prominentních pravověrných arabských vůdců vytvořilo Vysokou arabskou komisi, s Velkým Muftím Hadžim Amínem Al-Husajním jako premiérem, a spojili sily proti jakési \"britské podpoře postupu sionistů v Palestině\". Významný z ideologického hlediska byl muftího \"studijní\" pobyt v Saúdské Arábii roku 1930, kde se setkal s řadou význačných tehdejších zejména arabských vůdců a duchovních představitelů.\n\nV tomto měsíci také propukly první nepokoje v Jaffě, čímž začalo tříleté období násilí a občanské války v Palestině, který je mezi historiky známý jako \"Arabská revolta\". Počty přepadávaných Židů šly rychle do tisíců a zabitých jich bylo např. jen v říjnu tohoto roku přes 300. Vysoká arabská komise s Husseiním v čele vedla tuto teroristickou válku záměrně proti židovským, později i proti britským cílům. Díky ideologickému krytí \"boje za islám\", al-Husseiní zkonsolidoval svoji moc nad palestinskými Araby kampaní vražd Židů i neposlušných význačných Arabů, rekrutováním ozbrojených milicí a shromažďováním peněz z celého muslimského světa díky protižidovské a protizápadní propagandě. New York Times napsaly 14. července 1939, že al-Husseiní, velký muftí Jeruzaléma, úspěšně přesvědčil britské úřady v Palestině, že pouze on dokáže upokojit masy arabských muslimů, tvořících většinu obyvatel Palestiny, že pracuje jak v zájmu britské vlády, tak palestinské britské správy a proto by měl být prezidentem jak Arabské nejvyšší rady, tak výboru Waqf (Arabské samosprávy zaměřené převážně k náboženské problematice). Britové ovšem nemohli zcela ignorovat plánovité zabíjení Židů Araby a zahájili proti „banditům“ represivní operace.. Při rychle rostoucím počtu zabitých a zraněných i mezi britskými vojáky a policisty nebylo možné situaci dále ignorovat a přičítat ji pouhé kriminalitě. Židům bylo dokonce umožněno vytvoření Židovské pomocné policie mající chránit židovské komunity před nacionalistickými útoky zfanatizovaných arabských milicí. Objevily se také zárodky židovských militantních organizací jako Hagana, které začaly na arabské vražedné útoky odpovídat stejným způsobem a pripravovat se na to co bude pozdeji známo jako ,Al Nakba\" t.j.etnickou čistku Palestiny od muslimu ajejí ovládnutí..\n\nRoku 1937 po návštěvě Adolfa Eichmanna a Herberta Hagena v Palestině Velký Mufti vyjádřil svoji solidaritu s Německem, přičemž požádal Třetí říši, aby se postavila proti vytvoření židovského státu, zastavila imigraci Židů do Palestiny a poskytla zbraně jeho arabským milicím. Všem jeho požadavkům bylo vyhověno a Arabové dostávali od Německa a Itálie již zcela pravidelně zbraně i peníze na genocidní protižidovské operace. Britská správa na toto centrálně organizované násilí odpověděla zatčením několika „pěšáků“, pouličních vrahů jako prostých kriminálníků. V duchu této politiky britské bezpečnostní složky pozatýkaly členy arabské „Strany obrany“ tvořené a financované klanem Našasbibi, rivalem muftího ambiciózním mocenským zájmům, kteří byli označeni za hlavní viníky protižidovských vražedných pogromů. Ani jeden člen muftího milicí nebyl zatčen, natož souzen, ač vlna masivních organizovaných pogromů byla výhradně jeho dílem. V trestním táboře vyhrazené Arabům na Sinaji bylo r. 1939 devadesát procent vězňů z klanu Našasbibi a 10 procent z dalších menších klanů, ale ani jeden člen muftího milicí.\n\nPo pokusu o atentát na generálního inspektora britské policie, jakož i po vraždách stovek zejména Židů, ale i Arabů se postavení Velkého Muftího stalo neudržitelným. Přišel o svůj post prezidenta Arabské nejvyšší rady, o členství ve výboru Waqf a po varování byl nucený uprchnout do Libanonu a později do Sýrie, tou dobou pod francouzským mandátem Společnosti Národů. Britové vyhlásili Arabskou nejvyšší radu za ilegální a její členové, spolu s např. arabským starostou Jeruzaléma byli rovněž přinucení k odchodu do exilu. Tím však britské úřady považovaly záležitost za uzavřenou a jejich proarabská a tedy antižidovská politika nedoznala žádných změn. Z Británie přicestovali členové parlamentní vyšetřovací komise, dle svého předsedy nazvané později Peelova komise. Peelova komise ještě r. 1937 ve svých doporučeních „dospěla“ k porušení mandátu Společnosti Národů z r. 1922, který předpokládal rozdělení Palestiny na židovskou a arabskou část, a jako „Domov pro Židy“ doporučil mnohem menší území v jižní Judsku. Velikou roli tu hrála zjevně antisemitská orientace britské globální politiky, mající uspokojit situaci nejen v Palestině, ale i na evropském kontinentě. V této souvislosti je třeba uvést část protokolu Peelovy komise z výslechu Auni Beje Abdul Hadiho, kmenového vůdce obviněného z protižidovských pogromů : „\"Palestina? Neexistuje taková země! Palestina je pojem, který si vymysleli sionisté. V bibli není žádná Palestina. V koránu není žádná Palestina. Palestina je nám cizí\"“!\n\nNejen britské úřady a tisk se tedy v této době o Palestině a Palestincích zmiňovaly výhradně jako o židovské zemi a o Židech. Komisi, s požehnáním z nejvyšších míst, dosavadní výsledky vyšetřování „nepokojů v Palestině“ zjevně připadaly nedostatečné a roku 1938 dále výrazně omezila předpokládaný „Domov pro Židy“. Bílá kniha, závěrečná zpráva Peelovy komise vydaná r. 1939, již zcela zavrhovala myšlenku „Domova pro Židy“ a doporučovala omezit na vládní úrovni židovskou imigraci do Palestiny. Šlo o pozoruhodnou, byť nevědomou shodu s požadavky al-Husseiního vůči Německu a Itálii.\n\nV Libanonském a později syrském exilu se vypovězený Velký muftí omezil jen na čilou korespondenci a osobní schůzky se svými přívrženci a sympatizanty v arabském světě, jako náboženský vůdce také otevřeně vykládal muslimské svaté knihy ve prospěch nacizmu a fašizmu. Zdůrazňoval ideologickou shodu nacizmu a islámu a velebil vůdcovo dílo Mein Kampf. Díky jeho činorodému ideologickému vedení stále pokračovaly útoky proti Židům v Palestině a po celém arabském světě. Po roznícení 2. světové války v Evropě a zvláště po pádu Francie, když byla nástupnická vichistická vláda „Svobodné Francie“ nucena otevřeně kolaborovat s hitlerovským Německem se muftí stal ve francouzském syrském protektorátu váženou a velice mocnou osobou. Šance k osobní angažovanosti ve „svaté“ válce, jak ji on viděl, se naskytla r. 1940, kdy ve shodě s Hitlerovým hlavním stanem přímo zaútočil na britské pozice na Blízkém východě.\n\nKdyž 3. dubna 1939 zahynul při automobilové nehodě irácký král Ghazi I., stal se regentem jeho čtyřletého potomka (pozdějšího krále Faisala II.) emír Abdul Illah. Ten jmenoval v dosud probritském Iráku novým premiérem Rašída Aliho al-Kayláního, známého jako sympatizanta nacistického Německa, jakož i fašistické Itálie a udržujícího velice úzké styky právě s al-Husseiním. Bývalý Velký muftí přicestoval počátkem r. 1940 do Bagdádu a ač oficiálně nebyl nikým pověřen, začal ihned vystupovat jako představitel irácké vlády. Vydal z titulu své (bývalé) náboženské funkce fatwu, vyzývající muslimy k boji proti Židům a Britům a k aktivní podpoře nového režimu v Iráku. Zásadní zvrat v politice nové irácké vlády a královského regenta velice znepokojil britské představitele, kteří měli v dosud spojeneckém iráckém království značné ekonomické zájmy (od 20. let se slibně rozvíjela těžba ropy u Kirkúku) a rovněž některé vojenské posádky. Protesty britských představitelů zcela logicky nebyly vyslyšeny a al-Kaylání ve spolupráci s al-Husseiním požádali Hitlera o pomoc při „vypořádání se s Židy“ také v iráckém království. Hitler odpověděl stejně souhlasně jako Al-Husseinimu r. 1937 do Jeruzaléma. Otevřeně bylo také Německu a Itálii nabídnuto zásobování zejména iráckou ropu, spolu s vypovězením ( tzv.“znárodněním“ ) britských firem a odsunem britských vojenských posádek.\n\nHitler a Mussolini odvážně kalkulovali s rychlým a naprostým úspěchem svých „jižních“ armád a jejich zásobování iráckou naftou se jevilo jako velice slibné. Po porážce a faktickém zhroucení italských vojsk, zejména po britském protiútoku do dosud Italy držené Libye v prosinci 1940 následovaly tvrdé ekonomické sankce Britů proti Iráku a proti svým chráněncům se zde obrátil i královský regent Abdul Illah. Odvolal 31. ledna 1941 al-Kayláního z funkce. Po neúspěšném pokusu o atentát na Illaha organizovaném al-Husseiním byl však al-Kaylání překvapivě znovu povolán do čela vlády. Jedním z jeho prvních kroků bylo vyslání iráckého dělostřelectva proti britské letecké základně v Habbaniji mající vyhnat Brity, označené za strůjce atentátu na královského regenta z Iráku. Hitler také nehodlal opustit slibné pozice a pokusil se své spojence podpořit německými letadly ze syrských letišť v tomto zmíněném francouzském (vichistickém) protektorátu. Vylodění Rommelova Afrikakorpsu v únoru a březnu 1941 v Libyi a jeho bleskový postup na východ sliboval vydatnou pomoc skomírajícímu arabskému nacionalistickému státu v Iráku. Po zastavení Rommelovy ofenzívy u Tobruku a al-Alamejnu byla britská odpověď rychlá a zdrcující. Již v lednu utrpěly italské síly v Etiopii zdrcující a likvidační porážku, po neúspěšném útoku Iráčanů na Habbaniji obsadili Britové Basru a konečně v květnu byla proněmecká irácká vláda svržena a al-Kaylání uprchl do Saúdské Arábie. V květnu v Iráku také operovala s tichou podporou Churchillovy vlády bojová skupina židovské militantní organizace Irgun pod velením Davida Raziela, vyslaná do Iráku násilně odstranit vrchního organizátora protižidovských pogromů po celém arabomuslimském světě, ale po usmrcení Raziela bombou\nz německého letadla se z Iráku stáhla. Regent Abdul Illah poté obnovil spojenecké vztahy s Brity. Povstání „Svobodných Francouzů“, kteří za britské podpory rychle obsadili dosud vichisty ovládaný Libanon a Sýrii, učinilo definitivní konec plánům nejen Hitlera a Mussoliniho, ale také bývalého Velkého muftího al-Husseiního.\n\nZ Bagdádu uprchl muftí před Brity nejprve do Íránu, který byl v té době také pod silným nacistickým vlivem, ale již v říjnu musel přes Turecko a Albánii zmizet do Itálie. Po vzájemné dohodě vyhovující oběma stranám totiž spojenecká vojska Británie a Sovětského svazu vstoupila 24. srpna 1941 na íránské území, rychle obsadila strategicky významná města a komunikace a donutily tak šáha Rezá Pahlavího k abdikaci a jeho následníka Muhammada Réza Páhlavího k politickému odklonu od mocností Osy a ke jmenování nové vlády. 28. listopadu 1941 se pak uskutečnilo jeho vskutku památné setkání s Adolfem Hitlerem v Berlíně. „Vůdce“ německého národa přijal muftího se všemi poctami jako skutečnou hlavu spojeneckého státu a německá nacistická propaganda věnovala setkání mimořádnou pozornost a náležitě ji využila.\n\nHitler byl muftím poctěn titulem „čestný muslim“ a muftího obdařil titulem „čestný Árijec“. Později nazval Hitler al-Husseíniho dokonce “fuhrerem arabského světa“. Při setkáních s dalšími nacistickými pohlaváry byla rovněž konstatována naprostá shoda v cílech a prostředcích arabského nacionalismu a německého nacizmu, namířeného v prvé řadě proti Židům, ale také proti vojákům a i civilistům zejména Velké Británie a USA. Na Hitlerův nátlak muftí později rozšířil svoji nepřátelskou rétoriku i proti Sovětskému svazu. Jako Hitlerův osobní host dostal al-Husseiní luxusní ubytování a neomezenou hmotnou a finanční podporu se kterou založil v prosinci 1942 „Centrální islámský institut“ v Berlíně. Institut pod jeho vedením ve své deklaraci ihned odsoudil „agresi“ Židů, Britů, Američanů a Rusů proti Arabům Zpočátku se věnoval především šíření nacistické propagandy na Balkáně a v jižních oblastech Sovětského Svazu, v radiových vysíláních na Střední východ pokračoval ve výzvách k masovým útokům proti Židům i spojeneckým silám ve zdejším prostoru. „Arabové, povstaňte jako jeden muž a bojujte za svá svatá práva! Zabíjejte Židy, kdekoliv je naleznete! Potěší to Alláha, historii i náboženství! Sám posel Alláhův pravil : Vy budete bojovat proti Židům až do té doby, dokud se neskryjí mezi skálami a kamením! Pak skála a kámen promluví – Otroku Alláhův, skrývá se za mnou Žid, přijď a zabij ho!“ Využíval přitom svých bohatých styků a kontaktů a do konce bojů v Africe poskytoval mocnostem Osy čerstvé zpravodajské informace. „Na nebi Allah, na zemi Hitler“ bylo heslem arabských pronacistických fundamentalistů. John Gunther z Inside Asia v té době napsal „Současným nejvýznamnějším arabským hrdinou je pravděpodobně Adolf Hitler“. Hitlerovi al-Husseiní slíbil, že pro něj zverbuje půl milionu arabských vojáků, ale zhroucení fronty v Africe mu splnění plánu znemožnilo. „Arabská brigáda“, vytvořená z několika tisíc arabských uprchlíků a emigrantů, skutečně založena byla, ale po odeslání na východní frontu beze stopy zmizela na kavkazské frontě, tedy byla pravděpodobně zcela zničena. Díky muftího masové propagandě, kterou šířil po celé Evropě díky množství spolupracovníků od zpravodajců, jednatelů až po pracovníky přímo v terénu, byla německá armáda na jihu Ruska a na Kavkaze přijata zdejšími muslimskými kmeny jako spojenec a osvoboditel. Na muftího výzvy se formovaly i pomocné a bojové jednotky. Z nich za zmínku stojí zejména tzv. „Ázerbájdžánský batalion“, který byl za bojů na Kavkaze dokonce vyznamenán velitelstvím německé armády.\nPoté, co jej Heinrich Himmler jmenoval Gruppehführerem SS, začal osobně organizovat muslimské SS jednotky, ze kterých byla nejpočetnější 13. divize SS Handžar, ale nikoliv jediná. Na Balkáně operovaly také muslimské SS divize Skandarbeg a Kama proti domnělým i skutečným Židům, ale i proti slovanskému obyvatelstvu. Velkou péči nový generál SS věnoval v této souvislosti také spřízněnému ustašovskému Paveličovu režimu v Chorvatsku. Podle Encyklopedie holokaustu je vedle Paveliče také bývalý Velký muftí Jeruzaléma osobně zodpovědný za usmrcení 800 000 Jugoslávců (včetně ne-ustašovských Chorvatů) různých národností, z toho 200 000 v největším ustašovském táboře smrti Jasenovac. Muftí se také osobně angažoval proti spojenci navržené výměně evropských Židů za německé vojáky zajaté spojenci v dosavadním průběhu bojů, přesvědčil samotného Hitlera o propagandistické nepřípustnosti takovéhoto kroku a dohody nebylo nakonec dosaženo a došlo jen k výměně několika špiónů. Speciálně pro balkánské muslimy založil muftí v Berlíně školící středisko pro imámy v bojových oddílech a Himmler i Hitler mu vyšli vstříc. V arabském vydání Mein Kampfu byly Hitlerovy rasové koncepty upraveny do podoby souhlasící s muslimskou ideologií a arabským nacionalizmem a Himmler vydal zvláštní předpis pro muslimské divize SS: „Všem muslimským členům Waffen SS a policie musí být zaručena jejich nepopiratelná práva při praktikování jejich náboženských pravidel. K zodpovědnosti bude brán každý velitel a důstojník SS za nejpřísnější dodržování tohoto privilegia. Vyhověli jsme volání muslimských vůdců, kteří se k nám připojili v nenávisti ke společnému židovsko – anglicko – bolševickému nepříteli v úctě a věrnosti tomu,koho si nade všechno váží, k našemu fuhrerovi Adolfu Hitlerovi“.(Islam under the swastika od Carla K. Saviche)\n\nHusseiní zverboval pro Hitlera nejméně 30000 vojáků. Někteří Arabové byli i mezi posledními věrnými, bránícími \"vůdcův\" Hlavní stan v Berlíně.V norimberských procesech právní zástupce Eichmanna, Dieter Wisliceny (který byl následně také popravený jako válečný zločinec) vypovídal:\n\" Muftí byl jedním z iniciátorů systematického vyhlazování evropského židovstva a byl Eichmannovým a Himmlerovým spolupracovníkem při vykonávaní tohoto plánu. ... Byl jedním z Eichmannových nejlepších přátel a neustále ho vyzýval na zrychlení vyhlazovacích opatření. Slyšel jsem ho, jak se jiným přicestovavším Arabům chlubil, že v Eichmannově doprovodu inkognito navštívil plynové komory v Osvětimi“. Není náhodou, že po jeho příchodu do Německa byla přijato mnohem tvrdší opatření proti Židům, čili tzv. „Konečné řešení židovské otázky“. Muftí byl posedlý představou pro něj nepřípustné imigrace Židů z Evropy do Palestiny a nehodlal jí v žádném případě připustit. Jak uvádí historik Josef Schechtman „ Nevíme,jak významnou úlohu sehrál al-Husseiní při formování tzv. „Konečného řešení“, ale máme mnoho svědectví z první ruky, jak muftí velice usiloval o znemožnění další imigrace evropských Židů“. Jednalo se zejména o Židy z dalších evropských zemích ovládané režimy závislými na třetí říši.\n\nPo kolapsu nacistického Německa 1945 se Muftí neúspěšně pokusil prchnout několik týdnů před Hitlerovou smrtí do Švýcarska, byl však identifikován jako nežádoucí vysoký hodnostář nacistického režimu a vrácen do Německa. Tam byl krátce uvězněn Francouzi, ale záhy byl za nevyjasněných okolností na útěku v přestrojení do Egypta, kde ho přijali jako národního hrdinu. Jeho odsouzení k trestu smrti např. v Jugoslávii, ale také v Norimberku za válečné zločiny mu byly k smíchu. Umožněním muftího druhého útěku z Německa Francouzi, ale také Britové demonstrovali, že nemají v úmyslu dopustit souzení a potrestání tohoto válečného zločince. „Zhoršení vztahů s arabskými zeměmi\", nebylo v zájmu ani jedné z těchto dvou spojeneckých mocností. Právě v Egyptě měl bývalý Velký muftí Jeruzaléma již připravené bezpečné útočiště a rovněž není náhodou, že jej sem následovali i další četní nacističtí pohlaváři. Zejména Johann von Leers se jako Omar Amin von Leers později velmi angažoval v propagaci nejnásilnější aplikace muslimského náboženství. Další nacisté a SS-mani pracovali ve vládních i bezpečnostních službách egyptského státu. Husseni z Egypta sponzoroval ze svých tučných nacistických kont válku roku 1948 proti novému státu Izrael. Po rozhodném odmítnutí, aby mu jordánský král (v té době byl celý Jeruzalém v jordánských rukou) \"navrátil\" titul a funkci Velkého Muftího Jeruzaléma Hadži Amin al-Husseini osnoval z egyptského exilu vraždu krále Abdullaha roku 1951. Nástupce krále Abdulláha, král Talal I. odmítl dovolit Amínovi al-Hussenimu návrat do jordánského Jeruzaléma. Ač byl král Talál po roce sesazený, nový jordánský král Husajn I. se k \"požadavkům\" al-Husseniho vyjádřil naprosto stejně. Husajn I. věděl velmi dobře, že bývalý Velký Muftí by pouze exponoval násilí a nenávist jak proti Židům, tak proti jeho království svými koncepcemi „Velké Palestiny“ jako islámského fašistického státu.\n\nHuseiniho vliv na arabskou politiku byl od počátku obrovský a jeho dozvuky trvají dodnes. Byl zakladatelem Arabské ligy a Arabské vysoké komise. Jeho zlověstná směs islámského nejtvrdšího fundamentalizmu, arabského nacionalizmu a nacizmu stále inspiruje různá radikální hnutí na Blízkém východě. Pronacistická, islámsky a arabsky fundamentalistická skupina „Mladý Egypt“ využívala již od svého založení r. 1933 muftího protižidovskou propagandu, nacistické slogany ba i pochodňové průvody. „Jeden vůdce, jedna strana, jeden národ“ skandovali v Káhiře příslušníci této skupiny. Jejich prominentní člen, Gamal Abdul Násir, se zúčastnil puče v r. 1952 a později, jako prezident získal do svých služeb např. také Otto Skorzenyho či Joachima Daumlinga, bývalého vedoucího gestapa v Düsseldorfu pro vybudování „efektní“ tajné služby Egypta. Další budoucí arabský vůdce, Anwar Sadat byl natolik ovlivněný muftího propagandou, že byl Brity za války uvězněn jako nacistický špion a roku 1945 dokonce führerovi napsal dopis počínající slovy „Můj drahý Hitlere, z hloubi srdce Vám blahopřeji. Ačkoliv se zdá, že jste poražen, ve skutečnosti jste vítězem. Dosáhl jste rozkolu mezi starcem Churchillem a jeho spojenci, syny satanovými. Německo vyhraje, protože jeho existence je nutná k zachování světové rovnováhy. Německo se znovu zrodí naproti silám Západu i Východu. Nebude míru, dokud se Německo znovu nestane tím, čím bylo.“ Také jeden ze zakladatelů syrské nacionalistické strany Baas Sami al-Joundi po válce vzpomínal : „Zbožňujeme nacisty. Byli jsme ponoření v nacistických knihách a vyhlášeních. Byli jsme první, kdo pomysleli na přeložení Mein Kampfu do arabštiny. Kdokoliv, kdo v této době žil v Damašku, byl svědkem naší (arabské) náklonnosti k nacizmu“.\nHadži Amin al-Husseini zemřel v egyptském exilu v roce 1974.\n\nPo svém odchodu roku 1937 se do Jeruzaléma nikdy nevrátil. Jeho místo lídra radikálních nacionalistických Arabů převzal jeho synovec Mohammed Abdel-Raouf Arafat As Qudwa al-Husseini, daleko více známý jako Jásir Arafat.\n\n"}
{"id": "522689", "url": "https://cs.wikipedia.org/wiki?curid=522689", "title": "Vojenská kancelář prezidenta republiky", "text": "Vojenská kancelář prezidenta republiky\n\nVojenská kancelář prezidenta republiky je zvláštním útvarem ozbrojených sil České republiky. V jejím čele stojí náčelník, který je přímo podřízen prezidentovi republiky a kterého prezident jmenuje a odvolává. V současnosti jím je generálmajor Ing. Jan Kaše. Náčelník jmenuje a odvolává velitele Hradní stráže.\n\nKromě řízení Hradní stráže plní Vojenská kancelář úkoly, související s výkonem pravomocí prezidenta jako vrchního velitele ozbrojených sil.\n\nPříslušníci vojenské kanceláře používají specifické uniformy, které se podobají uniformám Hradní stráže. Oboje navrhl v roce 1990 výtvarník Theodor Pištěk.\n\n\n\n"}
{"id": "522691", "url": "https://cs.wikipedia.org/wiki?curid=522691", "title": "Tupadly (zámek)", "text": "Tupadly (zámek)\n\nZámek Tupadly leží uprostřed obce Tupadly, přibližně 5km jižně od Čáslavi ve Středočeském kraji.\n\nZámek vznikal postupným rozšiřováním od první stavby raně renesanční až po dostavbu vrcholného baroka.\n\nV první polovině 14. století se v Tupadlech připomíná tvrz, kterou vlastnili vladykové z Tupadel. Na jejím místě začal roku 1530 Bernard Žehušický z Nestajova budovat raně renesanční zámek. Zámek byl původně jednokřídlou budovou s hranolovitou obytnou věží. Tato stavba tvoří východní křídlo dnešního zámku..\n\nPo konfiskacích měšťanského i panského majetku následujících po bitvě na Bílé hoře se Tupadly dostaly do rukou Arnošta de Suy, císařského generála. Ten roku 1633 nechal rozšířit zámek o jižní průčelní křídlo se střední věží a během čtyř let ho přestavěl v pozdně renesančních tvarech s použitím sgrafitové rustiky na průčelí dvojtraktu. \n\nPo požáru roku 1676 prodal Arnoštův syn Ferdinand panství Marii Barboře z Pöttingu (též uváděna z Petynku). Ta přistavěla křídlo západní a vytvořila tak zámecký komplex o třech křídlech, od zahrady oddělený zdí se slepou arkádou. Průčelí nového traktu získalo raně barokní červenobílé členění, zatímco ostatní fasády byly i nadále pokryty sgrafity. Marie Barbora z Pöttingu přenechala tupadelské panství svému synovi Františku Karlovi, ten ho však v roce 1739 kvůli dluhům prodal v dražbě.\n\nDalší majitelka, hraběnka Kateřina Auerspergová ze Schönfeldu, spojila Tupadly se žlebským panstvím, přesto na zámku pokračovaly stavební úpravy. Kateřina Auerspergová dala okolo roku 1739 sjednotit zámek barokovými průčelími. Novobarokní korektury, následující po požáru roku 1865, se přidržely starších barokních forem a tehdy byla při zámku zřízena dnes již neexistující zámecká kaple a zahrada s lodžií. Auerspergové vlastnili zámek až do roku 1924, od druhé pololoviny 18. století ztratil však svůj význam a byla v něm jen hospodářská správa.\n\nPo roce 1924 vlastnil zámek cukrovar v Hostačově (zámek byl adaptován k bytovým účelům) a následně jej získal do vlastnictví poslanec za agrární stranu Jaroslav Hálek. Po roce 1948 byl zámek zestátněn.\n\nZámek patří od roku 1958 k chráněným kulturním památkám. V současné době je v soukromém vlastnictví a veřejnosti není přístupný. \n"}
{"id": "522692", "url": "https://cs.wikipedia.org/wiki?curid=522692", "title": "Třída Farragut (1958)", "text": "Třída Farragut (1958)\n\nTřída Farragut byla lodní třída torpédoborců námořnictva Spojených států amerických. V letech 1957–1960 bylo postaveno 10 jednotek této třídy. Od čtvrté jednotky USS \"Coontz\" již nesly raketovou výzbroj, přičemž první tři kusy byly na tento standard upraveny dodatečně. Někdy se proto celé třídě říká třída \"Coontz\". Třída \"Farragut\" (pojmenovaná podle admirála Davida Glasgowa Farraguta) byla americkým námořnictvem používána v letech 1959–1993.\n\nJednotky třídy \"Farragut\":\nPůvodní výzbroj měly představovat čtyři 127mm kanóny v jednohlavňových věžích, čtyři 76mm kanóny a dva vrhače hlubinných pum Hedgehog. Dodatečně ale byl projekt změněn tak, aby využil nejnovějších raketových technologií.\n\nPo dokončení tedy lodi nesly pouze jeden 127mm kanón ve věži na přídi, druhou věž nahradilo osminásobné vypouštěcí zařízení raketových torpéd ASROC a obě zadní věže nahradilo dvojité vypouštěcí zařízení protiletadlových řízených střel Terrier se zásobou 40 střel. Výzbroj doplňovaly dva 76mm kanóny a dva trojité 324mm protiponorkové torpédomety.\n\nBěhem služby docházelo k modifikacím výzbroje — na konci 70. let byly střely Terrier nahrazeny střelami Standard ER a navíc byly všechny lodi vybaveny dvěma čtyřnásobnými kontejnery protilodních střel Boeing Harpoon.\n\nPohonný systém tvořily dvě turbíny a čtyři kotle. Nejvyšší rychlost dosahovala 33 uzlů.\n\nVšech deset lodí bylo do služby zařazeno v letech 1959–1961. Nasazeny byly například v průběhu války ve Vietnamu.\n\nNa konci 80. let byla zvažována možnost rozsáhlejší modernizace celé třídy v rámci programu \"New Threat Upgrade\" (NTU). Po skončení studené války však byla dána přednost stavbě zcela nových lodí třídy \"Arleigh Burke\". Všech deset lodí bylo vyřazeno v průběhu let 1989–1993. Jako poslední byl 15. června 1993 vyřazen torpédoborec USS \"Mahan\".\n\n"}
{"id": "522696", "url": "https://cs.wikipedia.org/wiki?curid=522696", "title": "Frank Knight", "text": "Frank Knight\n\nFrank Hyneman Knight (7. listopadu 1885 – 15. dubna 1972) byl americký ekonom, považovaný za zakladatele chicagské školy ekonomie. Zabýval se teorií rizika v ekonomii, teorií kapitálu, mikroekonomií i makroekonomií a sociálněvědní metodologií. Velkou část svých spisů věnoval sociálně filozofickým tématům jako rovnost, svoboda, demokracie, spravedlnost, etika a sociální reformy.\n"}
{"id": "522697", "url": "https://cs.wikipedia.org/wiki?curid=522697", "title": "Jēkabs Rēdlihs", "text": "Jēkabs Rēdlihs\n\nJēkabs Rēdlihs (* 29. března 1982, Riga) je lotyšský hokejový obránce. V současnosti působí ve české hokejové lize v týmu organizace Chomutov. V minulosti působil v různých nižších zámořských soutěžích a ve více než padesáti zápasech také nastoupil v české ELH v dresu Plzně.\n\nJēkabs Rēdlihs pochází z hokejové rodiny, jeho dva bratři, mladší Miķelis a starší Krišjānis, též hrají hokej. V sezóně 2009/2010 všichni tři působí v týmu Dinamo Riga. Na rozdíl od Jēkabse, Miķelis i Krišjānis pravidelně reprezentují Lotyšsko na velkých mezinárodních turnajích.\n\n"}
{"id": "522698", "url": "https://cs.wikipedia.org/wiki?curid=522698", "title": "Mravenečník", "text": "Mravenečník\n\nMravenečník může být:\n\n\n\n\n"}
{"id": "522702", "url": "https://cs.wikipedia.org/wiki?curid=522702", "title": "Lunar Receiving Laboratory", "text": "Lunar Receiving Laboratory\n\nLunar Receiving Laboratory (LRL) bylo zařízení NASA (budova 37 v Johnsonově vesmírném středisku v Houstonu) vybudované za účelem karantény kosmonautů během programu Apolla. Dalším úkolem tohoto zařízení bylo uchovávání měsíčních hornin a zmírnění rizika jejich kontaminace látkami pocházejícími ze Země.\n\nV karanténě zde byla, po svém návratu a zotavení na moři, posádka Apolla 11, Apolla 12 a Apolla 14. Vzorky hornin a minerálů, které tyto mise dopravily na Zem, byly přepraveny letecky přímo do LRL a zde byly zpočátku analyzovány ve vakuové komoře. Před začátkem mise Apolla 15 došlo ke zmírnění karanténních opatření a od té doby LRL sloužilo pouze ke studiu měsíčních hornin, jejich distribuci jiným laboratořím a jako jejich bezpečný sklad.\n\nCelkem bylo na Zemi během programu Apollo dopraveno 381,7 kilogramů měsíčních hornin, z nichž většina zde byla uložena. V roce 1976 byla část vzorků přesunuta na leteckou základnu Brooks Air Force Base v San Antoniu v Texasu, kde byl založen druhý sklad měsíčních hornin. V roce 1979 byla vybudována laboratoř pro trvalé uložení měsíčních vzorků Sample Laboratory Facility, kde probíhá i jejich zkoumání. \n\nV současné době patří budova LRL oddělení Life Sciences, které ji využívá pro své laboratoře zkoumající vliv pobytu člověka ve vesmíru na jeho zdraví.\n\n\n\n"}
{"id": "522706", "url": "https://cs.wikipedia.org/wiki?curid=522706", "title": "Ů", "text": "Ů\n\nŮ respektive ů (kroužkované u, nebo u s kroužkem) je grafém používaný v české abecedě, který slouží spolu s \"ú\" k zaznamenání dlouhé zavřené zadní zaokrouhlené samohlásky ([uː]). Pro prodloužení \"u\" se používá pouze uvnitř slova, zatímco na počátku se používá čárkované u, a to i v případě, že je použita předpona.\n\nKroužkované u se v současnosti používá také ve slezské abecedě, konkrétně v kodifikaci Felikse Steuera.\n\nVznik znaku \"ů\" souvisí úzce s hláskovou změnou /ó/ > /uo/ > /ú/, která v češtině proběhla v 14. a 15. století. Zatímco první hlásková změna se do grafiky prosazovala samovolně během 14. století, u druhé proběhla diskuse vedoucí ke kodifikaci nového znaku. V 15. a na začátku 16. století v grafice zcela převládal pravopis -uo- (Buoh, kuoň, tj. dnešní Bůh, kůň), nicméně k zmíněné monoftongizaci začalo docházet již v 15. století, takže autoři první české gramatiky Optát a Gzel mohli v roce 1533 napsat, že pravopis -uo- je chybný „neb by podlé takového psaní v mluvení musilo býti divné oust křivení“ a doporučují namísto toho psát \"ú\".\n\nS tímto názorem nesouhlasil Jan Blahoslav a v komentáři ke gramatice z roku 1571 uvedl, že Optátovi, který byl „více Němec nežli Čech“, jemná nuance mezi /uo/ a /u/ unikla a Gzel snad „neměl dobrého sluchu“. Přesto nedoporučuje návrat k pravopisu \"uo\", ale doporučuje podle praxe německých tiskařů zapisovat tuto hlásku (resp. podle Blahoslava dvojhlásku) tak, že se písmeno \"o\" nadepíše nad \"u\". (v tehdejší praxi bylo běžné sázet např. \"oͤ\", což se zjednodušilo na dnešní \"ö\", nicméně se též raritně objevil i znak \"ů\", který snad přechodně zachytil monoftongizaci uo > u v nové horní němčině, srv. shn. muoter > nhn. Mutter)\n\nV soudobé české tiskařské praxi se znak \"ů\" uchytil poměrně dobře (např. u Jiřího Melantricha) a to před rokem 1571, ale dokonce i na místech, kde etymologicky neměl žádné opodstatnění a dnes se tamější u čte krátce (např. „figůra“).\n\nNový znak byl použit především při tisku Bible kralické a zůstal pevnou součástí bratrského pravopisu. V pravopisných diskusích 19. století se sice uvažovalo o změně znaku (Václav Hanka navrhoval zapisovat \"ó\"), ale žádných z nich nakonec nebyl prosazen.\n\nProběhlé hláskové změny přinesly v nové češtině alternaci \"ů\" a \"o\" v kořeni slova. Jak při skloňování některých slov, \"Bůh\", \"kůň\", v genitivu \"Boha\", \"koně\", ale i při dalších změnách, srv. \"most\", zdrobněle \"můstek\".\n\nNěkteré střídnice vyšlé z původního /ó/:\n\nVe třicátých letech 20. století převzal slezský učenec Feliks Steuer \"ů\" do svého návrhu slezské abecedy.\n\n\"Ů\" má podle ISO 8859-2 pozici 217 velké a 249 malé. V Unicode pod kódovým označením U+016E velké a U+016F malé. V Braillové písmě je mu přiřazen znak ⠾.\n\n"}
{"id": "522707", "url": "https://cs.wikipedia.org/wiki?curid=522707", "title": "Třída Forrest Sherman", "text": "Třída Forrest Sherman\n\nTřída Forrest Sherman byla lodní třída torpédoborců námořnictva Spojených států amerických. V letech 1953–1959 bylo postaveno 18 jednotek této třídy. Jednalo se o poslední třídu klasických torpédoborců, následující lodě již byly vybaveny především raketovou technikou. Třída \"Forrest Sherman\" byla americkým námořnictvem používána v letech 1955–1988.\n\nUSS \"Barry\" (DD-933) a USS \"Turner Joy\" (DD-951) byly přeměněny na muzejní lodě. Kvůli nízké návštěvnosti bylo roku 2015 rozhodnuto o sešrotování torpédoborce \"Barry\", který byl roku 2016 odvlečen na místo likvidace.\n\nJednotky třídy \"Forrest Sherman\":\nJednalo se o poslední klasické torpédoborce s hlavní výzbrojí děl a torpédometů. Po dokončení nesly tři 127mm kanóny v jednohlavňových věžích (jedna na přídi a dvě na zádi), čtyři 76mm kanóny ve dvouhlavňových věžích, dva vrhače hlubinných pum Hedgehog, čtyři jednohlavňové 533mm torpédomety a dva trojité 324mm protiponorkové torpédomety.\n\nBěhem služby byly jednotlivé lodě výrazně upravovány. V 60. a 70. letech byly demontovány 76mm kanóny a vrhače Hedgehog. U osmy plavidel nahradilo druhou věž osminásobné vypouštěcí zařízení raketových torpéd ASROC. U torpédoborců USS \"John Paul Jones\", USS \"Parsons\", USS \"Decatur\" a USS \"Somers\" bylo na zádi instalováno dvojité vypouštěcí zařízení protiletadlových řízených střel Tartar se zásobou 40 střel.\n\nPohonný systém tvořily dvě turbíny a čtyři kotle. Nejvyšší rychlost dosahovala 33 uzlů.\n\n"}
{"id": "522710", "url": "https://cs.wikipedia.org/wiki?curid=522710", "title": "Rokot (raketa)", "text": "Rokot (raketa)\n\nRokot ( ) byla lehká nosná raketa, která vznikla přestavbou dvoustupňové mezikontinentální rakety UR-100N ( , index GRAU 15А30, kód NATO SS-19). Při třech experimentálních startech byla raketa Rokot vypouštěna ze sila na kosmodromu Bajkonur, hlavní vypouštěcí zařízení však pro ni bylo vybudováno na kosmodromu Pleseck (spolu s nezbytnou technickou pozicí zahrnující montážní halu pro předletové zkoušky rakety a připojení užitečného zatížení, kompresorovou a plnicí stanici, obslužnou věž apod.). Vhodná vypouštěcí zařízení jsou i na kosmodromu Svobodnyj (upravená sila mezikontinentálních raket).\n\nRaketa o vzletové hmotnosti 107 tun má nosnou kapacitu 1850 kg na dráhu ve výšce 400 km. Pohonnou látkou je asymetrický dimethylhydrazin a oxid dusičitý. Pro komerční využití na mezinárodním trhu byla raketa pojmenována \"Rockot\" a vznikla společnost Eurockot (spojením DaimlerChrysler Aerospace 51% a Chruničevových závodů 49%) se sídlem v Brémách (Německo). Cena jednoho komerčního letu byla v roce 1999 15 milionů dolarů.\nTato raketa vynesla i českou družici MIMOSA\n\n\n"}
{"id": "522711", "url": "https://cs.wikipedia.org/wiki?curid=522711", "title": "Seznam zrušených pivovarů v Česku", "text": "Seznam zrušených pivovarů v Česku\n\nZrušený pivovar je pivovar, kde budova stojí, ale pivovar už zde nefunguje (např. je přeměněná na rodinný dům apod.).\n\nSeznam zrušených pivovarů v Česku:\n\n\n\n\n\n\n\n\n\n\n\n\n\n\n\n\n"}
{"id": "522720", "url": "https://cs.wikipedia.org/wiki?curid=522720", "title": "Telephone", "text": "Telephone\n\nTelephone je píseň americké popové zpěvačky-skladatelky Lady GaGa. Píseň pochází z jejího druhého alba \"The Fame Monster\". Produkce se ujal producent Rodney Jerkins. S touto písní jí vypomohla americká R&B zpěvačka Beyoncé. Původně napsala \"Telephone\" pro Britney Spears, ale plán neprošel, a Lady Gaga nahrála píseň sama, s doprovodem Beyoncé.\n\nVideo bylo natočeno 28. ledna 2010 režisérem Jonasem Åkerlundem. Mělo premiéru na E! News a na Vevo.com dne 11. března 2010.\n"}
{"id": "522722", "url": "https://cs.wikipedia.org/wiki?curid=522722", "title": "Ministr energetiky a vodních zdrojů Izraele", "text": "Ministr energetiky a vodních zdrojů Izraele\n\nMinistr energetiky a vodních zdrojů (: , \"sar ha-energija ve-ha-majim\") je člen izraelské vlády, který stojí v čele ministerstva energetiky a vodních zdrojů. Od svého založení v roce 1977 až do roku 1996 měla tato ministerská funkce název ministr energetiky a infrastruktury (, \"sar ha-energija ve-ha-taštijot\"), v letech 1996 až 2012 se tento post nazýval ministr národní infrastruktury (, \"sar ha-taštijot ha-le'umijot\"). Od května 2015 je ministrem Juval Steinitz ze strany Likud.\n\nTato funkce nahradila funkci ministra pro rozvoj, která byla zrušena v roce 1974. Pouze jednou měl ministr energetiky a vodních zdrojů svého náměstka.\n\n"}
{"id": "522728", "url": "https://cs.wikipedia.org/wiki?curid=522728", "title": "Třída Mitscher", "text": "Třída Mitscher\n\nTřída Mitscher byla lodní třída torpédoborců námořnictva Spojených států amerických. V letech 1949–1954 byly postaveny čtyři jednotky této třídy. Třída \"Forrest Sherman\" byla americkým námořnictvem používána v letech 1953–1978.\n\nJednotky třídy \"Mitscher\":\nPo dokončení nesly dva 127mm kanóny v jednohlavňových věžích, čtyři 76mm kanóny ve dvouhlavňových věžích, osm 20mm kanónů, dva protiporkové systémy RUR-4 Weapon Alpha a čtyři 533mm torpédomety. Pohonný systém tvořily dvě turbíny a čtyři kotle. Nejvyšší rychlost dosahovala 36 uzlů.\n\nV 60. letech byly \"Mitscher\" a \"John S. McCain\" přestavěny na raketové torpédoborce. Odstraněny byly 76mm a 20mm kanóny a torpédomety. Naopak přidáno bylo osminásobné odpalovací zařízení raketových torpéd ASROC, jednoduché odpalovací zařízení protilatedlových řízených střel Tartar se zásobou 40 střel a dva trojité 324mm protiponorkové torpédomety.\n\nVšechny čtyři lodi byby vyřazeny v průběhu 70. let — \"Willis A. Lee\" roku 1972, \"Wilkinson\" roku 1974 , \"Mitscher\" a \"John S. McCain\" roku 1978.\n\n"}
{"id": "522734", "url": "https://cs.wikipedia.org/wiki?curid=522734", "title": "Didier Défago", "text": "Didier Défago\n\nDidier Défago (* 2. října 1977, Morgins) je současný švýcarský reprezentant v alpském lyžování, olympijský vítěz ve sjezdu ze Zimních olympijských her 2010 ve Vancouveru a mistr Švýcarska ve sjezdu (2003) a Super G (2004).\nNa juniorském mistrovství světa 1996 ve švýcarském Hoch-Ybrigu získal tři medaile, zlatou v Super G, stříbrnou v kombinaci a bronzovou v obřím slalomu. K roku 2010 dosáhl nejlepších výsledků ve Světovém poháru 2008/2009, kde v celkové klasifikaci skončil na \"6. místě\" a na \"3. pozici\" pak v Super G i sjezdu. V této sezóně vyhrál dva slavné sjezdy za sebou, a to ve Wengenu a Kitzbühelu.\n\n"}
{"id": "522738", "url": "https://cs.wikipedia.org/wiki?curid=522738", "title": "Yasmina Khadra", "text": "Yasmina Khadra\n\nYasmina Khadra, vlastním jménem Mohammed Moulessehoul, (* 10. ledna 1955 Kenadsa, Territoires du Sud, nyní provincie Béchar, Alžírsko) je alžírský frankofonní spisovatel. Původně byl důstojníkem alžírské armády; aby se vyhnul cenzuře, zvolil si pro publikování ženský pseudonym.\n\n\n\n"}
{"id": "522740", "url": "https://cs.wikipedia.org/wiki?curid=522740", "title": "Medailové pořadí na olympijských hrách", "text": "Medailové pořadí na olympijských hrách\n\nToto je medailové pořadí zemí na všech moderních olympijských hrách od roku 1896 do roku 2010, včetně rozdělení tabulky na letní olympijské hry, zimní olympijské hry a celkový součet. Do součtů nejsou započítány Athénské olympijské mezihry (1906), které Mezinárodní olympijský výbor (MOV) neuznal jako oficiální hry.\n\nMezinárodní olympijský výbor neposkytuje celkovou tabulku medaili a publikuje pouze neoficiální tabulky pro každé olympijské hry. Tato tabulka byla sestavena z jednotlivých výsledků z databáze MOV.\n\nVýsledky jsou doplněny o kódy MOV, které jsou v současné době v databázi MOV. Obvykle jeden kód koresponduje jednomu národnímu olympijskému výboru. Pokud jsou kódy rozdílné pro různé roky, jsou medailové součty zkombinovány jako v případě změny MOV kódu (např. Nizozemska HOL bylo změněno na NED) nebo v případě změny názvu státu (např. z Ceylonu na Srí Lanku). Medaile vyhrané sportovci za jinou zemi jsou počítány pro zemi, za kterou závodil, např. před nezávislostí země (vizte poznámky k jednotlivým týmům). Názvy kurzívou jsou země, které již neexistují.\n\nTabulka je předřazena podle názvu národních olympijských výborů, ale může být seřazena podle kteréhokoliv sloupce (kliknutím na ikonu vedle názvu sloupce), např. podle zlatých medailí nebo podle celkového počtu medailí. Pro seřazení tabulky podle zlatých, stříbrných a potom bronzových medailí (jak neoficiálně používá MOV a mnohá média), seřaďte nejdříve podle bronzového sloupce, potom podle stříbrného sloupce a nakonec podle zlatého sloupce.\n\nPo Zimních olympijských hrách 2010 nevyhrálo dosud žádnou medaili 80 ze současných 205 Národních olympijských výborů.\n\n\n"}
{"id": "522744", "url": "https://cs.wikipedia.org/wiki?curid=522744", "title": "Aššurnasirpal I.", "text": "Aššurnasirpal I.\n\nAššurnasirpal I. (\"Aššur-nâṣir-apli\" – dosl. \"Aššur, ochránce následníka\") byl král Asýrie mezi roky 1050–1031 př. n. l. Nastoupil na trůn po smrti svého otce Šamší-Adada IV. Z doby jeho vlády se dochovaly dva záznamy.\nVládl v pro Asýrii těžkém období, poznačeném suchem, neúrodou a následným hladomorem. Navíc na hranicích říše probíhaly neustálé bitky s útočícími kočovnými Aramejci. Aššurnasirpal na začátku své vlády trpěl závažným onemocněním. Ve své modlitbě k bohyni Ištar se ptá proč je trestán chabým zdravím, i když nechal znovu vybudovat bohům jejich zničené chrámy. Jako rozřešení přijal za úkol postavit v Ninive svatyni s vysvěceným lůžkem, sloužící k oslavě uzavření posvátného manželského svazku. Podle druhého zachovalého záznamu byl zbytek jeho vlády pokojným.\n\nVládl 19 let.\n\n"}
{"id": "522745", "url": "https://cs.wikipedia.org/wiki?curid=522745", "title": "Otto Kallus", "text": "Otto Kallus\n\nOtto Kallus (* 28. září 1976 v Uherském Hradišti) je český herec. Vystudoval hotelovou školu v Havířově a poté Zlínskou školu umění obor hudebně-dramatický. Od roku 2002 se živí výhradně hraním. Má angažmá ve Slováckém divadle. Proslavil se rolí Filipa Rubeše v seriálu \"Velmi křehké vztahy\".\n\n"}
{"id": "522751", "url": "https://cs.wikipedia.org/wiki?curid=522751", "title": "Ministr komunikací Izraele", "text": "Ministr komunikací Izraele\n\nMinistr komunikací Izraele (: , \"sar ha-tikšoret\") je člen izraelské vlády, který stojí v čele ministerstva komunikací. Jedná se o relativně malou funkci v rámci izraelské vlády. Od listopadu 2014 je úřadující ministrem premiér Benjamin Netanjahu ze strany Likud.\n\nTento ministerský post byl vytvořen v roce 1952 a až do roku 1970 se jmenoval ministr pro poštovní služby (: , \"sar ha-do'ar\").\n\n"}
{"id": "522756", "url": "https://cs.wikipedia.org/wiki?curid=522756", "title": "Zdeňka Šilhavá", "text": "Zdeňka Šilhavá\n\nZdeňka Šilhavá, rozená Kusá, později Bartoňová (* 15. června 1954, Krnov) je bývalá československá atletka, která se specializovala na hod diskem a na vrh koulí.\n\nReprezentovala na letních olympijských hrách v Moskvě 1980, v Soulu 1988 a také v Atlantě 1996. Nejlepšího výsledku dosáhla na olympiádě v jihokorejském Soulu, kde ve finále hodu diskem obsadila výkonem 67,84 m šesté místo. Dvakrát šestá skončila také na mistrovství světa v Helsinkách 1983 a v Římě 1987. Jejím největším úspěchem ve vrhu koulí byla bronzová medaile z halového mistrovství Evropy v Budapešti v roce 1983. V letech 1980–1984 vytvořila celkem deset československých rekordů v hodu diskem.\n\nDvakrát (1984, 1988) byla zvolena nejlepší atletkou Československa v ženské kategorii.\n\nV době, kdy Zdeňka Šilhavá držela světový rekord v hodu diskem, byla diskvalifikována (zároveň s koulařem Remigiem Machurou) pro použití nedovolených anabolických steroidů. K diskvalifikaci došlo po dopingovém nálezu při A-finále Evropského poháru, které se konalo v roce 1985 v Moskvě a kde Zdena Šilhavá obsadila výkonem 66,42 metru třetí místo. Její umístění bylo zrušeno a československému ženskému týmu byly její body v celkové klasifikaci odečteny. V důsledku toho kleslo družstvo z původního 5. místa na místo sedmé (dostaly se před něj týmy Polska a Itálie), které však zaručovalo udržení se v A-skupině a tím i start v následujícím A-finále v roce 1987 v Praze na Strahově. Zdeňka Šilhavá, suspendovaná na dva roky, musela vynechat celou následující sezónu 1986, a tím i mistrovství Evropy ve Stuttgartu. V roce 1987 se však vrátila a dokázala znovu překonat sedmdesátimetrovou hranici v hodu diskem a dosáhnout poměrně dobrých umístění na mistrovství světa 1987 a olympijských hrách 1988.\n\nDiskvalifikace Šilhavé a Machury je dodnes nejzávažnějším dopingovým případem v historii československé a české atletiky.\n\nJe bývalou držitelkou světového rekordu v hodu diskem. Její výkon 74,56 m je dodnes druhým nejlepším v celé historii. Dál hodila jen 9. července 1988 v Neubrandenburgu východoněmecká diskařka Gabriele Reinschová, která drží světový rekord výkonem 76,80 m.\n\n\nZdeňka Šilhavá nebyla první českou atletkou, která překonala světový rekord v hodu diskem: už 11.9.1925 vytvořila v Praze, při atletickém utkání Praha-Brno, světový rekord Marie Vidláková (* 4. 9. 1904), když svůj disk poslala do vzdálenosti 31,15 metru. V roce 1984 vytvořila světový rekrod – hodem více než dvakrát tak dlouhým – Zdeňka Šilhavá. Rekordu dosáhla v Nitře, 26.8.1984, na stadionu tamního klubu Stavbár Nitra. Zdeňka Šilhavá hned prvním pokusem, dlouhým 74,56 metru, překonala v 15 hodin a 10 minut dosavadní rekord Iriny Meszynské z NDR (73,36 m), vytvořený před pouhými 9 dny, 17.8.1984 na pražském Rošického stadionu při mezinárodních závodech narychlo pojmenovaných po blížící se československé spartakiádě 1985 a uspořádaných jako náhrada pro atlety socialistických zemí za bojkotované olympijské hry v Los Angeles. Šilhavá měla vynikající sérii, ve které celkem čtyřikrát přehodila hranici 70 metru (74,56-přešlap-63,40-70,28-72,54-71,78 m). Za hranici 60 metrů se v tomto závodě dostaly i dvě další československé diskařky – čtvrtá Gabriela Hanuláková ve slovenském rekordu 64,00 m i pátá Jitka Prouzová s výkonem 62,26 metru.\n\nVe svých 45 letech, patnáct let po světovém rekrodu 74,56 m a v předposledním roce své aktivní atletické dráhy, překonala Zdeňka Šilhavá světový veteránský rekord v kategorii W40 (nad čtyřicet let), který – vzhledem k jejímu tehdejšímu věku – platil i pro další věkovou kategorii, W45. Podařilo se jí to 11. 8. 1999 v Pardubicích, když předvedla svůj vůbec nejkvalitnější hod devadesátých let – 64,09 metru. Dosavadní držitelkou světového rekordu v kategorii W40 byla sovětská (estonská) diskařka Helgi Partsová, která v roce 1980, ve svých 43 letech poslala disk do vzdálenosti 63,70 m.\n\n\n\n\n\nZdaňka Šilhavá dvakrát zvítězila v anketě o nejlepší československou atletku roku, kterou každoročně (pod měnícími se názvy) vyhlašoval jako čtenářskou korespondenční anketu měsíčník Atletika a která byla předchůdcem současné ankety Atlet roku. Zatímco od založení ankety v roce 1962 byli muži a ženy voleni do společného žebříčku, v době největších úspěchů Zdeňky Šilhavé (v letech 1978-1988) byly žebříčky vedeny odděleně pro muže a ženy. Zdeňka Šilhavá se tedy při obou svých vítězstvích o prvenství de facto dělila s Imrichem Bugárem a Jozefem Pribilincem, kteří byli v roce 1984, resp.1988 první v mužské části ankety.\n\n\n\nJejím manželem je bývalý diskař, olympionik (13. místo na hrách 1976 v Montrealu) Josef Šilhavý (* 13.12.1946, osobní rekord 64,90 m z roku 1975). Mají spolu syna Josefa.\n\n\n"}
{"id": "522760", "url": "https://cs.wikipedia.org/wiki?curid=522760", "title": "Aman", "text": "Aman\n\nAman může znamenat:\n"}
{"id": "522761", "url": "https://cs.wikipedia.org/wiki?curid=522761", "title": "Karel Hlásný", "text": "Karel Hlásný\n\nKarel Hlásný (22. října 1911 – 20. listopadu 1982) byl československý voják.\n\nNarodil se 22. října 1911 v Bludově. Roku 1929 absolvoval Reálné gymnázium v Šumperku a v roce 1934 Vojenskou akademii v Hranicích. Až do rozpuštění československé armády (březen 1939) byl důstojníkem čs. armády (Bratislava), potom až do začátku prosince byl příslušníkem vojenské ilegální organizace v Praze.\n\nOd konce roku 1939 příslušník čs. zahraničního vojska ve Francii (od 12. dubna 1940; velitel dělostřelecké baterie), po vylodění v Anglii (7. července 1940), velitel protiletadlové baterie, po ukončení náletů na Anglii absolvoval „Polskou válečnou školu“ s paradesantním výcvikem (1942-43; Peebles ve Skotsku).\n\nNa vlastní žádost byl převelen do SSSR, dorazil tam 12. listopadu 1943. Od 9. ledna do 30. dubna 1944 zastával funkci náčelníka operačního oddělení brigády, vedl výcvik 2. čs. sam. paradesantní brigády (Jefremovo), o počtu asi 2800 parašutistů. Od 10. června 1944 již jako náčelník štábu vedl další výcvik parabrigády u města Proskurov, se kterou (11.-19.9.1944) se účastnil těžkých bojů „u Dukly“, na polské straně (prostor mezi Krosnem a Sanokem).\n\nPoté od 20. září do 6. října 1944 byl ve štábu čs. armádního sboru, v noci 6. října 1944 byl s generálem Viestem vysazen na letiště „Tri duby“ na pomoc SNP. Po vojenské porážce povstání a po ústupu do hor, byl 30. listopadu 1944 u Horní Lehoty těžce zraněn. Dále až do osvobození (8. března 1945) byl ilegálně, pod cizím jménem léčen v nemocnici v Podbrezové.\n\nZa aktivní účast ve 2. světové válce byl vyznamenán:\nRumunským „Válečným křížem s korunou I.třídy“, sovětskou medailí „Za Pobedu nad Germanijem“ a jugoslávským řádem „Partyzánská hvězda II.třídy“.\n\nPo válce absolvoval „Válečnou školu generálního štábu“ v Praze (1945-46), povýšen do\nhodnosti podplukovník gšt. ve funkci náčelníka štábu 1. čs. obrněné divize v Praze-Smíchově (1946-47). Této vysoké funkce v ČSLA, byl však „za hanobení SSSR“ zbaven již 13. prosince 1947. Po únoru 1948 byl degradován na velitele praporu v Karlových Varech, později v Bruntále, odkud 16. listopadu 1948 emigroval do SRN (ilegální překročení státní hranice v prostoru hory „Dyleň“). Dne 14. prosince 1949 odejel do Austrálie, kam dorazil 30. ledna 1950.\n\nTam zpočátku pracoval jako dělník a potom jako úředník v Adelaide. Od dubna 1951 byl u firmy prodávající motorová vozidla v Sydney, od prosince 1951 do srpna 1952 byl zaměstnán jako účetní a pomocná administrativní síla na velikém statku (asi 2 miliony akrů půdy), v N.W. Queenslandu. 29. srpna 1952 odletěl do Honolulu (Havajské ostrovy), kde byl přijat jako „permanentní rezident“ Spojených států.\n\nOd 8. září 1952 až do konce roku 1979 byl zaměstnán jako instruktor pro cizí jazyky ve „Vojenské jazykové akademii Pentagonu“ v USA (Defense Language Institute, California, Presidio of Monterey), kde 20. listopadu 1982 zemřel a s vojenskými poctami byl pohřben. Podplukovník gšt. Karel Hlásný byl rehabilitován 22. dubna 1991 a in memoriam byl povýšen na plukovníka. Vzhledem k tomu, že ve věku svých 35 let byl již v roce 1946 „předurčen“ na generálskou hodnost, jeho sourozenci v roce 1993 opakovaně žádali o „morální“ dokončení rehabilitace svého bratra, což trvá až doposud.\n\n"}
{"id": "522767", "url": "https://cs.wikipedia.org/wiki?curid=522767", "title": "Sergej Zaljotin", "text": "Sergej Zaljotin\n\nSergej Viktorovič Zaljotin ( , * 21. dubna 1962 v Ščjokinu, Tulské oblasti, RSFSR, SSSR) byl od srpna 1990 sovětský, resp. ruský kosmonaut, člen oddílu kosmonautů CPK. Roku 2000 vzlétl na palubě lodi Sojuz TM-30 k poslední, dvacáté osmé, expedici na stanici Mir. V říjnu–listopadu 2002 absolvoval týdenní kosmický let na Mezinárodní vesmírné stanici (ISS) jako velitel 4. návštěvní posádky. Celkem strávil ve vesmíru 83 dní, 16 hodin a 35 minut. \n\nOd roku 2004 vykonává mandát poslance tulské oblastní dumy za stranu Spravedlivé Rusko, resp. od konce roku 2008 za Jednotné Rusko.\n\nSergej Zaljotin pochází ze Ščjokina ležícího v Tulské oblasti ve středním Rusku, je ruské národnosti. Roku 1979 absolvoval střední školu ve Ščjokinu, byl přijat Borisoglebskou vojenskou vysokou leteckou školu, ukončil ji roku 1983. Poté létal v 9. stíhací letecké divizi Moskevského vojenského okruhu.\n\nKoncem roku 1989 se zúčastnil 11. náboru do oddílu kosmonautů ve Středisku přípravy kosmonautů (CPK). Prošel lékařskými prohlídkami a 11. května 1990 rozhodnutím Státní meziresortní komise byl doporučen ke kosmonautickému výcviku. Dne 8. srpna 1990 byl zařazen v CPK na pozici kandidáta na kosmonauta. Absolvoval dvouletou všeobecnou kosmickou přípravu a 11. března 1992 získal kvalifikaci „zkušební kosmonaut“. \n\nOd dubna 1992 byl zařazen mezi kosmonauty připravující se na lety na Mir. Po čtyřech letech byl v únoru 1996 jmenován velitelem záložní posádky 26. expedice na Mir (vzlétla v srpnu 1998), přípravu k letu zahájil s Alexandrem Kaleri, od května 1998 i Olegem Kotovem. \n\nSoučasně v únoru 1998 byl společně s Kalerim určen velitelem 28. expedice na Mir. Start se předpokládal původně na srpen 1999, z finančních důvodů byl odložen na duben 2000. Od ledna 2000 se Zaljotinem a Kalerim trénoval herec Vladimir Stěklov, který měl ve vesmíru natáčet film, filmová společnost však nesplnila finanční podmínky dohody a Stěklov byl 16. března 2000 vyřazen.\n\nDo vesmíru odstartoval 4. dubna 2000 na palubě lodi Sojuz TM-30. Kosmonauti oživili stanici, věnovali se vědeckým experimentům, a po dvou měsících pobytu na Miru se 16. června vrátili na Zem. Let trval 72 dnů, 19 hodinách a 42 minut.\n\nPřešel do programu letů na Mezinárodní vesmírnou stanici (ISS), v květnu – říjnu 2001 cvičil ve funkci velitele záložní posádky 2. návštěvní expedice na ISS. Od prosince 2001 stál v čele 4. návštěvní expedice připravující se na výpravu na ISS. \n\nKe svému druhému letu vzlétl 30. října 2002 v Sojuzu TMA-1 s kosmonautem ESA z Belgie Frankem De Winne a kolegou Jurijem Lončakovem. Po týdenním pobytu na stanici vyplněném vědeckými experimenty trojice 10. listopadu 2002 přistála v lodi Sojuz TM-34 na Zemi po letu trvajícím 10 dní, 20 hodin a 53 minut.\n\nRoku 2010 požádal o návrat do oddílu kosmonautů, prošel lékařskými prohlídkami a 11. ledna 2011 se stal kosmonautem v CPK. V červenci 2013 byl zařazen do Expedice 46/47 na ISS. K misi měl odstartovat v listopadu 2015 v Sojuzu TMA-19M ve funkci velitele lodi, spolu s ním byli členy posádky Timothy Kopra a Timothy Peake. Ze zdravotních důvodů byl však uvolněn z oddílu kosmonautů a k 1. květnu 2014 přeložen na místo vedoucího specialisty organizačně-plánovacího oddělení oddílu kosmonautů CPK.\n\nV prosinci 2003 neúspěšně kandidoval do Státní dumy. V říjnu 2004 byl zvolen do dumy Tulské oblasti, proto 20. října 2004 odešel z armády i oddílu kosmonautů. V tulské dumě byl zvolen předsedou poslaneckého klubu strany Spravedlivé Rusko a místopředsedou ekonomického výboru.\n\nV prosinci 2007 opět neúspěšně kandidoval do Státní dumy, o rok později přešel do strany Jednotné Rusko. V říjnu 2009 obhájil mandát v tulské oblastní dumě a stal se místopředsedou výboru pro sociální otázky a ekologii. Koncem ledna 2011 přešel v tulské oblastní dumě do výboru pro rozpočet a daně. V červenci 2012 se vrátil na místo místopředsedy sociálního výboru.\n\n"}
{"id": "522771", "url": "https://cs.wikipedia.org/wiki?curid=522771", "title": "Michel Thomas", "text": "Michel Thomas\n\nMichel Thomas, rozený Moniek Kroskof (3. února 1914 Lodž – 8. ledna 2005 New York) byl polyglot, učitel jazyků a vyznamenaný válečný veterán. Přežil pronásledování nacisty, sloužil ve francouzském odboji a pracoval v kontrašpionážním sboru armády Spojených států během druhé světové války. Po válce emigroval do Spojených států, kde vyvinul systém výuky jazyků známý pod názvem Michel Thomas Method. Roku 2004 obdržel vyznamenání: Stříbrnou hvězdu Armády Spojených států. Zemřel na selhání srdce roku 2005.\n\n\n"}
{"id": "522776", "url": "https://cs.wikipedia.org/wiki?curid=522776", "title": "Legislativní zkratka", "text": "Legislativní zkratka\n\nLegislativní zkratka je stručné slovní označení, kterým je v textu právního předpisu nahrazováno obšírnější sousloví nebo výčet. Používá se tehdy, jestliže by se jinak nějaký delší pojem nebo vymezení musely v předpise několikrát opakovat. Zpravidla se legislativní zkratka v předpise zavádí tak, že po prvním použití celého pojmu se v závorce uvede „dále jen“ a v uvozovkách stručné označení, které je legislativní zkratkou, například: \"dědická daň (dále jen „daň“)\". V dalším textu se pak legislativní zkratka již používá bez uvozovek. \n\nVláda České republiky ve svých legislativních pravidlech, kterými se zpravidla řídí i Parlament České republiky, stanoví, že legislativní zkratka musí být složena alespoň z jednoho slova, nesmí obsahovat zkratky slov a nesmí se skládat z velkých písmen. Legislativní zkratka nesmí být zavedena v nadpise ani v poznámce pod čarou. Nesmí být použita v názvu právního předpisu ani v nadpisech, které v textu předcházejí místu jejího zavedení. Za místem jejího zavedení je však nutno ji důsledně používat.\n\nKrajský úřad Karlovarského kraje vydal metodická pravidla pro tvorbu nařízení obcí. Zásady pro používání legislativních zkratek jsou stanoveny obdobně jako v Legislativních pravidlech vlády. Navíc je zmíněn požadavek, že legislativní zkratky mají být výstižné.\n\nPravidla EU pro jednotnou úpravu dokumentů definují legislativní zkratky tak, že jde o „legislativní zkratky slouží k nahrazení víceslovného spojení jedním nebo několika slovy pro účely použití v dalším textu“, a uvádějí vzor zavedení legislativní zkratky v českém textu.\n\nTypickým příkladem použití legislativní zkratky je, když v zákoně nebo jeho prováděcím předpise je nejprve zmíněn celý název zákona a doplněn slovy „dále jen zákon“. V dalším textu pak vždy slovo „zákon“ znamená onen konkrétní zákon, zatímco jiné zákony jsou jmenovány plnými názvy či čísly. Podobně bývá zaváděna legislativní zkratka „ministerstvo“ nebo „úřad“, pokud právní předpis opakovaně zmiňuje tentýž úřad. Podobným případem je, když například pro „komise rady obce“ je zavedena zkratka „komise“, nebo když za spojení „odborná způsobilost k provozování silniční dopravy pro cizí potřeby“ je zavedena zkratka „odborná způsobilost“. \n\nV některých případech je legislativní zkratka v podstatě synonymním, ale stručnějším či srozumitelnějším označením. Například zákon o silniční dopravě zavádí slovo dopravce jako legislativní zkratku za pojem „provozovatel silniční dopravy“. V zákoně o provozu na pozemních komunikacích je za termín „dětský zádržný systém“ zavedena zkratka „dětská autosedačka“ a za „technické prostředky a zařízení, které znemožňují nebo ovlivňují funkci technických prostředků používaných při dohledu na bezpečnost provozu na pozemních komunikacích“ legislativní zkratka „antiradar“. \n\nJiným případem je, pokud se některá ustanovení předpisu vztahují na více subjektů či objektů. Pak může být jako legislativní zkratka zavedeno buď nějaké souhrnné označení (například pro „obecně závazné vyhlášky a nařízení obce“ je zavedena zkratka „právní předpis obce“), nebo označení jednoho ze subjektů, jichž se další ustanovení týkají. Například v zákoně o obcích je pro osadní a místní výbory zavedena společná legislativní zkratka osadní výbor, protože jde o dva alternativní názvy téhož typu orgánu. Naproti tomu pro městskou část a městský obvod statutárního města v témž zákoně společná legislativní zkratka zavedena není, ačkoliv jde rovněž o dva alternativní názvy pro orgány podléhající shodné právní úpravě. Ve vyhlášce o přepravním řádu pro veřejnou drážní a silniční osobní dopravu je slovo „stanice“ zavedeno jako legislativní zkratka pro stanice i zastávky veřejné dopravy. \n\nZejména poslední zmíněný typ legislativních zkratek může být matoucí, pokud jsou některá ustanovení citována nebo čtena, aniž by bylo citováno nebo čteno zavedení legislativní zkratky. Mnohdy také může nevhodně zvolená legislativní zkratka vést k záměně s obecným pojmem, pokud se v textu předpisu objevuje také. \n\nPodobného účinku jako legislativní zkratka dosahuje například § 38 zákona o provozu na pozemních komunikacích, č. 361/2000 Sb. Ten stanoví, že „ustanovení o provozu na dálnici platí i na silnici pro motorová vozidla“. Tím se fakticky slovo „dálnice“ stává legislativní zkratkou zahrnující i silnice pro motorová vozidla. \n\nObdobnou funkci jako legislativní zkratka plní také definice, které obvykle bývají v úvodu právního předpisu. Tak je možno například stanovit, že „vozka je řidič, který řídí potahové vozidlo“, čímž se slovo „vozka“ fakticky stává legislativní zkratkou pro řidiče potahového vozidla. \n\nObdobná metoda odkazování, jako je legislativní zkratka, se běžně používá pro označení smluvních stran ve smlouvách. Na úvodní straně smlouvy je podrobně specifikována identita smluvních stran a pro další text smlouvy se použijí zjednodušená obecná označení, například „dodavatel“ a „odběratel“. Někdy se taková slova používají s velkým počátečním písmenem, jako by šlo o vlastní jména. \n"}
{"id": "522777", "url": "https://cs.wikipedia.org/wiki?curid=522777", "title": "Bratrstvo Notre-Dame", "text": "Bratrstvo Notre-Dame\n\nBratrstvo Notre-Dame (Naší Paní) bylo bohaté a vlivné sdružení sídlící ve městě 's-Hertogenbosch, které vzniklo v roce 1318. Bratrstvo mělo dva typy členů: řádné a přísežné. Vytvářelo důležitou společenskou síť. Bratrstvo zastávalo charitativní činnost, zaměstnávalo hudební skladatele, výtvarníky, kteří zdobili kaple Notre-Dame. Mezi přísežné členy patřil i Hieronymus Bosch.\n"}
{"id": "522779", "url": "https://cs.wikipedia.org/wiki?curid=522779", "title": "Staré Hrady (zámek)", "text": "Staré Hrady (zámek)\n\nHrad a zámek Staré Hrady je renesanční zámecký komplex, ve stejnojmenné obci u Libáně v okrese Jičín Královéhradeckého kraje.\n\nPrvní písemná zmínka o objektu pochází z roku 1340. Jedná se o původně gotický hrad s rukopisem parléřovské hutě s přistavěným renesančním zámkem a podzámčím. Ze středověkého sídla, stojícího na nezřetelné hranici mezi hradem a tvrzí se zachoval pouze palác v západním křídle jádra a kostel v prvním nádvoří. Jiří Pruskovský z Pruskova hrad přestavěl na čtyřkřídlý zámek s velkým předzámčím. Od období baroka byly zvláště objekty v předzámčí přestavovány a upravovány. Od konce 19. století objekty chátraly, do nejhoršího stavu se v 2. třetině 20. století dostala nejstarší a nejcennější část zámku, gotický palác. celý objekt byl pak zachráněn aktivitou učitele a předsedy místního národního výboru Holmana. V obnoveném zámku byly umístěny depozitáře Památníku národního písemnictví. V roce 2007 obec staré Hrady zámek prodala soukromému majiteli a Památník národního písemnictví postupně pronajaté prostory opustil.\n\nV roce 2008 byl objekt znovu otevřen pro veřejnost a nyní nabízí 3 prohlídkové okruhy.\n\nV hradní a zámecké části je prohlídkový okruh \"Jak se žilo za císaře pána Františka Josefa I.\" Mnoho tisíc exponátů zde představuje život prostých lidí, měšťanů a šlechty v období vrcholu habsburské monarchie.\nProhlídkové okruhy I. a II. \"Do pohádek čaroděje Archibalda I.\" zavedou návštěvníky do bývalého renesančního a barokního sklepení a na hradní pohádkovou půdu, kde ožívá na 350 pohádkových bytostí, skřítků a strašidýlek z pohádek nejvyššího pohádkového čaroděje Archibalda I.\n\nPrůčelí vstupního křídla předzámčí zdobí renesanční kvádrové, vegetabilní a figurální sgrafito. Dvě unikátní portrétní bysty prvních habsburských císařů na českém trůně z poloviny 16. století jsou vystaveny v interiéru.\nSklepení zámku Staré Hrady bylo prohlášeno evropsky významnou lokalitou Natura 2000 kvůli letní kolonii kriticky ohroženého vrápence malého. Každoročně zde přebývá 30–60 samic.\n\n"}
{"id": "522780", "url": "https://cs.wikipedia.org/wiki?curid=522780", "title": "Mistrovství České republiky v rychlobruslení", "text": "Mistrovství České republiky v rychlobruslení\n\nMistrovství České republiky v rychlobruslení probíhá v případě vhodných klimatických podmínek na přírodních (rybníky, vodní nádrže) nebo umělých nechlazených drahách, v současné době se v Česku nenachází žádná funkční umělá dráha pro rychlobruslení s chlazením. Dráha pod širým nebem ve Svratce, otevřená v roce 1953, je od roku 2004 nefunkční.\n\nPo několika letech první mistrovství České republiky se uskutečnilo 29. prosince 2007 na vodní nádrži Pilská u Žďáru nad Sázavou. Rychlobruslařský ovál měřil 400 m a šampionátu se zúčastnilo 30 závodníků. Víceboj pro seniory a juniory A (společná kategorie) sestával ze tří tratí o délkách 500 m, 1 500 m a 3 000 m; další závodníci byli v několika juniorských kategoriích.\n\nMedailová umístění ve společných kategoriích seniorů a juniorů A:\n\nOtevřené mistrovství se konalo 2. ledna 2009 na rybníku Černý asi kilometr od Košinova, části obce Studnice, v nadmořské výšce 620 m n. m. Na zamrzlé ploše rybníka byl vytyčen okruh o délce asi 250 m, teplota vzduchu byla -5 °C, zčásti lehce sněžilo; o údržbu tratě se starali pořadatelé, závodníci i diváci. Šampionát uspořádal Petr Novák během tří dnů, kdy byla předpověď počasí příznivá. Závodilo se v juniorských i seniorských kategoriích, pro seniory se víceboj skládal ze dvou disciplín – sprintu na 500 m a závodu na 3 000 m. Mistrovství uspořádal klub KSB Svratka s NOVIS Teamem ve spolupráci s Českým svazem rychlobruslení. Šampionátu se zúčastnilo celkem 60 závodníků.\n\nMedailová umístění ve společných kategoriích seniorů (narození před 30. červnem 1989) a juniorů A (narození mezi 1. červencem 1989 a 30. červnem 1991). Do této skupiny byla vzhledem k mezinárodním zkušenostem zařazena i Karolína Erbanová, která by věkově patřila mezi juniorky B.\n\nMistrovství České republiky 2013, první od roku 2009, se mělo uskutečnit 31. ledna 2013 na 333 metrů dlouhém oválu s přírodním ledem u zimního stadionu ve Žďáru nad Sázavou. Měly zde být uspořádány mládežnické závody (od žáků po juniory) ve víceboji na tratích 500 m, 1500 m a 3000 m. Kvůli oblevě ale musela být akce 29. ledna zrušena.\n\nNáhradní šampionát byl uspořádán 7. a 8. prosince 2013 na otevřené umělé dráze v polském Zakopanem, kde zároveň probíhal mezinárodní mítink Tatra Cup 2013. Na MČR zvítězili v nejstarší juniorské kategorii A Eliška Dřímalová a Vladimír Hladík.\n\nDne 6. ledna 1924 se od 9 hodin v Praze na Vltavě u severního cípu Střeleckého ostrova uskutečnilo mistrovství Československé republiky v rychlobruslení a krasobruslení. Pořádajícím klubem byl BZK Praha.\n\n\n10 účastníků jednotlivě na čas\n\n10 účastníků ve dvou jízdách\n\n\n\n\n"}
{"id": "522784", "url": "https://cs.wikipedia.org/wiki?curid=522784", "title": "Psychologie reklamy", "text": "Psychologie reklamy\n\nPsychologie reklamy je disciplína aplikované psychologie, která se věnuje působení reklamy na člověka. Poznatky z této oblasti jsou využívány firmami k ovlivnění lidí tak, aby se stali jejich zákazníky. Tento obor je úzce spjat s obory Public Relations a marketingem, prolíná se i s psychologií umění.\n\nReklama plní tři základní funkce: Informuje, přesvědčuje a prodává. Psychologie reklamy zkoumá psychické procesy v člověku, které vedou k vyvolání žádoucího efektu, zejména nákupního chování. V tržním hospodářství je reklama nezbytnou součástí ekonomiky. Aktuální výzkumy v zemích EU prokazují, že lidé reklamu chápou jako nedílnou součást svých potřeb a práv.\n\nSoučástí psychologie reklamy jsou psychologická témata:\n\nVýzkum v oblasti reklamy používá tyto metody: sledování činnosti mozku pomocí magnetické rezonance, sledování pozornosti pomocí oční kamery, cílené experimenty s pokusnými osobami a pozorování; méně efektivní avšak používané jsou dotazování a skupinové rozhovory.\n\nReklamního psychologa obvykle využívají střední a velké firmy při přípravě reklamní kampaně, protože je schopen doladit v připravované kampani detaily, které mohou rozhodnout o úspěchu kampaně.\n"}
{"id": "522786", "url": "https://cs.wikipedia.org/wiki?curid=522786", "title": "Horská chata arcivévody Otty", "text": "Horská chata arcivévody Otty\n\nHorská chata arcivévody Otty, německy Erzherzog-Otto-Schutzhaus (zkr. Otto-Schutzhaus) je horská chata spolku OeAV a nachází se na náhorní plošině Raxu v nadmořské výšce 1644 m.\n\nOtto-Schutzhaus leží severovýchodně od hory \"Jakobskogel\" (1737 m n. m.), vyvýšenině Raxplateau. Východně pod ním se nachází alpská zahrada Rax, kde se také nachází pitoreskní skalní brána (Törlweg).\n\nNedaleko Ottovy chaty je pamětní deska alpinisty a fotografa Dr. Fritze Benesche.\n\nChata byla po roční výstavbě otevřena roku 1893 Emilem Hatlanekem, již roku 1909 Hansem Haidem von Haidenburg rozšířena a roku 1996 dvorním radou Dr. Josefem Zinkelem generálně opravena.\n\nHorská chata nese jméno arcivévody Oty Františka Rakouského, jehož rozhodnutí podle záznamů motivovalo množství sponzorů k podpoře stavby horské chaty, mezi nimiž byli např. Nathaniel Rothschild, Pivovar Liesing či vídeňská elektrická společnost Egger & Comp.\n"}
{"id": "522794", "url": "https://cs.wikipedia.org/wiki?curid=522794", "title": "Lektor (církev)", "text": "Lektor (církev)\n\nLektor (z latinského \"lector\" – čtenář, předčítající) v křesťanské liturgii je osoba pověřená úkolem předčítat čtení z Písma svatého.\n\nV katolicismu je termín používán ve dvou významech: buďto je to osoba pověřená předčítáním čtení (vyjma evangelia, které čte osoba s minimálně jáhenským svěcením) při konkrétní liturgii, anebo věřící obecně pověřený předčítáním bez ohledu na to, zda právě předčítá či ne – tedy tzv. \"služba\". Tuto \"službu\" mohou vykonávat pouze muži, a to i ženatí. Ženy mohou při mši svaté předčítat, ale nemohou být pověřeny \"službou\". Lektorát se vyvinul v době rané církve, kdy většina lidí neuměla číst, a tak zde byla potřeba \"čtenáře\" či \"předčítajícího\", který četl z Písma. Do roku 1973 v římskokatolické církvi existoval lektorát jakožto druhé nejnižší svěcení, které bylo jedním z předstupňů kněžství. Lektorské svěcení zrušil papež Pavel VI. svým apoštolským listem \"Ministeria quaedam\" z roku 1972, který nabyl účinnosti 1. ledna 1973. Spolu s lektorátem byla zrušena i ostatní nižší svěcení a staly se z nich \"služby\", kterými jsou pověřování především kandidáti jáhenského svěcení.\n\nV církvích ritu východního existuje svěcení lektorské dodnes – v pravoslavné (a řeckokatolické) církvi se církevní slovanštinou nazývá \"Чтец\" [Čtěc], nebo také \"žalmista\" a je druhým nejvyšším z nižších svěcení.\n\nV anglikánské církvi existuje, podobně jako v pravoslavných církvích, dodnes lektorské svěcení, nejedná se však o svěcení v takovém slova smyslu, jako v případě pravoslavných církví. Od roku 1886 je úřad lektora jiný; kandidát na přijetí lektorátu navštěvuje tři roky teologické vzdělání formou večerní školy (praxe ve Spojeném království) a následně může být uveden do úřadu lektora. Není ale řazen mezi duchovní, zůstává stále laikem. Může však kázat a pomáhat například s pohřby. Nosí nejčastěji modrý \"tippet\" a chórový oděv.\n\n"}
{"id": "522796", "url": "https://cs.wikipedia.org/wiki?curid=522796", "title": "Strání", "text": "Strání\n\nObec Strání se nachází v okrese Uherské Hradiště ve Zlínském kraji. Rozprostírá se na jihovýchodě Bílých Karpat v údolí potoka Klanečnice na hranicích se Slovenskem. Žije zde obyvatel.\n\nPrvní písemná zmínka o obci pochází z roku 1318. Důležitou událostí bylo v roce 1794 založení sklárny v Květné, která byla významným zaměstnavatelem místních obyvatel až do konce 20. století.\n\nNa jaře roku 1945 se na svazích u obce opevnily německé jednotky, které byly poraženy vojsky Rudé armády a rumunskými jednotkami až po 13 dnech bojů. S nadsázkou bývá tato bitva u Strání označována jako druhá Dukla a událost bývá připomínána v obdobích jejího výročí ukázkovými rekonstrukcemi.\n\nTaké katastru Strání se k 25. červenci 1997 dotkla úprava státní hranice se Slovenskem. Obec tehdy přišla o svoji polovinu vysílače na Velké Javořině, naopak ale získala od Slovenska zalesněné parcely s moderními čísly 6741/1, 6745/2, 6745/3, 6745/4, 6745/5 a 6745/9.\n\n\n\nNarodil se zde Mons. Josef Olejník (1914–2009), kněz a hudební skladatel.\n\n\n"}
{"id": "522800", "url": "https://cs.wikipedia.org/wiki?curid=522800", "title": "Galloping Goose", "text": "Galloping Goose\n\nGalloping Goose (cválající husa) byla řada sedmi lehkých kolejových vozidel, která uvedla do provozu americká železniční společnost \"Rio Grande Southern Railroad\" v letech 1931–1933 v západní části státu Colorado. Vozy vznikly přestavbou různých užitkových automobilů a jejich nástaveb. Sloužily pro přepravu cestujících, pošty i malých nákladů. V provozu byly až do roku 1951, kdy železnice zanikla. Všechny vozy s výjimkou č. 1 se zachovaly v muzeích, místo vozu č. 1 byla vytvořena replika.\n\nŽeleznice společnosti \"Rio Grande Southern\" byla dlouhodobě prodělečná a krachovala. Správce konkursní podstaty Victor A. Miller se proto pokusil vytvořit úsporná vozidla, která by nahradila parní vlaky. Přestavbou několika automobilů a železničních vozů tak vznikla lehká benzínová vozidla pro kombinovanou osobní a nákladní dopravu. Vůz č. 1 vznikl z automobilu Buick, poněkud větší vůz č. 2 také. Další vozy (3, 4, 5) pak byly sestaveny z automobilového šasi a železničního návěsu. Měly tři dvounápravové podvozky, z nichž prostřední byl hnací. Sloužily k dopravě pasažérů (měly 11 míst k sezení) a pošty. Vůz č. 6 sloužil pro opravy trati a č. 7 byl vybaven chladírnou pro dopravu potravin.\n\nPo válce byly vozy 3, 4 a 5 rekonstruovány – dostaly nový motor a větší nástavby. V roce 1950 přestala dráha přepravovat poštu. Vozy 3, 4, 5 a 7 byly proto zrekonstruovány pro turistický provoz – jejich zadní část, sloužící původně pro náklad, byla upravena pro přepravu osob a vybavena 20 sedačkami. V roce 1951 byla ale železnice zrušena a vozy si rozebrala muzea.\n\n"}
{"id": "522802", "url": "https://cs.wikipedia.org/wiki?curid=522802", "title": "Doina Melinteová", "text": "Doina Melinteová\n\nDoina Ofelia Melinte (* 27. prosince 1956, Bacău, Bacău (župa)) je bývalá rumunská atletka, běžkyně, dvojnásobná olympijská medailistka.\n\nJe bývalou držitelkou halového světového rekordu v běhu na 1500 metrů. Její výkon 4:00,27 je dodnes šestým nejlepším v celé historii. Od roku 1990 drží halový rekord v běhu na 1 míli. Pod otevřeným nebem ji patří v běhu na 800 metrů sedmé místo v historických tabulkách.\n\nHala\n\nDráha\n\n"}
{"id": "522803", "url": "https://cs.wikipedia.org/wiki?curid=522803", "title": "Luis Suárez Miramontes", "text": "Luis Suárez Miramontes\n\nLuis Suárez Miramontes (* 2. května 1935, A Coruña, Galicie, Španělsko) je bývalý španělský fotbalista a trenér.\n\nHrál na pozici záložníka za Deportivo de La Coruña, Barcelonu, Inter Milán, Sampdorii a španělskou reprezentaci. Suárez, jenž obyčejně hrával na levé straně, je považován za jednoho z největších fotbalistů španělské historie. Byl oceňován pro přesnou přihrávku a výbušnou střelu a v roce 1960 získal Zlatý míč. V roce 1964 pomohl Španělsku k vítězství na mistrovství Evropy. Byl též důležitým hráčem úspěšného barcelonského týmu z padesátých let, poté přestoupil do Inter Milán, kde se stal důležitou součástí legendárního La Grande Inter. Z profesionálního fotbalu odešel v roce 1973, po třech sezónách strávených v Sampdorii.\n\nNásledně Suárez zahájil svoji trenérskou kariéru a vedl Inter Milán ve třech zápasech, z toho ve dvou jako prozatímní trenér. Dále trénoval jak španělskou reprezentaci do 21 let, tak hlavní tým. Španělsko trénoval ve 27 zápasech a přivedl ho do osmifinále mistrovství světa ve fotbale v roce 1990. Trénoval i několik italských a španělských klubů.\n\nNyní působí jako skaut Interu Milán.\n\n"}
{"id": "522804", "url": "https://cs.wikipedia.org/wiki?curid=522804", "title": "Základní práva v Německu", "text": "Základní práva v Německu\n\nZákladní práva jsou v Německu obsažena ve spolkové ústavě a v některých zemských ústavách. V ústavě jsou obsažena především ve stejnojmenné části I. (články 1 až 19). Jsou to subjektivní veřejná práva s povahou ústavního práva, jež zavazuje všechny složky státní moci. V případě, že jsou základní práva porušena a nedostane se jim právní ochrany před řádnými soudy, poskytuje jim ústava prostřednictvím ústavní stížnosti k Spolkovému ústavnímu soudu mimořádný opravný prostředek (Čl. 93, odst. 1, číslo 4a Ústavy).\n\nKromě základních práv je ústavní soud oprávněn i k ochraně práv obsažených v článcích 19, odst. 4, 33, 38, 101, 103 a 104. Tato práva jsou proto nazývána grundrechtsgleiche Rechte (se základními právy rovnocenná práva).\n\nKromě toho ústava přiznává ještě další subjektivní veřejná práva, a to právo na samosprávu (čl. 28, odst. 2, věta 1) a právo na samosprávu církví (čl. 137, odst. 3 Výmarské ústavy a čl. 140). V obou těchto případech se však nejedná ani o základní práva (kvůli tomu, že nejsou zakotvena v části ústavy věnující se základním právům) ani o práva rovnocenná se základními právy (protože nejsou zmíněna v článku 93, odst. 1, číslo 4a). \n\nZákladními právy ani s nimi rovnocennými právy, dokonce ani subjektivními právy nejsou Staatszielbestimmungen (státní cíle). Jsou to objektivní hodnotová konstatování ústavy, jež poskytují měřítko k vykládání zákonů, nepřiznávají však občanům žádná subjektivní práva. Příkladem může být ochrana životního prostředí nebo ochrana zvířat (čl.20a). Vedle toho ústava vědomě rezignovala i na uvedení dalších práv, jež by byly jen těžko chráněny soudy, aby nebyl pojem základních práv příliš rozmělněn. Tato práva je možné najít v nejmladších zemských ústavách jako například v berlínské nebo braniborské. Jsou jimi právo na práci, právo na bydlení nebo právo na sport. Tato základní práva mají svůj význam v tom, že by měla být brána v potaz všemi vládami nezávisle na politických programech nebo koaličních dohodách.\n\nTéž ve většina zemských ústav jsou obsaženy katalogy základních práv, které se vždy nějakým způsobem odlišují od základních práv přiznaných ústavou, ovšem nikdy nemohou omezit platnost a rozsah ústavaou chráněných základních práv (Bundesrecht bricht Landesrecht (Spolkové právo ruší právo zemské), je stanoveno ve článku 31 ústavy). Tato zemskými ústavami garantovaná základní práva zůstávají nehledě k přednosti spolkového práva podle čl. 142 v platnosti do té míry, do níž jsou v souladu s články 1 až 18. Zemské ústavy, jež vznikly po spolkové ústavě, často ani katalog základních práv neobsahují.\n\nZákladní práva mají společné to, že primárně zavazují stát, a to nezávisle na tom, zda se jedná o exekutivu, legislativu nebo justici, stát na úrovni spolku nebo jednotlivé země. Roli nehraje ani to, zda stát působí přímo nebo zprostředkovaně, zda jde o samosprávu, zda vystupuje soukromoprávně, veřejnoprávně nebo prostřednictvím právnických osob soukromého práva. Veřejná moc je vždy vázána základními právy (čl.1, odst. 3). \n\nPodle okruhu oprávnění se rozlišují Jedermannsgrundrechte (práva každého), jež přísluší každému člověku (chybně označována jako lidská práva, a Deutschengrundrechte (práva Němců) (Staatsbürgerrechte – práva státních občanů \"Deutschenrechte\" – německá práva), jež přísluší pouze Němcům. Důvodem tohoto omezení je především vztah k vládě lidu a suverenita lidu). Mezi práva, jež náleží Němcům, spadají shromažďovací právo (čl. 8), spolčovací právo(čl. 9), svoboda pobytu (čl. 11) a svoboda povolání (čl.12) stejně jako v širším smyslu volební právo a přístup k veřejným úřadům. Je třeba ovšem zdůraznit, že Němcem tu není pouze ten, kdo má německé státní občanství, nýbrž ten, o němž to stanoví čl. 116, tedy tzv. statusový Němec. Cizinci, kterým nenáleží práva náležící pouze Němcům, se mohou dovolávat do jisté míry ochrany obecné dispoziční svobody (čl. 2, odst. 1), která ovšem kvůli větší možnostem omezení dosahuje nižší intenzity. Ústava pak zná i právo na azyl, jež může založit právo pouze cizinci.\n\nJe sporné, zda se mohou občané EU odvolávat na práva náležící pouze Němcům. Tomu, že ano, by nasvědčoval, zákaz diskriminace v čl. 18 Smlouvy o fungování Evropské unie. Zde je zakotveno rovné postavení všech občanů Evropské unie a požadavek na stejný stupeň ochrany uvnitř unie. Proti jeho použití ovšem stojí doslovné znění ústavy.\n\nPodle obsahu mohou být základní práva rozlišena na svobody a práva na rovnost.\n\nZákladní práva mají v ústavním systému vícero funkcí, je z nich možno odvozovat různá subjektivní práva, zároveň jsou též objektivními hodnotovými konstatováními ústavy. Jako taková ovlivňují stát ve všech sférách jeho jednání a mohou být bezprostředně uplatňována občany (čl. 1, odst. 3). Představují zároveň výraznou hodnotu v systému ústavy. Různé funkce základních práv popisuje teorie základních práv. \n\nJako příklad lze uvést lidskou důstojnou s jejím duálním charakterem. Lidská důstojnost je na jednu stranu centrální a nejdůležitější hodnota ústavy, jež předchází všem ostatním a nemůže být zastíněna žádnou jinou ústavní hodnotou. Je tak nadřazena i právu na život nebo ochraně státu. I když na druhou stranu není základním právem v užším smyslu, lze z ní odvodit vždy platný a důležitý nárok na její zachování a ochranu státem. \n\nNa základě teorie statusů mohou být základní práva rozdělena následujícím způsobem. \n\n\nZákladní práva mohou být klasifikována pomocí:\n"}
{"id": "522807", "url": "https://cs.wikipedia.org/wiki?curid=522807", "title": "Jan Václav Stich", "text": "Jan Václav Stich\n\nJan Václav Stich, známý pod pseudonymem Giovanni Punto, (28. září 1746 Žehušice – 16. února 1803 Praha-Malá Strana) byl český virtuos na lesní roh, houslista a hudební skladatel.\n\nStich byl hudebně nadaným synem kočího a poddaného na žehušickém panství hraběte Jana Josefa Antonína z Thunu a Hohensteinu (1711–1788, dále jen hrabě Thun), který ho poslal do učení ve hře na lesní roh do Prahy k Josefovi Matějkovi a k Janu Šindelářovi (hornistovi hraběte Mannsfelda) do Dobříše. V roce 1763 byl odeslán do Drážďan k rodákovi z Dobříše K. Houdkovi, kde si osvojil jím tehdy vyvinutou techniku krytí. V roce 1764 byl nucen se vrátit do dvorní kapely hraběte Thuna, kde byl kromě hry na lesní roh přinucen navíc sloužit jako livrejovaný sluha. S údělem sluhy Stich, který si již zvykl v zahraničí za své umění sklízet ovace od větších pánů než byl hrabě Thun, nebyl srozuměn. V roce 1768 po večerním koncertu využil zmatku kolem množství sezvaných hostů a v noci tajně prchl ze služby hraběte Thuna, který, když se o útěku dozvěděl, najal špehy s úkolem Sticha najít a vyrazit mu přední zuby, aby již nikdy nemohl hrát. Hrabě Thun však netušil, že slávu získávající Giovanni Punto je právě Stich, který vystupuje pod tímto pseudonymem, který je pouhým italským překladem zkomoleniny jeho jména (steh = it. ).\n\nStich byl nejprve činný u Josefa Friedricha Wilhelma z Hohenzollern-Hechingen, v roce 1769 odešel do služeb Emmericha Josefa z Breidbachu, arcibiskupa z Mohuče. Zde setrval do roku 1774 a do roku 1780 přebýval u würzburského biskupa Adama Friedricha ze Seinsheimu. 1781 odešel do Paříže, kde pracoval pro hraběte z Artois. Stich, který se mezitím stává i slavným houslistou, vedl v letech 1795 až 1797 orchestr \"Théâtre des Variétés Amusantes\" v Paříži.\n\nNad rámec svých pevných angažmá se dostal na početná turné po evropských zemích, kde si získal věhlas virtuosa na lesní roh. Takto se setkal i s Wolfgangem Amadeem Mozartem a vystupoval v letech 1800 ve Vídni a Budapešti na koncertech s mladým Ludwigem van Beethovenem, který pro něj zkomponoval sonátu op. 17 pro lesní roh a klavír, se kterou s ním i koncertně vystupoval. V roce 1777 byl Stich pozván do Anglie, aby techniku krytí naučil hráče orchestru tehdejšího krále Jiřího III.\n\nDále přepracoval Hamplovu školu pro lesní roh a napsal sbírku denních cvičení.\n\n\n"}
{"id": "522808", "url": "https://cs.wikipedia.org/wiki?curid=522808", "title": "Maxim (časopis)", "text": "Maxim (časopis)\n\nMaxim byl mezinárodní pánský lifestylový časopis s měsíční periodicitou. Pochází z Velké Británie, kde byl založen v roce 1995 nakladatelstvím \n\nV roce 2002 koupilo vydavatelství Hachette Filipacchi 2000 s.r.o. český magazín Quo, který začal v Česku vycházet už v roce 1997 a měl podobné zaměření jako \"Maxim\". Zakladatelem časopisu byl Martin Shenar. Časopis vycházel nejprve s podtitulem \"Příručka pro použití zeměkoule\", později \"Z jiného soudku\" a \"Pro muže s jiskrou\". Od roku 2003 už časopis vycházel jako \"Maxim\". V roce 2011 společnost Hubert Burda Media odkoupila od Martina Shenara jeho majoritní podíl ve společnosti Hachette Filipacchi 2000 a tu přejmenovala na BURDA Media 2000 s.r.o.\n\nPostupem času začalo ubývat intelektuálních témat (jako například floatační tanky, rozhovory, např. s filosofem Miroslavem Petříčkem) a přibylo černého humoru a cynismu (např. rubrika \"Muž a smrt\", parodie na časopis \"Žena a život\"). Šéfredaktorem byli Jiří Zbořil, David Černý a Michal Wernisch (známý také jako Ewald Murrer), od roku 2002 pak Pavel Vondráček. \n\nV roce 2013 Burda propustila šéfredaktora Pavla Vondráčka a rok poté (31.7. 2014) i pětici klíčových redaktorů. Důvod byly úspory a obsahové neshody původního týmu s vydavatelstvím, oficiální důvod byla podle generální ředitelky \"nová koncepce redakce\". \n\nNová koncepce o dva roky později přinesla 12/2016 definitivní ukončení vydávání časopisu.\n\nV časopise působili např. Ivan Brezina, Jan Strmiska, Adam Maršál, Ondřej Liška a Ivan Adamovič.\n\nOd roku 2000 časopis vyhlašoval anketu o sto nejpřitažlivějších žen roku \"Maxim Hot 100\". Tabulka níže obsahuje rok, vítězku a její věk.\n"}
{"id": "522809", "url": "https://cs.wikipedia.org/wiki?curid=522809", "title": "Quo", "text": "Quo\n\nQuo může být:\n\n\n"}
{"id": "522810", "url": "https://cs.wikipedia.org/wiki?curid=522810", "title": "Edgars Masaļskis", "text": "Edgars Masaļskis\n\nEdgars Masaļskis (* 31. března 1980 Riga) je lotyšský lední hokejista, brankář s levým držením hole. Čtyřikrát reprezentoval Lotyšsko na zimních olympijských hrách a patnáctkrát na mistrovstvích světa. Je hráčem ruského klubu Lada Toljatti působícího v KHL.\n\n\nS Lotyšskou reprezentací se zúčastnil už 15 mistrovství světa (2002, 2003, 2004, 2005, 2006, 2007, 2008, 2009, 2010, 2011, 2012, 2013, 2014, 2015, 2016) 4 olympijských her (2002, 2006, 2010, 2014).\n"}
{"id": "522813", "url": "https://cs.wikipedia.org/wiki?curid=522813", "title": "Udatna lesní", "text": "Udatna lesní\n\nUdatna lesní (\"Aruncus vulgaris\") je druh rostlin patřící do čeledě růžovité (\"Rosaceae\"). Roste planě v mírném pásmu severní polokoule. V ČR roste v horských a suťových lesích, na vlhkých polostinných místech. Rostlina tvoří až 2 m vysoké, mohutné, vzpřímené, husté keře, olistěné velkými, dvojitě až trojitě zpeřenými listy, složenými z vejčitých, ostře pilovitých lístků. Mírně větvené lodyhy jsou zakončeny velkými latami klasovitých hroznů s drobnými smetanově bílými květy. Květy jsou drobné, žlutobílé, jednopohlavné, většinou dvoudomé. Kvete od května do července, plodem je měchýřek.\n\nPochází ze severní polokoule, z chladnějších částí Evropy a Asie.\nV oblastech Severní Ameriky je popisován velmi podobný druh jako udatna dvoudomá. Někdy jsou uváděny jako stejný druh.\n\nČeská : Udatna dvoudomá, dešťovník.\n\nTyto rostliny lze použít v ČR jako okrasné rostliny. Jsou to efektní solitéry, ale lze je použít i do skupin.\n\nPři pěstování v mírném pásmu (ČR) je to nenáročná rostlina, roste i na slunci, ale lépe se jí daří v polostínu. Vhodná je propustná, humózní až hlinitá půda, vlhká, nebo dobře zásobená vodou a živinami. Snáší exhalace. Obvykle netrpí škůdci.\n\nMnoží se hlavně dělením trsů koncem léta nebo časně na jaře. Může se množit i semenem, které se vysévá již na podzim nebo po stratifikování na jaře.\n\n"}
{"id": "522817", "url": "https://cs.wikipedia.org/wiki?curid=522817", "title": "Camberley", "text": "Camberley\n\nCamberley je město v anglickém hrabství Surrey ve Spojeném království, nacházející se asi 50 kilometrů jihozápadně od Londýna. Město leží poblíž trojmezí hrabství Surrey, Hampshire a Berkshire. K roku 2001 žilo ve městě 30 155 obyvatel.\n\nMezi hlavní zaměstnavatele patřily k roku 2010 společnosti Siemens a Sun Microsystems.\n"}
{"id": "522818", "url": "https://cs.wikipedia.org/wiki?curid=522818", "title": "František Chalupa", "text": "František Chalupa\n\nJméno a příjmení František Chalupa náleží několika osobnostem:\n\n"}
{"id": "522819", "url": "https://cs.wikipedia.org/wiki?curid=522819", "title": "Isonymum", "text": "Isonymum\n\nIsonymum je shodné jméno rostliny, které bylo publikováno jiným autorem a je založeno na stejném typu. Nomenklatorické postavení má však jen nejstarší z těchto jmen (isonym). Na mladší jména se nemusí brát zřetel a pokud jsou citovány, píšeme za nimi zkratku isonym., tak jak je to uvedeno v následujícím příkladu: \"Primula veris\" Lehm. Monogr. Primul. 27. 1817, isonym.\n\n"}
{"id": "522820", "url": "https://cs.wikipedia.org/wiki?curid=522820", "title": "Seznam olympijských medailistů v alpském lyžování", "text": "Seznam olympijských medailistů v alpském lyžování\n\nAlpské lyžování se na zimních olympijských hrách objevilo poprvé v roce 1936 v Garmisch-Partenkirchenu a to pouze s kombinačním závodem mužů a žen. Postupně byly do programu zimních olympijských her zařazeny další disciplíny. V roce 1948 sjezd a slalom mužů i žen. V letech 1952-1984 se kombinační závody nejezdily.\n\n\n\n\n\n\n\n\n\n\n\n"}
{"id": "522821", "url": "https://cs.wikipedia.org/wiki?curid=522821", "title": "František Chalupa (malíř)", "text": "František Chalupa (malíř)\n\nFrantišek Chalupa (8. října 1828 Mnichovo Hradiště – 16. dubna 1887 Praha) byl český malíř a ilustrátor.\n\nJeho otec byl finančním úředníkem a kvůli služebním povinnostem se rodina několikrát stěhovala – například do Soběslavi, Liberce a Štýrska; děti v důsledku toho dostaly vzdělání v němčině.\n\nU Františka Chalupy se brzy projevil talent ke kreslení. Po studiích na vyšší škole v České Lípě odešel do Litoměřic, kde pracoval jako faktor v litografickém závodě G. Medaua. Připravoval tam do tisku ilustrace pro časopis \"Erinnerungen\" a některé i sám kreslil. Uskutečnil také cestu do severních Čech a Saska, ze které si přivezl 200 kreseb hradů a zámků. Na radu nadřízeného se pak přestěhoval do Prahy, kde večerně studoval malířskou akademii a zapojil se do kulturního života. Vstoupil do řady spolků, jako byly Umělecká beseda, Typografická beseda, Sokol, Vlastimil a Osvěta.. V Praze se v závěru 50.let jako ilustrátor zapojil do tvorby místopisných alb litografické dílny Karla Henniga. Dále s manželkou provozoval závod na vyšívání praporů; nejzdařilejší z nich si objednal Mlynářský spolek, Typografická beseda a sokolské jednoty v Chicagu a St. Louis. Roku 1867 pořádal pro Typografickou besedu živé obrazy.\n\nJako malíř se zaměřil výhradně na krajiny a architekturu, téměř vždy z Čech. Jeho ilustrace pravidelně přinášely časopisy \"Květy\" pod vedením Vítězslava Hálka, \"Světozor\" od obnovení v roce 1867 a určitou dobu také \"Zlatá Praha\". Vytvořil i množství olejomaleb, které zachycovaly např. chodbu u sv. Jakuba v Praze, Petržílkovy mlýny na Smíchově, tvrz Tuchoraz u Českého Brodu, zámek v Roztokách aj. Společně s malířem Antonínem Gareisem zhotovili blahopřání císaři Františku Josefovi a Alžbětě ke stříbrné svatbě. Ke konci života se zabýval kompozicí renesančních ornamentů, ze kterých tvořil vzorky pro vyřezávání. Pokoušel se i o žánrové obrázky, ty ale nezveřejňoval.\n\nJeho poslední prací byla malba větrného mlýna u Budyšína. 26. února 1887 onemocněl a 16. dubna téhož roku zemřel.\n\n"}
{"id": "522825", "url": "https://cs.wikipedia.org/wiki?curid=522825", "title": "Barclays Dubai Tennis Championships 2010 – muži", "text": "Barclays Dubai Tennis Championships 2010 – muži\n\nTenisový turnaj ATP Barclays Dubai Tennis Championships 2010 se konal ve dnech 22. - 28. února v Dubaji ve Spojených arabských emirátech venku na kurtech s tvrdým povrchem. Turnaj patřil do kategorie ATP World Tour 500 series a byl součástí ATP World Tour 2010. Odměny činily 1 619 500 USD.\n\n\n\n"}
{"id": "522826", "url": "https://cs.wikipedia.org/wiki?curid=522826", "title": "Seznam sportovců podle získaných medailí na zimních olympijských hrách", "text": "Seznam sportovců podle získaných medailí na zimních olympijských hrách\n\nToto je seznam sportovců, kteří získali na zimních olympijských hrách pět nebo více medailí.\n"}
{"id": "522827", "url": "https://cs.wikipedia.org/wiki?curid=522827", "title": "Odpočívadlo", "text": "Odpočívadlo\n\nOdpočívadlo je místo v zahradě anebo parku, určené pro odpočinek. Odpočívadla se budují jako zpevněné plochy podle stejných zásad jako parkové cesty. Většinou se řeší ja­ko dlážděné plochy z kvalitnějších materiálů (kamenné desky, betonové a ke­ramické dlaždice, dřevo apod.). Často jsou vybavena lavicemi a zahradním nábytkem.\n\nVhodná jsou nejen na vyhlídkách, v průhledech, ale i v uzavřeném intimním zákoutí. Často bývají chráněna koru­nami stromů. Brzy na jaře a na podzim jsou vyhledávána především odpočívadla na plném slunci, v závětří, kde je velmi milé posezení za prvních jarních slunečných dnů. Tato výslunná místa je třeba chránit proti studenému větru volně ros­toucími porosty dřevin, nejlépe jehličnany. Naopak zase v létě, kdy o teplé až horké dny není nouze, je vyhledáván spíše stín stromů, popřípadě v blízkost vodní hla­diny. Mnozí lidé milují déšť, který je zvláště v létě velmi osvěžující. Pro milovníky tohoto prostředí má být odpo­čívadlo sice zastřešené, jinak však co nejvíce otevřené. Závětří ze stavebních hmot (sklo, keramika, laminát, kámen, dřevo, cihly, kov, beton) jsou vhodná spíše v blízkosti budov. Někde je doporučováno i použití průhledných plastů. V mnoha úpravách je vzhlednější zátiší oddělit od zbytku kompozice volně rostoucími, nebo stříhanými keři, nebo i terénní nerovností. V parcích léčebných ústavů, horských ozdravoven a lázních se upravují některá odpočívadla jako přístřešky pro zahradní nábytek a přenosná lehátka. Tato místa je třeba také chránit proti studenému větru.\n\nÚčelem odpočívadel je poskytnout příjemné posezení v hezkém prostředí, v klidu a v kteroukoliv denní nebo roční dobu. Odpočívadla jsou umísťována v zahradě na takových mís­tech, odkud lze využít hezké pohledy na zahradní kompozice, nebo na krásnou krajinu v okolí. Nejbližší okolí odpočívadla je, stejně jako u jiných exponovaných míst, podle těchto nároků upraveno. Zvláště výsadbám květin a dřevin v těchto místech je věnována velká péče. Je předpoklad, že zde bude možno příjemně a zdravě trávit volný čas. A podle těchto požadavků mají být odpočívadla také zařízena a vybavena.\n\nPovrch odpočívadel (podlaha) má být rovná, s mírným jedno­stranným spádem, aby voda mohla snadněji odtékat. Podlaha odpočívadel může být vydlážděna buď přírodním kamenem, betonovými deskami, nebo cihlami. V nekrytých odpočívadlech je mírně plocha podlahy odpočívadla vyspádována (0,5—1 %) směrem do trávníku kvůli dešťové vodě. Cihly na volných odpočívadlech musí být používány opatrně, protože méně vypálené kusy, jaké se většinou (od konce ½ 20.století ) prodávají, se přes zimu rozpadnou. Totéž platí i o měkké opuce, která se během několika málo let zcela rozpadne. Podkladem celé dlažby je 8 až 15 cm hluboká vrstva štěrku (podle propust­nosti matečných hornin).\n\nOdpočívadla mohou být doplněna drobnými zahradními stavbami a architektonickými doplňky. Lavičky se musí umístit na zpevněnou plochu, aby nebránily údržbě trávníku. Aby toto zařízení mohlo být využito i v zimním období, nebo za nepříznivých povětrnostních podmínek, zřizují se kryty a závětří ze stavebních hmot a živých plotů.\n\nKaždé odpočívadlo má mít krytou aspoň jednu stranu. Zdůraznění nebo naopak částečné krytí boků odpo­čívadla se řeší stavebními prvky a zelení. Přispívá to k příjemnému pocitu při pobytu na odpočívadle. Jde-li o kryté odpočívadlo nebo závětří, je tato podmínka zpravidla splněna. U volných odpočívadel je to řešeno různým způsobem. Jednou z možností je pergola porostlá pnoucími rostlinami. Další možností jsou zástěny z různého materiálu, jako např. z kamene, cihel a různých tvárnic, ať již betonových, nebo keramických. Tyto zástěny nemusí být vysoké, stačí obvykle 150–160 cm. Staví se s mezerami tuk, aby působily vzdušně. Zvlášť pěkně působí červené materiály, jejichž barva teple harmonuje s okolní zelení. Zajímavé a velmi ozdobné jsou například komínovky nebo i drenážní trubky. Cihly a měkčí kominický materiál konzervujeme proti mrazu a vlhku nátěrem, například přípravkem Lukofob. Odpočívadlo může být ovšem jednoduše kryto stěnou ze živého plotu, nebo volně rostoucími keři.\n\nU odpočívadel, jejichž poloha je níže než okolní terén, je velmi důležité upravit v celém místě drenáž kvůli odvodnění. Ve vyznačeném půdorysu odpočívadla se vykopou rýhy a vyplňují se hrubým stavebním odpadem nebo trativodkami, odvádějícími vodu do vsakovacích jam nebo přímo do kanalizace.\n\nV moderním pojetí bydlení stále více dochází k prolínání zeleně do obydlí a jejím propojení s vnějším světem. V rodinných zahrádkách je dlážděné odpočívadlo nejlepší náhradou za besídky. Zastiňuje se stromem, budovou, někdy i pergolovitým přístřeškem, plá­těným slunečníkem, žaluziovým závětřím apod. Většího souladu se zahradou lze u odpočí­vadla docílit, jestliže jeho půdorys odpovídá tvaru a členění terénu. Může mít i lichoběžníkový, oválný nebo mnohoúhelníkový tvar, a splňuje-li očekávaný účel, je jeho přítomnost v zahradě zcela na místě. Půdorys a vzhled terasy využívané k pobytu ve volném prostoru je více přizpůsoben architektuře objektu a často bývá jeho nedílnou součástí. Proto také bývá terasa nejčastěji obdélníková a čtvercová. Při vhodném uspořádání může být vhodné použít u odpočívadla i půdorys­ný základ tvaru ,L\" nebo základ tvaru „U“. Nadhled z plochy terasy je jedním z důležitých aspektů stavebního řešení. Výš­kový rozdíl má však své meze. Není-li zajištěno ná­ležité spojení se zahradou, dostává terasa charakter balkónu. Ideální výškový rozdíl mezi trávníkem a dlážděnou plochou je 45 až 60 cm. Dalším vhodným prvkem odpočívadla je plocha udržovaného zeleného trávníku, do něhož se celá partie s odpočívadlem dá začlenit. Příchodové cesty mohou být vytvořeny z přírodní dlažby nebo betonových desek v trávě.\n\nPro odpočívadlo je vhodné každé místo, které může sloužit odpočinku, hlavně různá zákoutí. Podle velikosti zahrady slouží odpočívadlo jako jídelna v zahradě. Zřizuje se poblíž domu, aby se jídlo a nádobí nemuselo daleko nosit. Stále více jsou v oblibě stavební úpravy, při nichž je vchod z obývacího pokoje nebo z jídelny přímo do zahrady. Dveře bývají obvykle skleněné a širší, takže za dveřmi je nejen volný pohled do zahrady, ale vhodný prostor pro vytvoření plochy navazující přímo na tento obývací prostor v domě, ideální pro jídelnu v zahradě. Odpočívadlo u domu může být zhotoveno buď na stejné výškové úrovni s ostatním terénem, nebo může být více nebo méně vyvýšeno, takže vzniká terasa a vchází se do zahrady po schodech. Terasovitě úpravy odpočívadla mají svůj zvláštní půvab proto, že takové odpočívadlo před vchodem do obývacího pokoje je zajímavou kompozicí při řešení zahrady a pohled z vyvýšeného stanoviště do zahrady je oceňovaný, zvláště počítá-li architekt s tímto pohledem.\n\nJednotlivé lavičky a jejich skupiny se zejména umisťují na okraj širokých cest, na rozšířená místa u budov, na křižovatkách parkových cest. Pokud jsou lavičky umístěny pod strom přímo do trávníku, je třeba položit před lavičku souvislou řadu kamenných nebo betonových desek a příchod upravit ze šlapáků. Jsou-li součástí odpočívadla stabilní lavičky, jejich deska k se­zení bývá 40 cm nad zemí. Lavičky bez opěradla jsou pro delší posezení méně pohodlné, proto je jako opěradlo vhodné využít stěnu opěrné zídky, nebo opěradlo může tvořit opracovaná fošna, připevněná ke konstrukci lavičky. Sedadla z laťovek můžou mít obdobné opěradlo, uchycené například ke konstrukci pergoly. Odpočívadlo ovšem může být vybaveno nejen lavičkami, ale i křesly nebo jinými sedátky a popřípadě stolkem. Typ zahradního nábytku na odpočívadle ovšem musí odpovídat prostředí a stylu zahrady tak, aby nepůsobil neúmyslně rušivě. Často užívané jsou rustikální lavice, zhotovené z rozpůlené silnější kulatiny s přírodním povrchem. Jako sedátka je možné použít například i pouhé špalky ze silnější kulatiny s přírodním povrchem. Místo centrálně umístěného stolu je často na odpo­čívadle v obytné zahradě vystavěn zděný nebo kamenný gril, což je vhodné, pokud je toto zařízení během sezóny dostatečně využíváno.\n\nZ běžně vyráběného zahradního nábytku jsou velmi pohodlná proutěná křesla i stolky, která se dobře hodí do zahrad­ního prostředí. Musí však být chráněna před deštěm. Velmi praktická i hezká jsou křesla z ocelové kulatiny vypletená bužírkou. Tento druh nábytku také netrpí počasím. Zahradní plastový nábytek může trpět mrazem, rychle stárne a podle provedení se i nový může lámat. Je však relativně levný a pohodlný. Plastový nábytek je vhodný pro celoroční použití, mimo zimního období. Běžný ratanový nábytek není příliš vodný do zahrady pro celoroční používání, jen pro příležitostné užití. Vlivem vlhkosti, hub a plísní se rozpadá. Vhodně povrchově ošetřený kvalitní kovový nábytek zpravidla zhotovený na zakázku není nutné na zimu uschovávat, jakkoliv je to vhodnější. Lze jej nakoupit i v kombinaci s krásným tvrdým dřevem cenných exotických stromů rostoucích v deštných pralesích Amazonie, Afriky, nebo Nového Zélandu. Takové dřevo je velmi odolné a při dobré péči často vydrží až dokud neomrzí. Samozřejmě záleží na kvalitě zpracování stejně jako u jiných materiálů.\n\n\n"}
{"id": "522829", "url": "https://cs.wikipedia.org/wiki?curid=522829", "title": "Boris Sluckij", "text": "Boris Sluckij\n\nBoris Abramovič Sluckij ( ; 7. května 1919 Slovjansk, nyní Ukrajina – 23. února 1986 Tula) byl sovětský básník židovského původu píšící rusky.\n\nDětství a mládí prožil v Charkově. V roce 1937 začal studovat práva na univerzitě v Moskvě a v letech 1939 až 1941 studoval na Institutu literatury Maxima Gorkého. V letech 1941 až 1945 sloužil v Rudé armádě (byl politruk v pěchotní rotě) a jeho válečné zkušenosti velmi ovlivnily jeho poezii. Po druhé světové válce odešel z armády v hodnosti majora a v letech 1948 až 1952 pracoval v rozhlase.\n\nV roce 1956 způsobil Ilja Erenburg senzaci, když ve svém článku citoval řadu dosud nepublikovaných Sluckého básní. O rok později vydal Sluckij první sbírku svých básní s názvem \"Память\" (česky \"Co nezapomenu\", 1958). Společně s Davidem Samojlovem se Sluckij řadí pravděpodobně k nejvýznamnějším představitelům válečné generace ruských básníků a patří, vzhledem k povaze své poezie, mezi zásadní postavy poststalinského obrození.\n\nJiž zhruba v letech 1953 až 1954, tedy před XX. sjezdem KSSS, Sluckij ve svých verších odsuzoval stalinský režim. Jeho verše kolovaly v samizdatu 50. let a v roce 1961 byly otištěny v antologii v Mnichově. Autorství však Sluckij veřejně nepotvrdil, ani nevyvrátil.\n\nVe svých dílech se Sluckij vyjadřoval také k židovským tématům, včetně židovské tradice, antisemitismu (včetně antisemitismu v sovětské společnosti), dále holokaustu atd.\n\nSluckij rovněž překládal do ruštiny poezii psanou jidiš, například od Kvitka, Verghelise, Galkina, Shvartzmana, Sternberga a dalších.\n\nJedním z jeho bratranců byl izraelský generál a třetí ředitel Mosadu Me'ir Amit.\n\n"}
{"id": "522833", "url": "https://cs.wikipedia.org/wiki?curid=522833", "title": "Delray Beach International Tennis Championships 2010", "text": "Delray Beach International Tennis Championships 2010\n\nTenisový turnaj ATP Delray Beach International Tennis Championships 2010 se konal ve dnech 22. - 28. února v americkém Delray Beach venku na kurtech s tvrdým povrchem. Turnaj patřil do kategorie ATP World Tour 250 series a byl součástí ATP World Tour 2010. Odměny činily 442 500 USD.\n\n\n"}
{"id": "522836", "url": "https://cs.wikipedia.org/wiki?curid=522836", "title": "Malaysian Open 2010", "text": "Malaysian Open 2010\n\nTenisový turnaj WTA Malaysian Open 2010 se konal ve dnech 22. - 28. února v malajsijském hlavním městě Kuala Lumpur venku na kurtech s tvrdým povrchem. Turnaj patřil do kategorie WTA International Tournaments a byl součástí WTA Tour 2010. Odměny činily 220 000 USD.\n\n\n"}
{"id": "522841", "url": "https://cs.wikipedia.org/wiki?curid=522841", "title": "Mariana Duqueová Mariñová", "text": "Mariana Duqueová Mariñová\n\nMariana Duqueová Mariñová (* 12. srpna 1989, Bogotá, Kolumbie) je současná kolumbijská profesionální tenistka. Jejím nejvyšším umístěním na žebříčku WTA ve dvouhře bylo 66. místo v říjnu 2015 a ve čtyřhře pak 100. místo v červenci 2013. Na okruhu WTA dosud vyhrála jeden turnaj ve dvouhře. Na okruhu ITF zvítězila na třinácti turnajích ve dvouhře a třinácti ve čtyřhře.\n\nMariana Duqueová Mariñová se zúčastnila 22 zápasů ve Fed Cupu za tým Kolumbie s bilancí 12-9 ve dvouhře a 9-2 ve čtyřhře.\n\n\n"}
{"id": "522850", "url": "https://cs.wikipedia.org/wiki?curid=522850", "title": "Stich", "text": "Stich\n\nPříjmení Stich nosí více osobností:\n\n\n"}
{"id": "522854", "url": "https://cs.wikipedia.org/wiki?curid=522854", "title": "Rostislav Novák", "text": "Rostislav Novák\n\nRostislav Novák ml. (* 24. prosince 1979 Praha) je český herec a principál Cirku La Putyka.\n\nJeho otcem je herec Rostislav Novák starší, narozený 25. listopadu 1948. V 8. generaci je potomkem slavných českých loutkařů Kopeckých. Má angažmá v divadle Archa. Hrál také v Národním divadle ve hře \"Revizor\".\nProslavila ho role Oldřicha Líbala v televizním seriálu \"Velmi křehké vztahy\".\n\nSpolečně s režijním tandemem SKUTR (Martin Kukučka, Lukáš Trpišovský) vytvořil hudebně-akrobatický projekt \"La Putyka\", který byl uváděn v holešovickém kulturním centru La Fabrika, nyní hrají v Pražské tržnici v prostoru Jatka 78. Úspěch této novocirkusové inscenace inspiroval celý tvůrčí tým k další práci a již pod názvem Cirk La Putyka byly uvedeny často ve spolupráci se zahraničními hosty další tituly.\n\nNárodní divadlo\n\nJatka 78\n\n\n\n"}
{"id": "522856", "url": "https://cs.wikipedia.org/wiki?curid=522856", "title": "Lokomotiva Union Pacific 9000", "text": "Lokomotiva Union Pacific 9000\n\nUnion Pacific 9000 byla řada šestispřežních parních lokomotiv společnosti Union Pacific Railroad. Jednalo se o jedinou řadu lokomotiv s uspořádáním pojezdu 2'F1' na světě a s tažnou silou 440 kN patrně nejsilnější lokomotivy bez členěného hnacího podvozku. Všech 88 kusů řady 9000 vyrobila firma ALCO v letech 1926-1930, na tratích UP jezdily až do ukončení parního provozu v 50. letech 20. století. Do současnosti se zachovala první prototypová lokomotiva č. 9000 a podle jiného zdroje i č. 9032 . \n"}
{"id": "522858", "url": "https://cs.wikipedia.org/wiki?curid=522858", "title": "Růžové údolí", "text": "Růžové údolí\n\nRůžové údolí nebo Údolí růží ( ) je 120 kilometrů dlouhé údolí ve středním Bulharsku při jižním úpatí pohoří Stara Planina, známé růžovými plantážemi. Je součástí K\"azanlăcké kotliny\", jedné ze Zabalkánských kotlin. Pěstuje se zde speciální druh růží, z nichž se již od starověku destilací získává růžový olej, základní substance při výrobě parfémů. Z Bulharska pochází 70 % světové produkce růžového oleje. Na výrobu 1 g růžového oleje je třeba 3 až 3,5 kg okvětních lístků. Například v roce 2003 Bulharsko vyprodukovalo přibližně 900 kg této cenné suroviny. Turistickým centrem Růžového údolí je město Kazanlak, které má ve znaku růžový květ a kde se nachází Muzeum pěstování růží.\n\nJméno růžového údolí nese i ledovec Rose Valley na Livingstonově ostrově v souostroví Jižní Shetlandy v Antarktidě.\n"}
{"id": "522859", "url": "https://cs.wikipedia.org/wiki?curid=522859", "title": "Sylva Koblížková", "text": "Sylva Koblížková\n\nSilvie Koblížková (* 14. ledna 1985) je česká herečka. Ve filmu se proslavila už jako školačka díky Janu Hřebejkovi, který ji obsadil do filmu Pelíšky. Hrála též v seriálu Velmi křehké vztahy Kristýnu Liškovou.\n\nSilvie se narodila v roce 1985 v Praze. Její první role byla v televizním seriálu České televize \"Kde padají hvězdy\". O rok později se objevila ve filmu \"Jak se dělá opera\". V seriálu \"Kde padají hvězdy\" si jí všiml režisér Jan Hřebejk a v roce 1997 ji obsadil do role Uzlinky ve filmu \"Pelíšky.\"\n\nSilvie neuspěla při přijímacích zkouškách na konzervatoř. Vystudovala manažerskou školu. Poté pracovala jako barmanka. Dále jsme ji mohli zahlédnou v roli dospívající Kristýny Rubešové v seriálu televize Prima \"Rodinná pouta\" a následně \"Velmi křehké vztahy\". Silvii můžeme vidět v Divadle pod Palmovkou v zájezdovém představení \"Postel plná cizinců\".\n\n"}
{"id": "522863", "url": "https://cs.wikipedia.org/wiki?curid=522863", "title": "EUFOR", "text": "EUFOR\n\nEUFOR Althea je vojenská mise v Bosně a Hercegovině, která má dohlížet na implementaci Daytonské dohody. Navazuje na předchozí mise NATO SFOR a IFOR. Změna mise byla z velké části pouze změnou jména, přes 80 % vojáků zůstalo na svých místech i po změně mise, ke které došlo v roce 2004.\n\nMise se účastnili i čeští vojáci. Dne 13.4 2005 z Přerova odletělo 23 vojáků z místní vrtulníkové základny. Vojáci zde měli doplnit stávající český kontingent.\n\n"}
{"id": "522876", "url": "https://cs.wikipedia.org/wiki?curid=522876", "title": "Svetloslav Veigl", "text": "Svetloslav Veigl\n\nSvetloslav Veigl či Clárus Veigl (rodným jménem Ferdinand Veigl; 24. prosince 1915 Horňany - 17. února 2010 Kráľová pri Senci) byl slovenský katolický kněz, řeholník a básník.\n\n\n"}
{"id": "522882", "url": "https://cs.wikipedia.org/wiki?curid=522882", "title": "Anchesenamon", "text": "Anchesenamon\n\nAnchesenamon (původním jménem Anchesenpaaton) byla královnou ve starověkém Egyptě na sklonku 18. dynastie v období Nové říše. Nosila titul \"„velké královské manželky“\", jakožto choť faraona Tutanchamona. Vedle toho nosila prapůvodně i titul \"\"vedlejší královská manželka\"\" díky svému údajnému formálnímu manželství se svým otcem - faraonem Achnatonem. Ten ovšem všichni egyptologové neuznávají. Také byla manželkou svého pravděpodobného děda Aje II. (Za něj nejspíše vystupovala jako jeho \"\"vedlejší královská manželka\"\".)\n\nPůvodní jméno královny znělo Anchesenpaaton, což přibližně znamená: \"\"Ta, jež žije pro Atona\"\" neboli \"\"Žijící Atonem\"\". Ve 3. roce po nástupu Tutanchamona si, spolu s mladičkým faraonem, změnila jméno podle restaurovaného boha Amona na známější Anchesenamon, což se dá přeložit jako: \"\"Ta, jež žije Amonem\"\" či \"\"Žijící Amonem\"\".\n\nNarodila se kolem roku 1360 př. n. l., ve 4. roce vlády tzv. \"\"kacířského\"\" faraona Amenhotepa IV./Achnatona jako v pořadí třetí dcera tohoto monarchy - ze vztahu s jeho obdivovanou hlavní manželkou - krásnou královnou Nefertiti. Rodiče měli, vedle ní, ještě dalších pět dcer: nejstarší, tj. 1. byla Meritaton, 2. Mekaton, pak následovala v pořadí 4. dcera Neferneferuaton Tašerit, 5. byla dcera Neferneferure a poslední 6. Setepenre. Spolu s nimi a s tzv. polorodými (tj. po otci vlastními) sourozenci (Tutanchamonem, možná i Smenchkarem a s dalšími neznámými potomky Achnatona) byla vychovávána (až v překvapivé volnosti a za velké rodičovské lásky) v nové metropoli Achetatonu, kam přesídlil její otec z Théb, přibližně v 7. roce své vlády. Nedlouho před smrtí otce se poměrně překvapivě stala jeho vedlejší královskou manželkou. Není však zcela jisté, zda s Achnatonem měla dcerku Anchesenpaaton mladší, jež se jí někdy přisuzuje. Tento Achnatonův potomek zůstává doposud prakticky neznámý.\n\nZřejmě ve svých 14 (příp. 13) letech, po otcově skonu, byla provdána za svého mladšího (polorodého) bratra Tutanchamona, který nastoupil na trůn po tajemném Smenchkareovi a jenž po 10 letech předčasně zemřel (na následky zranění a přidružených problémů). Smrt si pro faraona přišla ve věku cca 19 let.\n\nS Tutanchamonem, alespoň podle výkladů zachovaných zpráv či výtvarných děl, zřejmě prožívala láskyplnný vztah. Manželé žili zprvu v Achetatonu, po jeho opuštění ve 3. roce Tutanchamonovy vlády pak v Memfidě, a také v nejdůležitějším městě tehdejšího Egypta - v Thébách.\nAnchesenamon a Tutanchamon neměli žádné přeživší děti. V Tutanchamonově hrobce ale egyptologové nalezli mumie dvou děvčátek, které byly po roce 2000 a znovu po roce 2010 opětovně prozkoumány týmem Dr. Zahiho Hawasse. Pro porovnávání těchto a dalších amarnských panovnických mumií bylo použito nejmodernějších metod, vč. analýzy DNA či počítačové tomografie. Již dříve učiněné závěry, že jde pravděpodobně o faraonovy dcerky, byly díky těmto metodám potvrzeny. Jedna se narodila již mrtvá, druhá zřejmě zesnula krátce po porodu. Vědci se také domnívají, že zde mohlo sehrát jistou negativní roli incestní spojení v panovnickém rodě, které již dříve stálo za vrozeným tělesným postižením mladého faraona.\n\nAnchesenamoniny osudy po smrti Tutanchamona, kterého zcela jistě přežila, nejsou zcela jasné. Podle některých badatelů je možné, že právě ona se obrátila na chetitského krále Šuppiluliumaše s žádostí, aby jí poslal za manžela jednoho ze svých synů. Jiní badatelé (Philipp Vandenberg ad.) ovšem za pisateku žádosti považují její zesnulou matku Nefertiti. Vycházejí z toho, že žádost ke králi byla učiněna někdy v průběhu podzimu, a jelikož Tutanchamon zemřel již na počátku roku, jeví se teorie o Anchesenamon - jako pisatelce - nepravděpodobná. Tutanchamon byl navíc svým nástupcem Ajem (do 2 a půl měsíců) urychleně pohřben a tím se Aj, jako původce pohřbu, mohl dle egyptského práva považovat za králova nástupce. Velká prodleva mezi smrtí manžela a napsáním dopisu Anchesenamon tedy vpodstatě jako pisatelku vylučuje. Přesto se stále vedou diskuse, jestli tomu tak opravdu bylo.\n\nOvdovělá \"\"velká královská manželka\"\" a zároveň \"\"velká dědičná princezna\"\" Anchesenamon se nakonec (již po třetí) provdala za svého pravděpodobného děda (a dosavadního spoluregenta svého zesnulého manžela) - \"\"Božského otce\"\" Aje II. (V ten čas bylo Ajemu již zhruba 60-70 let). \"\"Božský otec\"\" sňatkem s ní sledoval zlegitimování svého nároku na trůn, který si (konec konců) již před tím vydobyl uspořádáním pohřbu mrtvého Tutanchamona. Svazek, byť nepochybně jen formální, mj. přesvědčivě dokládá např. společný prsten s jejich panovnickými kartušemi.\n\nV době svého svazku s Ajem II. - jak dokládá egyptoložka Joyce Tyldesley - stále žila Ajova 2.(?) choť Tej (Tije atp.), vystupující jako \"\"velká královská manželka\".\" Proto je více jak prevděpodobné, že Anchesenamon nosila pouze titul vedlejší královské choti.\n\nSnad již v průběhu (přibližně necelé čtyřleté) Ajeho vlády Anchesenamon zemřela. Za panování Ajeho nástupce - generála Haremheba - se totiž již (v dobových textech či ze souvislostí) nevyskytuje. Haremheb se s ní - jako s dědičnou princeznou - ani nesnažil oženit. I to nasvědčuje, že již dříve zesnula. Nelze ale stoprocentně vyloučit ani méně pravděpodobný scénář, že zesnula až za Haremheba. Tomu teoreticky mohlo postačovat, že si trůn pojistil pouze svým dřívějším svazkem s (pravděpodobnou) dcerou svého předchůdce Aje II. - princeznou Mutnedžemet. Proto se o svazek s Anchesenamon třeba ani nesnažil, i když královna mohla ještě žít. Ta by potom dožila na dvoře či v některém prestižním egyptském harému (šlo o společensko-nábožensko-hospodářskou instituci žen u významných egyptských chrámů).\n\nPohřbená byla zřejmě svým posledním chotěm, popř. Haremhebem (na západním břehu Théb) v Údolí králů, neboť Údolí královen se v té době ještě pro pohřby nepoužívalo.\nJiž v roce 1817 bylo dobrodruhem Giovannim Battistou Belzonim objeveno několik amarnských královských mumií v Údolí králů - a to v hrobce KV 21. Jedna z nich patří mladé ženě, která je po posledních vědeckých průzkumech ztotožňována s královnou Anchesenamon. Tato totožnost však zatím není stoprocentní, neboť DNA mumie je příliš poškozená. Přesto existuje velká pravděpodobnost, že jde skutečně o kdysi tak krásnou a obdivovanou Anchesenamon.\n\n\n\n"}
{"id": "522884", "url": "https://cs.wikipedia.org/wiki?curid=522884", "title": "Staroslověnské písemnictví", "text": "Staroslověnské písemnictví\n\nStaroslověnské písemnictví je nejstarší literatura na dnešním českém území. Zahrnuje období počátkem 9. století.\n\nNa dnešní české území pronikalo křesťanství jak ze západu (Západofranská říše, tak i z východu (Byzantská říše). Lidé neměli křesťanský jazyk.\n\nRoku 862 pozval kníže Velké Moravy Rostislav z Byzance dva bratry, diplomaty Konstantina a Metoděje. Rostislav chtěl, aby přinesli jednotnou víru. Tito bratři pocházeli ze Soluně, kde bylo podobné nářečí jako na Velké Moravě. 5. července 863 bratři skutečně přišli.\n\nKonstantin a Metoděj přinesli staroslověnštinu a písmo hlaholici. Tu sestavil Konstantin z malých písmen řecké abecedy. Příchod Konstantina a Metoděje měl hned několik významů: význam politický (proti germanizaci), význam náboženský (křesťanství v rodném jazyce), význam literární (základy staroslověnského písemnictví).\n\n"}
{"id": "522887", "url": "https://cs.wikipedia.org/wiki?curid=522887", "title": "Anortozit", "text": "Anortozit\n\nAnortozit je druh hlubinné vyvřeliny, která je jedním z druhů gabra. Skládá se hlavně z bazických živců (anortitu, bytovnitu a labradoritu), které tvoří 90 % až 100 % jeho objemu. Zbylá část 0 % – 10 % jsou mafické minerály (pyroxen, ilmenit, magnetit nebo olivín). Tato hornina se nenachází pouze na Zemi, ale i jiných tělesech sluneční soustavy, např. Měsíci, kde vytváří světlé měsíční plochy – měsíční vysočiny a pohoří.\n"}
{"id": "522889", "url": "https://cs.wikipedia.org/wiki?curid=522889", "title": "Kombinace (rozcestník)", "text": "Kombinace (rozcestník)\n\nKombinace může být:\n\n\n\n"}
{"id": "522891", "url": "https://cs.wikipedia.org/wiki?curid=522891", "title": "Adenovirová salpingitida drůbeže", "text": "Adenovirová salpingitida drůbeže\n\nAdenovirová salpingitida drůbeže je infekce kachen, hus a kura domácího, která se však projevuje pouze u slepic zhoršenou kvalitou vaječné skořápky a redukcí snášky bez klinických změn jejich celkového zdravotního stavu. Tím způsobuje značné hospodářské ztráty a snižuje rentabilitu chovu. Původně se jedná o kachní nebo husí adenovirus, který byl zavlečen kontaminovanými vakcínami do chovů slepic, adaptoval se na kura domácího a postupně se rozšířil po celém světě.\n\nOnemocnění původně pojmenované jako \"syndrom poklesu snášky\" (angl. egg drop syndrome 1976, EDS'76) bylo poprvé popsáno v Nizozemí v roce 1976 a velmi rychle se rozšířilo do všech zemí s intenzivním chovem drůbeže.\n\nPůvodcem salpingitidy (zánět vejcovodu) je typický ptačí adenovirus, který se ale odlišuje schopností aglutinovat erytrocyty kura domácího, kachen, krůt, hus, pávů a holubů; savčí erytrocyty nehemaglutinuje. Je představitelem III. skupiny ptačích konvenčních adenovirů (AAV III)‚ pro kterou je navrhováno vytvoření nového rodu \"Atadenovirus\". Zatím je znám pouze jeden sérotyp, ale 3 odlišné genotypy viru byly prokázány v Evropě, Anglii a Austrálii; rozdíly ve virulenci terénních izolátů nebyly dosud pozorovány.\n\nGenom viru obsahuje DNA o mol. hm. 22,3×10. Virus vlastní 13 strukturálních polypeptidů, z nichž nejméně 7 koresponduje s polypeptidy konvenčních adenovirů sérotypu 1 (FAV-1). Je rezistentní na chloroform a stabilní při pH 3-10. Je inaktivován teplem při 60 °C za 30 minut, 0,5% formaldehydem a 0,5% glutaraldehydem; teplotu 56 °C přežívá po dobu 3 hodin. Nejlépe se pomnožuje v kachních a husích embryích nebo z nich připravených buněčných kulturách.\n\nPřirozeným hostitelem viru jsou kachny a husy, u kterých se však infekce neprojevuje klinicky, ani vlivem na snášku. Infekce byla sérologicky také potvrzena u mnoha vodních ptáků, včetně migrujících divokých kachen a hus, dále u sov, čápů, volavek, labutí a racků. Kur domácí není přirozeným hostitelem. Věková rezistence k infekci není známa.\n\nU kura domácího se virus přenáší převážně vertikální cestou. Počet infikovaných vajec je malý, ale kontagiozita viru je velká. Transovariálně infikovaná kuřata zůstávají bez klinických příznaků a také exkrece viru i sérokonverze jsou minimální. Teprve v produkčním věku dojde u nosnic vlivem zahájení snášky (stres) k reaktivaci vertikálně přeneseného viru a následným změnám na vejcích, redukci snášky, vylučování viru a tvorbě protilátek. K omezenému horizontálnímu šíření infekce dochází zpravidla jen v době výskytu syndromu (orální infekce). Infikované nosnice vylučují virus nepravidelně a v malém množství sekrety a trusem asi po dobu 11 týdnů po infekci. Virus je vylučován nosnicemi i za přítomnosti vysokého titru protilátek; některé nosnice vylučující virus nemusí tvořit protilátky. Po infekci vzniká krátkodobá virémie (5-7 dnů) s generalizací viru v organismu; detekce viru po této době je obtížná. Mimo přímého šíření kontaktem mezi zdravou a infikovanou drůbeží (častěji při chovu na podestýlce než v klecové technologii) se nákaza přenáší i krmivem kontaminovaným trusem, transportními bednami apod. V období virémie také injekčními jehlami při odběru krve nebo vakcinaci. Nosnice těžšího a hnědovaječného typu jsou v terénu postihovány častěji než slepice bělovaječného typu.\n\nVirus se masivně pomnožuje v tubulárních žlázách dělohy. Důsledkem zánětu je porucha funkce této části vejcovodu a produkce vajec s nekvalitní skořápkou. Na rozdíl od konvenčních ptačích adenovirů se virus salpingitidy nepomnožuje ve sliznici střevní. Přítomnost viru v trusu je pravděpodobně způsobena jeho kontaminací exsudátem z vejcovodu.\n\nPrvním příznakem nemoci je depigmentace vaječné skořápky a produkce vajec s tenčí až měkkou skořápkou a také bez skořápky. Výjimečně bývá pozorován i vodnatý bílek. Vejce s tenkou skořápkou mívají často na jednom konci zdrsnělý povrch skořápky. Oplozenost a líhnivost u nezměněných násadových vajec nejsou porušeny, změněná vejce se vyřazují. Krátce po výskytu změněných vajec dochází k poklesu snášky, který může být rychlý nebo pozvolný. Snáška je redukována po dobu 4-10 týdnů a to až o 40 %. Někdy místo prudkého poklesu bývá pozorován opožděný nástup do snášky a trvale nižší snáška. Průběh onemocnění závisí na věku a imunitním stavu nosnic – slepice neimunní a infikované horizontálně ke konci snáškového cyklu vykazují dlouhodobější pokles snášky, který často bývá doprovázen předčasným pelicháním. V obou případech zůstávají nosnice klinicky zdravé, až na ojedinělé případy netečnosti, inapetence a průjmu.\n\nPitevní nález při přirozené infekci bývá minimální, s výjimkou salpingitidy bakteriálního původu. Někdy se nacházejí inaktivované vaječníky a atrofie vejcovodu.\n\nZměny na vejcích společně s poklesem snášky jsou typické. Při trvalém výskytu infekce v hejnu nejsou však změny na vejcích tak výrazné. Pro izolaci viru jsou nejvhodnější kachní nebo husí vejce, případně z nich připravené buněčné kultury. Protilátky se objevují u nosnic bezprostředně po výskytu nemoci. Prokazují se neutralizačním, hemaglutinačním, precipitačním, imunofluorescenčním nebo ELISA testem.\n\nDiferenciální diagnostika. Odlišit je nutno dietetické (zejména nedostatek vápníku) a technologické závady, intoxikaci nikarbazinem, aviární encefalomyelitidu, infekční bronchitidu, Newcastleskou nemoc a záněty vejcovodu způsobené bakteriálními infekcemi.\n\nTerapie nemoci není známa. Vzhledem k vertikálnímu přenosu infekce je nezbytné používat násadová vejce jen ze zdravých chovů. Je nutná i kontrola vakcín, produkovaných na kachních buňkách. Horizontálnímu způsobu šíření brání dodržování veterinárně hygienických opatření při výskytu infekčních nemocí (zejména oddělený chov různých věkových kategorií kura a vodní drůbeže). Důležité je také používání sterilních injekčních jehel při zdravotních zkouškách a vakcinaci.\n\nSpecifická imunoprofylaxe se provádí olejovými inaktivovanými vakcínami, které se aplikují v období mezi 14.-18. týdnem věku kuřic (nejpozději 3 týdny před začátkem snášky). Vakcíny chrání celoživotně před infekcí a redukují množství vylučovaného viru. Hemaglutinační postvakcinační protilátky se přenášejí ve vysokém titru na potomstvo vakcinovaných nosnic a chrání je v prvních týdnech života před infekcí.\n\n"}
{"id": "522897", "url": "https://cs.wikipedia.org/wiki?curid=522897", "title": "Boy", "text": "Boy\n\nBoy může být:\n\n\n\n\n\n\n\n"}
{"id": "522901", "url": "https://cs.wikipedia.org/wiki?curid=522901", "title": "Liliochvostec himálajský", "text": "Liliochvostec himálajský\n\nLiliochvostec himálajský (\"Eremurus himalaicus\") je druh rostlin patřící do čeledě asfodelovité (\"Asphodelaceae\"). Rostlina dorůstá výšky 120-150 cm. Liliochvostec himálajský byl objeven roku 1811 v pohoří severozápadního Himálaje. Zásobním orgánem je horizontálně se rozrůstající, jednoletý hvězdicovitý útvar složený z 5-8 samostatných kořenů s růstovým vrcholem. Jednodivé kořeny nemají pupeny a po oddělení od vzrostného vrcholu nejsou schopny vytvořit rostlinu. Brzy na jaře vyrůstá mohutná růžice listů dlouhých 50-60 cm. V květnu se objevuje květní stvol s mnoha květy. Zásobní orgány jsou mrazuvzdorné.\n\nTento druh rostlin lze použít jako okrasné rostliny.\n\nPři pěstování v mírném pásmu (ČR) se daří na slunci. Vhodná je propustná půda. Nesná­ší přemokření během vegetačního klidu. Růstový vrchol se umísťuje 2-4 cm pod povrch půdy. \n\n"}
{"id": "522903", "url": "https://cs.wikipedia.org/wiki?curid=522903", "title": "Jiří Fridrich Pruský", "text": "Jiří Fridrich Pruský\n\nJiří Fridrich princ Pruský ( \"Georg Friedrich Prinz von Preußen\", * 10. června 1976 v Brémách) je současný představitel dynastie Hohenzollernů. Po dvouleté vojenské službě studoval ekonomii na\nVysoké škole báňské ve Freibergu. Dnes žije v Berlíně.\n\nJiří Fridrich Ferdinand je syn pruského prince Ludvíka Ferdinanda ml. (1944–1977). Matkou je hraběnka Donata von Castell-Rüdenhausen (1950–2015). Je prapravnukem posledního německého císaře a pruského krále Viléma II. (1859–1941; vládl od 1888 do 1918). Má mladší sestru Cornelii-Cécilii.\n\nKrátce po jeho prvních narozeninách mu zemřel otec na následky nehody, která nastala v průběhu vojenské služby.\n\nJiří Fridrich strávil dětství a mládí s jeho sourozenci v sídle rodičů ve Fischerhude u Brém. Navštěvoval gymnázium v Brémách a poté v Oldenburgu. Po studiu na Glenalmond College u Aberdeenu ve Skotsku odmaturoval. Po dvouleté službě v Mittenwaldu u horských myslivců – dnes je kapitán v záloze – studoval Jiří Fridrich na Vysoké škole báňské ve Freibergu v Sasku.\n\nPo smrti dědečka Ludvíka Ferdinanda st. 25. září 1994 se stal podle dynastických pravidel hlavou hohenzollernské dynastie a tím pro německé monarchisty následníkem na německý a pruský trůn.\n\nDne 27. srpna 2011 se v Postupimi oženil s kněžnou Sophií von Isenburg.\n\n20. ledna 2013 se páru narodila dvojčata, princové Karel Fridrich a Ludvík Ferdinand. Dne 2. dubna 2015 se v Brémách páru narodila dcera Emma Marie.\n\nJiří Fridrich je předseda představenstva nadace princeziny Kiry Pruské a čestný předseda spolku Německo-amerických klubů, patronem berlínské společnosti provozujícií kasina a kromě toho od června 2005 také předseda berlínského kuratoria Německé nadace pro památkovou péči. Hodlá znovu postavit v Berlíně muzeum Hohenzollernů, které bylo během druhé světové války zničeno (Zámek Monbijou).\n\n"}
{"id": "522911", "url": "https://cs.wikipedia.org/wiki?curid=522911", "title": "Don Brewer", "text": "Don Brewer\n\nDon Brewer (3. září 1948 Flint, Michigan) je bubeník americké rockové skupiny Grand Funk Railroad.\n\nBrewer se narodil ve městě Flint, Michigan 3. září 1948 a absolvoval Swartz Creek High School.\n\nBrewer hrál již ve dvanácti letech ve své první skupině zvané \"The Red Devils\". Poté se připojil ke skupině \"Jazzmasters\", kde hrál na bicí a zpíval. V roce 1964 Brewer společně s bývalým disc-jockeyem Terry Knightem a baskytarisou Herm Jacksonem, kytaristou Curte Johnsonem a klávesistou Bobby Caldwellem založili formaci Terry Knight and the Pack. V roce 1967, po odchodu Johnsona z Terry Knight and the Pack, nastoupil nový kytarista Mark Farner.\n\nV roce 1968 Brewer opustil společně s Markem Farnerem skupinu Terry Knight, spojili se s Mel Schacherem a založili Grand Funk Railroad. Terryho Knighta si najali jako managera. V roce 1973 Grand Funk vydali album \"We're An American Band\", obsahující hit \"We're An American Band\". Tato skladba, napsaná Brewerem, se stala jejich prvním singlem, který dosáhl pozice #1 v hitparádě. Od té doby byla píseň nahrána mnohými umělci. Vedle hry na bicí v Grand Funk, Brewer často zpíval sólově v mnoha skladbách. Je to zřejmé třeba v první a třetí sloce písně \"Some Kind Of Wonderful\". Brewer zpíval ve skupině vedoucí vokál jako baryton, zatímco Mark Farner jako tenor.\n\nV roce 1977, po prvním rozpadu Grand Funk, Brewer a bývalí spoluhráči z Grand Funk, Mel Schacher a Craig Frost založili novou skupinu, která se jmenovala \"Flint\" a před svým rozpadem vydala jediné album. V roce 1981 Brewer a Farner znovuoživili Grand Funk a jejich album dobylo žebříček časopisu Billboard. O dva roky později se znovu rozešli a Brewer se připojil k Bob Seger's Silver Bullet Band. Působil též v dalších hudebních projektech, včetně produkce pro skupinu The Godz. V roce 1996 se Brewer, Schacher a Farner znovu sešli ve skupině Grand Funk. Farner se na konci roku 1998 rozhodl opustit skupinu a věnovat se sólové kariéře. V roce 2000 se Brewerovi a Schacherovi přidali zpěvák Max Carl, bývalý člen Kiss kytarista Bruce Kulick a klávesista Tim Cashion.\n\nBrewer se účastnil v projektu Classic Rock Drum Solos, sólem na bicí z koncertu, kdy Grand Funk Railroad hráli na zcela zaplněném stadionu Shea Stadium. V roce 2000 byl Don časopisem \"Modern Drummer\" označen jako jeden z nejvlivnějších bubeníků v historii rocku. V roce 2006 se Brewer připojil k Silver Bullet Band na jejich červencové turné a hrál s nimi poprvé od jejich turné v roce 1983.\n"}
{"id": "522919", "url": "https://cs.wikipedia.org/wiki?curid=522919", "title": "Přeléhavé semeno", "text": "Přeléhavé semeno\n\nPřeléhavé semeno je semeno, které vyklíčí až za rok po vysetí. Jedná se o semena dřevin, většinou keřů (skalník), nebo stromů (lípa a habr), ale i bylin (prvosenka). Některá semena k urychlení klíčivosti lze krátkodobě stratifikovat – semena částečně přeléhavá. Semeno je přeléhavé, klíčí až druhým rokem po jednoroční stratifikaci.\n"}
{"id": "522922", "url": "https://cs.wikipedia.org/wiki?curid=522922", "title": "František Chalupa (spisovatel)", "text": "František Chalupa (spisovatel)\n\nFrantišek Chalupa (30. prosince 1857 Kralice u Uhlířských Janovic – 1. ledna 1890 Praha) byl český básník, spisovatel, novinář a překladatel. Používal i pseudonym Václav Jalovec.\n\nVystudoval gymnázium v Hradci Králové, kde patřil k nejlepším studentům. Uměl dobře latinsky a řecky, ale naučil se i rusky a polsky, překládal a psal první básně. Profesoři mu doporučovali, aby po maturitě pokračoval ve studiu klasické filologie, otec si naopak přál, aby se stal knězem. František ale toužil vyniknout v literatuře – chtěl se stát učitelem, básníkem, literárním historikem a překladatelem. Aby své plány naplnil, odjel roku 1877 do Prahy, kde se zapsal na filozofickou fakultu.\n\nPrvní rok v Praze byl krušný. Neměl téměř žádné peníze, protože ho otec odmítl podporovat. Přesto vedle studia a soukromého doučování literárně tvořil a účastnil se činnosti Umělecké besedy. Umělci, se kterými se scházel například v restauraci U Myslíků nebo v kavárně Slávie, mu žertovně říkali „ruský mužik” – na rozdíl od ostatních byl rozvážný, umírněný, usedlý, ale i neupravený, s velmi onošeným oblečením. Neměl velké sebevědomí a nerad se svěřoval se soukromými záležitostmi.\n\nPo roce pražského pobytu se jeho situace začala zlepšovat. Za studii o Epiktétově filozofii vyhrál cenu 40 zlatých a jeho literární tvorba se stala známější. Uveřejňoval fejetony, povídky a básně, psal recenze uměleckých děl, překládal z ruštiny, polštiny a latiny a pokračoval ve studiu.\n\nV dubnu 1880 se stal šéfredaktorem časopisu \"Ruch\", kterým zůstal do roku 1882. Bylo to jeho nejplodnější období. Do \"Ruchu\" psal množství příspěvků, v některých číslech i víc než polovinu, a to pod vlastním jménem i pod pseudonymy. Několik básnických i prozaických prací vydal i knižně. Psal také kratší zprávy, nekrology a studie do dalších časopisů.\n\nPo roce 1886 se dostal do osobní i tvůrčí krize. Jeho tělesné i duševní zdraví ochabovalo, vytrácela se chuť k práci a problémy k vlastní škodě řešil alkoholem. Možná se nedokázal vyrovnat s rychlým úspěchem, kterého v Praze dosáhl, možná měl jiné soukromé důvody, se kterými se nesvěřoval. Zemřel ve věku 31 let po několikaletém viditelném úpadku.\n\nChalupa byl činný jako básník, překladatel poezie, novinář a zčásti i literární historik.\n\nJako překladatel nepostupoval systematicky, ale vybíral si jednotlivé básně, které se mu líbily. Překlady uveřejňoval v časopisech \"Ruch\" a \"Světozor\". K jeho nejoblíbenějším autorům patřil ruský Samsonov, který popisoval upadající, zoufalé hrdiny. Překlady vyšly roku 1884 ve sbírkách \"Kvítí z ruských luhů\" a \"Niva\".\n\nJeho vlastní básnická tvorba se inspirovala ruskou epikou. Verš je bohatý a rytmický, trochu jednotvárný, ale s velkou citovou hloubkou. První větší dílo, epickou báseň \"Záviš\", uveřejnil roku 1882 v \"Poetických besedách\". V roce 1889 vyšly v \"Salonní bibliotéce\" \"Zpěvy bohatýrské\".\n\nPsal i povídky, s náměty z venkova a historie. Měly charakter lidové četby, snažil se psát pro široké vrstvy. Roku 1886 vydal knihu \"Naše ves jindy a dnes\".\n\nChtěl se stát i literárním historikem, ale velkých výsledků nedosáhl. Do této oblasti se dají zařadit studie:\n\nOceňovaný byl i za kratší životopisné články a nekrology, pro které se mu často dařilo vyhledat zajímavé, nepříliš známé informace.\n\n\n"}
{"id": "522927", "url": "https://cs.wikipedia.org/wiki?curid=522927", "title": "Houpací síť", "text": "Houpací síť\n\nHoupací síť, někdy též hamaka nebo hamak (ze španělského výrazu přejatého od indiánů kmene Taíno – původních obyvatel ostrova Haiti, kde znamenal rybářskou síť) je závěsné lůžko, sloužící k odpočinku a relaxaci. V minulosti byla užívána především posádkami lodí, kterým umožnila relativně pohodlný odpočinek s minimem nároku na prostor (ve srovnání se standardními lůžky). Pro její malou hmotnost ji používali i cestovatelé.\nV současnosti je užívána především k relaxaci.\n\nPravlastí houpacích sítí je Střední a Jižní Amerika, kde je tamější indiáni používali na ochranu před přenašeči chorob a jinými pozemními živočichy, jako jsou kousaví mravenci, hadi a podobně.\n\nEvropany seznámil s houpacími sítěmi Kryštof Kolumbus, který je přivezl z ostrovů nazývaných dnes Bahamy.\n\nVe spisu Ahmada Ibn Fadlána (vyslance bagdádského kalifa) z roku 922 je zmíněno tradiční použití hamak v lodích Normanů/Varjagů.\n"}
{"id": "522931", "url": "https://cs.wikipedia.org/wiki?curid=522931", "title": "Hahnenkamm", "text": "Hahnenkamm\n\nHahnenkamm je název hory, ale také název sjezdu, který je považován za nejnáročnější sjezd vůbec. Nachází se v Rakousku nad městem Kitzbühel.\n\nHora je vysoká 1712 metrů a z jejího vrcholu je každoročně startován sjezd. Od Prahy je vzdálen 420 kilometrů a je součástí areálu, se 170 kilometry sjezdovek tří úrovní a 55 kabinovými nebo sedačkovými lanovkami.\n\nSlavný sjezd, který se jezdí od roku 1940 měří 3312 metrů a převýšení činí 860 metrů. Nejstrmější místo sjezdu má sklon 85 %. Nejvíce vítězství v tomto závodě má na kontě švýcarský lyžař Didier Cuche, který zde ve své kariéře dokázal triumfovat již pětkrát, z toho třikrát v řadě.\n\nSeznam vítězů sjezdu na Hahnenkammu a jejich dosažené časy:\n\n\n"}
{"id": "522941", "url": "https://cs.wikipedia.org/wiki?curid=522941", "title": "Automotive Industries", "text": "Automotive Industries\n\nAutomotive Industries Ltd. (: תעשיות רכב נצרת עלית, תע\"ר, \"Ta'asjot rechev Naceret ilit\") je izraelská automobilka zabývající se zejména výrobou automobilů pro izraelské bezpečnostní složky.\n\nSídlo společnosti je ve městě Nazaret. Automobilka byla založena v roce 1966 a zabývala se výrobou dvoudveřových čtyřmístných terénních automobilů s komponenty vozů Jeep. K pohonu těchto vozů sloužil čtyřlitrový motor o výkonu 182 koní. Většina těchto vozů byla odebrána izraelskou armádou, některé byly vyvezeny do Afriky nebo Střední Ameriky. Od roku 2002 se automobilka zabývá výrobou typu Storm, který technicky vychází z vozu Jeep Wrangler.\n\n"}
{"id": "522946", "url": "https://cs.wikipedia.org/wiki?curid=522946", "title": "Jednoduchý systém transliterace bulharštiny", "text": "Jednoduchý systém transliterace bulharštiny\n\nJednoduchý systém transliterace bulharštiny ( \"Streamlined System\") je angloorientovaný systém přepisu bulharské abecedy, vytvořený Ljubomirem Ivanovem v Ústavu matematiky a informatiky Bulharské akademie věd roku 1995. Je definován v následující tabulce:\n\nJednoduchý systém byl přijat i OSN v roce 2012 a pro úřední USA a Velké Británii užíváním, BGN a PCGN v roce 2013. \n\nSystém byl původně vyvinut pro transliteraci bulharských geografických názvů v Antarktidě do latinky a byl schválen Komisi pro bulharská antarktická jména dne 2. března 2005. Následně byl systém schválen bulharskou vládou jako oficiální systém transliterace bulharštiny. Měl by být používán ve všech dokladech totožnosti, u dopravních značek, u názvů ulic, v oficiálních informačních systémech a databázích, na internetových stránkách místních úřadů atd. Nakonec se Jednoduchý systém stal součástí bulharských právních předpisů a byl zahrnut do Zákona o transliteraci, který byl přijat v roce 2009.\n\nIvanov navrhuje, aby využil svého přístupu k přepisu i pro ostatní cyrilicí, zejména ruské abecedy.\n\nJednoduchý systém byl navržen s cílem dosáhnout optimální rovnováhy mezi těmito částečně se překrývajícími a částečně protichůdnými prioritami:\n\n\n\n\nBylo navrženo změnit Jednoduchý systém tak, že bulharské písmena Ъ a Ц budou transliterovaná jako \"Ă\" a \"TZ\", resp. Nicméně, tyto návrhy nezískaly širší podporu a nebyly přijaty k úřednímu použití.\n\nSystém není reverzibilní, protože А, Ж, Й, Ц, Ш, Щ, Ю, Я jsou transliterována stejným způsobem, jako Ъ, ЗХ, Ь, ТС, СХ, ШТ, ЙУ, ЙА. Je navržena jedna reverzibilní varianta systému L. Ivanovem, D. Skordevem a D. Dobrevem, která má být používána ve zvláštních případech, kde je prioritou přesné vyhledávání bulharských slov z jejich latinských verzí. Zde jsou písmena a kombinace písmen Ъ, Ь, ЗХ, ЙА, ЙУ, СХ, ТС, ТШ, ТЩ, ШТ, ШЦ transliterována jako \"`A\", \"`Y\", \"Z|H\", \"Y|A\", \"Y|U\", \"S|H\", \"T|S\", \"T|SH\", \"T|SHT\", \"SH|T\", \"SH|TS\".\n\nJednoduchý systém je založen na přepisu zaměřeném na anglický jazyk s využitím globální role \"lingua franca\" angličtiny. Podobný posun směrem k angloorientované transliteraci se vyskytuje i u jiných variant cyrilice, zejména u ruské a ukrajinské, a do jisté míry i makedonské.\n\nJednoduchý systém je podobný bývalé systému BGN/PCGN z roku 1952 pro latinizaci bulharštiny, který je byl úředně platný v USA a Velké Británii až do roku 2013. . Zatímco anglo-americký systém transliteruje bulharská písmena Х, Ь a Ъ jako \"KH\", \"’\" (apostrof) a \"Ŭ\", Jednoduchý systém používá místo toho \"H\", \"Y\" a \"A\".\n\nJiný podobný systém, který nebyl přijat k oficiálnímu použití v Bulharsku, je systém A. Dancheva, M. Holmana, E. Savové a M. Dimové, kde se transliterují bulharská písmena У a Ъ jako \"OU\" a \"U\", zatímco Jednoduchý systém používá za tímto účelem \"U\" a \"A\".\nPro přepis do češtiny se používá jiný přepis, než tento Jednoduchý, odlišující se zejména použitím diakritických háčků, užitím „J“ (nikoliv „Y“) na místě „Й“ a podobně, jak je popsáno v článku o bulharštině.\n\n"}
{"id": "522950", "url": "https://cs.wikipedia.org/wiki?curid=522950", "title": "Miloslav Holub", "text": "Miloslav Holub\n\nMiloslav Holub (27. února 1915 v Běchovicích – 12. března 1999 v Ostravě) byl český herec, režisér, divadelní ředitel a pedagog.\n\nMiloslav Holub se narodil v době první světové války 27. února 1915 jako druhorozený syn řídícího učitele Václava Holuba a jeho ženy Marie (rozené Leflerové). Místem jeho narození se stala obec Běchovice ležící na východních hranicích Prahy (a od roku 1974 připojená k Praze). V Běchovicích prožil celé své dětství a mládí v prostředí trojtřídní venkovské školy, kterou dal postavit jeho dědeček Václav Lefler (povoláním kovář, který se stal starostou obce), a kde jeho otec (původem z Drahoňova Újezdu na Zbirožsku) působil od svých učitelských prvopočátků až do odchodu do důchodu. Vedle svého učitelského povolání byl jeho otec rovněž výraznou kulturní osobností obce a zapáleným ochotníkem, který jako režisér a organizátor vedl místní ochotnický soubor. Zásluhou otce se jako teprve pětiletý objevuje poprvé na jevišti. Stalo se tak v pohádce \"Za živa do nebe\", kde si zahrál čertíka. V pozdějších letech pomáhal svému otci v různých funkcích při přípravách představení a čím dál častěji byl obsazován i do rolí. Divadlu tak byl nablízku po celou dobu svého studia na základní škole a později na i gymnáziu. Již v době studia na gymnáziu v Českém Brodě byl rozhodnut věnovat se hereckému povolání, dokonce chtěl kvůli tomu přerušit své studium na gymnáziu. Jeho rozhodnutí se však nesetkalo s pochopením otce, který by rád svého syna viděl na studiích medicíny. Nakonec od svého úmyslu přerušit studium ustoupil a úspěšně na českobrodském gymnáziu odmaturoval. Sám po letech na svůj spor s otcem zavzpomínal: \n\nPo vykonání maturitní zkoušky se vydal zkusit štěstí ke zkouškám na dramatické oddělení pražské konzervatoře. Před přijímací komisí recitoval Bezručova Bernarda Žára a jeho Slezské lesy a Wolkerovy Žně. Po úspěšně složené přijímací zkoušce nastoupil v roce 1936 na konzervatoř ke studiu herectví. Mezi jeho pedagogy, kteří jej nejvíce ovlivnili, nalezneme taková jména českého divadla jako Jiří Plachý, Anna Iblová nebo Milan Svoboda. Vedení školy mu umožnilo kontrahovat první a druhý ročník, čímž zkrátil dobu svého studia o jeden rok. Od samého začátku studia na konzervatoři se objevoval ve školních představeních. První Holubovou školní rolí byl šumař Valenta v Tylově \"Paličově dceři\". Následovala role Zbyška ve hře polské autorky Gabriely Zapolské \"Morálka paní Dulské\". „\"Konzervatoristé udělili svou Morálkou paní Dulské lekci mnohým již usazeným hercům velkých scén, neboť dovedli vložit do známé komedie několik nových tónů a jako celek vyladili představení nad hranicemi realistického pojetí. Režisér Svoboda nepotlačil přirozený sklon jednotlivých hereckých projevů. Jinému představení snad by bylo proto možno vytknout roztříštěnost, ale právě v tomto večeru, kdy v hledišti sedí divadelníci, hledajíce v absolventském dorostu nové lidi, to bylo na prospěch skutečným talentům.\"“ Tato slova chvály o představení si můžeme přečíst v recenzi uveřejněné v dobovém tisku.\n\nV posledních dvou ročnících mu bylo jako elévovi umožněno vystupovat v menších rolích v inscenacích Národního divadla. V průběhu dvou let dostal na prknech naší první scény celkem čtrnáct hereckých příležitostí, a to pod vedením takových režisérů jakými byli Jiří Frejka, Karel Dostal, Vojta Novák, Aleš Podhorský nebo Jan Bor. Jeho hereckými kolegy se v nich stávají takové osobnosti českého divadla jako Jaroslav Průcha, Zdeněk Štěpánek, Saša Rašilov, Eduard Kohout, Bedřich Karen, Jan Pivec, František Smolík, Ladislav Pešek, Stanislav Neumann nebo Hugo Haas. S mnohými z nich navázal i osobní přátelství, která vydržela až do konce života.\n\nJako absolventské představení ročníku Miloslava Holuba byla vedoucím pedagogem režisérem Milanem Svobodou zvolena hra americké autorky Lillian Hellmanové \"Vražedná lež\". Příběh, který autorka napsala na základě skutečných událostí, nás zavádí do dívčího ústavu, kde jedna z chovanek se rozhodne své „nespravedlivé“ potrestání pomstít tak, že lží veřejně zdiskredituje dvě vedoucí ústavu, když je obviní z lesbického vztahu a zapříčiní tak smrt jedné z nich. Holub zde ztělesnil jedinou mužskou roli v příběhu – doktora Cardina, snoubence jedné z obviněných žen. Jeho výkon neušel pozornosti recenzenta v dobovém tisku, který o jeho výkonu napsal: „\"interpret ji obdařil značnou pozorností a překvapující civilností a jistotou, rozvážností v konverzaci i ve vzrušeném dialogu, vyspělým k prohloubení charakteristiky směřujícím výrazem\"“. Studium na konzervatoři zakončil Miloslav Holub v roce 1939 absolutoriem a hned vzápětí přišly první nabídky na angažmá.\n\nZpočátku působil jako herec a režisér v Pardubicích, krátce hrál i na Kladně, na konci 2. světové války se stal ředitelem pardubického divadla. V letech 1948 až 1949 krátce působil i v Brně (Svobodné divadlo, dnes Městské divadlo Brno), od roku 1949 až do roku 1986 hrál a režíroval ve Státním divadle v Ostravě, kde v letech 1954 až 1956 zastával pozici jeho uměleckého ředitele. Často spolupracoval s ostravskými studii Československého rozhlasu a Československé televize, vyučoval i na Ostravské konzervatoři, kde vedl její hudebně dramatické oddělení, které pomáhal založit.\n\nVe filmu se začal Miloslav Holub objevovat od druhé poloviny 40. let 20. století a za svou dlouhou kariéru v něm vytvořil na čtyři desítky rolí. Poprvé se filmovým divákům představil ještě jako člen Východočeského národního divadla v Pardubicích. To se psal rok 1947 a režisér Jiří Weiss jej obsadil do role vraždícího poštmistra Johanna Zeislera ve válečném dramatu \"Uloupená hranice\". Další nabídky z barrandovského studia na sebe nenechaly dlouho čekat. Po menších rolích ve filmech \"Pan Habětín odchází\" (1949), \"Poslední výstřel\" (1950) a \"Zocelení\" (1950) mu režisér Martin Frič nabídl další zajímavou a opět zápornou roli gestapáka Antona Dönnerta ve filmu \"Past\" (1950). Následovala celá řada více či méně zajímavých filmových rolí. Další výraznou rolí se stal polesný Paleček, titulní postava ve filmu \"Král Šumavy\" (1959) režiséra Karla Kachyni. Samostatnou kapitolou jeho filmové práce se stala dlouholetá spolupráce s režisérem Karlem Zemanem. Když začal Karel Zeman připravovat svůj druhý hraný celovečerní film Vynález zkázy (1958) a hledal vhodného interpreta pro roli hraběte Artigase, pozval si na kamerové zkoušky do Gottwaldova na základě jeho předchozích filmových prací i Miloslava Holuba. Výsledkem zkoušky byla uzavřená smlouva a začátek dlouholeté spolupráce, která postupně přerostla v přátelství. Miloslav Holub je jediným českým hercem, který se objevil takřka ve všech hraných filmech tohoto filmového tvůrce. Vedle již zmíněného Vynálezu zkázy jsou to \"Baron Prášil\" (1962), \"Bláznova kronika\" (1964), \"Ukradená vzducholoď\" (1966) a \"Na kometě\" (1970). O osobě Karla Zemana a jeho práci se vyjádřil takto: \n\nNa konci šedesátých let spolupracoval na dvou filmech, které na dalších dvacet let skončily v trezoru a do distribuce se dostaly až po listopadu 1989. Prvním z nich je hraný debut české dokumentaristky Drahomíry Vihanové \"Zabitá neděle\" (1969), druhým pak komorní psychologické drama \"Ucho\" (1970) režiséra Karla Kachyni. Poslední filmovou rolí Miloslava Holuba se stal soused Domorák ve slovenském hudebním filmu \"Fontána pro Zuzanu\" (1985). V roce 1987 se na plátnech kin objevil ještě snímek Juraje Jakubiska \"Pehavý Max a strašidlá\", který je však pouze filmovou verzí sedmidílného televizního seriálu \"Teta\".\n\nKdyž v posledním dni roku 1955 zahajovalo vysílání ostravské studio Československé televize byl Miloslav Holub prvním umělcem, který se objevil na televizní obrazovce. Vysílání zahájil přednesem básně Petra Bezruče Ostrava. Na své televizní začátky zavzpomínal v roce 1966 v rozhovoru pro Týdeník Československá televize:\n\n\n\n\n\n\n\n\n\n\n"}
{"id": "522955", "url": "https://cs.wikipedia.org/wiki?curid=522955", "title": "Den svatého Valentýna", "text": "Den svatého Valentýna\n\nDen svatého Valentýna (zkráceně také Valentýn) se slaví v anglosaských a dalších zemích každoročně 14. února jako svátek lásky a náklonnosti mezi intimními partnery. Je to den, kdy se tradičně posílají dárky, květiny, cukrovinky a pohlednice s tematikou stylizovaného srdce, jako symbolu lásky. V poslední době se tento svátek šíří i v kontinentální Evropě, do určité míry z komerčních důvodů.\n\nSvátek je pravděpodobně odvozen od svátku Lupercalia slaveném ve starověkém Římě. V předvečer tohoto dne byly do „urny lásky“ vloženy lístečky se jmény dívek. Každý mladý muž potom tahal lísteček a dívka, jejíž jméno si vytáhl, se měla stát jeho „miláčkem“ v následujícím roce.\n\nLegenda také říká, že tento den začal být známý jako Den svatého Valentýna až díky knězi Valentýnovi. Claudius II., vládce Říma, zakazoval svým vojákům, aby se ženili nebo jen zasnubovali. Bál se, že by chtěli zůstat doma u svých rodin a nešli do boje. Valentýn vzdoroval vládci a tajně oddával mladé páry. Byl zatčen a později popraven 14. února. Svátek Luprecalia splynul s oslavami mučednictví Svatého Valentýna a vznikl romantický svátek, který je nyní 14. února slaven. \n\nK Valentýnu se váže celá řada zvyků, které pomalu pronikají i do českého prostředí – a to zejména pod tlakem obchodníků. Jedná se především o společnou oslavu svátku zamilovanými páry, darování valentýnských přáníček – vyznání lásky (tzv. Valentýnky) nebo uzamykání zámečků lásky, které původně s Valentýnem ale téměř nesouvisí. Není bez zajímavosti, že právě období Valentýna každoročně zvedá poptávku po visacích zámcích, na což reagují také výrobci, kteří nabízí visací zámečky s valentýnskými motivy.\n\n\n"}
{"id": "522973", "url": "https://cs.wikipedia.org/wiki?curid=522973", "title": "Jukola", "text": "Jukola\n\nJukola je pokrm z ryb připravovaný původními obyvateli Sibiře, Ruského dálného východu a také Severní Ameriky (Aljaška, Grónsko). Slovo jukola pochází z jazyka Evenků.\n\nJukola se nejčastěji připravuje z tenkých plátků rybího masa (hlavně losos), které se suší na slunci či udí nad ohněm pověšené na dřevěných tyčích. Po usušení se plátky masa svážou do velkých svazků. Plátky ryb musí být tenké a nepotrhané. Pokud jsou plátky tlustší a potrhané, dlouho drží vlhkost a ryba pak může zplesnivět. Kromě plátků rybího masa se také připravují celé, nenaporcované ryby. \n\nTakto připravovaná ryba se dlouho nekazí, dobře zažene hlad a nezpůsobuje žízeň. Používá se také ke krmení saňových psů, při cestách se psím spŕežením jsou cestující vybaveni zásobami jukoly, která je lehká a výživná.\n\n\n"}
{"id": "522981", "url": "https://cs.wikipedia.org/wiki?curid=522981", "title": "Alvis TC21", "text": "Alvis TC21\n\nAlvis TC21 byl sportovní automobil, který vyráběla britská automobilka Alvis v letech 1953 až 1955. Celkem bylo vyrobeno 7576 vozů. Nahradil vůz Alvis TA21 a jeho nástupcem byl Alvis TC108G.\n\nJednalo se o poslední automobil Alvis, který měl předválečnou karoserii. Vůz byl poháněn třílitrovým šestiválcem přeplňovaným dvojicí karburátorů o výkonu 74,3 kW. Karoserie byla čtyřdveřový sedan. \n\nMaximální rychlost byla 161,1 km/h a zrychlení na sto za 15,4 sekundy. Spotřeba se pohybovala okolo 13 litrů na 100 km.\n"}
{"id": "522982", "url": "https://cs.wikipedia.org/wiki?curid=522982", "title": "Jimmy Cobb", "text": "Jimmy Cobb\n\nJimmy Cobb (* 20. ledna 1929) je americký jazzový bubeník. Proslavil se hlavně svou spoluprací s trumpetistou Milesem Davisem. Bubnuje na albu \"Kind of Blue\" (1959), které je považováno za jedno z nejzásadnějších jazzových alb vůbec. Jimmy Cobb je také posledním dosud žijícím hudebníkem, který se účastnil této nahrávací session. Jimmy Cobb také bubnuje na jiných slavných deskách Milese Davise: \"Sketches of Spain\", \"Someday My Prince Will Come\", \"Live at Carnegie Hall\", \"Live at the Blackhawk\", \"Porgy and Bess\" a Sorcerer.\n\nHrál s celou řadou slavných jazzových hudebníků, jakými byli například: Dinah Washington, Clark Terry, Cannonball Adderley, Dizzy Gillespie, John Coltrane, Sarah Vaughan, Billie Holiday, Stan Getz, Wes Montgomery a mnoho dalších.\n"}
{"id": "522985", "url": "https://cs.wikipedia.org/wiki?curid=522985", "title": "Teddy Sheringham", "text": "Teddy Sheringham\n\nEdward Paul \"Teddy\" Sheringham MBE (* 2. dubna 1966, Highams Park, Londýn) je bývalý anglický fotbalový útočník a otec fotbalisty Charlie Sheringhama. Během kariéry dosáhl na klubové úrovni mnoha úspěchů, hlavně 'The Treble' (zisk tří domácích trofejí) s Manchestrem United. Také reprezentoval na mezinárodní úrovni Anglii.\n\nV sezóně 1992/93 byl nejlepším střelcem Premier League.\n"}
{"id": "522995", "url": "https://cs.wikipedia.org/wiki?curid=522995", "title": "Mildred McDanielová", "text": "Mildred McDanielová\n\nMildred Louise McDanielová-Singletonová (4. listopadu 1933, Atlanta – 30. září 2004, Pasadena) byla americká atletka, která se specializovala na skok do výšky.\n\nV roce 1955 vybojovala zlatou medaili na druhých Panamerických hrách v Ciudad de México. O rok později získala na letních olympijských hrách v australském Melbourne zlatou medaili. Ve finále překonala 176 cm. Tímto skokem vytvořila nový olympijský a světový rekord, když o jeden cm překonala tehdejší světový rekord Rumunky Jolandy Balaşové. O stříbrné medaile se podělily Britka Thelma Hopkinsová a sovětská výškařka Maria Pisarevová, které shodně překonaly napoprvé 167 cm. Podobně si vedla také Švédka Gunhild Larkingová, ta však měla horší technický zápis na předchozích výškách a obsadila čtvrté místo.\n\nAtletickou kariéru ukončila v roce 1957.\n\n"}
{"id": "522999", "url": "https://cs.wikipedia.org/wiki?curid=522999", "title": "Král Artuš", "text": "Král Artuš\n\nKrál Artuš ( \"Arthur\") je legendární britský panovník 5. a raného 6. století, který dle středověkých dějepisců a romancí vedl obranu Velké Británie proti Sasům na počátku 6. století. Detaily jeho života jsou převážně díly lidové a literární tvořivosti; současní historici zpochybňují samotnou existenci této postavy. Vzácné zmínky o něm nacházíme například v \"Annales Cambriae\", \"Historia Brittonum\" a spisech sv. Gildy. Jeho jméno se objevuje také ve středověké poezii, například v básni \"Y Gododdin\". Své sídlo měl podle legendy na hradě Kamelot.\n\nPostava legendárního Artuše se dostala do mezinárodního povědomí především díky populárnímu dílu Geoffreyho z Monmouthu \"Historia Regum Britanniae\" (\"Historie britských králů\") z 12. století. Objevuje se ovšem i v některých dřívějších velšských a bretaňských příbězích a básních; v těchto dílech je obvykle líčen jako mocný válečník bránící Británii před lidskými i nadpřirozenými nepřáteli, nebo jako kouzelná postava, někdy spojovaná s velšským zásvětím Annwn. Nakolik byla Monmouthova \"Historie\" (dokončená přibližně 1135) směsicí starších pramenů a nakolik plodem jeho představivosti, není známo.\n\nAčkoliv se náměty, události a postavy zachycené v jednotlivých zpracováních artušovské legendy často zásadně liší a neexistuje její kanonická verze, Monmouthův král Artuš často sloužil jako vzor pro pozdější příběhy. V jeho díle je Artuš vyobrazen jako král, který porazil Sasy a vytvořil impérium ovládající Velkou Británii, Irsko, Island, Norsko a Galii. Mnoho prvků a událostí, považovaných dnes za základní součásti artušovského příběhu, se objevuje právě v \"Historii\", a to včetně Artušova otce Uthera Pendragona, čaroděje Merlina, Artušovy manželky Guinevery, meče Excaliburu, Artušova početí na Tintagelu, závěrečného boje s Mordredem u Camlanny a Artušova posledního odpočinku na Avalonu. Ve 12. století přidal francouzský básník Chrétien de Troyes k legendě postavu Lancelota a motiv putování za Svatým grálem; jeho dílo položilo základy žánru artušovské romance, který tvořil významný proud ve středověké literatuře. V těchto příbězích, pocházejících často z Francie, se vyprávění soustřeďuje nejen na postavu Artuše samotného, nýbrž i na jiné postavy, například rytíře Kulatého stolu. Artušovská literatura hrála důležitou roli ve středověkém umění, její význam však v následujících stoletích zanikal; znovuobnovení zájmu se dočkala až v 19. století. Ve 21. století legenda nadále přežívá nejen v adaptacích literárních, ale i divadelních, filmových, televizních či komiksových.\n\nPrvní dochovaná zmínka o králi Artušovi pochází z latinského textu \" Historia Brittonum \" z 9. století, připisovaného v pozdějších rukopisech velšskému kleriku Nenniovi. Tento text je soupisem dvanácti bitev, vybojovaných Artušem a vrcholících bitvou o Mons Badonicus, nebo též horu Badon, při níž měl Artuš údajně vlastnoručně pobít 960 mužů. Nedávné studie nicméně zpochybňují důvěryhodnost díla \"Historia Brittonum\". Historické základy artušovské legendy tak i po dlouhé době zůstávají tématem odborné diskuze. Někteří vědci považují Artuše za skutečnou historickou osobnost: římsko-britského vůdce, bojujícího proti invazi Anglů a Sasů na přelomu 5. a 6. století; svá tvrzení opírají právě o \"Historii Brittonum\" a o \"Annales Cambriae (Velšské letopisy).\nTyto letopisy z 10. století také spojují Artuše s bitvou u hory Badon, kterou datují mezi léta 516 a 518. Kromě toho zmiňují i bitvu u Camlanny, v níž měl padnout jak Artuš, tak i Mordred, a která se měla odehrát mezi léty 537 a 539. Tento zápis byl často odborníky interpretován jako potvrzení \"Historie Brittonum\" a jako důkaz Artušovy účasti v bitvě u hory Badon. Nicméně pozdější výzkum zpochybnil tyto závěry. Bylo zjištěno, že \"Annales Cambriae\" vychází z kroniky, psané ve Walesu teprve od konce 8. století. Navíc kvůli složité historii Letopisů není možné dokázat, že již v té době byla jejich součástí Artušovská kronika. Předpokládá se spíše, že k nim byla připojena v průběhu 10. století a že dřívější verze \"Annales Cambriae\" tuto kroniku vůbec neobsahovaly. Samotný zápis o hoře Badon byl pak pravděpodobně převzat z díla \"Historia Brittonum\".\nPrávě nedostatek přesvědčivých důkazů pocházejících z raného středověku je důvodem, proč mnozí současní historici nezmiňují Artuše ve svých pracích o pořímské Británii. Z pohledu historika Thomase Charles-Edwardse, \"můžeme s ohledem na současný stav výzkumu říci, že docela dobře mohla existovat jistá historická osobnost jménem Artuš, [ale…] nemůžeme o ní říct nic podstatného\". Takovéto přiznání nedostatku informací se však objevilo teprve v nedávné době; dřívější generace historiků nebyly tak skeptické: například John Morris uspořádal svou knihu \"The Age of Arthur\" (Doba Artušova), zabývající se post-římskou Británii a Irskem, právě vzhledem k domnělému období vlády Artuše. I přesto se o historickém Artušovi zmiňuje pouze okrajově.\n\nJiní historici však tvrdí, že král Artuš ve skutečnosti nikdy neexistoval. Na Morrisovu \"Dobu Artušovu\" reagoval archeolog Nowell Myres poznámkou, že \"žádná postava na pomezí historie a mytologie nezpůsobila větší plýtvání časem historiků\" Gildavo polemické dílo \"De Excidio et Conquestu Britanniae\" (\"O zničení a dobytí Británie\") ze 6. století, tedy napsané ještě za života pamětníků bitvy u hory Badon, tuto bitvu skutečně zmiňuje, nezmiňuje se ovšem o nikom jménem Artuš. Stejně tak se o něm nezmiňuje ani Anglosaská kronika ani žádný jiný dochovaný rukopis vytvořený mezi léty 400 a 820. Král Artuš chybí také v \"Církevní historii národa Anglů\" Bedy Ctihodného z raného 8. století, ačkoliv i on zmiňuje bitvu u hory Badon. Historik David Dumville napsal: \"Domnívám se, že se ho [Artuše] můžeme snadno zbavit. Své místo v našich knihách o historii dluží historikům pracujícím metodou 'Není kouře bez ohně' ... věc se má ovšem tak, že neexistují historické důkazy o Artušovi; musíme jej vykázat z naší historie a – především – z titulů našich knih.\"\n\nDalší skupina odborníků se domnívá, že Artuš byl původně fiktivním hrdinou lidové slovesnosti – nebo snad napůl zapomenutým keltským bohem – kterému byly připsány skutečné činy z dávné minulosti. Jako potvrzení své teorie zmiňují paralelu s postavami kentských totemových koní-bohů Hengesta a Horsy, kteří se později dostali do kronik, když jim Beda přisoudil historickou úlohu v dobytí východní Británie Anglosasy v 5. století.\n\nPředmětem diskuze je i Artušův královský titul. Ani \"Historia\" ani \"Annales\" jej nenazývají \"\"rex\"\": místo toho jej titulují \"\"dux bellorum\"\" (válečný vůdce) a \"\"miles\"\" (voják). Jako jejich protiváha pak stojí středověké velšské texty (například \"Geraint, syn Erbina\"), které jej nazývají \"ameraudur\" (to odpovídá dnešnímu velšskému výrazu \"ymerawdwr\", překládanému jako \"císař\").\n\nHistorické prameny z post-římského období jsou vzácné, proto nelze očekávat konečnou odpověď ohledně Artušovy existence. Již od 12. století jsou některá místa a sídla označována jako \"artušovská\"; archeologové však považují za věrohodná pouze jména nalezená na nápisech obklopených odpovídajícím okolím. Takzvaný Artušův kámen, objevený roku 1998 v ruinách hradu Tintagel v Cornwallu byl obklopen takovýmto okolím, datovaným s jistotou do 6. století, a proto na krátko vyvolal vzrušení ve vědecké obci, později se však ukázal jako neprůkazný. Jiné nápisy zmiňující Artuše, včetně kříže z Glastonbury jsou zpochybněny jako možné padělky. Ačkoliv několik historických postav bylo považováno za možný předobraz Artuše, nebyl dosud nalezen žádný přesvědčivý důkaz pro tyto teorie.\n\nPůvod Artušova jména zůstává předmětem debaty. Někteří historici předpokládají, že se jedná o odvozeninu z římského \"nomen gentile\" (příjmení) \"Artōrius\" (v některých nářečích lidové latiny změněného na Arturius), jehož původ ovšem není znám (ač se někdy usuzuje na messapský či etruský původ). Bývá však poukazováno na skutečnost, že v raných latinsky psaných artušovských textech se jméno objevuje pouze ve formách \"Arthur\" či \"Arturus\", nikdy jako \"Artōrius\". Tento fakt ovšem nijak neodporuje teorii o latinském původu jména, neboť \"Artōrius\" by byl při převzetí Velšany (tedy autory těchto raných textů) nejspíše změněn na \"Art(h)ur\".\n\nPůvod jména bývá také vysvětlován jako derivát z britonského patronyma \"*Arto-rīg-ios\" (jehož kořen \"*arto-rīg-\" \"medvěd-král\" můžeme nalézt ve staroirském vlastním jménu \"Art-ri\") přes jeho latinizovanou formu Artōrius. Méně pravděpodobná je obecně rozšířená hypotéza o odvození z velšského \"arth\" \"medvěd\" + \"(g)wr\" \"člověk\" (v britonštině \"*Arto-uiros\"); ta ovšem naráží na fonologické nesrovnalosti—britonská složenina \"*Arto-uiros\" by byla s nejvyšší pravděpodobností převzata do starovelštiny jako \"*Artgur\" což by pro střední a moderní velštinu odpovídalo tvaru \"*Arthwr\" a nikoliv \"Arthur\" (jak je Artušovo jméno zapisováno ve velšské poezii; navic je zásadně rýmováno se slovy končícími \"-ur\" a nikdy se slovy končícími \"-wr\"; to dokazuje, že druhá složka nemůže být \"[g]wr\" \"člověk\").\n\nJedna z méně rozšířených hypotéz pak tvrdí, že jméno Arthur je odvozeno z \"Arcturus\", jména nejjasnější hvězdy v souhvězdí Pastýře, poblíž souhvězdí Velké medvědice (tvar \"Arcturus\" by totiž byl z klasické latiny převzat do velštiny pravděpodobně jako \"Art(h)ur\"). Jasnost a pozice této hvězdy měly údajně vést lidi k víře, že se jedná o jakéhosi \"strážce medvědice\" (což je význam jména Artuš v klasické řečtině) či \"vůdce\" ostatních hvězd souhvězdí Pastýře.\n\nPodobně jako anglické Arthur zní také staroirské jméno \"Artúr\", které bylo pravděpodobně odvozeno přímo ze starovelšského či cumbrijského \"Artur\". Prvním historicky doloženým nositelem tohoto jména je syn či vnuk Áedána mac Gabráina (? - 609 n.l.).\n\nZa tvůrce postavy Artuše jak ji známe dnes bývá považován Geoffrey z Monmouthu a jeho pseudohistorické dílo \"Historia Regum Britanniae\", napsané ve 30. letech 12. století. Středověké Artušovské texty jsou proto rozdělovány do dvou skupin:\n\nNejstarší zmínky o Artušovi nalézáme ve velšských a bretonských spisech. Někteří odborníci chápou Artuše v těchto dílech jako jednotnou literární postavu spíše než mozaiku postav zachycených v různých textech a příbězích. Jedním z nich je Thomas Green, který ve svém pojednání rozlišuje tři základní proudy v zobrazení Artuše v těchto textech. První proud jej zobrazuje jako neporazitelného válečníka a lovce příšer, chránícího Británii před hrozbami zvenčí i zevnitř. Některé tyto hrozby představují lidé (například Sasové v \"Historii Brittonum\"), většinou se však jedná o nadpřirozené bytosti, včetně obřích kočičích příšer, pustošivých božských divočáků, draků, psohlavců, obrů a čarodějnic. Druhý proud se opírá o předgeoffreyovská folklorní ztvárnění Artuše jako vůdce družiny nadlidských hrdinů, obývajících odlehlé části kraje (tato folklorní ztvárnění se často pojila s konkrétní oblastí). Třetí proud pak úzce spojuje Artuše s velšským zásvětím Annwn. Na jednu stranu se Artuš v těchto příbězích vydává do zásvětí, aby dobýval tamní tvrze, získal poklady a osvobodil vězně; na druhou stranu jsou však v nejstarších příbězích mnozí členové jeho družiny staří pohanští bohové a jak jeho žena, tak i majetek jasně z Annwnu pocházejí.\n\nK nejznámějším velšským básním pojednávajícím o Artušovi patří část sbírky básní \"Y Gododdin\". Tyto básně oslavují hrdinskou smrt mytických válečníků a jsou připisovány básníku Aneirinovi, žijícímu v 6. století. V jedné ze slok je chváleno hrdinství bojovníka, který měl pobít na 300 nepřátel; přesto je zmíněno, že \"nebyl žádný Artuš\", tedy, že se Artušovi nemohl vyrovnat. \"Y Gododdin\" se dochoval pouze v opisu ze 13. století, takže dnes nelze dokázat, jedná-li se o původní pasáž, či pozdější vsuvku. Tvrzení Johna Kocha, že pasáž pochází nejpozději ze 7. století však bývá považováno za neprokázané; obvykle se hovoří až o 9. nebo 10. století. O Artušovi se zmiňuje také několik básní dříve připisovaných Taliesinovi, básníkovi žijícímu nejspíše v 6. století. V souvislosti s těmito díly se však dnes hovoří spíše o 8. až 12. století. Patří k nim \"Kadeir Teyrnon\" (\"Princův stolec\"), v němž se mluví o \"Artušovi Blaženém\", \"Preiddeu Annwn\" (\"Pokladech Annwnu\"), a o Artušově výpravě do zásvětí. Další z básní \"Marwnat vthyr pen[dragon] \" (\"Žalozpěv Uthera Pen(dragona)\"), pojednává o Artušově udatnosti a naznačuje vztah otec-syn mezi Artušem a Utherem Pendragonem.\n\nK dalším raným velšským artušovským textům patří báseň z \"Černé knihy z Carmarthenu\", nazvaná \"Pa gur yv y porthaur?\" (\"Kdo je strážný u brány?\"). Ta má formu rozhovoru mezi Artušem a strážným u brány tvrze, do níž chce vstoupit. Při tomto rozhovoru Artuš vyjmenovává své činy a jména a zásluhy svých mužů, mimo jiné Ceie (Sira Kaye) a Bedwyra (Bedivera). Velšský prozaický příběh \"Culhwch a Olwen\" (cca 1100), obsahuje podstatně delší seznam Artušových mužů: jeho družina čítá přes 200 bojovníků, Cei a Bedwyr však opět zaujímají význačná místa. Příběh jako takový vypráví, jak Artuš pomohl svému příbuznému Culhwchovi získat ruku Olwen, dcery Ysbaddadena, náčelníka obrů, splněním několika zdánlivě nemožných úkolů, například ulovení polobožského kance, nazývaného Twrch Trwyth. Tuto epizodu zmiňuje také \"Historia Brittonum\" o více než 200 let dříve; kanec se zde však jmenuje Troy(n)t. Kromě toho je Artuš mnohokrát zmíněn ve \"Velšských triádách\", sbírce stručných shrnutí velšských tradic a legend, které jsou utříděny do skupin se třemi vzájemně propojenými postavami či epizodami pro snadnější zapamatování. Pozdější rukopisy Triád jsou částečně ovlivněny dílem Geoffreyho z Monmouthu a kontinentální tradicí, dřívější však nevykazují žádné známky takového vlivu; proto jsou obvykle považovány za odkaz na původní velšské tradice. Nicméně i v těchto již začíná Artušův dvůr zahrnovat celou legendární Británii – pojem \"Artušův dvůr\" tak je někdy nahrazen spojením \"ostrov Británie\" v triádě \"tři XXX z ostrova Británie\". Ačkoliv ani \"Historia Brittonum\" ani \"Annales Cambriae\" nepřisuzují Artušovi královský titul, v době napsání Triád a \"Culhwcha a Olwen\" byl již nazývám \"Penteyrnedd yr Ynys hon\", \"Přední z vládců tohoto ostrova \", panovník Walesu, Cornwallu a britského Severu.\n\nKromě těchto předgeoffreyovských velšských textů se postava Artuše objevuje také v některých raně středověkých latinských textech. Zmiňuje jej především několik \"vitae\" (\"životů\") britských post-římských světců, žádný z těchto příběhů však dnes není považován za spolehlivý historický pramen (nejstarší z nich pravděpodobně pochází z 11. století). Podle \"Života sv. Gildy\", napsaného v raném 12. století Caradocem z Llancarfanu, Artuš usmrtil Gildova bratra Hueila a vysvobodil svou ženu Gwenhwyfar (Guineveru) z Glastonbury. V příběhu \"Život svatého Cadoca\", napsaném okolo roku 1100 Lifrisem z Llancarfanu, světec poskytuje svou ochranu muži, který zabil tři Artušovy vojáky, za což Artuš požaduje jako \"krevní mzdu\" (\"wergeld\") stádo dobytka. Cadoc je Artušovi předává, zvířata se však posléze změní ve svazek kapradí. Podobné příhody jsou popsány ve středověkých životopisech Carannoga, Padarna a Eufflama, pocházejících nejspíše ze 12. století. Za více pravděpodobné považují historici pak vyprávění o Artušovi v \"Legenda Sancti Goeznovii\", která bývá datována do počátku 11. století (ačkoliv její nejstarší opis pochází z 15. století). Důležité jsou i zmínky o Artušovi v díle Williama z Malmesbury \"De Gestis Regum Anglorum\" a Hermanově \"De Miraculis Sanctae Mariae Laudensis\", které jako první zmiňují domněnku, že Artuš ve skutečnosti nezemřel, nýbrž že se jednou vrátí (\"hypotéza o mesiášském návratu krále Artuše\"), téma často zpracovávané v pozdním středověkém artušovském folkloru.\n\nPrvní ucelené vyprávění o Artušově životě nalézáme v latinském díle \"Historia Regum Britanniae\" (\"Historie britských králů\") Geoffreyho z Monmouthu. Toto dílo, dokončené pravděpodobně v roce 1138, je fiktivním popisem života králů Británie od legendárního uprchlíka z Tróje, Bruta Trojského, až po velšského krále Cadwalladera, vládnoucího v 7. století. Podle Monmoutha žil Artuš ve stejném období post-římského vývoje Británie, jako tvrdí \"Historia Brittonum\" a \"Annales Cambriae\". V příběhu se objevuje Artušův otec, Uther Pendragon, jeho kouzelnický rádce Merlin a příběh Artušova početí, v němž Uther, Merlinovým kouzlem proměněný do podoby svého nepřítele Gorloise stráví noc s jeho žen Igrainou na hradu Tintagel, přičemž Igraina počne Artuše. Po Utherově smrti nastupuje patnáctiletý Artuš na otcův trůn krále Británie a vybojovává řadu bitev, podobnou výčtu bitev v \"Historia Brittonum\", vrcholící bitvou u Bath. Následně poráží Pikty a Skoty a po dobytí Irska, Islandu a Orknejí vytváří artušovské impérium. Po dvanácti letech míru rozšiřuje impérium o Norsko, Dánsko a Gálii. V době dobytí je Gálie stále ještě ovládána římským impériem, takže jeho vítězství vede k dalším bojům proti Římu. Artuš a jeho válečníci, včetně Kaia (Kaye), Beduera (Bedivera) a Gualguana (Gawaina) poráží římského císaře Lucia Tiberia; během příprav k tažení na Řím se však Artuš dozvídá, že jeho synovec Modredus (Mordred) se v Británii oženil s jeho manželkou Guenhuuarou (Guineverou) a uzurpoval trůn. Artuš se vrací do Británie, kde v bitvě u řeky Camblam v Cornwallu poráží a zabíjí Modreda; sám je však smrtelně raněn. Předává korunu svému příbuznému Konstantinovi a je převezen na ostrov Avalon, aby byl vyléčen. Z Avalonu se však Artuš již nikdy nevrátí.\n\nJak velká část tohoto příběhu je Monmouthovým vlastním dílem, zůstává dodnes předmětem debaty. S jistotou víme, že se inspiroval seznamem dvanácti Artušových bitev proti Sasům v \"Historia Brittonum\", bitvou u Camlanny z \"Annales Cambriae\" a myšlenkou, že Artuš stále žije (snad z \"De Miraculis Sanctae Mariae Laudensis\"). Také Artušova role krále se zdá být vypůjčena z některého z dřívějších děl (např. \"Culhwch a Olwen\", \"Velšské triády\" či středověká \"vitae\"). Kromě toho je mnoho prvků obsažených v Monmouthově výprávění o králi Artušovi velmi blízkých příběhu \"Culhwch a Olwen.\" Náměty a témata věrnosti, cti, obrů, darů, kouzelných bytostí či únosu manželky hrají v obou příbězích významnou roli. Kromě toho si Monmouth vypůjčil některá jména postav z \"Culhwch a Olwen\"; Sir Kay pochází z \"Kai\"; Sir Bedivere je odvozen z \"Bedwyr\" a Sir Gawain je ve velšském textu nazýván \"Gwalchmei\". Také jména obou hlavních hrdinek nezapřou jistou podobnost – zatímco jméno Guinevere lze vyložit jako \"Bílá víla\", Olwen znamená \"Bílostopá\" Stejně tak jsou propojena jména označující Artušův majetek, členy rodiny a družiny. Dokonce i jméno meče Excalibru, Geoffreym z Monmouthu nazývaného Caliburnus, snad pochází z velšského \"Caledfwlch\". Nicméně, ačkoliv jména, události a názvy snad byly vypůjčeny, Brynley Roberts tvrdí, že \"artušovská část [\"Historie\"] je Monmouthovým literárním výtvorem a z dřívějších textů neopisuje.\" Například velšské jméno Medraut jím bylo přejato jako Modredus, obdobná negativní postava se však ve velšských textech objevuje teprve v 16. století. Ve 20. a na počátku 21. století převládal názor, že \"Historia Regum Britanniae\" je především Monmouthovým vlastním dílem. Odborníci se často s nadsázkou přiklánějí k poznámce vyslovené Williamem z Newburghu na konci 12. století, totiž, že Geoffrey z Monmouthu vytvořil své historické dílo nejspíše jako následek své \"nadměrné lásky k lhaní\". Jedním z odpůrců této hypotézy je Geoffrey Ashe, který tvrdí, že \"Historia\" vychází ze ztraceného historického pramenu, popisujícího skutky britského krále Riotama, žijícího v 5. století. Tato postava byla podle Ashe původním Artušem; historici a keltologové jsou však ohledně tohoto tvrzení spíše zdrženliví.\n\nAť už byly jeho zdroje jakékoliv, nelze popřít velkou popularitu Monmouthovy \"Historie Regum Britanniae\". Dodnes se dochovalo více než 200 opisů díla v latině – o překladech do jiných jazyků nemluvě. Jen ve velštině se dochovalo dalších zhruba 60 rukopisů, přičemž nejstarší z nich pocházejí ze 13. století. Právě tyto překlady byly dříve považovány za původní zdroj Geoffreyho z Monmouthu. Tento názor, prosazovaný některými sběrateli starožitností (například Lewisem Morrisem v 18. století) je nicméně v akademické oblasti na počátku 21. století považován za bezpečně vyvrácený. Důsledkem této obliby byl velký vliv, který měla \"Historia Regum Britanniae\" na pozdější středověký vývoj artušovské legendy. Ačkoliv Geoffrey z Monmouthu nemůže být považován za jediného autora postavy krále Artuše, mnoho jím poprvé použitých prvků bylo půjčováno a dále rozváděno (například postava Merlina, či konečný Artušův osud). \"Historia\" také vytvořila historický rámec do nějž byly později vkládány romantické příběhy o kouzelných a pozoruhodných příhodách Artuše a jeho družiny.\n\nPopularita Monmouthovy \"Historie\"a dalších z ní vycházejících děl (například Waceova \"Roman de Brut\") významně podpořila vznik množství artušovských děl v kontinentální Evropě 12. a 13. století, především ve Francii. Samotná artušovská legenda však byla na evropském kontinentu známa již dříve (jak dokazuje například severní portál katedrály v Modeně, nebo používání \"keltských\" jmen a příběhů, neobsažených v \"Historii\" v artušovských romancích). Tato obliba vedla především k proměně role krále Artuše: artušovská díla 12. století – stejně jako pozdější středověké texty – se totiž nezaměřují ani tak na postavu Artuše, jako spíše na příběhy spojené s osudy Lancelota a Guinevery, Percivala, Galahada, Gawaina a Tristana a Isoldy. Zatímco v raných textech a \"Historii\" je Artuš centrem dění, v pozdějších romancích byl upozaděn. Charakter jeho postavy se také do značné míry mění. Zatímco v dřívějších textech býval zobrazován jako nelítostný válečník, smějící se, zatímco vlastnoručně vraždí čarodějnice a obry, a mající vůdčí roli ve všech vojenských podnicích, v kontinentálních romancích je zobrazován jako \"roi fainéant\", \"král-lenoch\", jehož \"nečinnost a povolnost představovaly zásadní nedostatek jeho jinak dokonalé společnosti\". Artuš hraje v těchto textech často roli moudrého, důstojného, rozvážného, poněkud dobromyslného a občas chabého panovníka. To vede k tomu, že například v \"Mort Artu\" pouze zbledne a oněmí, když se dozví o poměru Lancelota a Guinevery; v díle Chrétiena de Troyes \"Yvain ou le Chevalier au lion\" nedokáže po hostině zůstat vzhůru a musí si jít zdřímnout. Nicméně – jak pozoroval Norris J. Lacy – navzdory jeho chybám a slabostem, vyobrazeným v těchto romancích, \"jeho prestiž není nikdy – nebo téměř nikdy – jeho osobními slabostmi zpochybněna; [...] jeho autorita a sláva zůstávají nedotčeny.\"\n\nArtuš a jeho doprovod se objevují také v některých \"lais\" Marie de France, ale rozhodující vliv na výše popsaný vývoj postavy Artuše a artušovské legendy jako celku měla práce jiného francouzského básníka, Chrétiena de Troyes. De Troyes napsal mezi lety 1170 a 1190 pět artušovských romancí. \"Erec a Enide\" a \"Cligès\" jsou příběhy dvorské lásky s Artušovým dvorem tvořícím pozadí, ztělesňující posun od hrdinského světa, znázorněného ve velšských verzích legendy či díle Geoffreyho z Monmouthu. \"Yvain ou le Chevalier au lion\" popisuje nadpřirozené dobrodružství Yvaina a Gawaina, sám Artuš hraje pouze vedlejší roli. Za nejdůležitější pro vývoj artušovské legendy však bývá považováno dílo \"Lancelot, rytíř z Káry\", poprvé vyprávějící o Lancelotovi a jeho poměru s Guineverou (navazujíce tak na již dříve použitý motiv podváděného Artuše), a \"Perceval a příběh Grálu\", uvádějící do legendy motiv Svatého grálu a odsouvající krále Artuše do pozadí. De Troyes tak \"zároveň napomohl rozvinutí detailů Artušovské legendy a zakotvení ideální formy pro rozmělnění téže\"; mnoho textů vzniknuvších po jeho dílech bylo, co se zobrazení Artuše a jeho světa týče – vystavěno na základech položených právě jím. \"Perceval\", se dočkal zvláštní obliby, a to i přesto, že nebyl dokončen. Během půlstoletí po něm vznikly čtyři různé texty (například Joseph d’Arimathe Roberta de Borona), které na něj navazovaly a dále rozvíjely příběh Svatého grálu a putování za ním. Podobně bylo navazováno i na příběh o Lancelotovi a Guinevere, který se stal jedním z klasických motivů artušovské legendy; postava Lancelota v prozaickém díle \"Lancelot\" (cca 1225) a pozdějších textech byla spojetím de Troyovy postavy a \"Lanzeleta\" Ulricha von Zatzikhoven. Zdá se dokonce, že dílo de Troyes zpětně ovlivnilo velšskou artušovskou literaturu – i v ní začal romantický Artuš nahrazovat původního hrdinského a jednajícího Artuše. Obzvláště významnou roli v tomto vývoji sehrály tři velšské artušovské romance, nápadně podobné dílům Chrétiena de Troyes (ač s několika podstatnými rozdíly): \"Iarlles y Ffynnon\" je propojenos \"Yvainem\"; \"Geraint ac Enid\" s \"Erec and Enide\", a \"Peredur fab Efrawg\" s \"Percevalem\".\n\nAž do roku cca 1210, byla kontinentální artušovská romance psána výhradně v poetické formě. V první polovině 13. století však začala vznikat také díla prozaická. K nejdůležitějším prozaickým romancím 13. století patří cyklus Vulgáta, série pěti francouzských textů. Byly to texty \"Estoire del Saint Grail\", \"Estoire de Merlin\", \"Lancelot propre\" (prozaický \"Lancelot\" tvořil svým rozsahem více než polovinu celého cyklu), \"Queste del Saint Graal\" a \"Mort Artu\", dohromady tvořící první ucelenou verzi artušovské legendy rozšířené o prvky uvedené Chrétienem de Troyes. Cyklus pokračoval v trendu odsunování Artuše do pozadí, částečně skrze uvedení postavy Galahada a rozšíření role Merlina. Cyklus také ustavuje roli Kamelotu (poprvé letmo zmíněného jako Artušovo hlavní sídlo v de Troyesově díle \"Lancelot, rytíř z Káry\") a poprvé prezentuje Mordred jako plod Artušova incestního poměru s polorodou sestrou. Tato série byla brzy následována cyklem Post-Vulgáta (cca 1230–40), značně redukující význam poměru Lancelota a Guinevery. I zde byla nicméně nadále zmenšována roli krále Artuše, nyní ve prospěch putování za Grálem. V důsledku toho se Artuš stává v těchto francouzských prozaických romancích spíše vedlejší postavou; v samotném cyklu Vulgáta hraje významnější roli pouze v příbězích \"Estoire de Merlin\" a \"Mort Artu\".\n\nVývoj středověkého artušovského cyklu a romantické postavy krále Artuše vyvrcholil v díle \"Le Morte d'Arthur\" Thomase Maloryho. V tomto díle z 15. století Malory shrnul celou artušovskou legendu. Svou knihu – původně nazvanou \"Úplná kniha o králi Artušovi a jeho vznešených rytířích Kruhového stolu\" – vytvořil na základě předchozích romantických verzí (především podle cyklu Vulgáta); zdá se, že cílem bylo vytvořit kompletní a směrodatnou sbírku artušovských příběhů. Následkem toho – a faktu, že \"Le Morte D'Arthur\" byla jedna z prvních tištěných knih v Anglii (vytištěna Williamem Caxtonem roku 1485) – většina pozdějších textů o králi Artušovi vychází právě z Maloryho díla.\n\nArtušovské legendy se staly inspirací pro dlouhou řadu uměleckých děl. Aranžované portréty připomínající dobu krále Artuše snímala také britská fotografka Julia Margaret Cameronová.\n\nGeoffrey z Monmouthu\nThomas Malory\nWilliam Morris\nMark Twain\n\nMary Stewartová — cyklus románů:\n\nMarion Zimmer Bradley\nBernard Cornwell\n\n\nMichal Lázňovský starší - cyklus rozhlasových her Českého rozhlasu v režii Dimitrije Dudíka:\n\n\n\n\n"}
{"id": "523001", "url": "https://cs.wikipedia.org/wiki?curid=523001", "title": "Tel Šikmona", "text": "Tel Šikmona\n\nTel Šikmona ( תל שִׁקְמוֹנָה, arabsky Tell es-Semaq) je starověký tel na pobřeží na západním okraji izraelského města Haifa, poblíž čtvrtí Kirjat Šprincak a Ejn ha-Jam.\n\nArcheologické vykopávky, které zde probíhaly od r. 1963, odkryly zbytky města, jehož první sídlení vrstva je z období 14. - 11. století př. n. l. Bylo s přestávkami osídleno do byzantského období. Z této doby tu byly objeveny zbytky kostela s podlahovou mozailkou.\n\nDnes se vedle telu nachází Izraelský národní institut oceánografie.\n\n\n"}
{"id": "523003", "url": "https://cs.wikipedia.org/wiki?curid=523003", "title": "Bitva u Nördlingenu", "text": "Bitva u Nördlingenu\n\nBitva u Nördlingenu je jedna z mnoha bitev třicetileté války, je však první porážkou švédských vojsk na německé půdě. 5. a 6. září se blízko města Nördlingen střetla švédsko-saská vojska s vojsky císařskými posílenými o španělské sbory.\n\nRok 1634 nezačal pro císaře a jeho spojence dobře. Saské jednotky se dostaly až pod pražské hradby a švédská vojska se svými spojenci pronikla hluboko na bavorské území. Císařská hlavní armáda zatím oblehla svobodné říšské město v Bavorsku nad Egerou Nördlingen. Spojené švédsko-saské síly pod velením švédského generála Gustava Horna a Bernarda Sasko Výmarského spěchaly na pomoc obleženému městu. Na jedné straně stály početnější císařské síly pod velením arcivévody Ferdinanda, budoucího Ferdinanda III a císařského generalissima Matyáše Gallase posílené o španělský kontingent a švédsko-saské jednotky pod sotva jednotným velením Gustava Horna a Bernarda Výmarského na straně druhé. Tyto dva velitelé spolu spolupracovali jen s velkými obtížemi a jeden se odmítal podřídit tomu druhému. 6. září 1634 švédsko-saské jednotky zahájily útok proti početnějšímu a poblíž Nördlingenu dobře zakopanému a připravenému nepříteli.\n\n6. září 1634 zahájily spojené švédsko-saské síly v čele s Gustavem Hornem a Bernardem Výmarským útok na dobře zakopanou císařskou armádu arcivévody Ferdinanda posílenou o španělské jednotky s úmyslem zachránit obležené město. Císařská armáda byla zakopaná na pahorcích jižně od města. Klíčovou roli sehrál nejvyšší kopec Allbuch. Kdo by byl ovládl Allbuch, byl by se stal pánem situace. Za úsvitu zahájilo Hornovo pravé křídlo útok na Allbuch. Nezkušení císařští odvedenci vzali nohy na ramena před mohutným útokem švédských veteránů. Zanechali za sebou kanóny rozestavěné do několika šancí. Vše šlo podle Hornova plánu do té doby, než se dvě švédské jednotky omylem pustily do sebe a trvalo dost dlouho než pochopily svůj omyl. Císařští si velmi dobře uvědomovali, co jim hrozí ztrátou Allbuchu a využili švédského zmatku. Císařská a tvrdá a zkušená španělsko-italská pěchota zahájila protiútok. Nyní švédské jednotky na Allbuchu potřebovaly podporu. Bojiště bylo zahaleno kouřem a švédská jízda zůstala nečinně stát pod svahem. Allbuch ovládli opět císařští. Gustav Horn byl však rozhodnut dobýt pahorek zpět. Horn byl tvrdý a pracovitý voják, bohužel nebyl žádný genius a zcela postrádal fantazii. Posílal své čím dál tím více prořídlé řady svých vojáků do útoku proti Allbuchu. Kolem poledne Horn pochopil, že jeho unavené jednotky už pahorek dobýt nemohou a zavelel k ústupu. Císařští trpělivě čekali na tuto chvíli. Celá španělská linie se hnula k jednotnému protiútoku. Hornovo pravé křídlo bylo rozprášeno. I levé křídlo Bernarda Výmarského bylo mohutným útokem sraženo na kolena. Císařsko španělské jezdectvo pobíjelo prchající muže. Bylo po bitvě.\n\nNejriskantnější a nejtěžší manévr v boji, který se dá udělat, je pokus o útěk. O tom se dobře přesvědčili Hornovi vojáci v bitvě u Nördlingenu. Na ústupu byli pobíjeni nepřátelskou jízdou po houfech. Horn ztratil více než 6000 vojáků a přibližně stejný počet byl zajat, mezi zajatci byl i sám Horn. Ferdinand a Gallas ukořistili 130 praporů, 70 kanónů a asi 4000 zásobovacích vozů. Bitva u Nördlingenu byla katastrofou pro švédské zájmy v Německu. Švédské tažení se od začátku netěšilo velké oblibě mezi německými knížaty. Tato obliba klesala přímo úměrně s klesající disciplínou švédských vojáků. Podpora Švédů byla čím dál tím více závislá na tasených kordech a nabitých mušketách. Po bitvě u Nördlingenu, kdy prakticky většina švédské armády přestala existovat, se vše začalo hroutit. Švédské posádky začaly kvapně opouštět jižní Německo.\n\n"}
{"id": "523006", "url": "https://cs.wikipedia.org/wiki?curid=523006", "title": "Mel Schacher", "text": "Mel Schacher\n\nMel Schacher (8. dubna 1951 Flint, Michigan) je baskytarista americké rockové skupiny Grand Funk Railroad.\n\nPředtím než společně s Donem Brewerem a Markem Farnerem v roce 1968 založil skupinu Grand Funk Railroad, hrál baskytaru ve skupině Question Mark and the Mysterians.\n\nKdyž se Grand Funk v roce 1977 rozpadli, Schacher společně se spoluhráči z Grand Funk, Brewerem a Craigem Frostem, založili skupinu \"Flint\".\n\nSchacher se připojil ke Grand Funk Railroad znovu během jejich obnovovacího turné v roce 1996 a navzdory významným změnám v obsazení skupiny po Farnerově návratu k sólové kariéře, pokračuje v koncertování a nahrávání s Grand Funk dodnes. Hudbu načas opustil a stal se právníkem.\n\nJeho styl hraní bývá nazýván \"lead bass\", sólová baskytara.\n"}
{"id": "523009", "url": "https://cs.wikipedia.org/wiki?curid=523009", "title": "Deresse Mekonnen", "text": "Deresse Mekonnen\n\nDeresse Mekonnen Tsigu (* 20. října 1987, Sheno) je etiopský atlet, běžec, který se věnuje středním tratím. Jeho specializací je zejména je běh na 1500 metrů.\n\nV roce 2007 skončil na mistrovství světa v Ósace v úvodním rozběhu. O rok později získal zlatou medaili na halovém MS ve Valencii. Trať zaběhl v čase 3:38,23. Po proběhnutí cílem byl však diskvalifikován pro vyšlápnutí z dráhy. Jury však následný protest etiopské výpravy uznala, protože Mekonnen vyšlápl z dráhy poté, co do něj strčil soupeř. Na letních olympijských hrách v Pekingu zůstal těsně před branami finále, když v semifinále skončil na druhém nepostupovém místě. V roce 2009 získal stříbrnou medaili na mistrovství světa v Berlíně, když v cíli nestačil o osm setin pouze na bahrajnského běžce Yusuf Saad Kamela, který zvítězil v čase 3:35,93. Na světovém atletickém finále v Soluni 2009 doběhl v závodě na 1500 metrů osmý, na dvojnásobné, tříkilometrové trati čtvrtý. Na halovém MS v katarském Dauhá obhájil titul z Valencie 2008.\n\n\n"}
{"id": "523012", "url": "https://cs.wikipedia.org/wiki?curid=523012", "title": "Lukoil", "text": "Lukoil\n\nLukoil (rusky: \"Лукойл\") je největší ruská firma podnikající v oblasti těžby a zpracování ropy, která byla založena v roce 1991. Sídlem její centrály je Moskva.\n\nFirma provozuje ropné rafinérie nejen v Rusku, ale také na Ukrajině, v Bulharsku, Rumunsku, spoluvlastní pak rafinérii v Nizozemsku a v Itálii. Z hlediska hodnocení odbytu produkce zaujímal Lukoil v letech 2013 a 2014 mezi největšími ruskými společnostmi druhé místo (na prvním místě byl Gazprom, na třetím Rosněfť).\n\nLukoil prodává automobilové benzíny a motorovou naftu v Rusku a v dalších 22 zemích, v České republice ale už ne, protože 3. prosince 2014 skupina MOL Česká republika dokončila převzetí čerpacích stanic Lukoil.\n\nLukoil sponzoroval překlad a ruské vydání kontroverzní knihy Václava Klause \"Modrá, nikoli zelená planeta\", která bagatelizuje dopady globálního oteplování a kritizuje snahy ekologů.\nFirma Lukoil Aviation Czech získala v roce 2007 bez výběrového řízení smlouvu na dodávání leteckého paliva pro státem vlastněné letiště Praha Ruzyně. \n\n\n"}
{"id": "523015", "url": "https://cs.wikipedia.org/wiki?curid=523015", "title": "Uri Šerki", "text": "Uri Šerki\n\nRabi (rav) Uri Šerki ( אורי עמוס שרקי, Uri Amos Šerki) (narozen 1959, v Alžírsku) je jeden z nejvýznamnějších současných izraelských rabínů.\n\nVede hebrejskojazyčné oddělení ješivy Machon Me'ir a centrum výuky judaismu francouzského oddělení téže ješivy. Je rabínem komunity při synagoze Bejt Jehuda v jeruzalémské čtvrti Kirjat Moše. Dále vyučuje judaismus širokou (i sekulární) veřejnost v centru Roš Jehudi, v ruskojazyčném vzdělávajím centru Machanajim a jinde.\nPatří mezi hlavní osobnosti nábožensko-sionistické frakce Likudu.\n\nNarodil se v Alžírsku roku 1959, ale brzy poté se jeho rodina odstěhovala do Francie a nakonec roku 1972 se vystěhovala do Izraele. Rabín Uri Šerki studoval v ješivě Nativ Me'ir, u r. C. J. Kooka (Kuka) v ješivě Merkaz ha-rav i u dalších významných rabínů.\n\n\n"}
{"id": "523019", "url": "https://cs.wikipedia.org/wiki?curid=523019", "title": "Třída Knox", "text": "Třída Knox\n\nTřída Knox je lodní třída fregat Námořnictva Spojených států amerických, které byly v 60. letech navrženy jako náhrada starších modernizovaných druhoválečných torpédoborců a poválečných malých fregat. Jejich specializací byl boj proti ponorkám. Jejich hlavním posláním byl doprovod konvojů, popř. svazů výsadkových a vojenských zásobovacích lodí. Původně byly klasifikovány jako eskortní torpédoborce (DE — \"destroyer escort\"), ale roku 1975 byly překlasifikovány na fregaty (FF — \"frigate\").\n\nV letech 1965–1974 bylo pro americké námořnictvo postaveno celkem 46 jednotek této třídy (dalších pět fregat třídy \"Baleares\" bylo postaveno ve Španělsku podle upraveného projektu). Celkové náklady na stavbu fregat třídy \"Knox\" byly roku 1974 vyčísleny na 1,425 miliardy dolarů (průměrně 31 milionů dolarů za kus). Americké námořnictvo třídu \"Knox\" provozovalo v letech 1969–1994. Jako poslední byla dne 30. července 1994 vyřazena fregata USS \"Truett\" (FF-1095).\n\nZnačná část vyřazených fregat byla následně poskytnuta americkým spojencům. Zahraničními uživateli třídy se stala námořnictva Čínské republiky (8 ks), Egypta (2 ks), Mexika (4 ks), Řecka (3 ks), Thajska (2 ks) a Turecka (12 ks, z toho 4 na náhradní díly).\n\nFregaty třídy \"Knox\" byly vyvinuty jako náhrada za modernizované torpédoborce pocházející z éry druhé světové války. Ve finančních letech 1964–1968 byla potvrzena stavba celkem 56 jednotek této třídy, přičemž jejich počet byl postupně snížen na konečných 46.\n\nCelkem bylo postaveno 46 jednotek této třídy. Stavba probíhala v letech 1965–1974 v loděnicích firem Todd Shipyard v San Pedru, Avondale Shipyard a Lockheed Shipbuilding and Construction Company v Seattlu.\n\nJednotky třídy \"Knox\":\nPlavidla byla vybavena trupovým sonarem SQS-26 a vlečným sonarem s měnitelnou hloubkou ponoru SQR-18. Výzbroj tvořil jeden 127mm/54 kanón v věži na přídi, za kterou stálo osminásobné vypouštěcí zařízení Mk.16 pro raketová torpéda RUR-5 ASROC (celkem bylo neseno 16 střel). Lodě dále nesly dva pevné dvouhlavňové 324mm torpédomety pro vypouštění lehkých protiponorkových torpéd Mk.46. Na zádi se nacházela přistávací plocha a hangár pro vrtulník. Nejprve to byl bezpilotní vrtulník DASH, který v 70. letech nahradily vrtulníky Kaman SH-2 Seasprite systému LAMPS I. Pohonný systém tvořila jedna turbína firmy Westinghouse a dva kotle Babcock and Wilcox, popř. Combustion Engineering. Lodní šroub byl jeden. Nejvyšší rychlost dosahovala 27 uzlů.\n\nVýzbroj jednotlivých lodí byla různě modifikována. Na zádi 31 lodí bylo instalováno osminásobné vypouštěcí zařízení protiletadlových řízených střel Sea Sparrow. Na přelomu 70. a 80, let byla část lodí upravena k odpalování protilodních střel AGM-84 Harpoon z vypouštěcích zařízení střel ASROC. U části lodí byl na zádi instalován jeden systém blízké obrany Phalanx CIWS (byl alternativou ke střelám Sea Sparrow).\n\n"}
{"id": "523025", "url": "https://cs.wikipedia.org/wiki?curid=523025", "title": "Key West (město)", "text": "Key West (město)\n\nKey West je nejjižnější město kontinentálních Spojených států amerických, jež se nachází na stejnojmenném ostrově na jižním výběžku státu Florida. Je to sídelní město okresu Monroe.\n\nMěsto leží 207 km od floridského Miami a 170 km od kubánského hlavního města Havany. Nejbližší bod na kubánské pevnině je od Key West vzdálen pouhých 81 námořních mil (150 km) přes Floridský průliv.\n\nKey West je námořní přístav, který je cílem mnoha výletních lodí plujících po Karibiku. Město je významným turistickým centrem, a je zde proto řada hotelů a dalších turistických zařízení. Významné je i letiště (Key West International Airport). Pod Key West spadá i základna námořního letectva USA (Naval Air Station Key West).\nDo počátku 20. století bylo Key West ostrovním městečkem, vzdáleným téměř 200 km od americké pevniny. Velký rozkvět mu přinesla železnice, překonávající po mnoha mostech vzdálenosti mezi ostrovy Florida Keys. Obrovským nákladem ji vybudovala společnost Florida East Coast Railway, v jejímž čele stál Henry Flagler. První vlak přijel do Key West 22. ledna 1912.\n\nV září 1935 však železnici významně poničil hurikán o rychlosti přes 300 km/h. Trať již nebyla obnovena. Těleso dráhy koupil stát Florida a přestavěl jej na dvouproudou silnici US 1, která byla zprovozněna roku 1938.\n\n"}
{"id": "523026", "url": "https://cs.wikipedia.org/wiki?curid=523026", "title": "Rychta", "text": "Rychta\n\nPojem rychta může znamenat:\n\nMístní názvy: \n"}
{"id": "523027", "url": "https://cs.wikipedia.org/wiki?curid=523027", "title": "Peter Brook", "text": "Peter Brook\n\nPeter Brook, celým jménem Peter Stephen Paul Brook (* 21. března 1925 Londýn), je britský divadelní a filmový režisér, scenárista a v minulosti také herec, od 70. let usazený ve Francii. Proslavil se svými originálními divadelními inscenacemi s minimálními kulisami, kde je položen důraz hlavně na herce samé. Několik jeho divadelních inscenací bylo předvedeno i na českých pódiích. Je považován za jednoho z nejvýznamnějších divadelníků druhé poloviny 20. století, deník The Indenpendent jej v roce 2008 nazval „největším žijícím divadelním režisérem“.\n\nBrook se narodil v západolondýnské čtvrti Chiswick jako druhé dítě do rodiny Simona a Idy Brookových, židovských imigrantů z území dnešního Lotyšska. Po ukončení střední školy nastoupil na Magdalen College v Oxfordu. Zde studoval komparativní literaturu, zároveň psal při studiu televizní scénáře, například adaptaci románu Laurence Sterna „Sentimentální cesta“.\n\nJeho první vlastní režií byla ještě v době studií (1943) inscenace Doktora Fausta v londýnském Torch Theatre, následovaná o dva roky později uvedením Cocteauova Pekelného stroje. První režii Shakespearova dramatu, Krále Jana, realizuje v Birminghamu, posléze odchází do Stratfordu pracovat jako asistent režie k inscenacím Romea a Julie a Marné lásky snahy v místním Shakespeare Memorial Theatre (dnes Královská shakespearovská společnost). Druhá jmenovaná byla silně vizuálně ovlivněna díly francouzského rokokového malíře Jean-Antoina Watteaua, čímž Brook výrazně zapůsobil a přitáhl k sobě pozornost.\n\nV letech 1947 až 1950 působí jako umělecký šéf Královské opery v Covent Garden. Z tohoto období pocházejí například jeho operní debut v podobě Musorgského Borise Godunova, kontroverzi budící uvedení Salome Richarda Strausse, kdy autorem výpravy byl Salvador Dalí nebo oceňované znovuuvedení Pucciniho Bohémy v původních kulisách z roku 1899. Ze všech jeho prací je znát důraz na posílení úlohy režiséra, snaží se bojovat proti tendencím, které nazývá „mrtvé“ nebo také „buržoazní divadlo“ (deadly theatre), chce inscenace posouvat do dalších rovin jejich smyslu a vtisknout jim nezaměnitelný ráz. Aktivně se také zapojuje jako scénograf. V průběhu padesátých let pracuje také na uvedení oper Faust a Markétka Charlese Gounoda a Evžen Oněgin Petra I. Čajkovského v newyorské Metropolitní opeře.\n\nV roce 1962 vytváří Peter Brook v rámci Královské shakespearovské společnosti inscenaci Krále Leara, kde rozvíjí svou myšlenku „prázdného prostoru“. Scéna je minimalistická, zbavená veškerých dekorací, herci hrají v nestylizovaných kostýmech s minimem rekvizit a objektů na scéně. Brook zde odkazuje k myšlenkám francouzského herce, režiséra, ale především divadelního teoretika Antonina Artauda a jeho v té době třicet let starého principu „divadla krutosti“, tj. chce diváka konfrontovat se silou a významem tématu pouze hereckým verbálním i nonverbálním projevem.\n\nO dva roky později dochází v Brookově režii k anglické premiéře dramatu Petera Weisse Marat/Sade. K uvedení došlo nejprve v Londýně a pak v New Yorku, byla jednou z nejvlivnějších inscenací celého desítiletí svou kombinací \"divadla krutosti\" s brechtovskou sociální a politickou argumentací, zachycenou v artaudovském víru zrakových a sluchových efektů. Co do prvků hereckého projevu, Brook zde zapojil techniky divadla realistického, expresionistického, groteskního, antiiluzivního či prvků rituálu. I díky tomuto počinu Královská shakespearovská společnost platila v 60. letech za nejprogresivnější umělecký soubor ve Velké Británii.\n\nPočínaje inscenací Marat/Sade nastává Brookův definitivní odklon od klasického pojetí divadla. Na přelomu 60. a 70. let odchází do Francie, kde spolu s Micheline Rozanovou zakládají Mezinárodní centrum divadelního výzkumu (International Centre for Theatre Research/ Centre international de recherche théâtrale). Mezitím Brook spoluiniciuje tříletý pobyt multinárodního společenství herců, tanečníků, hudebníků a performerů v zemích Středního Východu a Afriky, kdy účastníci společně zkoumají prapůvodní obrysy a tvary příběhů různých kultur. Výsledkem této akce je pak experimentální představení s názvem Orghast uvedené na Festivalu umění v jihoíránském Šírázu v ruinách Persepolis, metropole starověké Persie (1. část) a také v rozvalinách Naqsh-e Rustam (2. část).\n\nRoku 1974 je inscenací Timona Athénského otevřena kmenová scéna Mezinárodního centra divadelního výzkumu, Théâtre des Bouffes du Nord. Budova je rekonstruována, hlediště je přizpůsobeno podobě antického amfiteátru, aby se herci mohli víc přiblížit k divákům. Zde Brook soustavně tvořil a pracoval jako umělecký šéf až do roku 2008. Jeho práce nesly výrazný rukopis zejména v nedogmatickém a eklektickém přístupu k volbě, ať už jednotlivých inscenačních prvků, či celých divadelních textů (zabýval se též například dramaty afrických autorů). Roku 1985 uvedl na Avignonském divadelním festivalu devítihodinový indický epos Mahábhárata, jež literárně upravil ve spolupráci se spisovatelem Jean-Claudem Carrièrem. Představení je vrcholným dílem Brookových snah o efekt, kdy je hercovo působení na jevišti zcela nosným prvkem děje a inscenace samotné. Dílo bylo pak Brookem zpracováno také jako televizní minisérie.\n\nPeter Brook je i ve vysokém věku stále umělecky činný. Od roku 1951 byl ženatý s herečkou Natashou Parry, která v červenci 2015 zemřela.\n\nVedle svého divadelního působení Peter Brook neustále pracoval jako scenárista a režisér pro filmové a televizní počiny. Zfilmoval například adaptace svých inscenací Marat/Sade, Král Lear nebo Hamlet. Dále zpracoval například Gayovu Žebráckou operu nebo Goldingova Pána much.\n\n\nZa svou kariéru získal řadu cen Tony a Emmy, také Cenu Laurence Oliviera, japonskou císařskou cenu Praemium Imperiale nebo také italskou televizní cenu Prix Italia.\n\nZ Brookových teoretických prací je považována za nejzásadnější esej z roku 1968 Prázdný prostor (The Empty Space). Z dalších prací jsou to pak Pohyblivý bod (The Shifting Point, 1987), Nejsou žádná tajemství (There Are No Secrets, 1993) a Nitky času (Threads of Time, 1998).\n\n"}
{"id": "523028", "url": "https://cs.wikipedia.org/wiki?curid=523028", "title": "Norit", "text": "Norit\n\nNorit je mafická intruzívní vyvřelá hornina, která je jedním z druhů gabra. Skládá se hlavně z bazických živců (bytovnitu a labradoritu), část tvoří pyroxeny. Ty jsou převážně kosočtverečné, bezvápenaté (hypersten, méně enstatit a bronzit). Název pochází z norského jména pro Norsko - Norge. Dal ji této hornině norský geolog Jens Esmark, který ji nalezl na několika místech v Norsku.\n"}
{"id": "523030", "url": "https://cs.wikipedia.org/wiki?curid=523030", "title": "AC Greyhound", "text": "AC Greyhound\n\nAC Greyhound byl sportovní automobil, který v letech 1959 až 1963 vyráběla britská automobilka AC. Jednalo se o čtyřmístné sportovní kupé vycházející z modelů Ace a Aceca. Celkem bylo vyrobeno 83 vozů.\n\nNa výběr byly čtyři motory. Dva dvoulitrové o výkonu 75 nebo 125 koní (pocházel od výrobce Bristol), 2,2l Bristol litru o výkonu 105 koní a 2,5l o výkonu 170 koní z vozu Ford Zephyr. \n"}
{"id": "523037", "url": "https://cs.wikipedia.org/wiki?curid=523037", "title": "Anatolij Firsov", "text": "Anatolij Firsov\n\nAnatolij Vasiljevič Firsov (1. února 1941 Moskva – 24. července 2000, tamtéž) byl sovětský hokejista.\n\nJako 17letý začal svoji hokejovou kariéru v dresu Spartaku Moskva, ve 20 letech narukoval do armádního celku CSKA (1961–1974), který vedl legendární trenér Tarasov.\n\nJeden z nejlepších sovětských útočníků všech dob (koncem 60. let měl pověst i nejlepšího hráče světa).\nFenomenální levé křídlo s vynikající technikou hole, rychlý, dokonale bruslící hráč s všestranným herním využitím. (Hrával i na postu středního útočníka a při přesilovkách nastupoval v obraně.)\nVysoce produktivní hráč s velkým hokejovým srdcem s číslem 11 na dresu, nikdy se neuchyloval k záludnostem, a proto byl vysoce ceněn i svými soupeři.\n\nV ligové soutěži odehrál 474 zápasů a vstřelil 339 gólů.\nNejlepší střelec ligy 1966 (41 branek)\nNejlepší hráč ligy 1968,69,71\nMistr SSSR 1963 - 66, 1968, 1970 - 73\nV reprezentaci odehrál 159 zápasů a vstřelil 134 gólů\nNejlepší útočník MS 1967, 68, 71, častý člen Allstars týmů.\nVítěz kanadského bodování na MS 1967, 68, 69, 71\nNa MS 1967 ve Vídni měl bodovou bilanci 11 + 11, což byl dlouhodobý rekord světových šampionátů.\n\nSvoji kariéru v reprezentaci ukončil za podivných okolností po OH 1972 v Sapporu (oficiálně kvůli omlazení týmu),\nale byly i jiné zvěsti s údajným politickým podtextem.\nV každém případě na MS 1972 do Prahy již nepřijel a nebyl nominován ani do legendární série zápasů proti kanadskému výběru NHL, které se hrály téhož roku.\n\nPo ukončení hráčské kariéry se věnoval hokejové mládeži v CSKA.\nPo roce 1990 působil krátký čas i jako poslanec Ruské DUMY (parlamentu)\nZemřel nečekaně na infarkt v roce 2000 teprve ve svých 59 letech.\n\n"}
{"id": "523041", "url": "https://cs.wikipedia.org/wiki?curid=523041", "title": "Antonín Zmrhal", "text": "Antonín Zmrhal\n\nAntonín Zmrhal (22. července 1882 Vysoká – 26. listopadu 1954 Praha) byl český a československý politik Komunistické strany Československa, meziválečný senátor Národního shromáždění ČSR, poválečný poslanec a ministr, organizátor družstevního hnutí.\n\nNarodil se v rodině chudého rolníka. Vyučil se obchodním příručím. Od roku 1900 se angažoval v Českoslovanské sociálně demokratické straně dělnické v Plzni, kde se podílel na vzniku velkého dělnického konzumu. Působil také v Českém Krumlově a Teplicích. Od roku 1907 byl družstevním pracovníkem v Písku, Praze, Kladně a Plzni. Během rozkolu v sociální demokracii v letech 1920–1921 přešel do nově utvořené KSČ. Byl členem prvního Krajského výboru KSČ v Plzni po založení strany.\n\nPřed druhou světovou válkou zasedal za KSČ v horní parlamentní komoře. V parlamentních volbách v roce 1935 získal senátorské křeslo v Národním shromáždění. V senátu setrval do prosince 1938, kdy jeho mandát zanikl v důsledku rozpuštění KSČ.\n\nProfesí byl dle údajů k roku 1935 ředitelem družstva v Praze. V polovině 20. let se uvádí jako ředitel konzumního družstva Včela. V čele tohoto družstevního podniku, který se podílel i na financování činnosti komunistické strany, stál v letech 1923–1929. Byl sem povolán z Plzně. V čele družstva stál až do roku 1939. Od roku 1932 byl také předsedou organizace Mezinárodní dělnická pomoc.\n\nJako komunista a čelný představitel družstevního hnutí za první republiky byl Antonín Zmrhal v dubnu 1939 zatčen nacisty. Po propuštění v červnu 1939 uprchl z příkazu vedení KSČ do Polska, kde působil ve výboru emigrantů v Krakově, poté odešel do Sovětského svazu, kde působil v exilu do roku 1945. Od 1. dubna 1943 byl vedoucím československé sociální péče a zástupcem československého červeného kříže pro SSSR v Buzuluku.\n\nPo válce se opětovně politicky angažoval v Československu. V letech 1945–1946 byl poslancem Prozatímního Národního shromáždění. V parlamentních volbách v roce 1946 se stal poslancem Ústavodárného Národního shromáždění. Mandát získal i v parlamentních volbách v roce 1948 a do roku 1954 zasedal v Národním shromáždění.\n\nOd roku 1946 byl členem ÚV KSČ. Členem Ústředního výboru Komunistické strany Československa ho zvolil VIII. sjezd KSČ. IX. sjezd KSČ a X. sjezd KSČ ho do funkce člena ÚV KSČ potvrdil.\n\nZastával i vládní post. V období 2. červenec 1946 – 3. prosinec 1947 měl funkci ministra vnitřního obchodu v první vládě Klementa Gottwalda. Na post ministra rezignoval ze zdravotních důvodů.\n\nPo válce se aktivně zapojil do úsilí za sjednocení politicky, národnostně, oborově a územně dosud rozděleného družstevnictví, tak jak o tom rozhodl již Košický vládní program. Podílel se na přípravě zákona o Ústřední radě družstev. Od července 1945 byl jejím předsedou. Ve funkci ho potvrdil i celostátní sjezd Ústřední rady družstev v říjnu 1953. Po únoru 1948 se z titulu své funkce podílel na kolektivizaci zemědělství a vzniku JZD.\n\nZemřel po delší nemoci v listopadu 1954.\n\n"}
{"id": "523054", "url": "https://cs.wikipedia.org/wiki?curid=523054", "title": "Adamové z Veleslavína", "text": "Adamové z Veleslavína\n\nAdamové z Veleslavína byl pražský měšťanský rod, který získal erb a predikát ve druhé polovině 16. století. Vesnice Veleslavín (dnes pražská čtvrť) patřila nejdříve břevnovskému klášteru. V 16. století to byl majetek nejvyššího královského purkrabího a stály tu již i měšťanské domy a dvory. Jeden dvůr tady vlastnil i nájemce pražských staroměstských mlýnů Štěpán Adam, který pak měl se svou manželkou Reginou, dcerou kutnohorského sochaře, syna Daniela Adama z Veleslavína, který se stal nejznámějším členem rodu.\n\nV červeno-modře polceném štítě se nachází stříbrný Pegas (okřídlený kůň). Kolčí helma s točenicí a červeno-stříbrnými přikryvadly. Klenot má rozevřená křídla, pravé červené, levé modré a mezi nimi je zlatá šesticípá hvězda.\n\n"}
{"id": "523061", "url": "https://cs.wikipedia.org/wiki?curid=523061", "title": "Denivka plavá", "text": "Denivka plavá\n\nDenivka plavá (\"Hemerocallis fulva\") je druh jednoděložných rostlin z čeledi asfodelovité (\"Asphodelaceae\").\n\nJedná se o vytrvalé byliny vysoké 60-120 cm. Listy jsou nahloučeny na bázi, jsou jednoduché, přisedlé, střídavé, uspořádané nejčastěji dvouřadě, jsou ploché nebo žlábkovité, s listovými pochvami. Čepele listů jsou celokrajné, čárkovité až kopinaté, žilnatina je souběžná. Květy se objevují v červnu až srpnu, jsou oboupohlavné. Plod je suchý, pukavý, tobolka. Při pěstování v ČR není rostlina fertilní.\n\nV minulosti byl rod denivka řazen do samostatné čeledi denivkovité (\"Hemerocallidaceae\").\n\nRostliny lze použít v ČR jako okrasné rostliny. Jsou efektní v trvalkových záhonech a volných skupinách. I když jed­notlivé květy nemají dlouhé trvání, postupně nakvétají další, takže denivka kvete poměrně dlouho.\n\nPři pěstování v mírném pásmu (ČR) rostou nejlépe na slunci. Vhodná je propustná, humózní až hlinitá půda, nepříliš vlhká, zásobená živinami. Vydrží dlouho na stanovišti bez přemnožení. Snáší exhalace, obvykle netrpí škůdci.\n\nV zahradnické praxi se rozmnožuje dělením trsů.\n\n"}
{"id": "523066", "url": "https://cs.wikipedia.org/wiki?curid=523066", "title": "Slovensko na Zimních olympijských hrách 2010", "text": "Slovensko na Zimních olympijských hrách 2010\n\nSlovensko na Zimních olympijských hrách 2010 reprezentovalo 73 sportovců. Biatlonistka Anastasia Kuzminová získala pro samostatné Slovensko první zlatou medaili na Zimních olympijských hrách v historii. Poprvé startovaly na olympijských hrách slovenské lední hokejistky.\n\n"}
{"id": "523067", "url": "https://cs.wikipedia.org/wiki?curid=523067", "title": "Udatna dvoudomá", "text": "Udatna dvoudomá\n\nUdatna dvoudomá (\"Aruncus dioicus\") je druh rostlin patřící do čeledě růžovité (\"Rosaceae\"). Roste planě na vlhkých polostinných místech. Rostlina tvoří až 2m vysoké, mohutné, vzpřímené, husté keře, olistěné velkými dvojitě až trojitě zpeřenými listy, složenými z vejčitých ostře pilovitých lístků. Mírně větvené lodyhy jsou zakončeny velkými latami klasovitých hroznů s drobnými smetanově bílými květy. Květy jsou drobné, žlutobílé, jednopohlavné, většinou dvoudomé. Kvete od května do července, plodem je měchýřek.\n\nPochází ze severní polokoule, je rozšířená v oblastech Severní Ameriky.\n\n"}
{"id": "523072", "url": "https://cs.wikipedia.org/wiki?curid=523072", "title": "Martin Velíšek (výtvarník, 1968)", "text": "Martin Velíšek (výtvarník, 1968)\n\nMartin Velíšek (* 6. listopadu 1968, Athény, Řecko) je český malíř. Absolvoval Akademii výtvarných umění v Praze a věnuje se malbě, kresbě a grafice. Příležitostně se věnuje i obalovému designu. Za svou práci získal mimo jiné Cenu nadace na podporu současného umění „Jelinek Stiftung“, cenu Grafika roku Interkontakt grafik, Hlavní cenu na Intersalonu AVJ, Grand prix, Salon s´art du Pays fertois, France, či Obal roku nebo World Star za obalový design. V teoretické práci se věnuje kontextu vzniku uměleckého díla. Mimo jiné vydal s filosofem Miroslavem Petříčkem knihu \"Pohledy (které tvoří obrazy)\".\n\nV letech 1987–1989 studoval na Karlově universitě v Praze, 1989–1996 pak na Akademii výtvarných umění. Zde pobyl krátce v ateliéru kresby Jitky Svobodové a malířském ateliéru Zdeňka Berana. Nejpodstatnější část studia však strávil v malířském ateliéru Bedřicha Dlouhého a v ateliéru konceptuálních tendencí Miloše Šejna. Zde také roku 1996 absolvoval. V letech 1999–2003 pokračoval na Akademii výtvarných umění v Praze v doktorandském studiu u prof. Zdeňka Berana. Teoretickou část habilitační práce realizoval pod vedením prof. Miroslava Petříčka z Filosofické fakulty University Karlovy. V roce 2014 absolvoval několikaměsíční stipendijní malířský pobyt v německém Bremerhavenu. Ve stejném roce byl habilitován na Akademii výtvarných umění v oboru malířství. Na podzim 2016 hostoval v grafickém ateliéru Empreinte v Lucembursku. \n\nJiž v době svého studia na Akademii výtvarných umění Martin Velíšek výběrem profesorů (Bedřich Dlouhý, Jitka Svobodová, Miloš Šejn, Zdeněk Beran) deklaroval svůj umělecký program, své umělecké krédo. Toto krédo zní: Absolutní prioritou pro práci v malířském ateliéru je myšlenkový koncept (citujeme umělce). Zvláštní tvrzení pro malíře. A Martin Velíšek je především malířem, tak zvaným malířem s nadáním od přírody. Jména profesorů, která jsme uvedli, a především sám citát, svědčí o tom, že se Velíšek od začátku zajímal o spojení malířské a konceptuální tvorby. Jeho tvorba předvádí, že koncept a malířství jsou kompatibilní. Ale Velíšek se zjevně zajímá i o umělecké „transfery“ napříč obory (volba ateliérů to dosvědčuje) a dokonce i o „transfery“ napříč uměleckými styly a časem. Velíšek prostě odmítal a stále odmítá pohybovat se v jediném uměleckém diskurzu, vyjadřovat se prostřednictvím jen jednoho media, žít pouze v jedné umělecké dimenzi.\n\nVe své práci Martin Velíšek cílevědomě rozkrývá, zdůvodňuje a rozvíjí tuto svojí prioritu. Tak nepřekvapí, že vedle své výtvarné práce se Velíšek věnuje i teoretické reflexi. Spolu s filozofem Miroslavem Petříčkem napsal v roce 2012 knihu \"Pohledy (které tvoří obrazy)\". Po přečtení jeho eseje s názvem \"Postmoderní úvaha o realismu\" lze říci, že Velíšek má rád postmoderní apropriace, citace, kombinace nejrůznějších medií a oborů, ale vztahuje k nim svobodně a po svém. Zachází s nimi řekněme velmi „bezzásadově,“ takže například typická postmoderní proklamace „everything go“ pro Velíška znamená, že si může dobře rozumět s Vermeerem a s van Eyckem, nikoli pouze s Sherrie Levine. Velíšek může bez problémů přeskakovat časová pásma, styly, přejímat a citovat a to vše v jediném obraze nebo instalaci. Je to proto, že svou pozornost soustředí na práci své vlastní mysli, dokáže sledovat, reflektovat své tvůrčí myšlenkové pochody a díky tomu i analyzovat a používat „duševní práci“ jiných umělců. V brilantní pasáži o zaostřování a rozostřování umělcovy pozornosti nehovoří jen o realitě, kterou umělec vidí (nebo případně nevidí), ale o realitě, kterou umělec tvoří. Nejde mu totiž o obecnou filosofickou otázku co skutečnost je nebo jak skutečná je skutečnost, ale o specifickou otázku, co je to realita v kontextu umělecké práce, a dochází k formulaci, že realita je věcí myšlení a prostor je jeho funkcí. Rozumějme umělecká realita a umělecký prostor.\n\nVelíšek rozumí uměleckému dílu jako množině rovnocenných událostí a prvků. Zabývá se pluralismem v umělecké tvorbě, rovností prostorových plánů, tvarů, barev, ale hlavně rovností významů, tedy sémantikou všech složek uměleckého díla. Bylo řečeno, že Velíšek klade důraz na myšlenkový koncept a to i v případě v malířství. Zároveň ale nezapomíná, že pro umělce je důležitá nejen myšlenková aktivita, ale také emocionální zaujatost. Jeho tvorba je tak neobyčejně zajímavá. Má široké výrazové rozpětí. Je velmi různorodá. Velíšek prošel „konceptuálním tréninkem“, který je vidět v jeho malířském počínání a naopak v jeho konceptuálně postavených instalacích jsou přítomné malířské kvality ať již jako citace jiných mistrů nebo jako jeho vlastní obrazy. (Milena Slavická)\n\nProf. Bedřich Dlouhý označuje Martina Velíška za jednoho ze svých nejlepších žáků a říká: „Velíšek se pohybuje od laborování s klasickým způsobem malby až po trojrozměrné práce, kde podíl technické zručnosti, která je virtuózní, je svázán s intelektuální fabulací. Zvykli jsme si takový projev nazývat konceptuální, zřejmě to ale není přesné, spíše se jedná o naši neschopnost definovat přesně takový způsob, který předvádí pan Velíšek.“\n\n\n\n\n\n\n\n"}
{"id": "523075", "url": "https://cs.wikipedia.org/wiki?curid=523075", "title": "August Bedřich Piepenhagen", "text": "August Bedřich Piepenhagen\n\nAugust Friedrich Piepenhagen (2. srpna 1791, Soldin u Frankfurtu nad Odrou v Západním Prusku (\"dnes Myślibórz v jihozápadním Polsku\") – 27. září 1868, Praha-Staré Město), byl německý malíř-krajinář, naturalizovaný, žijící a tvořící v Praze.\n\nAugust Bedřich Piepenhagen byl malířským samoukem. Pocházel ze skromných poměrů, vyučil se u svého otce knoflíkářem a prýmkařem. Při tovaryšském vandrování po Evropě se dostal do Švýcarska, jehož krajinné scenérie na něj zapůsobily mocným dojmem a přivedly ho k autodidaktickým malířským pokusům. Pobýval v Curychu jen krátce u krajináře Johanna Heinricha Wuesta. V roce 1811 ho vandrování zavedlo do Prahy, kde již zůstal natrvalo – pracoval zde na Starém Městě jako tovaryš prýmkaře a knoflíkáře Jana Risbittera a po jeho smrti se oženil s jeho vdovou, s níž převzal i knoflíkářskou dílnu v průchodním domě čp. 436/I \"U železných vrat\" v Michalské ulici. S pražským prostředím záhy srostl a stal se oblíbeným a vyhledávaným výrobcem knoflíků, začal zde však také ve větším měřítku s malováním a brzy se stal i uznávaným malířem. Zde uskutečnil své první výstavy, zde se i oženil. Celý život měl co dělat, aby uživil svou rodinu (je známý jeho výrok \"\"umění jde za chlebem, ale řemeslo ho nalézá\"\", který vysvětluje jeho dvě souběžné činnosti), třebaže byl velmi prodávaným malířem a jeho krajiny, jichž za celý život namaloval velké množství, byly velmi oblíbené a kupované. Domohl se malbou slušného jmění a ve své letní rezidenci na Jenerálce u Prahy se přatelsky stýkal s malíři Josefem Navrátilem, Antonínem Mánesem, hostil také rakouského spisovatele Adalberta Stiftera; s nimi ho pojilo romantické vidění přírody.\n\nPo sňatku se vdovou Kateřinou Risbitterovou (1788-1850) se rodina Augusta Bedřicha Piepenhagena značně rozrůstala. V pobytové přihlášce pražského policejního ředitelství byly zapsány spolu s manželi Augustem a Katharinou Piepenhagenovými ve společné domácnosti dvě děti z Kateřinina prvního manželství: \"Stieftochter\" Anna Risbitterová (* 1809) a \"Stiefsohn\" Johann Risbitter (* 1811) a čtyři společné dcery: Anna (*1819), Charlotta (* 1821), Louisa (* 1825) a Karolína (* 1829). S nimi bydlely čtyři další osoby: dva tovaryši Karel Tanger, Josef Denisch a dvě služky Alžběta Schreiberová a Anna Zajíčková.\n\nDvě dcery – Charlotta (1821–1902) a Louisa (1825–1893) – zdědily jeho malířský talent a byly rovněž malířkami-krajinářkami, pokračovatelkami jeho stylu.\n\nPiepenhagen zemřel na statku Jenerálka u Prahy. Byl pochován na evangelickém hřbitově v Karlíně, jeho náhrobek vytvořil sochař Tomáš Seidan. V současné době je hrob Augusta Piepenhagena i jeho dcer na pražských Olšanech.\n\nZaměřením byl čistý malíř-krajinář, který se ke svému umění dopracoval jako autodidakt. Jeho krajiny, romantické a náladové, byly u pražského publika velmi žádané. Jeho obrazy nebyly ovšem příliš drahé, staly se (a dodnes zůstaly) oblíbeným sběratelským artiklem. Adalbert Stifter, sám rovněž malíř krajin, jej ocenil jako výjimečného malíře a považoval ho \"\"za nejpověstnějšího krajináře, jakého znám\"\".\n\nJeho krajinářské dílo i dílo jeho dcer vznikalo v době romantismu. Význam spočívá především v malířsky atraktivní, výjimečně početné a bohaté tvorbě otcově, dcery pak již jen pokračovaly v otcově odkazu. Nostalgie, citovost a nálada, obliba zřícenin a pitoreskních přírodních scenérií s roklemi, vodopády, zasazených často do soumraku či podvečerů, nokturna, krajiny před bouří s osamělými poutníky, to jsou charakteristické motivy a rysy jeho děl, v naprosté většině nemalovaných podle reálu; z empirického věcného popisu vycházel na počátku své tvorby.\n\nByl nejen velmi výkonný umělec, ale i zdatný obchodník. Specifikem jeho obchodní nabídky, svědčící o jeho podnikavosti, byly drobné studie obrazu, sestavené na panelech (archy se počtem od čtyř-pěti do patnácti-dvaceti návrhů, rozměrů od tří do dvaceti centimetrů), které (podobně jako vzorníky knoflíků) předkládal svým zákazníkům (nejen v Praze – rozesílal je i do jiných měst); ti si pak podle nich mohli vybrat motiv a velikost budoucího obrazu.\n\n\n\n"}
{"id": "523079", "url": "https://cs.wikipedia.org/wiki?curid=523079", "title": "Biedermannsdorf", "text": "Biedermannsdorf\n\nBiedermannsdorf je městys v Dolních Rakousích v okrese Mödling jižně od Vídně.\n\nObec leží ve Vídeňské pánvi východně od \"Jižní dálnice A2\" a \"Mödlingské silnice B11\".\n\nNádraží Laxenburg-Biedermannsdorf \"Aspangbahn\" leží v jižní části obce a přes východní část obce vede Pottendorfská linka trati \"Wien-Pottendorf - Wiener Neustadt\".\n\nPřes Biedermannsdorf protéká potok Mödlingbach, jeho mlýnský náhon, Krottenbach a Haidbach (malý Krottenbach) a také „Wiener Neustädter Kanal“.\n\nNa severu je sousední obcí Vösendorf, severovýchodně Hennersdorf, východně Achau, jižně Laxenburg a západním sousedem je Wiener Neudorf.\n\nPrvní osídlení zde bylo již 7 tisíc let před naším letopočtem. Archeologické nálezy dokladují dobu kolem 5000 před n. l.\n\nV římském období Biedermannsdorf patřil do oblasti Vindobona. V letech 1999/2000 byly obnaženy nálezy uliční stanice z 1. století.\n\nObec byla kolem let 1170/80 uváděna a držitelem byl „ministeriál“ z Liechtensteina a Perchtoldsdorfu. V roce 1275 byla obec nazývána „Pidermannsdorff\".\nČást názvu obce \"Bieder-\" je staroněmecké slovo a znamená \"správně stihnout, osvědčený, čestný, solidní\" atd. Ze staroněmeckého \"pidarpi, biderbi\", starosaského \"bitherbi\" a středoněmeckého \"biderbe\" se odvozuje, že patří ke skupině slov kolem \"potřeby, potřebovat\". Slovo je na první slabiku přízvučné, název obce také.\n\nJako všechny obce v oblasti trpěl Biedermannsdorf mezi válkami, tureckým obléháním i při moru. Za vlády Marie Terezie (1717-1780) byly domy poprvé očíslovány.\nPo roce 1797 se stavěl „Wiener Neustädter Kanal“, od odbočky „Biedermannsdorfer Canal\" za použití cihel, kterých se spotřebovalo veliké množství. Tak došlo k industrializaci obce, která dosud žila převážně ze zemědělství.\n\nVe druhé světové válce obec trpěla bombardováním blízké \"továrny na letecké motory Východní marky\".\n\nObec byla od roku 1938 do 1954 přičleněna k Velké Vídni.\n\nV roce 1971 žilo v obci 1295 obyvatel, 1981 1859, 1991 2668, 2001 2904 a v roce 2009 zde žilo 2904 osob.\n\nPři vykopávkách v roce 1990 v Biedermannsdorfu objevili římskou stanici.\nDne 26. října 2000 vlastivědné muzeum otevřelo výstavu mincí, hrnců a hliněných nádob a ze tří nalezených objevených hrobů ozdoby, olejové lampičky, přezky a pod, Vystavili také dokumentaci o pozůstatcích dřívějších staveb (studna, ohniště, cihly atd.).\n\nZ počátku tu stával barokní zámek \"Perlashof\". Několikrát byl přestavěný a v roce 1882 zámek získaly \"Milosrdné sestry svatého Karla Boromejského\". V roce 1883 v objektu otevřeli sirotčinec a obecnou školu. V roce 1897 byla provedena přístavba budovy se čtyřmi křídly. Roku 1902 byl postavený klášterní kostel. V roce 1949 byla v klášteře zřízena průmyslová škola pro ženy. Kostel byl odsvěcený a od roku 1982 je zde zřízena obecní knihovna. Dne 16. června 1982 budovu koupila obec a pronajala ministerstvu pro zřízení vyššího spolkového učiliště pro zemědělské obory.\n\nKostel svatého Jana Křtitele je v podstatě středověká stavba a v letech 1727-1728 barokně přestavil „Franz Jäckl“. Pozdně barokní hlavní oltář zobrazuje křest svatého Jana Křtitele. Oboustranný oltář a pozdně barokní kazatelna doplňuje vybavení kostela. Varhany byly postaveny v roce 1892.\n\nRoku 1454 stál na místě dnešního zámku hospodářský dvůr. Trojkřídlá budova byla postavena barokně kolem roku 1731. V roce 1883 budovu získal darem klášter \"Stephaniestiftung\" a slouží jako domov pro postižené děti. Od roku 1939 je ve vlastnictví města Vídně.\n\nVnější část území obce patří částečně průmyslovému centru \"Dolní Rakousko jih\" a \"Eco Plus\". Toto území patřilo v období Třetí říše k továrně na letecké motory Východní marky.\n\nV obci je ještě několik zemědělských závodů, které pěstují převážně obilí. Odvody stávajících firem jsou důležitým příjmem obce.\n\nVe spolku je podle stavu v roce 2010 celkem asi 70 členů z řad dětí i rodičů. Na pravidelných schůzkách se děti učí skautským dovednostem podle věku a ty potom v létě ověřují v přírodě.\nV roce 1985 za podpory tehdejšího faráře byla založena \"Bonifácova stráž\", skupina, která se angažovala v četných činnostech při prázdninových hrách. Akce \"Čistý Biedermannsdorf\", jeho adventní trh, vlastní výstavy, hádankářské soutěže apod. V roce 2005 byl skautský oddíl zvolen jako nejoblíbenější spolek.\n\nSpolek má asi 50 členů. V roce 2009/2010 jsou tři aktivní družstva: U8, U10 a U11 (soutěží s Laxenbergem a Münchendorfem). Cílem je podpora mladých fotbalistů, sportovců, slavností a přeborů. Výcvik aktivních členů provádějí vhodní cvičitelé podle zásad fotbalového sportu. Dětský fotbal je vhodný pro všechny děti ve věku od 5 let. Úspěchy jednotlivých družstev:\n\nV Biedermannsdorfu je sídlo \"Rakouského kynologického svazu“.\n\nKlub existuje od 14. června 1997. Po dlouhá léta každoročně klub pořádá slavnosti. Četné atrakce ve svátky pro velké i malé (polní veletrh, rychlý žejdlík, živá hudba, historická vozidla a traktory, motorky, přetahování, tombola apod.). V roce 2009 se vydali na cestu s novými atrakcemi a zábavou. Nově se přistoupilo k pořádání akce až v pozdním létě, týdenní turnaj v Perlashofu. Obzvláště úspěšné a známé jsou „Lionské punče“. Punčové stánky jsou otevřeny po celý adventní čas a získaly své místo v „Perlashofu“ (za kostelem).\n\nČlenové spolku pracují bezplatně a čistý výnos slavností je věnován na charitativní účely.\n\n\n"}
{"id": "523085", "url": "https://cs.wikipedia.org/wiki?curid=523085", "title": "Rallye Dakar 1988", "text": "Rallye Dakar 1988\n\n10e Pioneer Rallye Paris-Alger-Dakar je oficiální název desátého ročníku pouštního závodu, který se uskutečnil v roce 1988. Zúčastnilo se ho 311 motocyklů, 183 automobilů a 109 kamionů. Mezi automobilisty vyhrál Juha Kankkunen s vozem Peugeot 205 Turbo 16, mezi motocyklisty Edi Orioli s motocyklem Honda a mezi kamiony Karel Loprais s automobilem Tatra 815 4x4. Soutěž byla poznamenána smrtí šesti lidí.\n\nJediný český zástupce mezi motocyklisty byl Pavel Ort na motocyklu Jawa Rotax. Nákladní automobily týmu Motokov tradičně připravovala francouzská firma M.A.M. Strager. Jednalo se o dva vozy Liaz 111.154D a dva vozy Tatra 815, jeden na podvozku 4x4 a druhý na podvozku 6x6. S první Tatrou jela posádka Karel Loprais, Radomír Stachura a Ing. Tomáš Mück. S Tatrou 6x6 pak startovala posádka Zdeněk Kahánek, Zdeněk Hajdušek a Ota Meřínský. V Liazech startovaly posádky Miroslav Krejza, Jaroslav Joklík a Josef Brzobohatý a ve druhém Jiří Moskal, František Vojtíšek a Ing. Pavel Záleský. Dalším vozidlem byla Tatra 815 8x8, která sloužila jako doprovod pro všechny Tatry a Liazy, které byly prodané a pronajaté zahraničním týmům. V této tatře jela posádka Vlastimil Buchtyár, Ing. Josef Kalina a Serge Samson. Ke každému pronajatému vozu LIAZ navíc dodala automobilka řidiče a těmi byli Ing. Radek Fencl, Bohuslav Vonšovský, Aleš Fotr, Ladislav Fajtl a Pavel Svoboda.\n\nSoutěž odstartovala prologem v Sergy-Pontoise nedaleko Paříže. V tom vítězí mezi motocykly Huyanen na Suzuki a náš Ort je devatenáctý. Mezi automobily vyhrál Lartigue s vozem Mitsubishi Pajero. Mezi kamiony vítězí Lutz Bernau s vozem MAN. Na druhém a čtvrtém místě jsou vozy Liaz v pořadí Moskal - Krejsa. Tatry jsou na osmém a devátém místě, lepší čas má Loprais. V Africe se do popředí mezi kamiony dostávají speciály DAF a mezi automobily posádky na vozech Peugeot 405 a 205. Ale vzdává Clay Regazzoni, který startoval s vozem Tatra. Brzy také odstupuje z osmačtyřicátého místa Ort, který havaroval a zlomil si čtyři žebra. Kvůli poruše nabírá obrovskou ztrátu doteď vedoucí motocyklista Gaston Rahier. Mezi kamiony vede Theo Van de Rijt a Jean de Rooy s vozy DAF. Na třetím místě je Moskal, čtvrtý Krejza, šestý Loprais a osmý Kahánek. V osobních vozech vede Ari Vatanen s Peugeotem 405. Na etapě do Djada musí pro poruchu převodovky odstoupit ze čtvrtého místa Liaz se startovním číslem 616, tedy Krejsova posádka. Hned v následující etapě se odehrála smrtelná nehoda. Havaroval momentálně druhý DAF Van de Rijta. Při nehodě zemřel navigátor Kees Van Loevezijn. Po této nehodě automobilka DAF ze soutěže odstoupila.\n\nTatra 4x4 tuto etapu vyhrála, Zbývající Liaz dojel třetí a druhá Tatra čtvrtá. Zbývající Tatra má poprvé potíže s zadními listovými pery. Kuriózní problémy zažil Pavel Svoboda. Kvůli špatným navigačním přístrojům zabloudil a došlo mu palivo. Nejprve namíchal pohonnou směs z motorových kapalin, které vezl pro tým a později uprostřed pouště objevil 300 litrů nafty. V polovině soutěže je první LIAZ, druhý Bernau na MANu, třetí Tatra s Lopraisem a čtvrtá Tatra s Kahánkem. Vzápětí se Tatra 4x4 posune na druhé místo, ale Tatra 6x6 musí odstoupit pro poruchu listových per. Hned v další etapě kvůli stejnému problému vzdává i Tatra 8x8. Obě Tatry soutěž dokončí mimo pořadí. Problémy měl i zbývající Liaz, když přišel o čelní sklo. Oba československé kamiony jsou první s rozdílem 11 minut, třetí MAN ztrácí více než 3 hodiny. Mezi automobily stále vede Vatanen s Peugeotem. Jeho vůz je ale ukraden a i když je později nalezen, je jeho posádka diskvalifikována, protože nenastoupila na start. Do vedení se tak dostává Kankkunen s typem 205. Mezitím si vedení mezi kamiony zajišťuje Tatra před Liazem. Toto pořadí vydrží až do cíle, kde Karel Loprais získává první ze svých šesti vítězství.\n\n\n\n"}
{"id": "523086", "url": "https://cs.wikipedia.org/wiki?curid=523086", "title": "Výlevný vulkanismus", "text": "Výlevný vulkanismus\n\nVýlevný vulkanismus nebo efuzivní vulkanismus je typ sopečné erupce, při které láva pouze volně vytéká z trhliny (na rozdíl od explozívní erupce). Láva má nízkou viskozitu a tedy velkou tekutost. Příkladem takovéto lávy je láva Pahoe-hoe s malým obsahem SiO, která může urazit několik kilometrů lávovými kanály či po povrchu než se ochladí a ztuhne. Tento typ vulkanismu je charakteristický pro štítové sopky.\n\nNebezpečí výlevného vulkanismu spočívá v tom, že láva během výlevu zasáhne velké oblasti, ve kterých dochází ke vzniku lávových jezer, či se může rychle přemístit do oblasti poměrně vzdálených od místa erupce.\n\nLávové tabule se nacházejí na Zemi na Islandu, v oblastí Snake River Plain v Idahu, v Columbia River Plain ve státě Washington a ve východním Oregonu. K výlevnému vulkanismu dochází např. v oblasti Havajských ostrovů (sopky Kilauea, Mauna Loa). Mimo Zemi jsou známé štítové sopky na Venuši (Sif Mons) či Marsu (Ascraeus Mons, Arsia Mons, Olympus Mons – největší štítová sopka a hora v jednom v celé sluneční soustavě). V minulosti docházelo k výlevnému vulkanismu také na Měsíci a vznikla tak měsíční moře, či na povrchu Merkuru.\n"}
{"id": "523088", "url": "https://cs.wikipedia.org/wiki?curid=523088", "title": "Dětenice (zámek)", "text": "Dětenice (zámek)\n\nZámek Dětenice se nachází ve stejnojmenné obci v okrese Jičín, na okraji Českého ráje.\n\nPůvodní tvrz byla doložena již v roce 1404. Koncem 16. století byla renesančně přestavěna Křineckým z Ronova. Teprve když Dětenice koupil Jan Kristián, hrabě Clam-Gallas, došlo k pozdně barokní výstavbě. V letech 1762–1765 stavitel Zachariáš Fiegert určil dnešní podobu objektu. Roku 1797 zámek od Clam-Gallasů zakoupil pražský velkoobchodník Jakub Wimmer. Při opravách, prováděných po roce 1873 pro maltézské rytíře, došlo jen k menším změnám.\n\nDnes na zámku najdeme dochované gotické, renesanční a barokní fresky, nástěnné malby a rokokové a klasicistní štukové výzdoby. Mimo to je zde umístěna sbírka obrazů, historických zbraní a loveckých trofejí. Na zámku Dětenice se konají historické programy, rokokové plesy a středověké hostiny. V parku se zachovala řada soch klasicizujícího baroka.\n\nSoučástí Zámeckého resortu Dětenice je i originální středověká krčma Dětenice.\n\nV sousedství zámku je zámecký pivovar, dnes muzeum.\n\nNa zámku se natáčela pohádka Řachanda (2016, režie: Marta Ferencová).\n\n"}
{"id": "523095", "url": "https://cs.wikipedia.org/wiki?curid=523095", "title": "Sajga tatarská", "text": "Sajga tatarská\n\nSajga tatarská (\"Saiga tatarica\"), případně pouze sajga, je antilopa původem z eurasijských stepí. Řadí se mezi antilopy, do samostatné podčeledi \"Saiginae\". Jejím typickým znakem je zvláštně tvarovaný čenich.\n\nSlovo sajga pochází z turkických jazyků, do češtiny se dostalo prostřednictvím ruského názvu \"sajgak\". Ve Střední Asii je sajga známa jako \"akböken\", tj. bílá gazela, což je narážka na světlé zbarvení zimní srsti. Ve starší české literatuře, např. u J. S Presla nebo v prvních překladech Brehmova Života zvířat bylo slovo \"sajga\" nebo \"sajka\" používáno jako synonymum dnešního slova antilopa.\n\nByly popsány celkem čtyři poddruhy, z toho dva již vyhynuly a zbylé dva se ještě vyskytují: sajga tatarská (\"Saiga tatarica tatarica)\" a sajga mongolská (\"Saiga tatarica mongolica\").\n\nSajga v dospělosti dorůstá délky 110-145 cm, výšky v kohoutku 60-80 cm, její váha se pohybuje v rozmezí 23-50 kg. Sajga má oproti ostatním antilopám krátké nohy, zavalitou postavu a velkou hlavu. Typický je pro ni prodloužený, silně vydutý čenich s dolů směřujícími nozdrami a s velkou nosní dutinou uvnitř. Slouží k filtrování prachem nasyceného vzduchu v létě a k oteplování mrazivého vzduchu v zimě. Samec má čenich delší než samice a v období říje se mu ještě zvětšuje. Ušní boltce jsou nápadné krátké a zakulacené. Rohy nosí pouze samec, mají voskově nažloutlou barvu, jsou výrazně kroužkované, lyrovité a mohou měřit až 35 cm. Zbarvení a struktura srsti se liší podle ročního období. Krátká letní srst je na horní straně skořicově žlutohnědá, na dolní straně je světlejší. Zimní srst je mnohem delší a hustší než srst letní, má světle šedou až žlutavou barvu. Obřitek je vždy bílý, podobně jako u srnce. Sajgy v zimní srsti vypadají zavalité a trochu se podobají ovcím.\n\nV pleistocénu se sajgy vyskytovaly v celé Eurasii, včetně území Česka, kde žily společně se soby, mamuty, pižmoni a divokými koňmi. Zasahovaly až do Severní Ameriky, jejich pozůstatky byly objeveny na Aljašce a v západní Kanadě. Postupně se areál zmenšoval v důsledku klimatických změn na konci glaciálu a později i v důsledku lovu. Ještě ve středověku obývaly rozsáhlé území od severní Číny po Karpaty. V současné době obývají stepi západního Mongolska a Kazachstánu, okrajově zasahují na území Ruska, Uzbekistánu a Číny. V evropské části Ruska se vyskytují pouze v Kalmycku. Žijí také v rezervaci Askania-Nova na jihu Ukrajiny, kam byly zpětně vysazeny na konci 19. století. Životním prostředím sajgy je nížinná step s porosty pelyňku, šalvěje a vysokých travin, zejména kavylů. Vyhýbá se lesům, horám i pouštním oblastem.\n\nSajgy patří, stejně jako ostatní antilopy, mezi přežvýkavce. Živí se trávou a různými bylinami. Na rozdíl od jiných přežvýkavců žerou rády i aromatické byliny, jako je pelyněk, šalvěj a dobromysl. V zimním období žerou také lišejníky. Chutnají jim také slanomilné rostliny, jako slanorožec a slanobýl. Lížou rovněž sůl, kterou nacházejí na březích slaných jezer a bažin (solončaků).\n\nSamci sajgy jsou v době říje, která probíhá v listopadu a prosinci, velmi agresívní. Vytvářejí si harémy 5-15 samic, které obhajují. V této době spolu samci zápasí, ostrými rohy se vzájemně často vážně zraní nebo usmrtí. Březost trvá pět měsíců. Mláďata se rodí na jaře, obvykle se rodí dvojčata. Matka mláďata ukrývá ve vysoké trávě a několikrát denně je tam chodí nakojit. Mláďata sajgy se v této době často stávají kořistí vlků a orlů. Samice rodí většinou hromadně na vhodných místech, např. ve stržích a údolích, kde jsou mláďata alespoň částečně chráněna před útoky predátorů. Fakt, že samice v celé populaci rodí takřka zároveň, poněkud snižuje tlak predátorů. Až ve druhém týdnu života mládě matku následuje.\n\nSajgy jsou velmi společenské. Nevytvářejí teritoria, ale jsou neustále v pohybu. Na místech s dobrou pastvou se zdrží několik dní, ale oblastmi s chudou vegetací pouze protahují. Táhnoucí stádo za den může urazit více než 100 km. Na jaře vytváří sajgy s mláďaty menší stáda čítající 12–40 jedinců, která se na podzim při migracích spojí a tvoří obrovská stáda. Hlas sajgy se podobá bečení, je však kratší a hrubší, mláďata bečí stejně jako domácí jehňata.\n\nPočetnost populace sajg klesá již od 19. století. V roce 1919 byl zakázán její lov na území tehdejšího Sovětského svazu, ale po roce 1950 byl povolen regulovaný odstřel. V současné době jsou sajgy chráněny ruskými i kazašskými zákony. Z hlediska ochrany se jedná o kriticky ohrožený druh. V minulosti lovili Rusové, Tataři i Kazaši sajgy pro maso a kůži, často s pomocí chrtů a ochočených orlů skalních. V posledních dvaceti letech představuje hrozbu pytlácký lov, především pro rohy, které jsou ceněny jako trofeje a využívá je také tradiční čínská medicína. Čínská medicína využívá i bezoárové koule z předžaludků sajgy. Pytláci loví sajgy často pomocí vrtulníků nebo terénních vozů. Kořistí se stávají zpravidla samci, čímž vzniká v populaci nepoměr pohlaví a snižuje se reprodukce.\n\nV roce 2017 byl započat projekt monitoringu sajg mongolských (poddruh sajgy tatarské), který zajišťují ochranářské organizace WWF Mongolia a WCS Mongolia a který začala podporovat také Zoo Praha. Dvacet jedinců bylo označeno telemetrickými obojky tak, aby bylo možné sledovat jejich přesuny, reakce na změny počasí či vznik epidemie. Výsledky ze zimy 2018 ukázaly, že při tehdejší kruté zimě (teplota –40 stupňů Celsia) se silným větrem a sněhem sajgy v průběhu čtyř dní absolvovaly čtyřikrát až sedmkrát delší cestu než za běžné situace. I tak uhynula skoro polovina sledovaných jedinců. Situaci se však snaží vyvažovat aktivita místních ochránců, kteří na místa vybraná dle monitoringu sajg dovážejí krmivo.\n\nV zajetí jsou sajgy výjimečně choulostivé, snadno onemocní a uhynou. Zvláště náchylné jsou k chorobám dýchacích cest. Jejich úspěšné rozmnožování v zajetí je výjimkou. V současné době nejsou chovány v žádné zoo v Česku, v minulosti je chovaly Zoo Brno, Zoo Liberec, Zoo Plzeň, Zoo Praha a naposledy Zoopark Chomutov (od roku 2004), výsledky však nebyly příliš uspokojivé. V rámci Evropy byly chovány přibližně v pěti desítkách zoo, ale aktuálně jsou k vidění jen v Zooparku Askanyia Nova na Ukrajině. Na Slovensku byly chovány v minulosti v Zoo Bojnice a Zoo Bratislava.\n\nOkolo 10. května 2015 začaly sajgy z neznámých příčin masivně hynout. Podle kazašských úřadů bylo k 29. květnu napočítáno téměř 121 tisíc uhynulých sajg, což představovalo skoro polovinu celé kazašské populace (mimo Kazachstán přitom žije jen asi 10 % sajg). Podle pozdějších čísel uhynulo během pouhých dvou květnových týdnů celkem 134 tisíc sajg (další zdroj uvádí dokonce 148 800 uhynulých sajg). Podle pracovníků UNEP by za úhynem mohly být dva patogeny, \"Pasteurella\" a \"Clostridia\", a z neznámých příčin oslabený imunitní systém.\n\nNejedná se o první masivní vymírání tohoto typu, další jsou známy z doby Sovětského svazu, žádné ale nebylo tak dobře zdokumentováno.\n\n"}
{"id": "523115", "url": "https://cs.wikipedia.org/wiki?curid=523115", "title": "Medal of Honor: Airborne", "text": "Medal of Honor: Airborne\n\nMedal of Honor: Airborne je akční FPS střílečka z prostředí druhé světové války, která byla vyvinuta studiem EA Los Angeles pro PC a Xbox 360 začátkem září 2007, PS3 verze koncem září 2007. Hra na PS2 a Wii byla vyvíjena, ale později zrušena. Tento díl se odehrává na evropských bojištích a je to první díl, ve kterém hrajete za parašutistu a začínáte misi seskokem z letadla.\n\nV režimu pro jednoho hráče se ujmete vojáka Boyda Traverse, vymyšleného parašutistu 82. divize amerických výsadkářů. V misích se podíváte do Itálie, severní Francie, Nizozemí a Německa, každá z nich začíná seskokem za nepřátelskými liniemi, vy pak musíte zlikvidovat dané objekty. \"MoH: Airborne\" má i multiplayer pro online hraní, kde si můžete vybrat buďto hraní za Američana, kdy seskočíte z letadla nebo začít za Němce na zemi a bránit pozice před nepřátelskými výsadkáři.\n\nHra používá hodně upravený Unreal Engine 3. \"MoH: Airborne\" přináší nelineární styl hraní, kdy hráč může seskočit kdekoliv na mapě a vybrat si svůj první cíl sám. Díl MoH: Allied Assault byl opak Airbornu, kde jste začali na předem určeném místě a postupovali pouze jednou předem vyhrazenou cestou.\n\nVývoj \"MoH: Airborne\" začal ke konci roku 2004, když herní designéři chtěli novou hru, která přinese revoluci na scénu série \"Medal of Honor\". Myšlenka za hraní parašutisty, se kterým jste mohli kdekoliv na mapě seskočit se stala hlavním tahounem hry. Každá mise začíná seskokem z letadla a vy si pak vyberete místo seskoku, také si můžete vybrat, jaký úkol si za první cíl vyberete. Autoři chtěli udělat hodně nelineární Medal of Honor, který by ale nějak neměnil výbornou hratelnost, jako v minulých dílech, kde jste měli nastavený bod, kde v misi začnete a mise byly lineární. Herní tým spolupracoval se specialistou na zbraně z 2. světové války. Zvuky byly nahrány ze skutečných zbraní a tanků druhé světové války. Zvuk v \"MoH: Airborne\" je tak detailní, že jsou i rozdílné zvuky bot amerických a německých vojáků.\n\n\"MoH: Airborne\" byl vyvíjen s konzultacemi komunit zabývajících se sérií \"Medal of Honor\", včetně spolků a fór. Někteří admini fanstránek Medal of Honor byli vyzváni k vyzkoušení multiplayeru v \"MoH: Airborne\" na předváděcím summitu v červenci 2007 a bylo zjištěno mnoho problémů. Největším nedostatkem bylo málo dedikovaných serverů, opožděná reakce myši a úpadek snímků ve hře. Po skončení summitu se nabídla otázka, kdy se všechny tyto chyby opraví a kdy vyjde první patch.\n\nSingleplayer demo bylo vydáno 23. srpna 2007, zahrát jste si mohli první misi s názvem Operace Husky.\n\n\"MoH: Airborne\" používá hodně upravený Unreal Engine 3. Herní jádro začala vyvíjet EA, když převzala Renderware engine, ale nakonec se rozhodlo pro Unreal Engine 3 začátkem roku 2006, a tak se vývoj hry prodloužil o rok. Engine je speciálně navržen pro konzole Xbox 360, PlayStation 3 a pro počítače s kartou podporující DirectX 9 a 10. Engine navíc podporuje mnoho grafických technik včetně HDDR, osvětlení pixelů či dynamické stíny.\n"}
{"id": "523118", "url": "https://cs.wikipedia.org/wiki?curid=523118", "title": "Vrbina tečkovaná", "text": "Vrbina tečkovaná\n\nVrbina tečkovaná (\"Lysimachia punctata\") je až 60 cm vysoká vytrvalá žlutě kvetoucí bylina, jeden z mnoha druhů bohatého rodu vrbina.\n\nBěžně roste v jižní části Střední Evropy, okolo Středomoří a na Balkáně, v Rusku až po Ural, na území Turecka a v okolí Kavkazu. Zavlečena je i do Severní Ameriky.\n\nV České republice je původním druhem pouze na jihovýchodní Moravě, na ostatním území státu roste jako zplanělá okrasná rostlina. Oproti běžným areálům, kde se vyskytuje nejčastěji ve vlhčích lužních lesích, vlhkých loukách i v křovinách na březích vodních toků nebo nádrží, se v ČR objevuje obvykle na sušších místech jako jsou okraje luk a lesů, světlé paseky, okraje křovin, podél cest a na rumištích, a to od nížin přes pahorkatiny až do podhůří.\n\nPodle \"Florabase.cz\" se vrbina tečkovaná v ČR vyskytuje:\nVytrvalá trsnatá rostlina se čtyřhrannou, žláznatými chlupy porostlou přímou lodyhou dorůstající do výše 60 cm. Ze štíhlých oddenků vyrůstající lodyha je porostlá kopinatými listy rostoucími vstřícně nebo v 3 až 5četných přeslench. Listy mívají řapík dlouhý 5 až 12 mm, jejich vejčitě kopinaté celokrajné čepele s ostrým vrcholem dosahující délky 6 až 7 cm a šířky 2,5 až 3,5 cm mají po okrajích oranžové tečky a jsou zpeřeně žilnaté.\n\nPětičetné oboupohlavné květy s dlouhými stopkami vyrůstající v úžlabí přeslenovitých listů seřazených nad sebou vytvářejí květenství hrozen. Kališní lístky 5 až 8 mm dlouhé jsou úzce trojúhelníkovité s drobnými žláznatými chlupy. Citrónově žlutá nebo zlatožlutá nálevkovitě zvonkovitá koruna s krátkou trubkou je dlouhá 12 až 20 mm a má zašpičatělé lístky po okrajích žláznatě chlupaté a temnožlutě kropenaté, spodní ústí trubky bývá zbarveno červenohnědě. Pět tyčinek (kratších než koruna) s tečkovanými nitkami do poloviny srostlými kryje semeník posetý žlutočervenými tečkami. Vykvétá v červnu až červenci. Plody jsou vypouklé pětidílné červeně tečkované tobolky o velikosti 4 až 5,5 mm, které se otvírají pěti chlopněmi.\n\nVrbiny tečkované se často, mimo míst svého původního výskytu, vysazují jako na péči nenáročné ozdobné trvalky ve větších zahradách a parcích, odkud se pak nezřídka dostávají do volné přírody a tam se nekontrolovaně šíří. Roste na světlých místech, ale snese i polostín, má raději přiměřeně vlhkou půdu, ale snese i stanoviště bez zálivky. Je to efektní trvalka ve volně rostoucích skupinách nepravidelných zahradních úprav a trvalkových záhonech. Doporučená je příjemně kontrastně ladící kombinace se zvonkem klubkatým (\"Campanula glomerata\"), který kvete fialově ve stejnou dobu a má podobný habitus jako vrbina tečkovaná. Je vhodná ke zplanění ve venkovské zahradě.\n\nPři pěstování v mírném pásmu roste na slunci i v polostínu. Nejlépe jí vyhovuje propustná, humózní půda, dobře zásobená vodou a živinami; vcelku se jedná o nenáročnou rostlinu.\n\nRostlina se rozmnožuje do větších vzdáleností semeny a po okolí snadno podzemními výběžky, v zahradnické praxi se množí dělením trsů.\n\nVrbina tečkovaná je \"Černým a červeným seznamem cévnatých rostlin České republiky\" z roku 2000 zařazena mezi silně ohrožené druhy (C2-EN).\n\n \n"}
{"id": "523122", "url": "https://cs.wikipedia.org/wiki?curid=523122", "title": "Khágendra Thapa Magar", "text": "Khágendra Thapa Magar\n\nKhágendra Thapa Magar (; 4. října 1992 – 17. ledna 2020) byl jistou dobu nejmenší žijící člověk na světě a nejmenší pohyblivý muž na světě. V den svých 18. narozenin měřil 67,08 cm a vážil 6,5 kg. 12. června 2011 ho o rekord připravil 59,93 cm vysoký Junrey Balawing z Filipín.\n\nKhágendra Thapa Magar se narodil 14. října 1992 (dle nepálského kalendáře 18. Asoj 2049) v nepálské oblasti Baglung, 200 km od hlavního města Káthmándú. Jeho matkou je Dhana Maya Thapa Magar a jeho otcem Rup Bahádur Thapa Magar. Když se narodil, vážil pouze 600 gramů. V rodné vsi mu pro jeho výšku přezdívali Malý Buddha. Nepálští lékaři se domnívají, že za jeho malý vzrůst může porucha činnosti podvěsku mozkového, ovšem tato diagnóza nebyla nikdy potvrzena. Jinak dle zpráv z roku 2009 netrpěl žádnými zdravotními problémy.\n\nRodiče s ním cestovali po Nepálu a za poplatek ho ukazovali lidem. Khágendra také vystupoval s taneční skupinou. Podle slov rodičů bylo důvodem tohoto počínání snaha vydělat peníze na jeho vzdělání. Přesto do školy přestal chodit, protože ho tam údajně trápili spolužáci. Kromě toho trpěl poruchami učení.\n\nJeho rodina založila nadaci , jejímž cílem bylo dosáhnout oficiálního uznání jeho rekordu. Poprvé rodina kontaktovala redakci Guinnessovy knihy rekordů, když bylo Khágendrovi 14 let, ovšem redakce zápis do knihy odložila až na dobu jeho zletilosti.\n\nKdyž byl v říjnu 2010 jeho světový rekord uznán, překonal o 6 cm v té době uznávaného žijícího rekordmana Edwarda Hernandeze, přezdívaného , z Kolumbie (70,21 cm). V červnu 2011 však o rekord opět přišel, neboť nejmenším žijícím člověkem se stal tehdy právě dospěvší Junrey Balawing z Filipín (59,93 cm).\n\nRoku 2009 vystoupil Khágendra Thapa Magar v dokumentárním pořadu \"\", odvysílaném britskou televizní společností Channel 4.\n\nZemřel 17. ledna 2020 na zápal plic ve věku 27 let.\n"}
{"id": "523123", "url": "https://cs.wikipedia.org/wiki?curid=523123", "title": "Alžírsko na Zimních olympijských hrách 2010", "text": "Alžírsko na Zimních olympijských hrách 2010\n\nAlžírsko se účastnilo potřetí zimních olympijských her, celkově má 14 účastí na OH. Reprezentoval ho jeden sportovec.\n\nMuži\n"}
{"id": "523124", "url": "https://cs.wikipedia.org/wiki?curid=523124", "title": "Bank of America Plaza (Atlanta)", "text": "Bank of America Plaza (Atlanta)\n\nBank of America Plaza je mrakodrap nacházející se v centru Atlanty. Se svými 55 patry dorůstá do výšky 311,8 m a je tak nejvyšší budovou ve městě. Ve světovém žebříčku drží 36. pozici. Je to nejvyšší budova ve Spojených státech, která se nachází mimo města New York a Chicago. Byla dokončena v roce 1992 po pouhých 14 měsících stavby, její tehdejší název byl NationsBank Building. Původně byla postavena pro nové ústředí firmy NCNB / NationsBank. V současné době je největším nájemníkem právnická firma Troutman Sanders LLP. Developerem budovy byla firma Cousins Properties a za návrhem designu firma Kevin Roche John Dinkeloo and Associates LLC.\n\n\n"}
{"id": "523131", "url": "https://cs.wikipedia.org/wiki?curid=523131", "title": "Třída Garcia", "text": "Třída Garcia\n\nTřída Garcia je lodní třída fregat Námořnictva Spojených států amerických. Určena byla především k doprovodu konvojů a boji proti ponorkám. Ve službě nahrazovaly modernizovaná plavidla pocházející z druhé světové války. Původně byly označovány za eskortní torpédoborce a teprve roku 1975 byla jejich klasifikace změněna na fregaty.\n\nV letech 1962–1968 bylo postaveno 10 lodí této třídy, které americké námořnictvo provozovalo v letech 1964–1990. K nim je nutné ještě počítat fregatu USS \"Glover\", která byla postavena k experimentům s pohonným systémem, ale později sloužila jako klasická fregata. Z této třídy byly rovněž odvozeny raketové fregaty třídy \"Brooke\", jež se lišily výzbrojí a skladbou elektroniky.\n\nJako poslední jednotka třídy \"Garcia\" byla v USA dne 18. září 1989 vyřazena fregata USS \"Albert David \", úplně poslední vyřazenou lodí ale byla 15. června 1990 fregata \"Glover\". Fregaty USS \"Bradley\", USS \"Davidson\", USS \"Sample\" a \"Albert David\" poté získalo brazilské námořnictvo. Fregaty USS \"O'Callahan\", USS \"Brumby\", USS \"Garcia\" a USS \"Koelsch\" byly v letech 1989–1993 zapůjčeny Pákistánu.\n\nCelkem bylo postaveno 10 fregat této verze, přičemž jedenáctou jednotkou byla cvičná loď Glover. Na stavbě se podílely loděnice Bethlehem Steel v San Francisku, Avondale Shipyard, Defoe Shipbuilding v Bay City a Lockheed Shipbuilding v Seattlu.\n\nJednotky třídy \"Garcia\":\nVýzbroj tvořily dva 127mm kanóny v jednodělových věžích. První věž stála na přídi a druhá na nástavbě mezi hangárem a komínem. Na přídi bylo též osminásobné vypouštěcí zařízení raketových torpéd ASROC (celkem je neseno 16 střel). Dále lodě nesly dva 533mm torpédomety, ze kterých byla odpalována protiponrková torpéda (později je nahradily dva trojité 324mm protiponorkové torpédomety). Z plošiny na zádi mohl operovat bezpilotní protiponorkový vrtulník systému DASH. Ten byl mezi lety 1972–1975 u devíti lodí nahrazen lehkým vrtulníkem Kaman SH-2 Seasprite systému LAMPS I.\n\nPohonný systém tvořila jedna turbína a dva kotle. Lodní šroub byl jeden. Nejvyšší rychlost dosahovala 27 uzlů.\n\n"}
{"id": "523133", "url": "https://cs.wikipedia.org/wiki?curid=523133", "title": "Alžběta Francouzská", "text": "Alžběta Francouzská\n\nAlžběta Francouzská ( \"Isabelle de France\", březen 1225– 23. února 1270 Longchamp) byla francouzská princezna, zakladatelka kláštera Longchamp.\n\nNarodila se jako dcera Ludvíka VIII. a Blanky Kastilské a již roku 1227 byla bratrem Ludvíkem zaslíbena Hugovi z Lusignanu, nejstaršímu synovi vůdce spiknutí proti králi. Ke sňatku nedošlo a dalšího nápadníka Konráda, syna císaře Fridricha II. Isabela odmítla.\n\nNamísto manželství složila slib čistoty a žila skromně u bratrova královského dvora. Roku 1255 založila klášter klarisek v Longchampu, který byl dokončen roku 1259. O čtyři roky později se rozhodla opustit dvůr a odešla do Longchampu. Do kláštera nevstoupila, zůstala laikem a žila přísným kajícím životem.Zesnula krátce před Ludvíkovou druhou kruciátou a svým skonem jej velmi zarmoutila. Byla pohřbena v konventním kostele.\n\nPo Isabelině smrti pověřil její mladší bratr Karel místní abatyši Anežku z Harcourtu, aby sepsala hagiografické vyprávění o životě zesnulé. Roku 1521 byla Isabela blahořečena.\n\n"}
{"id": "523134", "url": "https://cs.wikipedia.org/wiki?curid=523134", "title": "Floridský průliv", "text": "Floridský průliv\n\nFloridský průliv (anglicky \"Straits of Florida\", španělsky \"Estrecho de Florida\") je průliv na jihovýchodě severoamerického kontinentu, jenž tvoří přirozenou hranici mezi Mexickým zálivem a Atlantským oceánem a mezi Floridou, přesněji ostrovy Florida Keys, a Kubou. Proudí jím teplý Floridský proud, který je počátkem Golfského proudu v Mexickém zálivu.\n\n"}
{"id": "523137", "url": "https://cs.wikipedia.org/wiki?curid=523137", "title": "Anohni", "text": "Anohni\n\nAnohni (narozená jako Antony Hegarty, * 1971) je anglická transgender zpěvačka a skladatelka, vizuální artistka, známá jako vedoucí zpěvačka skupiny Antony and the Johnsons, dříve užívala jméno „Antony“. Od vydání alba sólového alba \"Hopelessness\" v roce 2016 používá umělecké jméno Anohni.\n\nNarodila se ve městě Chichester (West Sussex, Spojené království). V roce 1977 se s rodinou přestěhovala do Amsterdamu a v roce 1981 do San Franciska. V době dospívání ji ovlivnil britský synth pop – zvláště emotivní zpěváci jako Marc Almond, Alison Moyet a Boy George. Mezi další umělce, kteří ovlivnili její tvorbu, patří: Diamanda Galas, Rozz Williams, Divine a Klaus Nomi a američtí umělci jako Nina Simone, Otis Redding a Donna Hathaway.\n\nV roce 1990 se Anohni přestěhovala na Manhattan a navštěvovala \"Experimental Theatre Wing\" na New York University. Založila soubor Blacklips spolu s kreativní partnerkou Johannou Constantine. Začali hrou \"The Scarlet Letter\" od Antonyho, premiéra byla 12. října 1992. Poslední hra \"13 Ways to Die\" byla uvedena poprvé a naposledy 13. března 1995. Během představení zazněly písně „Cripple and the Starfish“, „Blue Angel“ a „Hitler in My Heart“. Dalších několik let Antony zpívala v newyorských barech a klubech sama s doprovodem předem nahraných kazet. Věnovala se tak psaní a režírování divadelních her pro pozdní noc.\n\nV roce 1996 získala Anohni grant od New York Foundation for the Arts pro realizaci představení \"The Birth of Anne Frank/The Ascension of Marsha P. Johnson\" v neziskové organizaci pro moderní umění \"Performance Space 122\". Anohni s doprovodem vybraných hudebníků nahrála ve studiu některé ze svých písní. V roce 1997 vystoupila skupina pod jménem Antony and the Johnsons poprvé v The Kitchen, části představení avantgardního skladatele Williama Basinskiho \"Life on Mars\". V roce 1999 skupina začala vystupovat pravidelně a častěji na akcích, například Joe's Pub a Knitting Factory v New Yorku.\n\nBritský experimentální hudebník David Tibet z hudební skupiny Current 93 slyšel nahrávky a nabídl skupině, že mohou u jeho nahrávacího studia Durtro vydat hudební album; debutové album \"Antony and the Johnsons\" vyšlo v roce 2000. V roce 2001 Antony vydala další EP u společnosti Durtro, \"I Fell in Love with a Dead Boy\", spolupracovali David Lynch/Angelo Badalamenti.\n\nNa albu z roku 2005 \"I Am a Bird Now\" účinkovali hosté jako Lou Reed, Boy George, Rufus Wainwright a Devendra Banhart. Album vyšlo v Severní Americe u Secretly Canadian Records a v Evropě u Rough Trade. Získalo ocenění a Antony s ním vyhrála prestižní britskou cenu Mercury Prize. Album také bylo nominováno na album roku časopisem \"Mojo\". Skupina připravila na podporu alba turné, cestovala po Severní Americe, Evropě, Austrálii a částech Jižní Ameriky. Píseň „Bird Gerhl“ vyšla na soundtracku k filmu \"V for Vendetta\".\n\nSkupina Antony and the Johnsons spolupracovala také s experimentálním režisérem Charlesem Atlasem, připravili představení \"TURNING\" v listopadu 2006 v Římě, Londýně, Paříži, Madridu a Braze. Koncert zahrnoval živá videa s portréty několika tajemných žen z New Yorku. Ian Gittins z časopisu \"The Guardian\" popsal představení jako „křehké, pozitivně se stavějící k životu a upřímně krásné“. \"Le Monde\", pařížský časopis, uvítal TURNING jako „Koncertní manifest transexuálů“.\n\nDalší EP album s pěti písněmi od skupiny Antony and the Johnsons \"Another World\" bylo vydáno 7. října 2008. Na obalu je fotografie japonského butoh umělce Kazuo Ohno od Pierre-Oliviera Deschamps z roku 1984.\n\nTřetí album skupiny, \"The Crying Light\", bylo vydáno 19. ledna 2009. Na obalu je opět fotografie japonského butoh tanečníka Kazuo Ohno z roku 1977 od Naoya Ikegami. Album je tomuto umělci věnováno. Album se vyšplhalo na první pozici v European Billboard charts. Anohni se vyjádřila k obsahu alba tak, že zpívá o „smutné budoucnosti země“. \"\"Ústředními tématy The Crying light je smrt a přírodní krásy. V úvodní Her Eyes Are Underneath The Ground oplakává mrtvou matku, zatímco v Another World se pouští do dojemné eulogie umírající Země…... „Potřebuji jiný svět, tento je již skoro pryč. Bude mi scházet vítr, jež mne tak dlouho líbal“. Surreálné obrazy plné květin a sněhu v písních snad odkazují na pomíjivost krásy a spravedlnost přírody, v níž všechno živé musí jednou zemřít\".\" Album namixoval Bryce Goggin a obsahuje aranžmá Nico Muhly. Kritička Ann Powers napsala o \"The Crying Light\" do \"LA Times online\": „\"Významné vyjádření k stavu přírody, vytvořil nečekané pouto mezi queer kulturou a hnutím zelených. Hudba je nádherná – umírněnější a sdělující, že cokoliv Antony and the Johnsons udělali určitě zůstane v mysli posluchačů.\"“\n\nPři turné v Severní Americe a Evropě na podporu nového alba bylo připraveno unikátní jevištní provedení alba \"The Crying Light\" spolu s britským komorním orchestrem Manchester Camerata v Manchester Opera House na Manchester International Festival. Koncertní hala měla vzhled křištálové jeskyně s laserovými efekty, které připravil umělec Chris Levine. Antony and the Johnsons koncertovali s dalšími symfonickými orchestry v létě roku 2009: Opera Orchestra of Lyon, The Metropole Orchestra, Roma Sinfonietta a The Montreux Jazz Festival Orchestra. Pro Salle Playel v Paříži navrhl Antonyin kostým pro jeviště Riccardo Tisci z Givenchy.\n\nEP \"Thank Your for Your Love\" zahrnuje pět písní a je předvojem studiového alba \"Swanlights\", které je připraveno na říjen 2010, vidoeklip k písni „Thank You for Your Love“ ukazuje archivní záběry Antony z dob kolem roku 1991, kdy poprvé přijela do New Yorku, natočené na klasický filmový materiál (Super 8 mm film). Zachycuje zpěvačku jako dvacetiletého mladíka a také jako ženu. Vkusný a z větší části černobíle zpracovaný klip sestříhal David Boatman a svou barevností, nebo respektive nebarevností se stylově doplňuje s obalem EP \"Thank You for Your Love\", na kterém najdete kromě titulní písně, dvou béček a tohoto klipu například i předělávky „Imagine“ Johna Lennona či „Pressing On“ Boba Dylana.\n\nAnohni kromě účinkování ve skupině Antony and the Johnsons spolupracovala s mnoha hudebníky různých žánrů.\n\nV roce 2003 začala spolupráce s Lou Reedem: spolupracovala jako vokalistka v turné \"Animal Serenade\", na albu \"The Raven\" nazpívala Anohni pozadí (s Sharon Jones a dětským sborem), účastnila se živých představení, zpívala s Lou Reedem píseň „Candy“ a „Just a Perfect Day“. V roce 2006 spolupracovala při nahrávání s islandskou hudebnicí Björk. Písně „The Dull Flame of Desire“ a „My Juvenile“ jsou součástí alba \"Volta\". S Björk také zpívala duet na několika koncertech v Londýně, Reykjavíku a New Yorku.\n\nV roce 2008 Anohni účinkovala s pěti písněmi na eponymním albu skupiny Hercules and Love Affair, nejvíce se proslavila píseň „Blind“, kterou \"Pitchfork Media\" zvolili za nejlepší píseň roku 2008 a dosáhla druhého místa v žebříčku deseti nejlepších singlů roku 2008 v časopisu \"Entertainment Weekly\".\n\nTaké odehrála koncert s Londýnským symfonickým orchestrem v Barbicanu v Londýn. Warren Howard z britského časopisu \"The Independent\" napsal: \"Dvě večerní představení s Londýnským symfonickým orchestrem mohou pro Hegarty představovat zasloužený vrchol umělecké spolupráce. Je to drtivý, úchvatný večer, který v rukou někoho jiného může působit už samolibě, ale místo toho, díky její skromnosti a vrozenému citu pro interpretaci, je příjemným překvapením.\"\n\nAnohni spolupracovala s Bernardem Butlerem, původně z rockové skupiny Suede, na několika akustických sezeních pro \"XFM\". Účinkovala také s Yoko Ono a skupinou Plastic Ono Band na \"Ornette Coleman's Meltdown\" v Royal Festival Hall v Londýně 14. června 2009, zpívala píseň Yoko Ono „Toy Boat“ z alba \"Season of Glass\".\n\nV roce 2010 spolupracovala na písni „Returnal“ skupiny Oneohtrix Point Never. Rovněž zpívala duet s Elisou v písni „Forgiveness“ a podílela se na skladbě „Another Day in America“ z alba \"Homeland\" hudebnice Laurie Anderson. Roku 2011 spolupracovala se skupinou MEN na písni „Who Am I To Feel So Free“ z alba \"Talk About Body\". Dále se podílela na opeře \"The Life and Death of Marina Abramović\" režisére Roberta Wilsona. Spolupracoval na krátkém filmu Christina's Farm natočeném speciálně pro Biennale di Venezia 2011, režie Milica Zec.\n\n\n\n\n\n\n"}
{"id": "523138", "url": "https://cs.wikipedia.org/wiki?curid=523138", "title": "Dobrovodské zelí", "text": "Dobrovodské zelí\n\nDobrovodské zelí je jednak souhrnný název pro 3 odrůdy hlávkového zelí vyšlechtěné v obci Dobrá Voda u Hořic a jednak označení kysaného zelí, které je z těchto odrůd vyráběno a řadí se mezi tradiční regionální produkty jako např. Malínský křen nebo Znojemské okurky.\n\nDobrovodské zelí bylo vyšlechtěno roku 1939 na Vyšší hospodářské škole v Hořicích dobrovodským rodákem, známým šlechtitelem zeleniny Jaroslavem Pourem (24. 11. 1914 – 23. 11. 1995) . Ve stejném roce byly registrovány dvě odrůdy bílého zelí: \"Pourovo polopozdní\" a \"Pourovo pozdní\". V roce 1960 přibyla ještě odrůda červeného zelí \"Pourovo červené\". Všechny odrůdy předal Jaroslav Pour bezplatně státu. V dnešní době jsou všechny tři odrůdy registrovány u ÚKZÚZ a jsou obsaženy i v \"Společném katalogu odrůd druhů zeleniny\" zemí EU.\n\nDobrovodské zelí je významným tradičním regionálním produktem. Je vyhledávanou surovinou pro výrobu kysaného zelí tradiční recepturou, kdy se do zelí přidává jen sůl a kmín a nechá se zkvasit. Mnoho domácností v okolí Dobré Vody si kupuje krouhané zelí a doma si ho sami nakládají.\n\nÚřad průmyslového vlastnictví eviduje slovní ochrannou známku ve znění \"Dobrovodské kysané zelí\" s datem práva přednosti 19. června 2006 pod číslem 290276 pro firmu Zemědělské družstvo Podchlumí Dobrá Voda.\n\n17. září 2008 byla výrobku Dobrovodské kysané zelí bílé a červené udělena regionální známka \"PODKRKONOŠÍ regionální produkt\". \n\nV soutěži \"Potravina a potravinář roku 2009 Královéhradeckého kraje\" se Dobrovodské kysané zelí umístilo na 1. místě v kategorii \"Zelenina, ovoce a ostatní výrobky\" a na 12. místě celkově.\n\n"}
{"id": "523139", "url": "https://cs.wikipedia.org/wiki?curid=523139", "title": "Náměstí Republiky (Podgorica)", "text": "Náměstí Republiky (Podgorica)\n\nNáměstí Republiky (černohorky: \"Трг Републике, trg republike\") je největší, nejvýznamnější a nejdůležitější náměstí v Podgorici, metropoli Černé Hory. Rozkládá se na ploše 15 000 m. Společně s \"ulicí Svobody\" je to nejvýznamnější obchodní a komerční čtvrť města.\n\nZa dob Černohorského království zde nechal král Nikola I. vybudovat malou promenádu a tržiště. Po začlenění Černé Hory do Jugoslávie zde vzniklo nové náměstí, pojmenované po králi Alexandru I.. Po bombardování Podgorice v roce 1990 bylo vybudováno nové město se širokými bulváry, tehdejší \"náměmstí Alexandra I.\" bylo přejmenováno na \"Hlavní náměstí\". Po osamostatnění Černé Hory v roce 2006 bylo náměstí kompletně zrenovováno, přestavěno a přejmenováno na \"náměstí Republiky\". \n\nV roce 2006 schválil vláda Černé Hory program kompletní rekonstrukce náměstí a okolní čtvrti. Architektem tohoto projektu se stal Ing. arch. Mladen Djurović. Vzhledem k tomu, že se mělo \"náměstí Republiky\" stát důležitým centrem města, byly pro tento program vybrány ty nejkvalitnější stavební materiály. Moderně navržené objekty se staly dominantou celé čtvrti. \n\nNáměstí Republiky se rozkládá na ploše 15 000 m. Má tvar obdélníku, po delších stranách jsou vysázeny aleje dubů a palem. Uprostřed náměstí dominuje kruhová fontána. Na budovách okolo náměstí vísí řada nejrůznějších billboardů a prospektů. \n\n\n\"a další;\"\n\n\nV současnosti je náměstí Republiky jedním z nejrušnějších míst v Podgorici. Návštěvníky nejvíce láká krásné architektonické provodení, ale hlavně spousta prodejen, restaurací, hotelů, klůbů a jiných společností.\n"}
{"id": "523142", "url": "https://cs.wikipedia.org/wiki?curid=523142", "title": "Listy federalistů", "text": "Listy federalistů\n\nListy federalistů jsou série 85 článků hájících ratifikaci Ústavy Spojených států amerických. 77 esejí bylo vydáno v \"The Independent Journal\" a \"The New York Packet\" mezi říjnem 1787 a srpnem 1788. Kompilace těchto a osmi dalších, zvaných \"Federalista\" či \"Nová ústava\", byly vydány ve dvou svazcích v roce 1788 J. a A. McLeanovými. Správný název těchto sérií je \"Federalista\" (\"The Federalist\") – jméno \"Listy federalistů\" se objevilo až ve 20. století.\n\n\"Listy federalistů\" zůstávají prvotním zdrojem interpretace americké ústavy, neboť tyto eseje dávají obecný přehled o srozumitelné a atraktivní verzi filosofie a motivací navrhovaného systému vlády. Autoři \"Listů federalistů\" chtěli jak ovlivnit volbu ve prospěch ratifikace, tak usměrnit budoucí interpretace Ústavy. Podle historika Richarda B. Morrise jsou „nesrovnatelným výkladem Ústavy, klasika v politické vědě dosud nepřekonaná v šíři i hloubce dílem jakéhokoli pozdějšího amerického pisatele“.\n\nV době vydávání bylo autorství článků přísně střežené tajemství, byť důvtipný pozorovatel mohl hádat, že za nimi pravděpodobně stáli Hamilton, Madison a Jay. Po Hamiltonově smrti v roce 1804 se list, který napsal, dostal na veřejnost a přisuzoval mu autorství 2/3 \"Listů\", včetně těch, které se zdají být dílem Madisona (49-58, 62, a 63). Douglass Adair v roce 1944 ve své práci postuloval rozbor autorství následujících tří postav americké historie (a jeho posudek byl v roce 1964 potvrzen počítačovou analýzou textů).\n\nAutoři používali pseudonym „Publius“ na počest římského konzula Publia Valeria Publicoly. Madison, jehož potomci jej přes jeho opakované odmítání této cti v době jeho života uznávali za otce Ústavy, se stal předním členem americké sněmovny reprezentantů z Virginie (1789-1797), státním tajemníkem (ministrem obrany) (1801-1809) a nakonec čtvrtým prezidentem Spojených států amerických. Hamilton, který byl vůdčím obhájcem národní ústavní reformy v průběhu 80. let 18. století a reprezentoval New York při ústavním sněmu, se v roce 1789 stal prvním tajemníkem státní pokladny (ministr financí) a toto místo držel až do své rezignace v roce 1795. John Jay, který byl ministrem zahraničních záležitostí pod Články Konfederace z roku 1784 až do jejich vypršení v roce 1789, se stal ministrem spravedlnosti Spojených států amerických v roce 1789. V roce 1795 odstoupil, aby přijal zvolení guvernéra státu New York, tento post držel po dvě volební období, do roku 1801.\n\nMezi esejemi tvořícími \"Listy federalistů\" vyniká hned několik článků. Číslo 10, ve kterém Madison diskutuje prostředky předcházení vlády většinové kliky a obhajuje rozšířenou republiku, je obecně uznávána jako nejdůležitější ze všech 85 článků z filosofického úhlu pohledu. Doplněna je číslem 14, ve kterém Madison „bere míry“ tehdejších Spojených států, deklaruje je jako vhodné pro rozšířenou republiku a uzavírá s pamětnou obhajobou ústavní a politické tvořivosti federálního sněmu. V listu č. 84 Hamilton presentuje argument, že není potřeba poupravovat Ústavu přidáním \"Listiny práv\", a trvá na tom, že různá opatření v navrhované Ústavě ochraňují svobodu na úroveň listiny práv. List č. 78, taktéž napsán Hamiltonem, nastiňuje obrysy doktríny právní oponentury federálními soudy federální legislativy nebo nařízení výkonné moci. List č. 70 uvádí Hamiltonův argument pro jednočlenného šéfa americké exekutivy. V listu č. 39 Madison představuje nejprůzračnější exposé toho, co se později začalo nazývat „federalismus“. V listu č. 51 Madison destiluje argumenty pro „systém brzd a protivah“ ve své pamětné eseji často citované pro své opravňování vlády coby „největší ze všech reflexí podstaty člověka“.\n\n\n\n"}
{"id": "523144", "url": "https://cs.wikipedia.org/wiki?curid=523144", "title": "Veronika Jeníková", "text": "Veronika Jeníková\n\nVeronika Jeníková (* 4. června 1964 Praha) je česká herečka.\n\nVeronika Jeníková pochází z Prahy, kde i vystudovala hudebně-dramatický obor na Státní konzervatoři (absolvovala v roce 1984). Již během studií ji obsadil režisér Karel Kachyňa do hlavní dívčí role ve filmu \"Pozor, vizita!\". \n\nPrvní angažmá získala v kladenském divadle, od roku 1987 hrála v Městských divadlech pražských (ABC). Po dvaceti letech MDP opustila a je na volné noze, hraje v Divadle Na Jezerce a s Divadelní společností Háta. \n\nVe třiadvaceti letech se vdala za kolegu z Kladenského divadla, herce Čestmíra Gebouského (* 1946), se kterým má dvě děti – syna Lukáše a dceru Kamilu. Z filmových rolí: \"Antonyho šance\", \"Zdivočelá země\", \"Rozpuštěný a vypuštěný\", \"Oběti a vrazi\", \"Bony a klid, Bony a klid 2\". Z televize je známa především rolí Vendulky ze seriálu Ordinace v růžové zahradě.\n\n"}
{"id": "523145", "url": "https://cs.wikipedia.org/wiki?curid=523145", "title": "Nova (řeka)", "text": "Nova (řeka)\n\nNova je řeka v Litvě, v Suvalkiji, v okrese Šakiai (kromě pramene a malého úseku v horním toku). Pramení v rašeliništi Novaraisčio durpynas, 8 km na jihozápad od městysu Lekėčiai, z jezírka po vytěžené rašelině. Samo jezírko je na území kaunaského okresu. Dále řeka teče několik km na území okresu Kazlų Rūda směrem jihozápadním, ale většina toku je na území okresu Šakiai. Po soutoku s řekou Tamošupis se stáčí směrem západním a na území města Panoviai se na hranici s Kaliningradskou oblastí Ruska vlévá do řeky Šešupė jako její pravý přítok. V období sucha někdy vysychá, za tuhých mrazů zamrzá až ke dnu. U vsi Rūgiai jsou zbytky (rozvaliny) zaniklé přehrady.\n\nPodle řeky Nova vznikl název Zanavykai, převzatý ze slovanského \"za Novoj\" to jest (lidí, žijících) Za \"Novou\" pro jihozápadní Aukštaitijce. Někdy je bezúspěšně navrhováno používat puristicky litevský termín \"Užnoviečiai\".\n"}
{"id": "523150", "url": "https://cs.wikipedia.org/wiki?curid=523150", "title": "Gennadij Avdějenko", "text": "Gennadij Avdějenko\n\nGennadij Valentinovič Avdějenko ( ) (* 4. listopadu 1963, Oděsa) je bývalý sovětský atlet ukrajinské národnosti, výškař.\n\nJeho prvním větším úspěchem bylo páté místo na halovém ME v Budapešti v roce 1983. V témž roce se konalo v Helsinkách první mistrovství světa v atletice. Avdějenko překonal ve finále napoprvé 232 cm a stal se prvním mistrem světa . O rok později se z důvodu bojkotu nemohl zúčastnit letních olympijských her v Los Angeles. V roce 1986 skončil na hrách dobré vůle v Moskvě na sedmém místě .\n\nV roce 1987 vybojoval výkonem 236 cm bronz na HME v Liévinu. Brzy poté získal stříbrnou medaili na halovém MS v Indianapolisu, kde mj. vybojoval bronz československý výškař Ján Zvara. Na světovém šampionátu v Římě vybojoval společně s dalším sovětským výškařem Igorem Paklinem stříbrnou medaili. V roce 1988 reprezentoval na letních hrách v jihokorejském Soulu, kde se stal olympijským vítězem. Ve finále skočil nový olympijský rekord 238 cm. Rekord překonal o jeden cm na olympiádě v Atlantě 1996 Američan Charles Austin.\n\n"}
{"id": "523152", "url": "https://cs.wikipedia.org/wiki?curid=523152", "title": "Magar", "text": "Magar\n\nVýraz Magar může znamenat:\n\n"}
{"id": "523164", "url": "https://cs.wikipedia.org/wiki?curid=523164", "title": "Miroslav Bělina", "text": "Miroslav Bělina\n\nMiroslav Bělina (* 8. března 1950 Praha) je český právník specializující se na pracovní a obchodní právo. Právnickou fakultu Univerzity Karlovy v Praze absolvoval v roce 1973, postgraduální studium absolvoval v roce 1982 v Londýně. V letech 1990 až 1991 byl proděkanem pražské právnické fakulty, od roku 1990 je členem Legislativní rady vlády a od roku 1991 advokátem. Od roku 2000 je rozhodcem Rozhodčího soudu při Hospodářské komoře ČR a Agrární komoře ČR. Má dva syny: Martina a Tomáše. V roce 2009 se stal Právníkem roku v oboru pracovní právo.\n\nTaktéž vyučuje na právnické fakultě ZČU.\n\n"}
{"id": "523180", "url": "https://cs.wikipedia.org/wiki?curid=523180", "title": "Alžběta Jungrová", "text": "Alžběta Jungrová\n\nAlžběta Jungrová (* 18. dubna 1978, Praha) je současná česká reportážní fotografka.\n\nAlžběta Jungrová je dcerou podnikatele a překladatele Miroslava Jungra a novinářky Terezie Kaslové. Je pravnučkou novináře Ferdinanda Peroutky.\nVystudovala Střední průmyslovou školu grafickou v Praze, obor užitá fotografie, kterou absolvovala v roce 1996. Po škole pracovala jako reportérka deníku Mladá fronta DNES, později působila v tiskové agentuře CPA. Mezi roky 2000–2002 žila v USA a Mexiku a následně strávila půl roku v Londýně. Během povodní v roce 2002 navázala spolupráci s Hospodářskými novinami, později fotografovala pro Lidové noviny a deníky vydavatelství Vltava Labe Press. V současné době spolupracuje s britskou agenturou Demotix a se vznikajícím mediálním impériem PPF Media. PPF Media po přejmenování PPF Media na MEDIA 4YOU poslala společnost jako jedna ze dvou věřitelů do insolvenčního řízení.\n\nJungrová se jako fotografka specializuje na náročné reportážní a dokumentaristické projekty v rozvojovém světě. V minulosti mj. fotografovala překupníky heroinu v pákistánském Chajbarském průsmyku, vrakoviště lodí v Bangladéši, útulek pro HIV pozitivní děti ve Vietnamu, železniční provoz v Kambodži nebo pouliční nepokoje v Pásmu Gazy. Opakovaně byla oceněna v soutěži české novinářské fotografie Czech Press Photo.\n\nJe členkou skupiny dokumentárních fotografů 400 ASA.\n\n\n\n"}
{"id": "523187", "url": "https://cs.wikipedia.org/wiki?curid=523187", "title": "Pont du Garigliano", "text": "Pont du Garigliano\n\nPont du Garigliano (česky \"Most Garigliano\") je silniční most přes řeku Seinu v Paříži. Spojuje 16. obvod na pravém břehu a 15. obvod na levém. Most byl pojmenován podle řeky Garigliano v Itálii nedaleko Monte Cassina, u které proběhla vítězná bitva v roce 1944.\n\nV letech 1863–1962 stál na tomto místě zděný viadukt. Měl dvě patra, horní sloužilo železniční dopravě a spodní pro silniční. Kvůli zvyšující se automobilové dopravě musel být starý most odstraněn a v letech 1963–1966 nahrazen současnou stavbou. Most byl zprovozněn 1. září 1966.\n\nOcelový most je podpírán dvěma betonovými pilíři v rozpětí 58, 93 a 58 metrů. Celková délka mostu činí 209 metrů a šířka 26 metrů. Protože mostovka leží 18 metrů nad hladinou Seiny, činí z něj nejvyšší most v Paříži.\n\n"}
{"id": "523192", "url": "https://cs.wikipedia.org/wiki?curid=523192", "title": "Josef Mixa (kněz)", "text": "Josef Mixa (kněz)\n\nJosef Mixa (8. srpna 1925 Praha – 27. října 2019 Karlovy Vary) byl český římskokatolický kněz, nositel titulu monsignore.\n\nJosef Mixa byl pokřtěn roku 1948, vysvěcen na kněze byl 27. června 1965 v Litoměřicích.\n\nOd března roku 1968 působil jako sekretář biskupa (později kardinála) Františka Tomáška. Začátkem 70. let kolem sebe v kostele sv. Jana Nepomuckého na pražských Hradčanech shromažďoval velké živé společenství s účastí mnoha aktivistů tzv. podzemní církve a disentu.\n\nV rámci komunistické perzekuce byl v říjnu 1973 přeložen do vesnice Stanovice u Karlových Varů. Po listopadu 1989 do roku 1996 byl děkanem hlavního kostela v Karlových Varech.\n\nDne 7. srpna 2015 u příležitosti svých 90. narozenin dostal od kardinála Dominika Duky církevní vyznamenání – stříbrnou svatovojtěšskou medaili. Současně ho Karlovarský týdeník označil za nejstaršího aktivně působícího kněze v Čechách.\n\nZemřel 27. října 2019 v 16:15.\n\n\n"}
{"id": "523194", "url": "https://cs.wikipedia.org/wiki?curid=523194", "title": "Pont Mirabeau", "text": "Pont Mirabeau\n\nPont Mirabeau (česky \"Mirabeův most\") je silniční most přes řeku Seinu v Paříži. Spojuje 16. obvod na pravém břehu a 15. obvod na levém. Most nese jméno spisovatele, diplomata, novináře a významného politického činitele během Francouzské revoluce, kterým byl Honoré Gabriel Riqueti de Mirabeau (1749–1791).\n\nO výstavbě nového mostu rozhodl francouzský prezident Sadi Carnot 12. ledna 1893. Most byl dostavěn v roce 1896. Roku 1975 byl zařazen mezi historické památky.\n\nAutorem mostu je inženýr Paul Rabel. Ocelový most má tři oblouky, které nesou dva zděné pilíře. Hlavní oblouk má rozpětí 93 metry a postranní 32,4 m. Celková délka mostu je 173 m, šířka 20 m (vozovka 12 m a dva chodníky 4 m každý) a výška 15 m. V době svého vzniku byl mostem s nejvyšší palubou nad hladinou Seiny v Paříži.\n\nOba pilíře jsou z každé strany vyzdobeny alegorickými sochami z bronzu, jichž autorem je Jean-Antoine Injalbert. Na pravém pilíři po proudu je \"Ville de Paris\" (\"Město Paříž\") a proti proudu \"Navigation\" (\"Navigace\"), na levém pilíři jsou sochy \"Abondance\" (\"Hojnost\") po proudu a \"Commerce\" (\"Obchod\") proti proudu. Na zábradlí uprostřed mostu je znak města Paříže.\n\n"}
{"id": "523212", "url": "https://cs.wikipedia.org/wiki?curid=523212", "title": "Brada (rozcestník)", "text": "Brada (rozcestník)\n\nTermín brada má více významů:\n\n\n\n"}
{"id": "523213", "url": "https://cs.wikipedia.org/wiki?curid=523213", "title": "TSV Rally Sport", "text": "TSV Rally Sport\n\nTSV Rally Sport je český tým, který se pravidelně zúčastňuje rallye. Zkratka TSV původně znamenala Tomáš a Štěpán Vojtěchovi. Tým existuje od začátku devadesátých let. \n\nPůvodní náplní týmu byla příprava cestovních vozů pro závody na okruzích. Ředitelem týmu byl otec obou závodníků Zdeněk Vojtěch. Hlavními mechaniky byli Vladimír Šulc, Ladislav Bareš ml., Václav Červenka a Pavel Pour. Později se tým začal zabývat přípravou vozů na Peugeot Cup, což byl pohár automobilů Peugeot v rally. V roce 1996 Tomáš tento pohár vyhrál a jeho bratr Štěpán byl druhý. V následujícím roce přesedli oba závodníci do vozů Peugeot 306 MAXI a ve stejném pořadí jako rok předtím skončili v divizi 1. Od roku 2001 se aktivity týmu soustředili pouze na rally a oba jezdci startovali s vozy Toyota Celica v kategorii A8 v českém mistrovství rally i sprintrally, kde dosáhli třetího a čtvrtého místa hned za speciály skupiny WRC. Pro sezonu 2002 tedy oba jezdci startovali s vozy Toyota Corolla WRC a o rok později s vozy Peugeot 206 WRC. V roce 2005 tým postihla tragédie, když starší bratr Tomáš náhle zemřel. Generálním sponzorem týmu je v současnosti společnost OMW. \n\n"}
{"id": "523215", "url": "https://cs.wikipedia.org/wiki?curid=523215", "title": "Brada (úprava vousů)", "text": "Brada (úprava vousů)\n\nBrada patří mezi méně obvyklé úpravy vousů, byla mnohem běžnější v minulosti. Do \"brady\" měl upravený vous např. Henry David Thoreau. Z Čechů např. Jan Erazim Vocel a ze známých osobností současnosti nosí podobně upravený vous Erazim Kohák.\n\nBradu kombinovanou s knírem nosil kupř. Ľudovít Štúr. Podobný typ vousu (bradu v kombinaci s muškou) nosil i Abraham Lincoln.\n"}
{"id": "523216", "url": "https://cs.wikipedia.org/wiki?curid=523216", "title": "Stanislav Lachman", "text": "Stanislav Lachman\n\nStanislav Lachman (16. října 1921 Kladno – 5. února 2011 Jablonec nad Nisou) byl český designér. Je autorem přes 1200 návrhů průmyslových výrobků, z nich tři čtvrtiny byly realizovány. Výrobky podle jeho návrhů získaly 8 zlatých medailí na Mezinárodních veletrzích v Brně, zlatou medaili v Kolíně nad Rýnem (1973).\n\nSe studiem začal na gymnáziu v Poličce, pak pokračoval na stavební průmyslovce v Hradci Králové. Udělal sice zkoušky na UMPRUM, ale jako ročník 1921 byl totálně nasazen na otrocké práce v „rajchu“, nejprve na stavbě železniční trati v Gethin, poté v muniční továrně jako kreslič a konstruktér, kde zaměstnávali i slepé dělníky. Podle jeho slov „\"vymýšlel jsem pro ně různé pomůcky a uvědomil jsem si, jak důležitá je u pracovního nástroje ergonomie.\"“ V Německu byl nucen pracovat tři roky.\nV roce 1950 dokončil studia architektury na pražské Vysoké škole uměleckoprůmyslové (UMPRUM). Už v průběhu studia vymyslel první ze svých patentů, pákové ovládání vody. Poté pracoval ve Státním ústavu památkové péče, kde zaměřoval historické objekty v Levoči, Telči, Třeboni a Slavonicích. V roce 1952 nastoupil do Výzkumného ústavu Kovotechny, konstrukčního a vývojového ústavu pro všechny národní podniky, zabývající se výrobou spotřebního zboží. (Místo mu nabídla Božena Zrzavá, vnučka malíře Jana Zrzavého, která tam jako komunistka založila výtvarné oddělení.) Zde byl vedoucím oddělení a spolu s dalšími třemi návrháři a třemi grafiky dávali vzniknout novým výrobkům včetně obalů, návodů k použití a pojmenování. Podle jeho návrhů vyráběli zejména ve firmě Elektro Praga Hlinsko, Novoborských strojírnách a různých výrobních družstvech, celkem asi v osmi desítkách podniků. V roce 1971 přešel do podniku Prago-Union, od roku 1982 byl hlavním designérem v UTRIN Praha.\n\nDo své smrti žil v Jablonci nad Nisou se svou ženou Marií. Zemřel dne 5. února 2011 ve věku 89 let.\n\nV roce 2001 byla v Národním technickém muzeu v Praze realizována výstava jeho výrobků a roku 2007 za celoživotní dílo uveden Akademií designu České republiky do Síně slávy Czech Grand Design.\n\nNavrhl vysavače, mixéry, fény, žehličky, které po celou druhou polovinu 20. století patřily k výbavě naprosté většiny československých domácností. Z jeho ateliéru vyšlo přes dvanáct set návrhů, z nichž většina se vyráběla, což je naprosto ojedinělá bilance, jíž nedosáhl žádný jiný zdejší designér. Elektrospotřebiče nejen „oblékal“, ale promýšlel i jejich technická řešení; i to je důvod, proč většina jeho návrhů neskončila jen ve fázi modelu, ale šla do výroby.\n\n\nV roce 1949 dostal za úkol vyrobit železniční vagon pro Stalina. S velkými náklady byl vybaven promítáním, klimatizací, koupelnou, salónky. Během pozdější přestavby na širokorozchodnou trať v SSSR tam byl rozkraden, a proto nepoužit.\n\n"}
{"id": "523223", "url": "https://cs.wikipedia.org/wiki?curid=523223", "title": "Knír", "text": "Knír\n\nKnír je v současné době asi nejběžnější úpravou vousu hned za plnovousem. Způsobů úpravy kníru je mnoho. Od Chaplinova „kartáčku“, který nosil také Adolf Hitler, přes klasický knír, jako má známý herec Pavel Zedníček, až k pečlivě navoskovanému kníru Salvadora Dalího. Mezi známé české nositele kníru patřil i malíř a ilustrátor Adolf Born.\n\n"}
{"id": "523226", "url": "https://cs.wikipedia.org/wiki?curid=523226", "title": "NASA X-38", "text": "NASA X-38\n\nX-38 Crew Return Vehicle (CRV) byl prototyp záchranného dopravního prostředku v podobě vztlakového tělesa, který měl být použit pro návrat posádky z Mezinárodní vesmírné stanice (ISS). Jedná se o experimentální americký letoun řady Letadla X (anglicky \"X-planes\"). Vývoj prototypu X-38 byl zastaven v roce 2002 kvůli snížení rozpočtu.\n\nPočet členů posádky ISS byl omezen na tři osoby, protože ruský Sojuz TMA, jenž zůstal připojen k ISS, pojme pouze tři členy posádky. Od května 2009 čítá díky dvěma zaparkovaným Sojuzům posádka ISS 6 členů. Vzhledem k tomu, že je nezbytné, aby se členové posádky mohli v případě zdravotních či jiných potíží vrátit zpět na Zemi, mělo být CRV již od počátku schopno pojmout až sedm členů posádky, což by znamenalo že by na palubě ISS mohlo být současně sedm astronautů.\n\n\n"}
{"id": "523235", "url": "https://cs.wikipedia.org/wiki?curid=523235", "title": "Habitation Module", "text": "Habitation Module\n\nHabitation Module je zrušený modul Mezinárodní vesmírné stanice, který měl být hlavním obytným prostorem, obsahující kuchyň, WC, sprchu, spací pytle a zdravotnická zařízení sloužící až pro 7 členů stálé posádky, která měla v budoucnu na stanici být. Modul o velikosti autobusu byl zrušen v roce 2005 spolu s Centrifuge Accommodations Module a X-38 poté, co byl modul již kompletní. Měl být připojen k jednomu z uzlů modulu Node 3.\n\n"}
{"id": "523258", "url": "https://cs.wikipedia.org/wiki?curid=523258", "title": "Atomo", "text": "Atomo\n\nAtomo je stará jednotka délky používaná v Itálii.\n\nPřevodní vztahy:\n\n"}
{"id": "523260", "url": "https://cs.wikipedia.org/wiki?curid=523260", "title": "Michael Bielický", "text": "Michael Bielický\n\nMichael Bielický (* 12. ledna 1954, Praha) je český fotograf, multimediální umělec a pedagog.\n\n\n\n\n\n\n"}
{"id": "523262", "url": "https://cs.wikipedia.org/wiki?curid=523262", "title": "Podunajská federace", "text": "Podunajská federace\n\nDunajská nebo Podunajská federace německy Donauföderation je označení pro politické koncepty sjednocení v rámci podunajských států. Původně tvořila, po skončení 1. světové války v roce 1918 rozdělený mnohonárodnostní stát císařsko-královské monarchie Rakousko-Uhersko sjednocené pod Habsburskými panovníky rámcový, alespoň geografický základ pro pozdější myšlenku a plány poněkud odlišného charakteru, znovuvytvořit stejný nebo podobný státní svazek.\n\nPatrně nejznámější návrh Podunajské federace je politický koncept, který byl během 2. světové války v letech 1939–1945 navržen Otou Habsburským a britským ministerským předsedou Winstonem Churchillem pro nové rozdělení centrální Střední resp. Jihovýchodní Evropy po válce. \n\nKoncept bral v úvahu rozpad Německa na miniaturní monarchie a obnovu soustátí v hranicích Rakouského císařství na území států Rakousko, Maďarsko a Československo. Také bylo bráno v potaz začlenění Chorvatska, Jižního Tyrolska, Friulska, Istrie a Slovinska, což se však později ukázalo jako pravděpodobné z toho důvodu, že by tyto státy bylo zřejmě nutno anektovat. Zamýšlený stát neměl být tudíž obnovením do roku 1918 existujícího Rakouska-Uherska v pravém smyslu, nýbrž jako federace stojící na Manifestu národů Karla I. a reformních návrzích Aurela Popovici. Z promísení výrazů Podunajský prostor a federace se vytvořil ne zcela správný výraz „Donauföderation“ – Podunajská federace.\n\nKoncept byl navíc svázán s další myšlenkou nikdy neprovedenými plány Balkánské invaze západních spojenců ve 2. světové válce.\n\nJihoněmecké země Bavorsko, Bádensko, Württembersko a Hohenzollern-Sigmaringen – rovněž obnovené jako monarchie – se měly spojit v Jihoněmecký spolek, která měla prostě představovat v Jižním Německu jakousi variantu historického Německého spolku. Nově vzniklá obdoba rakouského císařství měla podle své dějinné předlohy sloužit zároveň jako ochranná mocnost jihoněmeckých států, avšak na rozdíl od minulosti (od roku 1866/1867) nemělo být členem spolku. Spolek měl společně s Rakouskem a malými státy vytvořit celní a měnovou unii, aby se vyhnuly hospodářskému úbytku.\n\nTento koncept však ztroskotal na zamítavém postoji Roosevelta a Stalina na konferenci v Teheránu ve dnech 28. října až 1. prosince 1943, neboť to se nehodilo do jejich plánů na poválečné uspořádání Evropy.\n\nHlavní důvod snahy o obnovení Rakouského císařství můžeme spatřovat v teorii mocenské rovnováhy na evropském kontinentu. Winston Churchill byl přesvědčen o nutnosti velmoci ve Střední Evropě, k omezení vlivu Sovětského svazu na Balkán a Německou říši. Z důvodu předchozího anektování Rakouska a Československa během nacionálně socialistické Německé říše měl být novému státu přiznán status oběti, a podobně jako Francie měl být uznán jako jedna vítězných mocností.\n\n"}
{"id": "523270", "url": "https://cs.wikipedia.org/wiki?curid=523270", "title": "Åtting", "text": "Åtting\n\nÅtting je stará jednotka objemu používaná ve Švédsku a Finsku. Sloužila k odměřování ryb, masa, mouky a kapalin. Její velikost činila přibližně 16 l a tvořila 1/8 jednotky tunna.\n\n"}
{"id": "523307", "url": "https://cs.wikipedia.org/wiki?curid=523307", "title": "Michal Nesázal", "text": "Michal Nesázal\n\nMichal Nesázal (* 1963) je český vizuální umělec.\n\n\n\n\n\n\n\n"}
{"id": "523315", "url": "https://cs.wikipedia.org/wiki?curid=523315", "title": "Ulrich Wehling", "text": "Ulrich Wehling\n\nUlrich Wehling (* 8. července 1952 Halle an der Saale) je bývalý východoněmecký sdruženář, držitel tří zlatých olympijských medailí a jedné zlaté a bronzové z mistrovství světa.\n\n"}
{"id": "523327", "url": "https://cs.wikipedia.org/wiki?curid=523327", "title": "Karl-Heinz Luck", "text": "Karl-Heinz Luck\n\nKarl-Heinz Luck (* 28. ledna 1945 Unterschönau) je bývalý východoněmecký sdruženář. Největším úspěchem jeho sportovní kariéry je zisk bronzové medaile na olympijských hrách v Sapporu v roce 1972. Účastnil se i předchozích her v Grenoblu, kde skončil na 11. místě.\n\n"}
{"id": "523333", "url": "https://cs.wikipedia.org/wiki?curid=523333", "title": "Licousy", "text": "Licousy\n\nLicousy jsou vousy, které rostou na lících. Úprava vousů silně podléhá módě. Od poloviny 20. století se nosí nenápadné, přistřihované kotlety (z franc. \"côtelette\", od \"côte\", strana, bok), ale zejména v 19. století mívali na tvářích někteří muži i tzv. „křečky“. Bujný chomáč vousů na tvářích mohl přecházet přímo do plnovousu (brady), anebo i do knírů. \n\nVyložené licousy nosil např. František Palacký. Za Rakouska-Uherska byly populární licousy v kombinaci s knírem, tak jak je nosil císař František Josef I. (něm. \"Kaiserbart\"). Anglický název \"sideburns\" se snad odvozuje od jména amerického generála z občanské války A. Burnside.\n\n\n"}
{"id": "523336", "url": "https://cs.wikipedia.org/wiki?curid=523336", "title": "Xixiasaurus", "text": "Xixiasaurus\n\nXixiasaurus byl menším masožravým dinosaurem (teropodem) z čeledi Troodontidae, který žil v období svrchní křídy (asi před 89 až 72 miliony let) na území dnešní Číny. Typový druh \"X. henanensis\" byl popsán v roce 2010 skupinou čínských paleontologů. Fosilie dinosaura byly objeveny ve střední Číně (provincie Che-nan), v souvrství Majiacun. Malý teropod patří do příbuzenstva dinosaurů, jako byl \"Troodon\", \"Zanabazar\" a další. Při délce kolem 1,5 až 2 metrů dosahoval hmotnosti zhruba 8 kilogramů.\n\n"}
{"id": "523337", "url": "https://cs.wikipedia.org/wiki?curid=523337", "title": "Rauno Miettinen", "text": "Rauno Miettinen\n\nRauno Miettinen (* 25. května 1949 Kuopio) je bývalý finský sdruženář. Reprezentoval na čtyřech olympijských hrách, jeho největším sportovním úspěchem je stříbrná medaile z her v Sapporu v roce 1972. Vybojoval také tři stříbrné medaile na mistrovství světa, v roce 1978 v Lahti v individuálním závodě, v roce 1982 v Oslo a v roce 1984 v Rovaniemi v závodě družstev na 3×10 km.\n\n"}
{"id": "523340", "url": "https://cs.wikipedia.org/wiki?curid=523340", "title": "Deltové jezero", "text": "Deltové jezero\n\nDeltové jezero - druh fluviálního jezera, jež se vyskytuje v říčních deltách. Vzniká mezi břehovými valy, které ho oddělují od koryt jednotlivých ramen delty. Pro tato jezera je typická malá hloubka. Často postupně zarůstají. Břehy jsou nízké a bahnité.\n\n"}
{"id": "523341", "url": "https://cs.wikipedia.org/wiki?curid=523341", "title": "Třída Farragut", "text": "Třída Farragut\n\nTřída Farragut je označení následujících tříd:\n"}
{"id": "523354", "url": "https://cs.wikipedia.org/wiki?curid=523354", "title": "Abierto Mexicano Telcel 2010 – ženy", "text": "Abierto Mexicano Telcel 2010 – ženy\n\nTenisový turnaj WTA Abierto Mexicano Telcel 2010 se konal ve dnech 22. - 27. února v mexickém Acapulcu venku na antukových dvorcích. Turnaj patřil do kategorie WTA International Tournaments a byl součástí WTA Tour 2010. Odměny činily 220 000 USD.\n\n\n\n"}
{"id": "523366", "url": "https://cs.wikipedia.org/wiki?curid=523366", "title": "Aum", "text": "Aum\n\nAum je stará jednotka objemu používaná v Jihoafrické republice. Její velikost činila přibližně 140,9 l.\n\n"}
{"id": "523378", "url": "https://cs.wikipedia.org/wiki?curid=523378", "title": "Samdok", "text": "Samdok\n\nSamdok (ze švédského \"samtids dokumentation\", česky \"dokumentace současnosti\") je projekt muzeologie na podporu aktivní dokumentace současnosti, vzniklý v 70. letech ve Švédsku. Má za úkol zdokumentovat co nejvíce sfér lidské činnosti a zároveň koordinovat činnost muzeí, aby se jejich dokumentace nějakým způsobem nepřekrývala.\n\nPočátky projektu sahají do roku 1967, kdy začali etnologové ze Švédska hovořit o problematice dokumentace současnosti. Posléze se myšlenka rozšířila na techniku a umění. V roce 1977 byly na konferenci ve Stockholmu ustanoveny tři pracovní skupiny, které vytvořily základ projektu. Došlo ke spojení všech odvětví v jednu organizaci – Samdok. Hlavní organizátorkou se stala Gunilla Cedreniusová.\n\nČinnost byla organizována, aby nedocházelo k překrývání a dublování sběru materiálu v rámci několika oborů. Organizačně byla dokumentace rozdělena do 11 košů. Každá oblast (koš) má svůj výbor. Byly studovány vazby, na základě studie a výsledku byl předmět vybrán.\n\nOblasti (koše) rozdělení:\n\n\n\n"}
{"id": "523398", "url": "https://cs.wikipedia.org/wiki?curid=523398", "title": "Želivec (Sulice)", "text": "Želivec (Sulice)\n\nŽelivec je vesnice v okrese Praha-východ, je součástí obce Sulice. Nachází se 1,5 km na východ od Sulic. Kříží se zde silnice II/603 se silnicí II/107. Je zde evidováno 411 adres.\n\n"}
{"id": "523410", "url": "https://cs.wikipedia.org/wiki?curid=523410", "title": "Národní manifest", "text": "Národní manifest\n\nNárodní manifest (německy Völkermanifest) je veřejné prohlášení císaře a českého krále Karla I. za asistence ministra Maxe von Hussareka sepsané 16. října 1918, kterým chtěl federalizovat rakouskou část Rakousko-Uherské monarchie. Vzhledem k němu byla urychleně zveřejněna Washingtonská deklarace.\n\n"}
{"id": "523413", "url": "https://cs.wikipedia.org/wiki?curid=523413", "title": "Ivanov", "text": "Ivanov\n\nIvanov je příjmení řady osobností\n\n\n"}
{"id": "523414", "url": "https://cs.wikipedia.org/wiki?curid=523414", "title": "Kostel svaté Markéty Antiochijské (Kopčany)", "text": "Kostel svaté Markéty Antiochijské (Kopčany)\n\nKostel svaté Markéty Antiochijské leží poblíž obce Kopčany v okrese Skalica v Trnavském kraji na Slovensku. Je to jediná dodnes stojící zachovaná architektonická památka pocházející z doby Velké Moravy.\n\nKostel zasvěcený svaté Markétě pochází z 9. století, první zmínka o něm je z roku 1392. Vznikl jako součást velkomoravského hradiště Valy v Mikulčicích. Jeho postavení se datuje nejpozději do období vlády knížete Rostislava nebo Svatopluka I. V okolí kostela existovaly malé osady až do 13. století, kdy zaniklo původní velkomoravské hradiště a obyvatelé se začali postupně z těchto osad stěhovat – poslední z nich odešli přibližně v 16. – 17. století. Kostel však sloužil dále až do 18. století, kdy byl postaven nový kostel přímo v samotných Kopčanech. Až do roku 1994 se zde konaly jen příležitostné bohoslužby při poutích, které souvisely s patronkou kostela. Ke kostelu patřil i přilehlý hřbitov, na kterém se pochovávalo až do přelomu 17. a 18. století a zachoval se až do 20. století.\n\nKostel je původní předrománská stavba, která byla ve 13. století upravená v gotickém stylu. Jde o jednolodní kostel s jednotlivými místnostmi seřazenými za sebou (předsíň – loď – presbyterium). Ve své době byl netypicky postaveným kostelem a dodnes je pro historiky záhadou. Obsahuje mnoho původních prvků a architektonických detailů, které jsou předmětem výzkumu (např. původní okenní otvory, povrchová úprava stěn, valená klenba v presbyteriu, znaky vyryté do kamene na fasádě).\n\nPrvotní archeologický výzkum kostela a jeho okolí začal v roce 1964. Na něj navazoval další výzkum, který začal v roce 1994. V době tohoto výzkumu se v roce 2004 našly tři hroby z období Velké Moravy, které pomohly blíže určit čas, kdy byl kostel postaven. Kromě toho se našly též šperky z tohoto období. Na základě těchto nálezů se usuzuje, že kostel byl postaven buď za vlády Rostislava I. (846 – 870) nebo jeho nástupce Svatopluka I.(870 – 894).\n\nV současnosti se archeologický výzkum v Kopčanech zabývá rekonstrukcí historické krajiny a jejího osídlení, a to zejména v 9. - 10. století. Samotný výzkum ztěžuje skutečnost, že kostel je jedinou dodnes stojící sakrální stavbou z období Velkomoravské říše, takže archeologové nemají tuto budovu s čím porovnávat. Podobné zachované stavby se však nacházejí v oblastech, které patřily v 8. a 9. století do Franské říše, resp. jinde v západní Evropě. V roce 1995 byl vyhlášen za národní kulturní památku.\n\n"}
{"id": "523421", "url": "https://cs.wikipedia.org/wiki?curid=523421", "title": "Retroflexní aproximanta", "text": "Retroflexní aproximanta\n\nRetroflexní aproximanta je souhláska, vyskytující se v některých jazycích. V IPA se zapisuje ɻ, v SAMPA r\\`. V češtině se nevyskytuje.\n\nObvykle se řadí mezi tzv. rhotické (erové) souhlásky.\n\n\nPřestože se retroflexní aproximanta vyskytuje jen v malém počtu jazyků (v češtině nikoli), vyskytuje se ve dvou jazycích s největším počtem mluvčích – angličtině a mandarínské čínštině. V čínštině se do pinyinu přepisuje jako \"r\" a do českého přepisu jako \"ž\" (např. 肉 pinyin \"ròu\", v českém přepisu \"žou\", maso). V angličtině se tak v americké výslovnosti vyslovuje \"r\", např. ve slově \"red\" – červený. Jinak se vyskytuje např. v tamilštině a malajštině.\n"}
{"id": "523428", "url": "https://cs.wikipedia.org/wiki?curid=523428", "title": "Bitva u Rozvegova", "text": "Bitva u Rozvegova\n\nBitva u Rozvegova byl ozbrojený střet svedený o předměstí Mukačeva na Podkarpatské Rusi. Šlo o nejkrvavější boj československých jednotek s maďarskými jednotkami a zároveň o jejich první vzájemný střet v roce 1939. Bitva skončila krátkodobým vytlačením Maďarů z Rozvegova.\n\n2. listopadu skončilo Vídeňské arbitrážní jednání. Ve Vídni bylo rozhodnuto o československých územních ústupcích Maďarsku. Jednalo se o značnou část území jižního a východního Slovenska a také jihozápadní část Podkarpatské Rusi. Součástí odstoupeného území bylo i Mukačevo. Rozvegovo ležící na předměstí Mukačeva na pravém břehu řeky Latorice ale mělo nadále zůstat československým územím. Nad rámec Vídeňské arbitráže bylo ale obsazeno maďarskou armádou. Někteří českoslovenští důstojníci okamžitě začali zvažovat obsazení Rozvegova. Brzy se objevila vhodná záminka. Když byl v noci z 5 na 6. ledna postřelen četník František Dvořák, zahájily československé jednotky útok.\n\nRozvegovo obsazoval 36. pěší pluk, který vedl Bohumil Mařík. První zaútočila 1. a 2. rota spolu s několika družstvy SOS. Rozpoutal se tvrdý pouliční boj. Do boje se na československé straně zapojila i tři obrněná vozidla Tatra OA vz. 30 od Motorizovaného předzvědného oddílu 2 a dělostřelectvo 5. baterie 12. dělostřeleckého pluku. Brzy se začala projevovat početní převaha na straně Maďarů a Čechoslováci se nyní museli bránit, ale Rozvegovo se honvédům již obsadit nepovedlo. Teprve odpoledne se povedlo střet utlumit.\n\nPo střetu bylo rozhodnuto rozkazem z vyšších míst předat Rozvegovo zpět Maďarům. Brzy po bitvě se maďarské vrchní velení rozhodlo zahájit útok na Podkarpatskou Rus. Ten začal 14. března v údolí řeky Latoricy.\n\nMaďarská invaze na Podkarpatskou Rus\n\n"}
{"id": "523434", "url": "https://cs.wikipedia.org/wiki?curid=523434", "title": "Jana Nechutová", "text": "Jana Nechutová\n\nJana Nechutová (* 28. listopadu 1936, Olomouc) je česká filoložka, překladatelka a vysokoškolská pedagožka.\n\nNarodila se 28. listopadu 1936 v Olomouci, maturovala však již v Brně, kde také na filosofické fakultě absolvovala latinu a řečtinu. Kandidátkou věd se stala v roce 1965 na základě práce „Místo Mikuláše z Drážďan v raném reformačním myšlení“. O rok později doktorát (Mikuláš z Drážďan a jeho kázání „Querite primum regnum Dei). Řádná habilitace jí byla umožněna až v roce 1991 („Učení Matěje z Janova a jeho působení“). V roce 1992 byla jmenována profesorkou. Mezi lety 1959–1961 pracovala v třeboňském archivu, od roku 1961 působí na Filosofické fakultě brněnské univerzity (dnes Masarykovy), v letech 1995–1998 zde byla děkankou. Akademické stáže absolvovala v Polsku, Itálii, Německu a Rakousku. Je členkou řady vědeckých rad, členkou Akademie věd, předsedkyní komise pro vydávání spisů M. J. Husa AV ČR. Nositelkou medailí Masarykovy univerzity, Karlovy univerzity, Palackého univerzity ad. Je vdovou po prof. PhDr. Radislavu Hoškovi a sestrou prof. RNDr. Hany Librové, CSc. Výrazně se angažuje v Českobratrské církvi evangelické, je členkou jejího farního sboru v Brně-Židenicích.\n\n\n\n"}
{"id": "523436", "url": "https://cs.wikipedia.org/wiki?curid=523436", "title": "An Cafe", "text": "An Cafe\n\nAntic Cafe (アンティック-珈琲店- Antikku Kafe, přezdívaní An Cafe) je japonská poprocková skupina založená roku 2003. Mají podepsanou smlouvu se Sony Music Japan. Jejich vizuální image je ošare kei a svou hudbu popisují jako „Haradžuku Dance Rock\". Skupina vydala čtyři řadová alba, jednu kompilaci a čtyři EP. 1. 9. 2009 skupina oznámila, že po jejich koncertě 4. 1. 2010 v Nippon Budókan si dají pauzu, ačkoliv oznámili, že se nerozpadnou. 1. dubna 2012 po dvouleté pauze oznámili návrat k aktivitě.\n\nAn Cafe byli založeni v květnu 2003 vokalistou Mikuem, kytaristou Bouem a baskytaristou Kanonem. Mikuova první kapela Revirii se rozpadla před dvěma měsíci a i když kapela neměla bubeníka v tomto stavu, začali se zúčastňovat několika akcí. Později se k nim připojil Teruki po tom, co opustil svou první kapelu Feathers-Blue.\n\nV roce 2004 An Cafe vydali své první demo a podepsali nahrávací dohodu s Loop Ash. Jejich nahrávka „Candyholic“ vyšla v březnu a získala druhé místo v Oricon indies single chart. Kapela pokračovala v koncertech a nahrávání, což zahrnulo i jejich první album Šikisai Moment v roce 2005. Kapela vydala ještě více singlů v roce 2006 do svého druhého studiového alba Magnya Carta.\nV roce 2007 kapela oznámila své první zámořské vystoupení na Project A-Kon. Krátce po tomhle oznámení následoval odchod Boua. Poslední vystoupení s ním proběhlo 30. 4. 2007 a bylo představeno na DVD jménem Hibiya On ☆The☆ 0 New Sekai. Po tom, co je Bou opustil, byli oznámeni dva noví členové: Takuya namísto Boua jako kytarista a Yu-ki, který se připojil k An Cafe jako klávesista. První singl s jejich novou sestavou byl zveřejněn jako „Kakusei Heroism\" následován „Rjúsei Rocket\". Na konci roku 2007 An Cafe oznámili své první zámořské turné, jehož součástí byla v roce 2008 také Evropa.\nV počátečních týdnech roku 2008 An Cafe oznámili nadcházející singl „Cherry Saku Juki!!\", v únoru také jejich příští studiové album Gokutama Rock Cafe, které vydali 9. 4. 2008.\n\nJejich EP Haradžuku Dance Rock bylo vydáno v březnu 2009. Tato speciální nahrávka byla udělána exkluzivně pro zámořské fanoušky v Severní Americe a Evropě.\n\nBB Parallel World, jejich 4. Studiové album, bylo vydáno v Japonsku 9. 9. 2009 a v Evropě 2. 10. 2009 (satované informace). Obsahuje titulní track singly „Aroma\", „Summer Dive\" a „Nacu Koi ★ Nacu Game\", a osm dalších písniček.\n\nV roce 2010 An Cafe oznámili, že si dají pauzu od svých aktivit. Nevědělo se, na jak dlouho, ale neuvedli, že se rozpadnou. Zpráva, která vyšla na jejich oficiální stránce, říkála, že „po Budókan show se bude každý člen soustředit na své vlastní aktivity, aby se připravil na nový začátek kapely v budoucnu.\" Již dříve zmíněná Nippon Budókan show se konala 4. 1. 2010.\nPřes tuto pauzu se několik členů zapojilo do ostatních projektů. Kanon vedl mobilní hru jménem Pinky☆Distortion, která vyšla v červenci 2010. Byl také hostem na Otakonu 2010 jako účastník diskuse a jako hostující DJ, stejně jako se dal dohromady s Kanon Wakešimou, aby utvořili duo kanonxkanon. Miku se stal vokalistou tehdy nové kapely Lc5, která byla založena v červnu 2010. Teruki hrál jako podpůrný bubeník v kapele DOG in the parallel world orchestra.\n1.4. 2012 An Cafe oznámili, že budou pokračovat v aktivitách a udělají světové turné v listopadu v Evropě a Spojeném království. Turné se jmenovalo „ANCAFESTA '12 SUMMER DIVE\". Také oznámili, že vydají 2 nové singly a 8. 8. 2012 také mini-album se jménem Amazing Blue.\n\nZakládající členové\n\nYu-ki (klávesy) používá Korg X50 a Yamaha MO6. Jeho reproduktor je Roland Jazz-Chorus 120 a má také Mackie 1202-VLZ PRO mixážní panely. Je používáno hodně funkcí, například přílišné použití vysokého ohnutí v Respect Mommy na Yamahu MO6 Takuya (kytara) používá bílohnědého Fendera, Paul Reed Smith a G&L Telecaster, a Dean and some stompboxy, obsahující Boss Super Chorus a MXR/Phase 90.\n\nKanon (byskytara) používá dva typy Fender Jazz Basses, EBS/Multi Comp a Basson speaker.\n\nTeruki (bicí) má následující sestavu: jeden Splash Cymbal (Paiste 10\"), dva Crash Cymbals (Paiste 16\" and 18\") Cymbals, jeden China Cymbal (Paiste 18\"), jeden Ride Cymbal (Zildjian 20\"), jeden Hi-Hat (Zildjian 14\"), jeden Hat stand (Pearl), Bass Drum (Pearl 22\" x 16\"), Snare (Pearl 14\" x 5,5\"), jeden Mid Tom (Pearl 12\" x 8\"), jeden Floor Tom (Pearl 16\" x 16\"),dva Pedals (Pearl) a Behringer amplificat.\n\nAn Cafe dlouhodobě podporuje zakladatele a podpůrce japonského pouličně módního labelu Sex Pot Revenge a často jsou viděni v jejich oblečení. Objevili se na obalu magazínu Sex Pot Revenge, V!nyl Syndicate.\n\nV roce 2008 Miku hostil Volume 2 Visual Kei DVD Magazine zároveň s Biju, maskotem magazínu.\n\nAn Cafe nabyli v Japonsku velkého úspěchu. Také nabyli středně velkého úspěchu v Evropě, pevnině Asie (Korea, Čína), Argentině, Brazílii, Chile, Kanadě a Spojených státech.\n\nV roce 2008 kapela navštívila Finsko, Švédsko, Německo, Francii, Spojené království, Španělsko, Spojené státy a Koreu na svém prvním zámořském turné \"Live Cafe-Tour '08 - Nyappy Go Around World\". Odehráli celkem 12 koncertů v 8 zemích.\n\nV listopadu 2008 potvrdili zámořské turné \"Live Cafe Tour '09 Nyappy Go Around the World Ⅱ -Harajuku Dance Rock Night-\", které zahrnovalo 12 zemí: Rusko, Finsko, Švédsko, Německo, Spojené království, Francii, Španělsko, Argentinu, Chile, Brazílii, Mexiko Spojené státy. Toto turné proběhlo v březnu a dubnu.\n\n"}
{"id": "523441", "url": "https://cs.wikipedia.org/wiki?curid=523441", "title": "Christopher Plummer", "text": "Christopher Plummer\n\nArthur Christopher Orme Plummer (* 13. prosince 1929 Toronto, Ontario) je kanadský herec. V roce 2011 získal Oscara za vedlejší roli ve filmu \"Začátky\".\n\nNarodil se Isabelle Maryové (rozené Abbottové) a Johnovi Orme Plummerovi. Jeho pradědečkem byl kanadský premiér Sir John Abbott. Krátce poté, co se narodil, se jeho rodiče rozvedli a proto vyrostl v rodině své matky v Sennevillu v provincii Québec. Chtěl být koncertním pianistou, ale láska k divadlu byla pro něj větší než v raném věku, a proto začal hrát na vysoké škole divadlo. Pro nasbírání zkušeností začal dojíždět do městského divadla v Ottawě.\n\nV divadle hrál ty největší role klasického repertoáru. Účinkoval v \"Králi Learovi\" režírovaném Jonathanem Millerem. Díky této roli nominován na cenu Tony.\n\nV srpnu 2008 se vrátil na scénu kanadského Stradfortského festivalu v jedné z kritiky nejuznávanějších inscenací jako Julius Caesar. Záznam představení byl natočen ve vysokém rozlišení a poté byl promítán v kanadských kinech.\n\nJeho filmová kariéra začala filmem Sidneyho Lumeta, který jej obsadil jako mladého spisovatele ve filmu \"Stage Struck\". Poté začal účinkovat ve filmech jako \"Pád říše římské\", \"Za zvuků hudby\", \"Ježíš Nazaretský\", \"Návrat Růžového pantera\", \"Bitva o Británii\", \"Waterloo\", \"Tichý společník\", \"Zátah\", \"\", \"Malcolm X\", \"Dvanáct opic\" a \"Syriana\".\n\nJednou z jeho nejcennějších rolí se stala role Mike Wallace ve filmu \"Michaela Manna\", který byl nominován na Oscara, \"The Insider\". Dále byl nominován na několik dalších cen.\n\nDalší svou úspěšnou roli ztvárnil ve filmu Rona Howarda \"Čistá duše\" a dále například ve filmu \"Alexandr Veliký\".\n\nNamluvil také roli Charlese Muntze ve filmu \"Vzhůru do oblak\".\n\nV roce 2011 namluvil postavy v počítačové hře \n\nZa roli ve snímku \"Začátky\" (2011) získal několik cen, včetně Oscara za nejlepší mužský herecký výkon ve vedlejší roli a Zlatého glóbu za nejlepší mužský herecký výkon ve vedlejší roli.\n\nV roce 2017 nahradil v dokončovaném filmu \"All the Money in the World\" představitele jedné z hlavních rolí Kevina Spaceyho, neboť ten byl několika lidmi nařčen ze sexuálního obtěžování. Režisér Ridley Scott se rozhodl přetočit všechny scény se Spaceym asi měsíc a půl před uvedením snímku do kin. Scott zamýšlel obsadit Plummera do této role už od počátku, studio však chtělo využít známějšího jména.\n\n"}
{"id": "523444", "url": "https://cs.wikipedia.org/wiki?curid=523444", "title": "Igor Paklin", "text": "Igor Paklin\n\nIgor Vasiljevič Paklin ( ; * 15. června 1963, Frunze, Kyrgyzská SSR) je bývalý sovětský atlet kyrgyzské národnosti, jehož specializací byl skok do výšky.\n\nV roce 1981 skončil čtvrtý na juniorském mistrovství Evropy v nizozemském Utrechtu. O dva roky později obsadil společně s Dietmarem Mögenburgem čtvrté místo na prvním Mistrovství světa v atletice v Helsinkách. V roce 1986 se stal ve Stuttgartu mistrem Evropy, když ve finále skočil 234 cm. Později vybojoval stříbro na prvních hrách dobré vůle v Moskvě. O rok později se stal v Indianapolisu halovým mistrem světa. Na druhém světovém šampionátu v Římě 1987 získal společně s Gennadijem Avdějenkem stříbrnou medaili. V roce 1988 skončil na letních olympijských hrách v Soulu sedmý. Jeho posledním větším úspěchem bylo desáté místo na MS v atletice 1991 v Tokiu.\n\nPatří mezi sedm výškařů celé historie, kteří překonali pod otevřeným nebem hranici 240 cm. 4. září 1985 na světové letní univerziádě v japonském Kóbe vytvořil výkonem 241 cm nový světový rekord a jako druhý atlet v historii se dostal přes tuto hranici. Prvním výškařem, který překonal 240 cm se stal sovětský atlet ukrajinské národnosti Rudolf Povarnicyn. Světový rekord překonal 30. června 1987 Švéd Patrik Sjöberg výkonem 242 cm. Přes 240 cm se přenesli také kromě světového rekordmana Javiera Sotomayora dále Charles Austin a prozatím posledním výškařem se stal Rus Vjačeslav Voronin v roce 2000.\n\n\n"}
{"id": "523445", "url": "https://cs.wikipedia.org/wiki?curid=523445", "title": "Inteligentní sítě", "text": "Inteligentní sítě\n\nInteligentní sítě (anglicky \"smart grid\") jsou silové elektrické a komunikační sítě, které umožňují regulovat výrobu a spotřebu elektrické energie v reálném čase, jak v místním, tak v globálním měřítku. \n\nJejím principem je interaktivní obousměrná komunikace mezi výrobními zdroji a spotřebiči nebo spotřebiteli o aktuálních možnostech výroby a spotřeby energie. Ochránci soukromí a bezpečnostní odborníci však varují před sledovacím potenciálem a náchylností této technologie, kterou mohou využít i zloději. Navíc synchronizace zákazníků pomocí ceny může vést k destabilizaci sítě.\n\nZahrnuje digitální kontrolní a řídicí systém, integrované senzory monitorující chování sítě a automatické obnovování provozu po poruše. Součástí je dostupnost informací v reálném čase o zatížení sítě, kvalitě dodávky, přerušení apod. \n\nJejí podstatou je vybavení zákazníků digitálními měřidly s obousměrným tokem informací v reálném čase, která umožňuje tvorbu cenových tarifů podle aktuální situace v síti (tzv. „chytré/inteligentní elektroměry“). Umožňuje zákazníkům efektivně řídit spotřebu, např. ohřev vody, praní prádla či dobíjení baterií v době s volnou výrobní kapacitou.\n\nRozvoj inteligentních sítí začal především v období, kdy se do rozvodové soustavy začaly zapojovat menší zdroje elektřiny, které jsou těžce predikovatelné. Např. solární elektrárny a větrné elektrárny, plynové mikroturbíny a dalších decentralizované výrobní technologie, což dává příležitost zákazníkům vyrábět elektřinu z vlastních zdrojů a její přebytky prodávat do sítě. Sluneční svit nebo síla větru se dá velice složitě predikovat na všech místech, kde jsou tyto decentralizované zdroje umístěné. Díky tomu, že inteligentní sítě zasílají v pravidelných intervalech informace o spotřebě z jednotlivých odběrných míst, lze regulovat výkon například v uhelných elektrárnách.\n\nV České republice začíná s rozvojem chytrých sítí energetická společnost ČEZ. V rámci svého programu budoucího rozvoje FutureMotion vyčlenila tzv. „Smart Region“ ve kterém začne s implementací chytrých elektroměrů a postupným zaváděním inteligentních sítí. Za tento region bylo zvoleno Vrchlabí. Ten poslouží k prokázání úspor, které díky rozsáhlému využívání nízkého tarifu k topení a ohřevu v ČR nemusí být průkazné a chytré sítě mohou být naopak velmi nákladné jako v Boulderu (SmatGridCity 2008) v USA.\n\n\n"}
{"id": "523448", "url": "https://cs.wikipedia.org/wiki?curid=523448", "title": "Persenbeug (zámek)", "text": "Persenbeug (zámek)\n\nZámek Persenbeug je klasicistní stavba v dolnorakouské obci Persenbeug.\n\nPrvní historická zmínka o dřívějším hradu pochází z roku 907. Později se Bavor Sieghart, hrabě ze Semptu a Ebersbergu, zmocnil hory „Bösenbergu“ nad řekou a opevnil ji. V roce 1045 vymřel rod Sempt-Ebersbergů a 12. července přešel hrad na krále Jindřicha III. Protože se podlaha rytířského sálu propadla při přetížení velkou společností, král vyvázl s lehkým zraněním, biskup Bruno von Würzburg (* asi 1005) a opat Altmann z kláštera Ebersberg zahynuli. Také Richling, vdova po Adalbero II., poslední z rodu Ebersbergů zde zahynula.\n\nBěhem staletí se změnilo více majitelů. Až do roku 1593 byl hrad ve vlastnictví císařského domu. Poté byl hrad prodán šlechtickému rodu Hoyosů. Ti hrad přestavěli na zámek.\n\nDne 3. prosince 1800 koupil zámek a panství František I. (1768–1835) z rodu Habsbursko-Lotrinského do soukromého vlastnictví. Přibližně ve stejné době přešlo do vlastnictví Františka I. také panství \"Gutenbrunn\". Po několika dědictví připadlo panství Persenbeug a Gutenbrunn císaři Františku Josefovi I. (1830–1916), který je v roce 1916 daroval své dceři Marii Valerii (1868–1924). Dnes je zámek majetkem jejích potomků, rodiny Habsbursko-Lotrinské a rodu Waldburg-Zeil.\n\n17. srpna 1887 se na zámku Persenbeug narodil poslední český král, rakouský císař Karel I. († 1922).\n\n"}
{"id": "523455", "url": "https://cs.wikipedia.org/wiki?curid=523455", "title": "Znělá palatální frikativa", "text": "Znělá palatální frikativa\n\nZnělá palatální frikativa je souhláska, vyskytující se pouze v sedmi jazycích (v češtině nikoliv). Jejím znělým protějškem je neznělá palatální frikativa. V IPA se zapisuje jako ʝ, v SAMPA jako j\\.\n\nV češtině se nevyskytuje. V nizozemštině se píše jako \"j\" (např. \"ja\" – ano), v novořečtině spřežkou γει, ve švédštině jako \"j\" (\"jord\" – hlína). Ve španělštině se tímto způsobem někdy vyslovuje písmeno \"y\" (např. \"sayo\" – šaty).\n"}
{"id": "523461", "url": "https://cs.wikipedia.org/wiki?curid=523461", "title": "Ladislav Jirků", "text": "Ladislav Jirků\n\nLadislav Jirků (* 4. června 1946 Jihlava) je český politik a vysokoškolský učitel, bývalý rektor Vysoké školy polytechnické Jihlava (VŠPJ), člen TOP 09 a v letech 2010 až 2013 poslanec Poslanecké sněmovny Parlamentu České republiky za kraj Vysočina.\n\nVystudoval Střední průmyslovou školu stavební a ve studiích pokračoval na FTVS UK v Praze v oboru pedagogika, tělesná výchova – čeština. Absolvoval v roce 1970. Doktorát (PaedDr.) získal v roce 1982 na VÚT FTVS UK Praha\n\nPrvní zaměstnání získal v Obchodní akademii v Jihlavě, kde v letech 1972-1978 vyučoval. V roce 1978 odešel do Prahy, kde až do roku 1991 pracoval jako odborný pracovník ve Výzkumném ústavu tělovýchovném Fakulty tělesné výchovy a sportu UK Praha.\n\nV letech 1991–1996 byl ředitelem Obchodní akademie Jihlava. Od roku 1994, kdy byla založená Vyšší odborná škola v Jihlavě, je tamějším ředitelem. Na základě VOŠ vznikla v roce 2004 nová veřejná Vysoká škola polytechnická Jihlava (VŠPJ) a on byl pověřen jejím řízením. Od roku 2006 do roku 2010 byl jejím rektorem.\n\nV letech 1985–1986 zastával funkci vedoucího laboratoře modelování tréninku na VUT FTVS UK Praha. Od roku 2004 je pověřen výkonem působnosti orgánů VŠPJ.\n\nV letech 1978-1991 publikoval a odborně působil na VUT FTVS UK v oblasti automatizovaného zpracování dat a modelování sportovního tréninku. Od roku 1994 působil jako spoluřešitel projektů Kvalita v terciárním vzdělávání, Modulární a kreditní systémy v rámci programů Phare, Phare-Delta.\n\nV krajských volbách v roce 2012 byl lídrem kandidátky TOP 09 a Starostů pro Vysočinu a tudíž i kandidátem tohoto uskupení na post hejtmana Kraje Vysočina. Byl zvolen krajským zastupitelem, ale vzhledem k zisku 5,05 % hlasů a dvou mandátů pro TOP 09 a Starosty se hejtmanem nestal. Ve volbách v roce 2016 svůj mandát krajského zastupitele obhajoval, a to z pozice člena TOP 09 na kandidátce subjektu \"\"Žijeme Vysočinou - TOP 09 a Zelení\"\", ale neuspěl.\n\nV komunálních volbách v roce 2014 kandidoval za TOP 09 do Zastupitelstva města Jihlavy, ale neuspěl. Na kandidátce byl původně na 6. místě, vlivem preferenčních hlasů se sice posunul na 3. místo, strana však získala jen dva mandáty (je tak prvním náhradníkem).\n\n"}
{"id": "523463", "url": "https://cs.wikipedia.org/wiki?curid=523463", "title": "Pérovník pštrosí", "text": "Pérovník pštrosí\n\nPérovník pštrosí (\"Matteuccia struthiopteris\") je druh kapradiny řazený v současnosti do čeledi onokleovité. Tato vzrůstná kapradina vytváří souvislé porosty na vlhkých stinných stanovištích a vyskytuje se i v České republice. Listy jsou nápadně dvoutvárné.\n\nVytváří tlustý šupinatý oddenek, s četnými adventivními kořeny a postranními dlouhými podzemními výběžky, kterými se rostlina ve vhodných podmínkách rychle rozrůstá. Je přímý a dorůstá délky až 50cm. Trofofyly nepřezimují, dorůstají velikosti 40–150cm a šířky 10–25cm. Tvoří charakteristickou úzce nálevkovitou růžici. Čepele jsou v obrysu podlouhle kopinaté, na horním konci zúžené do špičky, dole přecházejí v krátký řapík.\nNeplodné světle zelené listy vyrůstají na jaře. Plodné listy vyrůstají později a jsou zcela odlišné tvarem i barvou. Jsou kratší, vyrůstají ze středu nálevky neplodných listů a jsou jed­noduše zpeřené. Lístky plodného listu jsou stočené a na okrajích kožovité, zpočát­ku olivově zelené, hnědnoucí.\n\n\"Matteuccia pensylvanica, Matteuccia struthiopteris var. pensylvanica, Matteuccia struthiopteris var. pubescens, Matteucia struthiopteris, Onoclea struthiopteris, Onoclea struthiopteris var. pensylvanica, Pteretis nodulosa, Pteretis pensylvanica.\"\n\nV ČR ve výškách kolem 400 a 500m n. m., soutěsky Kamenice u Hřenska (140 m n. m.) až po přítok Pěnivého potoka od Staré Huti u Kašperských Hor (840 m n. m.). Střední a východní Evropa, východní Asie, Čína, Turkestánu a východní část Severní Ameriky.\nUplatňuje se v přírodních partiích jako souvislý porost kolem potoků a tůní nebo také jako podrost dřevin. Vyžaduje vlhkou humózní zem a stinné stanoviště.\n\nPérovník pštrosí lze použít v ČR jako okrasnou rostlinu. Jsou to efektní solitéry v stinných a polostinných partií malebných kompozic, zejména v přírodně krajinářských parcích, ale hodí se i do skupin. Sporofyly (plodné listy) pérovníku bývají po usušení užívány ve vazačství.\n\nPři pěstování v mírném pásmu (ČR) roste pérovník pštrosí nejlépe na stinných a polostinných stanovištích. Snáší plné slunce při dostatečné vlhkosti substrátu. Vyžaduje dostatek prostoru, aby se mohly kořeny volně rozrůstat a vlhkou humózní zem. \n\nMnoží se pomocí odnoží nebo výsevem spor sbíraných v lednu až únoru. Ve skleníku vyklíčí za 4—5 dní.\n\nPérovník pštrosí je v ČR označen jako ohrožený druh.\n"}
{"id": "523470", "url": "https://cs.wikipedia.org/wiki?curid=523470", "title": "Marcus Hellner", "text": "Marcus Hellner\n\nMarcus Hellner (* 25. listopadu 1985, Lerdala) je bývalý švédský reprezentant v běhu na lyžích, byl poměrně univerzálním lyžařem - dokázal se prosadit ve sprintech i na delších tratích.\n\nZOH:\nMS:\nSP:\n\n"}
{"id": "523472", "url": "https://cs.wikipedia.org/wiki?curid=523472", "title": "Paul Giesler", "text": "Paul Giesler\n\nPaul Giesler (15. června 1895, Siegen, Německé císařství – 8. května 1945, Bischofswiesen, Německo) byl člen NSDAP a v letech 1942 až 1945 ministerský předseda Bavorska.\n\nNarodil se v Siegenu a vyučil se architektem. Roku 1914 se dobrovolně přihlásil do armády. Za statečnost byl vyznamenán Železným křížem I. a II. třídy. Ke konci války se vypracoval na poručíka.\n\nRoku 1924 se stal členem NSDAP a SA. Během noci dlouhých nožů těsně unikl zatčení a smrti. \n\nNa začátku druhé světové války sloužil v Polsku a Francii. Roku 1941 byl dosazen na doporučení Martina Bormanna vůdcem Vestfálska, a roku 1942 vůdce Hornomnichovské župy, kde nahradil Adolfa Wagnera. Po smrti Ludwiga Sieberta téhož roku se Giesler stal ministerským předsedou Bavorska.\n\nV Bavorsku byl znám protesty proti vyššímu vzdělání pro ženy. Byl také znám odhalením a rozprášením protinacistické skupiny Bílá růže. \n\nV roce 1945 s pomocí jednotek SS brutálně potlačil povstání skupiny Freiheitsaktion Bayern. Den před Hitlerovou sebevraždou roku 1945 se stal říšským ministrem vnitra, ačkoli o tuto funkci nikdy neusiloval. \n\nDne 8. května 1945, kdy Třetí říše kapitulovala, uprchl Giesler z Mnichova a směřoval k Berchtesgadenu. Po cestě však potkal americké vojáky, a aby ho nemohli dopadnout, vytáhl pistoli a spáchal sebevraždu.\n\n"}
{"id": "523493", "url": "https://cs.wikipedia.org/wiki?curid=523493", "title": "Bernhardsthal", "text": "Bernhardsthal\n\nBernhardsthal ( ) je městys v Dolních Rakousích, v oblasti Weinviertel (Vinné čtvrti), v okrese Mistelbach. Žije zde obyvatel.\n\nBernhardsthal leží na severovýchodním okraji Vinné čtvrti, poblíž řeky Dyje, na pomezí s Českou republikou. Rozloha obce je 51,93 km², z toho je 6,18 % plochy zalesněno.\n\nNa severu sousedí městys s Břeclaví na Moravě, na severovýchodě je moravský Lanžhot, na jihovýchodě leží Rabensburg (Ranšpurk), na jihu Hausbrunn, na jihozápadě Altlichtenwarth a na západě je sousední obcí Schrattenberg.\n\nMěstys se skládá ze tří katastrálních území: Pernitál (Bernhardsthal), Katzelsdorf a Reintal.\n\nNedaleko Bernhardsthalu se nachází Pernitálské jezero a řeka Dyje.\n\nVýsledky archeologických průzkumů dokazují osídlení v mladší době kamenné a v době bronzové. Osada západně od obce pochází z neolitu, z doby nepokojů 4300 let před naším letopočtem. Na stejném místě bylo o 2000 let později pohřebiště z doby bronzové (asi 2000 let před n. l.) – v období únětické kultury. Ze starší doby železné (800–400 před n. l.) pocházejí dva pahorky – kopečky \"Illyrer\".\nPodle výsledků a vyhodnocení vykopávek prováděných v letech 1974 až 1980 spolkovým památkovým úřadem bylo v sousedství řeky Dyje germánské osídlení a pocházející určitě z 1. až 4. století. Napříč tímto územím vedl také ochranný příkop římské vojenského ležení, které je pozůstatkem pochodu Marca Aurelia z období (kolem roku 178). Z nálezů pocházejících z 8. a 9. století vyplývá zase osídlení slovanské. Pohansko, ležící severovýchodně těsně od obecní hranice v katastru města Břeclavi ( ), bylo v 9. století centrem Velkomoravské říše. Z misijních cest v té době pochází \"Bernhardsthalský olověný kříž\" s vyobrazením Krista – čtyři nalezené kříže odlité ze stejné formy potvrzují cestu bavorské misijní skupiny přes Gars am Kamp, Dolní Věstonice a Bernhardsthal do Mikulčic.\n\nDnešní obec Bernhardsthal mohla být osídlena kolem roku 1050 německými kolonizátory. Až po vybagrování \"Großen Teichs\" (Velkého rybníku) v roce 2009 se zjistilo, že původní osada ležela z části na dně tohoto rybníku.\n\nPrvní písemná zmínka o Bernhardsthalu je uvedená v dokumentech z roku 1171 – v Klosterneuburském kodexu \"(...dominus Ortolfus be Waidehoven fundum Bernhardsthal)\".\nVe stejnou dobu, kolem roku 1200 začala stavba románské kostelní lodi dnešního kostela, který byl později goticky upraven. Obec musela být velmi důležitou, poněvadž Reinhard von Wehingen (známý v letech 1370–1394) udělil v roce 1370 pro obec \"Pernharcztal\" práva trhů z důvodů důležitosti tohoto místa v zemi. Prudkého vzestupu dosáhla obec v roce 1423, když ji získal Hans Hering.\n\nV roce 1458, za válek českého krále Jiřího z Poděbrad, pevnost „Bernhardsthal“ ležící u \"Jägerhausbergu\" vyhořela. Znovu už nebyla obnovena. Později kupuje Bernhardsthal v roce 1470 se zámkem a rybníkem rod Liechtensteinů (i s pustou vesnicí \"Ebenfeld\").\nReformace v období 1566 až kolem 1600 přivedla do Bernhardsthalu luteránské pastory. Následkem protireformace vznikl v roce 1631 první seznam všech obyvatel Bernhardsthalu. Záruky a pozemkové knihy vzniklé v roce 1644 zaznamenaly majetek, který následně v roce 1645 vyplenila švédská vojska pod velením Lennart Torstensona (1603–1651). Tato zkáza nebyla v dějinách obce první ani poslední. V roce 1704 následovali Kurucové – v jistotní knize jsou zaznamenána opět zabavená dědictví, opuštěné domy atd. Po roce 1700 vznikla další kniha narozených, kniha zemřelých a soupis uzavřených sňatků.\nBernhardsthal patřil původně k pasovskému děkanátu Hohenleithen a v roce 1783 přechází pod vídeňskou arcidiecézi. V roce 1790 byla postavena kostelní věž jako náhrada za starou. V roce 1805 a 1809 se tu ubytovávají francouzská vojska, což uvádějí od roku 1800 psané farní výroční zprávy.\nPronikavou změnu v hospodářství a sociální struktuře obce přinesla v roce 1839 výstavba „Severní dráhy císaře Ferdinanda“. Brzy značná část obyvatel pracuje na železnici.\nV polovině 19. století občané získali svůj místní úřad a lidu již známého rychtáře. Prvního starostu si zvolili až 18. července 1850 – stál se jim Josef Stättner (43 let, bydliště čp. 21).\n\nDalší pronikavá změna nastala až v roce 1919. Bernhardsthal stejně jako sousední obce Reintal a Rabensburg, ztrácí část území obce ve prospěch Československé republiky. Po roce 1946 došlo k definitivnímu přetrhání starých rodinných a přátelských pout. Majitelé zemědělských ploch v Československu dostali zvláštní potvrzení.\nV letech před a po první světové válce se zvýšila porodnost a přistěhováním došlo k rychlému přírůstku obyvatel. Při sčítání lidu v roce 1923 dosáhla obec nejvyššího počtu obyvatel – 1723 lidí a ten se udržel až do roku 1951. Pro lepší výchovu mladých dívek bylo významné zřízení kláštera Svaté Marty, kde byla mateřská škola a „rodinná škola“.\n\nV letech 1930–1935 došlo k novému hospodářskému rozvoji v důsledku zahájení těžby ropy v borovém lese u Dyje. Pod německou správou, poté pod sovětskou okupací a konečně pod ÖMV byla vybudována ropná a plynová pole. Kolem roku 1956 v „Mühlbergu“ bylo zaměstnáno téměř 600 lidí. Těžba přinesla brzy, 1947/48, připojení obce na zemní plyn a je to pro ni výhodné doposud.\n\nV roce 1938 se Bernhardsthal a Katzelsdorf dostal bez hlasování k Třetí říši. Roku 1945 se Bernhardsthal stává pevnou hranicí a dostává se pod sovětské okupační pásmo.\nStátní smlouvou o ukončení okupační správy v roce 1955 začíná v obci nový život. Roku 1957/58 je zřízena obecná škola. V roce 1958 je založen Červený kříž, 1959 je provedena přístavba kostela. V roce 1961/62 zřízeno nové sportovní hřiště na území bývalého rybníku „Kesselteich\" a v roce 1963 je zřízena radnice na místě staré školy, s obecním úřadem, matrikou, poštou, četnickou stanicí a poradnou pro matky.\nSnižující se počet obyvatel, vzrůstající úkoly veřejné správy a náklady země dolnorakouské vedlo k obecní reformě a od 1. ledna 1971 došlo ke sloučení obcí Bernhardsthal, Katzelsdorf a Reintal do větší obce Bernhardsthal.\nDalší rozvoj obce nastal v roce 1972 zřízením tenisového hřiště a 1974/75 ukončením stavby vodárny Bernhardsthal. Také zahájení provozu tělocvičny a vlastivědného muzea (prehistorie, středověk a život lidu) při (opožděných oslavách) 800 let bylo slavnostně otevřeno v rámci oslav od 1. do 3. července 1977. Zemský hejtman Andreas Maurer (* 1919) propůjčil obci nový městský znak \"(staré zemské právo z neznámého termínu)\".\nOd roku asi 1400 obecní rybník původně 33 hektarový, byl za lichtenštejnské správy konečně 1972 vysušen. Až po roce 1992 získala obec plochy, nechala je vybagrovat a na podzim napustit a od 17. září 1992 je rybník znovu otevřen. V roce 1999 byla u rybníka otevřena restaurace, V roce 2008 vytěžené bahno, vyzískané uprostřed rybníku, odkrylo středověké osídlení nejméně na osmi hektarech.\n\nV roce 1971 zde žilo 2570 obyvatel, v roce 1981 2139, 1991 1852 a v roce 2001 zde žilo 1685 obyvatel.\n\nStarostou obce je Alfred Ertl a vedoucí kanceláře Leo Janka.\nOd voleb konaných 6. března 2005 má 19 členné obecní zastupitelstvo následující mandáty: ÖVP 10, SPÖ 9.\n\nNezemědělských pracovišť bylo v roce 2001 46, zemědělských a lesnických pracovišť bylo v roce 1999 131. Počet výdělečně činných osob v místě bydliště byl podle sčítání lidu v roce 2001 629, což představuje 38,45 % obyvatel.\n\n\n\n\n \n"}
{"id": "523496", "url": "https://cs.wikipedia.org/wiki?curid=523496", "title": "Pont d'Iéna", "text": "Pont d'Iéna\n\nPont d'Iéna (česky \"Jenský most\") je silniční most přes řeku Seinu v Paříži. Spojuje 16. obvod na pravém břehu a 7. obvod na levém. Most byl pojmenován podle bitvy u Jeny v roce 1806, ve které Napoleon porazil pruskou armádu. Od roku 1975 je most zařazen mezi historické památky.\n\nImpuls k postavení mostu vzešel od císaře Napoleona, který v roce 1807 vydal dekret, ve kterém bylo rozhodnuto i o jménu mostu. Stavba probíhala v letech 1808–1814. Během okupace Paříže pruskými vojsky chtěl generál Blücher, který byl v bitvě u Jeny poražen, vyhodit most do povětří, ale král Ludvík XVIII. tomu zabránil. Most byl přejmenován na \"Pont de l'École Militaire\" (\"Most Vojenské školy\") a byli sneseni orli, kteří jej zdobili. Název i výzdoba se mostu vrátila až za vlády Ludvíka Filipa. Během světové výstavy v roce 1900 sloužil most k výstavním účelům a doprava byla odkloněna. Most byl také při té příležitosti rozšířen na 24 metry o kovové lávky. Další rozšíření mostu na současných 35 metrů proběhlo před světovou výstavou v roce 1937.\n\nMost je kamenný o pěti obloucích s rozpětím 28 metrů, jeho celková délka činí 155 metrů a šířka 35 metrů.\n\nJeho čtyři piloty zdobí císařští orli. V roce 1853 přibyly na koncích mostu čtyři sochy. Na pravém břehu se nachází galský bojovník (autor Antoine Préault) a římský bojovník (Louis Daumas). Na levém břehu je arabský bojovník (Jean-Jacques Feuchère) a řecký bojovník (François Devault).\n\n"}
{"id": "523498", "url": "https://cs.wikipedia.org/wiki?curid=523498", "title": "Merkaz Omen", "text": "Merkaz Omen\n\nMerkaz Omen též jen Omen ( מֶרְכָּז אֹמֶן, Merkaz Omen, v oficiálním seznamu sídel Omen) je vesnice typu společná osada (\"jišuv kehilati\") v Izraeli v bloku vesnic Ta'anach, v Severním distriktu, v Oblastní radě Gilboa.\n\nLeží v jižní části zemědělsky intenzivně obdělávaného Jizre'elského údolí, v nadmořské výšce 64 metrů. Západně od obce prochází vádí Nachal Oz, do kterého tu od jihu ústí vádí Nachal Rimonim. Východně od vesnice teče potok Kišon, který zleva přijímá vádí Nachal Ta'anach.\n\nVesnice je situována 35 kilometrů jihozápadně od Galilejského jezera, 30 kilometrů západně od řeky Jordánu, cca 6 kilometrů jihozápadně od města Afula, cca 70 kilometrů severovýchodně od centra Tel Avivu a cca 37 kilometrů jihovýchodně od centra Haify. Merkaz Omen obývají Židé, přičemž osídlení v tomto regionu je ryze židovské. 5 kilometrů jihozápadním směrem ale začíná hornatá oblast podél Vádí Ara, kterou obývají izraelští Arabové.\n\nObec leží 2 kilometry severovýchodně od Zelené linie, která odděluje Izrael od okupovaného Západního břehu Jordánu. Od Západního břehu Jordánu byla tato oblast počátkem 21. století oddělena izraelskou bezpečnostní bariérou.\n\nMerkaz Omen je na dopravní síť napojen pomocí lokální silnice číslo 675.\n\nMerkaz Omen byl založen v roce 1958 jako součást bloku plánovitě zřizovaných zemědělských vesnic Ta'anach – חבל תענך (\"Chevel Ta'anach\"). Tento blok sestává ze tří takřka identicky rozvržených shluků zemědělských vesnic, které jsou vždy seskupeny po třech s tím, že v jejich geografickém středu se nachází malá čtvrtá vesnice, jež plní střediskové funkce. Merkaz Omen leží v nejzápadnější z těchto tří skupin je onou střediskovou obcí, obklopen vesnicemi Gadiš, Mle'a a Nir Jafe.\n\nObyvatelstvo se zabývá zčásti zemědělstvím. Část populace za prací dojíždí mimo obec. V Merkaz Omen je k dispozici obchod, zařízení předškolní péče o děti a sportovní areály.\n\nObyvatelstvo Merkaz Omen je sekulární. Podle údajů z roku 2014 tvořili naprostou většinu obyvatel v Merkaz Omen Židé včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě stagnující populací. K 31. prosinci 2014 zde žilo 325 lidí. Během roku 2014 populace stoupla o 1,9 %.\n\n\n"}
{"id": "523507", "url": "https://cs.wikipedia.org/wiki?curid=523507", "title": "Josef Bolf", "text": "Josef Bolf\n\nJosef Bolf (* 7. října 1971 Praha) je český malíř. Studoval na AVU v letech 1990–1998. V roce 1995 byl na stáži v Kongsthögskolanu ve Stockholmu a v roce 1996 na \"Akademie der bildenden Künste\" ve Stuttgartu. V letech 1996–2002 patřil do umělecké skupiny \"Bezhlavý jezdec\".\n\nJeho tvorba zachycuje podivné postavy, často trpící, někdy napůl zvířata. Jeho malby jsou často považovány za malby depresivní, ponuré, smutné, melancholické. Jeho náměty často pramení ze stráveného dětství na Jižním městě v Praze. Jeho sdělení jsou vždy osobní a intenzivní. Nejčastěji používá techniku malby, kresby či americké retuše. Typické jsou jeho obrazy proškrabávané tuše nanesené na vrstvě voskovek, technika, kterou si mnozí z nás pamatují ze základní školy.\n\n\n\n\n\n"}
{"id": "523509", "url": "https://cs.wikipedia.org/wiki?curid=523509", "title": "Ram On", "text": "Ram On\n\nRam On ( רָם אוֹן, v oficiálním seznamu sídel přepisováno Ram-On) je vesnice typu mošav v Izraeli v bloku vesnic Ta'anach, v Severním distriktu, v Oblastní radě Gilboa.\n\nLeží v Galileji, respektive v jižní části Jizre'elského údolí, v nadmořské výšce 76 metrů, 36 kilometrů jihozápadně od Galilejského jezera a 28 kilometrů západně od řeky Jordánu, v oblasti s intenzivním zemědělstvím.\n\nVesnice se nachází cca 9 kilometrů jižně od města Afula, cca 68 kilometrů severovýchodně od centra Tel Avivu a cca 40 kilometrů jihovýchodně od centra Haify. Ram On obývají Židé, přičemž osídlení v tomto regionu je ryze židovské. Výjimkou je vesnice Mukejbla, cca 3 kilometry východním směrem, kterou obývají izraelští Arabové. Ram On je situován na jižním okraji bloku plánovitě zřizovaných zemědělských vesnic Ta'anach - חבל תענך (\"Chevel Ta'anach\").\n\nMošav leží necelý 1 kilometr severně od Zelené linie, která odděluje Izrael od okupovaného Západního břehu Jordánu. Od Západního břehu Jordánu byla ale tato oblast počátkem 21. století oddělena izraelskou bezpečnostní bariérou.\n\nRam On je na dopravní síť napojen pomocí lokální silnice číslo 6724.\n\nRam On byl založen v roce 1960, kdy se sem členové mošavu přemístili z předchozí provizorní lokality Nurit, v prostoru masivu Gilboa (cca 1 kilometr jižně od vesnice Gid'ona). Ram On je pojmenován podle jednoho z členů zakladatelské skupiny tohoto mošavu - Ram Ona Pelediho (רם און פלדי), který byl v roce 1957 zabit během služby v jednotkách Nachal v Negevu. Zakladateli obce byly tři skupiny osadnických aktivistů, kteří prošli jednotkami Nachal.\n\nV mošavu funguje průmyslový podnik Polyram (פולירם) na výrobu plastů. Během ekonomických potíží izraelských mošavů se Ram On zbavil většiny prvků kolektivismu v hospodaření. Koncem 90. let 20. století byl schválen plán stavební expanze vesnice sestávající z 200 bytových jednotek. Do roku 2003 jich už vyrostla cca polovina a usadili se zde i noví individuální rezidenti. Už počátkem 90. let 20. století se populace zdvojnásobila díky výstavbě nových domů. Ta nyní pokračuje etapou C s 23 volnými parcelami.\n\nV obci funguje zdravotní středisko, obchod a sportovní areály.\n\nObyvatelstvo mošavu Ram On je sekulární. Podle údajů z roku 2014 tvořili naprostou většinu obyvatel v Ram On Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě rostoucí populací. K 31. prosinci 2014 zde žilo 967 lidí. Během roku 2014 populace stoupla o 3,3 %.\n\n\n"}
{"id": "523513", "url": "https://cs.wikipedia.org/wiki?curid=523513", "title": "Rudolf Povarnicyn", "text": "Rudolf Povarnicyn\n\nRudolf Pavlovič Povarnicyn ( ; * 13. června 1962, Votkinsk, Udmurtská republika), je bývalý sovětský atlet, později reprezentant Ukrajiny, jehož specializací byl skok do výšky.\n\n11. srpna 1985 skočil na mítinku v Doněcku jako první člověk na světě výšku 240 cm, a byl několik dní, do 4. září 1985 světovým rekordmanem v této disciplíně. Tento výkon je jedinečný v tom, že jeho osobní rekord do té doby byl pouze 226 cm. V roce 1988 získal bronzovou medaili na letních olympijských hrách v Soulu. O rok později vybojoval bronz také na světové letní univerziádě v Duisburgu. Na halovém ME 1990 v Glasgowě skončil na 10. místě.\n\nPatří mezi sedm výškařů celé historie, kteří překonali pod otevřeným nebem hranici 240 cm. Později totéž dokázali také Igor Paklin, Švéd Patrik Sjöberg, světový rekordman Javier Sotomayor z Kuby, Rumun Sorin Matei, Američan Charles Austin a prozatím posledním výškařem se stal Rus Vjačeslav Voronin v roce 2000.\n\n\n"}
{"id": "523520", "url": "https://cs.wikipedia.org/wiki?curid=523520", "title": "Zdeněk Mach", "text": "Zdeněk Mach\n\nZdeněk Mach (* 22. června 1952) je český politik ODS, v letech 2006-2010 poslanec Parlamentu ČR za Liberecký kraj, od roku 2011 ředitel Státní rostlinolékařské správy.\n\nPo maturitě na SPŠ textilní v Jilemnici pracoval ve státním podniku \"Kolora\" na pozici technického pracovníka. V letech 1989 - 1993 zastával funkci vedoucího technického provozu kulturního centra v Golf v Semilech. V roce 2009 vystudoval politoligii a mezinárodní vztahy na CEVRO Institutu v Praze.\n\nJe ženatý, má dvě děti.\n\nMezi lety 1993 - 2006 byl oblastním manažerem ODS. V letech 1998 - 2002 vykonával funkci asistenta poslance.\n\nV komunálních volbách roku 1994, komunálních volbách roku 1998 a komunálních volbách roku 2002 neúspěšně kandidoval do zastupitelstva města Semily za ODS. Profesně se uvádí jako manažer ODS. V letech 1998-200 byl předsedou MS ODS Semily. Znovu se jím stal v roce 2009, kdy ale čelil kritice, že na svou podporu přivedl do místní organizace strany své kamarády cyklisty, díky jejichž hlasům pak uspěl v stranickém hlasování. Mach ovšem podezření z účelového náboru odmítl s tím, že „\"Přišli sami. Chtěli být členy a zajímají se o politiku\".“ Je členem Oblastní rady ODS Semily, místopředsedou Oblastního sdružení ODS a členem Regionální rady ODS Libereckého kraje.\n\nVe volbách v roce 2006 byl zvolen do poslanecké sněmovny za ODS (volební obvod Liberecký kraj). Působil ve sněmovním výboru pro životní prostředí a byl místopředsedou zemědělského výboru. Zasedal ve Stálé komisi pro kontrolu činnosti Bezpečnostní informační služby. Ve sněmovně setrval do voleb v roce 2010. V nich, přestože vedl kandidátku ODS v Libereckém kraji, svůj mandát poslance kvůli tzv. kroužkování neobhájil.\n\nV říjnu 2011 informovala média, že bez výběrového řízení byl dosazen na post ředitele Státní rostlinolékařské správy. Do funkce ho dosadil ministr zemědělství Ivan Fuksa jen pár dnů před svým koncem v čele rezortu. Fuksa nominaci Macha obhajoval tím, že „\"jeho schopnosti jsem si ověřil i u lidí v terénu, mluvil jsem s předsedy velkých družstev i farmáři a od všech jsem na něj dostal dobré reference\".“ Již předtím Fuksa zaměstnal Macha jako svého poradce a navíc na ministerstvu pracovala jeho dcera Hanna Mach (sama bývalá oblastní manažerka ODS v Semilech), jež působila v sekci náměstka Juraje Chmiela, v úseku pro společnou zemědělskou a rybářskou politiky EU.\n\n"}
{"id": "523521", "url": "https://cs.wikipedia.org/wiki?curid=523521", "title": "Ferencvárosi TC (fotbal)", "text": "Ferencvárosi TC (fotbal)\n\nFerencvárosi Torna Club (\"Ferencvárosský sportovní klub\") je maďarský fotbalový klub ze čtvrti Ferencváros (čti ferencvároš) v Budapešti. Byl založen 3. května 1899. Je to nejúspěšnější maďarský tým. Klubové barvy Ferencvárose jsou zelená a bílá a jejich domácí dresy jsou zeleno-bílé.\n\nFerencváros je nejúspěšnější tým meziválečného Středoevropského poháru. V roce 1965 vyhrál Veletržní pohár.\n\nZaložen byl roku 1899 ve čtvrti Ferencváros v 9. městském obvodu v Budapešti.\n\nV roce 1909 vyhrál Challenge Cup (pohár Rakousko-Uherska), v roce 1911 se ještě v této soutěži dostal do finále.\n\nFerencváros je nejúspěšnější tým meziválečného Středoevropského poháru. Vyhrál jej v letech 1928 a 1937. Ve finále byl též v letech 1935, 1938 a 1939. V roce 1940 také postoupil do finále, to se však kvůli válce už nehrálo. V tomto posledním ročníku už ale nebyl pohár tak kvalitní, protože ho hrály jen týmy z Maďarska, Jugoslávie a Rumunska.\n\nJeho největší úspěch na evropské scéně je vítězství ve Veletržním poháru 1964/65, když porazil ve finále italský Juventus FC 1:0. \n\nÚtočník Flórián Albert získal Zlatý míč za rok 1967.\n\nV roce 1968 hrál Ferencváros znovu finále Veletržního poháru a v roce 1975 finále Poháru vítězů pohárů.\n\nKvůli dluhům byl klub v roce 2006 přeřazen do 2. maďarské ligy. Od sezóny 2008/09 je zpět v nejvyšší maďarské soutěži. V sezóně 2015/16 vyhrál po dvanácti letech s velkým předstihem domácí soutěž.\n\n\n\n\n\nSeznam českých hráčů, kteří působili ve Ferencvárosi:\n\n"}
{"id": "523524", "url": "https://cs.wikipedia.org/wiki?curid=523524", "title": "United Diving Instructors", "text": "United Diving Instructors\n\nSystém United Diving Instructors (UDI) je jeden z mnoha celosvětově uznávaných a působících potápěčských výcvikových systémů.\n\nUnited Diving Instrutors je instituce s celosvětovou působností, jejímž cílem je na co nejlepší úrovni zajišťovat výchovu, školení a výcvik instruktorů potápění, kteří budou dále na profesionální úrovni s dodržováním nejpřísnějších bezpečnostních opatření a využitím nejmodernějších výukových metod provozovat výcvik potápěčů všech kvalifikačních stupňů a mnoha specializačních kurzů.\n\nTato původně americká organizace byla založena v roce 1983 v Kalifornii. Prvním presidentem byl Z. Fisher a hlavním sekretářem H. G. Golzing. Díky atraktivitě pořádaných kurzů se těší její výcvikový systém stále větší oblibě a popularitě. \n\nV roce 1988 se toto sdružení spojilo s 1. Rakouským svazem profesionálních učitelů potápění a zakotvilo tím také v Evropě. V roce 1989 byla otevřena zastoupení v Německu a Švýcarsku, v roce 1997 ve Slovinsku a v roce 1998 i v České republice. Významné zásluhy o rozvoj v těchto letech měli zejména presidenti F. Strutz a G. Hochl. Díky jejich snažení se UDI stává od 22. ledna 1999 jako první výcvikový systém v Evropě držitelem certifikace EN S 4260 – neboli normy pro základní výcvik potápění Open Water Diver platné v celé Evropské unii. \n\nOd října 2000 se presidentem stává Peter Dolezyk z Norimberka – neúnavný bojovník na poli metodické – publicistické činnosti. Jeho publikace převzala za své výukové materiály většina výcvikových systémů v Evropě a zejména jeho přispěním došlo 25. ledna 2002 k podepsání významné dohody o vzájemné spolupráci – partnerství celkem 12 výcvikových systémů včetně UDI s organizací CMAS Germany. Vznikla tak velmi silná zájmová lobby sdružující více než 6000 instruktorů potápění. Všechny systémy uznaly historickou úlohu CMASu jako první potápěčské mezinárodní organizace, dohodly se na akceptování výcvikových standard CMASu a na vzájemném uznávání udělených kvalifikací. \n\nPoslední novinkou, vedle celé řady výukových CD, je zejména interaktivní výukový program pro základní potápěčskou kvalifikaci \"Open Water Diver\" jehož demoverzi najdete na adrese www.click2dive.de a prozatím anglickou a německou verzi si můžete objednat na adrese naší centrály. Další novinkou je vydávání nových plastových certifikačních karet, které díky naskenované barevné fotografii plní i funkci takzvané \"ID card\" (identifikační karta). \n\nV roce 1998 zahájilo činnost zemské zastoupení v České republice a připravují se další. Hlavním úkolem těchto center je rychle a účelně vybavit instruktora potřebným materiálem, organizovat akce ke zvýšení kvalifikací až po instruktorské stupně a reprezentovat UDI v příslušné zemi.\n\nV současné době se sídlem v Norimberku (Německo) – vedená presidentem Peterem Dolezykem má jako hlavní orgán „Roční setkání instruktorů se školením“.\nPresidium dále tvoří:\na vedoucí zemských zastoupení: \n\nEvropská centrála vedle hlavní metodické a publicistické funkce, výroby a distribuce materiálů zemským centrálám zajišťuje kurzy a další vzdělávání instruktorů I*** Staff Instructor a I****Honorary Master Instructor a vystavuje certifikace a současně vede evidenci držitelů všech instruktorských stupňů.\n\nZemská centrála (dále jen ZC) jinak též zemské obchodní zastoupení UDI pro Českou republiku, ale i Slovensko, Ukrajinu a Estonsko organizačně zastupuje a vytváří podmínky pro činnost téměř 90 instruktorů všech kvalifikačních stupňů. Mimo boje s legislativou a úkolů spojených s činností v evropské centrále:\n\nInstructor college – v současné době jediná škola oprávněná provádět výuku a výcvik instruktorů po stupeň I** (International instructor) ve střední a východní Evropě \n\nVedení (management) UDI ČR, SR,… v současné době tvoří:\n\n\n"}
{"id": "523525", "url": "https://cs.wikipedia.org/wiki?curid=523525", "title": "Magen Ša'ul", "text": "Magen Ša'ul\n\nMagen Ša'ul ( מָגֵן שָׁאוּל, Magen Shaul, v oficiálním seznamu sídel Magen Sha'ul) je vesnice typu mošav v Izraeli v bloku vesnic Ta'anach, v Severním distriktu, v Oblastní radě Gilboa.\n\nLeží na jižním okraji zemědělsky intenzivně obdělávaného Jizre'elského údolí nadaleko od okraje pohoří Gilboa, v nadmořské výšce 86 metrů. Z masivu Gilboa sem stéká vádí Nachal Gilboa, jež míjí vesnici na východní a severní straně. Západně a severně od obce se rozkládá převážně rovinatá krajina Jizre'elského údolí.\n\nVesnice je situována 33 kilometrů jihozápadně od Galilejského jezera, 24 kilometrů západně od řeky Jordánu, cca 9 kilometrů jižně od města Afula, cca 70 kilometrů severovýchodně od centra Tel Avivu a cca 45 kilometrů jihovýchodně od centra Haify. Magen Ša'ul obývají Židé, přičemž osídlení v tomto regionu je ryze židovské. Výjimkou je vesnice Mukejbla, 1 kilometr jihozápadním směrem a Sandala cca 1 kilometr na východ, které obývají izraelští Arabové. Magen Ša'ul je situován na jižním okraji bloku plánovitě zřizovaných zemědělských vesnic Ta'anach neboli \"Chevel Ta'anach\".\n\nMošav leží cca 1 kilometr severně od Zelené linie, která odděluje Izrael od okupovaného Západního břehu Jordánu. Od Západního břehu Jordánu byla ale tato oblast počátkem 21. století oddělena izraelskou bezpečnostní bariérou.\n\nMagen Ša'ul je na dopravní síť napojen pomocí dálnice číslo 60.\n\nMagen Ša'ul byl založen v roce 1976 jako nová vesnice v rámci bloku Ta'anach určená pro mladou generaci obyvatel tohoto regionu.\n\nObyvatelé se zabývají zemědělstvím nebo dojíždějí za prací mimo obec. V obci funguje synagoga, mikve, obchod, poštovní úřad a sportovní areály. Obec nabízí soukromým uchazečům pozemky pro výstavbu rodinných domů (93 parcel).\n\nObyvatelstvo mošavu Magen Ša'ul je sekulární. Podle údajů z roku 2014 tvořili naprostou většinu obyvatel v Magen Ša'ul Židé – cca 400 osob (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství, cca 500 osob).\n\nJde o menší sídlo vesnického typu s dlouhodobě rostoucí populací. K 31. prosinci 2014 zde žilo 538 lidí. Během roku 2014 populace stoupla o 5,1 %.\n\n\n"}
{"id": "523543", "url": "https://cs.wikipedia.org/wiki?curid=523543", "title": "Mák východní", "text": "Mák východní\n\nMák východní (\"Papaver orientale\") je rod rostlin patřící do čeledě makovité (\"Papaveraceae\"). Původně byl rozšířen v oblastech Malé Asie a pohoří Kavkaz. Rostliny jsou celé hrubě štětinatě chlupaté, vytvářejí mohutnou přízemní růžici podlouhlých peřenosečných hrubě zubatých listů. Velké barevné květy vyrůstají na konci lodyhy.\n\nMák východní lze použít v ČR jako okrasnou rostlinu. Jsou to efektní solitéry s výraznými květy. Je vhodná do malebných kompozic, zejména v přírodně krajinářských parcích ale hodí se i do skupin. V zahradách se pěstují kultivary, které mají většinou červené květy.\n\nPři pěstování v mírném pásmu (ČR) vyžaduje mák východní slunné stanoviště. Vhodná je propustná, humózní, nebo hlinitá výživná půda. Starší rostliny se většinou nesnadno přesazují.\n\nMnožit se může semenem na jaře. Vynikající vlastnosti kultivarů lže však uchovat jen vegetativním množením. Kultivary se většinou množí kořenovými řízky a mladé rostliny se pěstují v květináčích, protože špatně snášejí přesazování.\n\nKromě oranžových, bílých a červených odstínů je v prodeji i 'Patty's Plum' – neobvyklý kultivar s fialovými květy. Květy mohou být třapaté, plné, poloplné, nebo jednoduché.\n\n"}
{"id": "523548", "url": "https://cs.wikipedia.org/wiki?curid=523548", "title": "Gan Ner", "text": "Gan Ner\n\nGan Ner ( גַּן נֵר, doslova „\"Zahrada svíček\"“, Gan Ner) je vesnice typu společná osada (\"jišuv kehilati\") v Izraeli, v Severním distriktu, v Oblastní radě Gilboa.\n\nLeží na pomezí Jizre'elského údolí a masivu Gilboa, v nadmořské výšce 177 metrů. Východně od obce Gilboa vybíhá ve vrchol Har Giborim, ze kterého stéká vádí Nachal Gilboa. Severní část obce leží na výšině Ma'ale Nurit, ze které k severu, do Charodského údolí, směřuje vádí Nachal Nurit. Jižně a západně od obce se rozkládá převážně rovinatá krajina Jizre'elského údolí. Do vádí Nachal Gilboa zde zleva ústí vádí Nachal Chochit.\n\nVesnice je situována 30 kilometrů jihozápadně od Galilejského jezera, 22 kilometrů západně od řeky Jordánu, cca 10 kilometrů jihovýchodně od města Afula, cca 73 kilometrů severovýchodně od centra Tel Avivu a cca 45 kilometrů jihovýchodně od centra Haify. Gan Ner obývají Židé, přičemž osídlení v tomto regionu je ryze židovské. Výjimkou je vesnice Sandala cca 1 kilometr jihozápadním směrem, kterou obývají izraelští Arabové. Gan Ner je situován na východním okraji bloku plánovitě zřizovaných zemědělských vesnic Ta'anach - חבל תענך (\"Chevel Ta'anach\"), ale není jeho součástí.\n\nGan Ner leží cca 1 kilometr severně od Zelené linie, která odděluje Izrael od okupovaného Západního břehu Jordánu. Od Západního břehu Jordánu byla ale tato oblast počátkem 21. století oddělena izraelskou bezpečnostní bariérou.\n\nGan Ner je na dopravní síť napojen pomocí severojižní dálnice číslo 60. Ve východozápadním směru je napojen na lokální silnici číslo 667.\n\nGan Ner byl založen v roce 1987 v rámci programu Židovské agentury spuštěného roku 1985, který měl prosazovat zřizování nezemědělských osad typu \"jišuv kehilati\" pro mladou generaci rodáků ze zdejšího regionu. Obec byla pojmenována podle lorda Barnetta Jannera (ברנט ג'אנר), který byl židovským předákem v Anglii. Podle původních plánů z roku 1985 byla zamýšlená nová obec pracovně nazývaná Har Giborim (הר גיבורים). V roce 1987 se zde usadilo pět prvních rodin.\n\nGan Ner byl projektován pro kapacitu 500 rodin. Zájem ale překonal původní odhady. V roce 2004 už zde žilo 650 rodin. Obyvatelstvo se zabývá službami, průmyslem a turistickým ruchem. Funguje tu veřejná knihovna, pošta, obchody a sportovní areály. Je tu základní škola Ner ha-Gilboa (נר הגלבוע), jež slouží i žákům z okolních vesnic.\n\nObyvatelstvo Gan Ner je smíšené, tedy sekulární i nábožensky založené. Podle údajů z roku 2014 tvořili naprostou většinu obyvatel v Gan Ner Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě rostoucí populací. K 31. prosinci 2014 zde žilo 2634 lidí. Během roku 2014 populace stoupla o 1,2 %.\n\n\n"}
{"id": "523554", "url": "https://cs.wikipedia.org/wiki?curid=523554", "title": "Abierto Mexicano Telcel 2010 – muži", "text": "Abierto Mexicano Telcel 2010 – muži\n\nTenisový turnaj ATP Abierto Mexicano Telcel 2010 se konal ve dnech 22. - 27. února v mexickém Acapulcu venku na antukových dvorcích. Turnaj patřil do kategorie ATP World Tour 500 series a byl součástí ATP World Tour 2010. Odměny činily 955 000 USD.\n\n\n\n"}
{"id": "523556", "url": "https://cs.wikipedia.org/wiki?curid=523556", "title": "Gid'ona", "text": "Gid'ona\n\nGid'ona ( גִּדְעוֹנָה, Gidona, v oficiálním seznamu sídel Gid'ona) je vesnice typu společná osada (\"jišuv kehilati\") v Izraeli, v Severním distriktu, v Oblastní radě Gilboa.\n\nLeží v nadmořské výšce 17 metrů pod úrovní moře na pomezí intenzivně zemědělsky obdělávaného Charodského údolí a pohoří Gilboa, ze kterého podél východní strany vesnice stéká do údolí vádí Nachal Jehonatan. Svahy pohoří Gilboa jsou většinou zalesněné a vystupují prudce ze dna údolí. Poblíž vesnice zde Gilboa vybíhá v dílčí vrcholky Ma'ale Nurit a Har Ša'ul (spolu s bočním vrcholem Giv'at Jehonatan. Severně od obce začíná zcela rovinaté Charodské údolí, jímž protéká potok Nachal Charod, členěné četnými umělými vodními nádržemi.\n\nVesnice je situována 27 kilometrů jihozápadně od Galilejského jezera, 20 kilometrů západně od řeky Jordánu, cca 9 kilometrů jihovýchodně od města Afula, cca 75 kilometrů severovýchodně od centra Tel Avivu a cca 45 kilometrů jihovýchodně od centra Haify. Gid'onu obývají Židé, přičemž osídlení v tomto regionu je ryze židovské.\n\nGid'ona leží cca 3 kilometry severně od Zelené linie, která odděluje Izrael od okupovaného Západního břehu Jordánu. Od Západního břehu Jordánu byla ale tato oblast počátkem 21. století oddělena izraelskou bezpečnostní bariérou.\n\nGid'ona je na dopravní síť napojena pomocí dálnice číslo 71. Severně od vesnice vede železniční trať v Jizre'elském údolí, zrušená roku 1948 a obnovená po nákladné rekonstrukci roku 2016. Nemá zde ovšem stanici.\n\nGid'ona byla založena v roce 1949. Jejími zakladateli byli jemenitští Židé. Obyvatelé se živili prací v nedalekém kamenolomu, nebo zalesňovacími pracemi pro Židovský národní fond. Ekonomická situace osady byla složitá a zůstala zde jen malá populace. Původně šlo o kolektivně hospodařící vesnici typu mošav. Počátkem 60. let 20. století byla přeměněna na společnou osadu (\"jišuv kehilati\").\n\nV roce 1982 zahájila Oblastní rada Gilboa program na revitalizaci této vesnice. Ekonomika je založena na zemědělství, část obyvatel dojíždí za prací mimo obec. Vedení vesnice nabízí stavební pozemky soukromým uchazečům o výstavbu rodinného domu. V současnosti je takto nabízeno 62 parcel.\n\nObyvatelstvo Gid'ony je smíšené, tedy sekulární i nábožensky založené. Podle údajů z roku 2014 tvořili naprostou většinu obyvatel v Gid'oně Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě silně rostoucí populací. K 31. prosinci 2014 zde žilo 380 lidí. Během roku 2014 populace stoupla o 10,1 %.\n\n\n"}
{"id": "523564", "url": "https://cs.wikipedia.org/wiki?curid=523564", "title": "Philip Roth", "text": "Philip Roth\n\nPhilip Milton Roth (19. března 1933 v Newarku, stát New Jersey – 22. května 2018) byl americký spisovatel. Do americké literatury vstoupil v roce 1959 povídkovou sbírkou \"Goodbye Columbus\" a od té doby se stal jedním z nejoceňovanějších autorů své generace. Dvakrát získal Národní knižní cenu a stejně tak i Cenu amerických knižních kritiků a řadu dalších ocenění. V roce 1998 svoji sbírku obohatil i o prestižní Pulitzerovu cenu. Řadu literárních ocenění získal i v zahraničí, zejména v Británii a ve Francii. V roce 2003 mu byl na Harvardově univerzitě udělen ceněný titul \"Doctor of Letters\", doktorát za literaturu. Roth je znám svými silně autobiografickými postavami, svým filozofickým a formálním stíráním rozdílů mezi skutečností a smyšlenkou, důmyslně vynalézavým stylem svého vyprávění a svým provokativním odhalováním americké židovské identity.\n\nNarodil se jako druhé dítě v židovské rodině, jejíž předci se do Ameriky přistěhovali z polské Haliče. Vyrostl v převážně židovské čtvrti města Newark zvané Weequahic, kde také v roce 1950 absolvoval střední školu (o zdejším studiu se zmiňuje zejména v románu \"Portnoy's Complaint\"). Poté vystudoval soukromou Bucknellovu univerzitu v Pensylvánii, kde byla jeho oborem angličtina. Pokračoval pak dál postgraduálním studiem na Chicagské univerzitě, kde získal akademický titul v oboru anglická literatura. Po ukončení studia zde krátce působil jako asistent, poté vyučoval tvůrčí psaní na univerzitě v Iowě a na prestižní Princetonské univerzitě. Ve své akademické dráze pak pokračoval na Pensylvánské univerzitě, kde až do roku 1991, kdy ukončil svoji akademickou kariéru, přednášel literární komparatistiku.\n\nV době svého pobytu v Chicagu se Roth seznámil se spisovatelem Saulem Bellowem a s Margaret Martinsonovou, jež se stala jeho první ženou. Jejich rozvod v roce 1963 a smrt Martinsonové při autonehodě v roce 1968 zanechaly v jeho díle trvalou stopu. Rothova první žena byla totiž vzorem pro několik ženských postav v jeho románech, zejména pro Lucy Nelsonovou v \"When She Was Good\" a pro Maureen Tarnopolovou v \"My Life As a Man\".\n\nNež v roce 1959 vyšla jeho první kniha, sloužil Roth nejprve dva roky v armádě a poté psal povídky a literární kritiky pro různé časopisy.\n\nNěkteré události z Rothova života upoutaly čas od času pozornost médií. V roce 1990 se oženil se svojí dlouholetou přítelkyní anglickou herečkou Claire Bloomovou, načež se v roce 1994 rozvedli. V roce 1996 vydala Bloomová vzpomínkovou knihu \"Leaving a Doll's House\", v níž detailně popisuje jejich manželství. Mnohé z toho, co napsala, bylo pro Rotha značně nelichotivé. Na oplátku některé momenty z Rothova \"I Married a Communist\" (\"Vzala jsem si komunistu\") považovali kritici za zastřené vyvracení obvinění zveřejněných Bloomovou.\n\nV roce 1972 přijel Philip Roth do Prahy, která ho zajímala jako město Franze Kafky, a setkal se s českými zakázanými autory (Ivanem Klímou, Karolem Sidonem, Milanem Uhde, Ludvíkem Vaculíkem, Karlem Peckou a dalšími). Jejich nelehké osudy ho zaujaly natolik, že se do Prahy v 70. letech pravidelně vracel až do doby, než mu v roce 1976 nebylo uděleno vízum. Návštěvy Československa za železnou oponou byly pro něj transformativní zkušeností a únikem před slávou, s níž se musel vyrovnávat po úspěchu románu Portnoyův komplex (1969).\n\nMezi svými cestami do Československa se stýkal v New Yorku s českou komunitou, navštěvoval přednášky Antonína Liehma o české kultuře a redigoval pro nakladatelství Penguin řadu východoevropských románů. \"Svůj život v New Yorku po Portnoyovi jsem žil v české komunitě emigrantů, kterým jsem naslouchal, naslouchal a naslouchal. Každý večer jsem jedl v českých restauracích v Yorkvillu, mluvil jsem s každým, kdo chtěl mluvit se mnou, a odpoutal se od všech kravin spojených s Portnoyem,\" uvedl o svém českém období Philip Roth. Později své zážitky z Prahy zpracoval v románu Pražské orgie (1985). Český vliv a české postavy lze najít v několika dalších románech — v Profesoru touhy (postava českého profesora Zdeňka Stříbrného), v Elévovi či Milostných rozmluvách. Hned po sametové revoluci v roce 1990 do Prahy opět přijel a vedl s Ivanem Klímou dlouhý rozhovor, který vyšel knižně jako Rozhovor v Praze.\n\nZa svou pomoc, kterou Philip Roth poskytoval v 70. a 80. letech spisovatelům v bývalém Československu a v dalších zemích tehdejšího východního bloku, byl 30. dubna 2013 oceněn cenou Mezinárodního PEN klubu a Allenovy nadace za službu literatuře. Při slavnostním převzetí ceny Roth zavzpomínal na to, jak \"důkladného vzdělání\" se mu dostalo od přátel ve východní Evropě o životě v totalitním režimu. Hovořil o tom, jak někteří z nejschopnějších lidí v Československu nesměli psát nebo cestovat a museli vykonávat podřadné práce jako prodávat cigarety nebo mýt okna.\n\nČeská bibliografie je začleněna přímo do popisu Rothových děl a jsou uvedeny i práce, které dosud nebyly přeloženy do češtiny, překlad titulu je pak uveden tučně v lomené závorce /Takto/. Zejména u nepřeložených knih se stává, že je k nim odkazováno pod různými českými jmény, bibliografie se snaží zaznamenat všechna známá.\n\n\n\n\n\nRecenze\n"}
{"id": "523571", "url": "https://cs.wikipedia.org/wiki?curid=523571", "title": "Měsíční horniny", "text": "Měsíční horniny\n\nMěsíční horniny jsou horniny, které vznikly na Měsíci. Na Zem bylo během sedmdesátých a na začátku osmdesátých let minulého století dopraveno ke zkoumání několik kilogramů těchto hornin. Bylo zjištěno, že jejich stáří se pohybuje od 3,1 mld. let u tmavých bazaltů vyplňujících měsíční moře až po více než 4,4 mld. let u světlých hornin tvořících měsíční vysočiny a pohoří. Protože se na Měsíci nevyskytuje voda v tekutém stavu, nemohou se zde vytvořit některé minerály, které se nachází na Zemi. Naopak byly na Měsíci objeveny minerály, které se na Zemi nevyskytují.\n\nV současné době jsou tři možnosti, jak se mohly měsíční horniny dostat na Zemi:\n\nMagmatické horniny lze na Měsíci nalézt na měsíčních mořích i pevninách.\n\nV oblasti měsíčních pevnin jsou nejstarší horniny a můžeme je rozdělit na tři skupiny:\n\nMagmatické horniny v oblasti měsíčních moří se podobají bazaltům, které lze nalézt na Zemi, ale liší se od pozemských čedičů nízkým obsahem alkalických prvků (hlavně sodíku a draslíku) a větším obsahem oxidu titaničitého TiO. Podle množství TiO rozlišujeme tyto typy mořských bazaltů:\n\nNa Měsíci dochází k přesunům hornin a jejich usazování pouze působením dopadů meteoritů a asteroidů na jeho povrch. Vzniká tak vrstva regolitu tvořená měsíčním prachem, úlomky hornin a minerálů a drobných tektitů. Tloušťka této vrstvy je největší v oblastech měsíčních pevnin (až 25 m), v oblastech mladších měsíčních moří je slabší (kolem 5 m).\n\nPřeměněné horniny jsou na Měsíci zastoupeny ve formě brekcií, které vznikly stmelením různých typů hornin následkem dopadů meteoritů. Jednotlivé části mohou být pospojovány roztaveným a následně utuhlým měsíčním sklem.\n\nZ Měsíce je známo kolem stovky minerálů, z nichž nejvíce jsou zastoupeny plagioklasy, pyroxeny a olivíny. Na Měsíci chybí minerály, které pro svoje vytvoření potřebují přítomnost vody. Byly zde ale nalezeny i některé minerály, které nebyly ze Země známy:\n\n\n\n\n"}
{"id": "523576", "url": "https://cs.wikipedia.org/wiki?curid=523576", "title": "Kfar Jechezkel", "text": "Kfar Jechezkel\n\nKfar Jechezkel ( , doslova „\"Jechezkelova vesnice\"“, Kfar Yehezkel, v oficiálním seznamu sídel Kefar Yehezqel) je vesnice typu mošav v Izraeli, v Severním distriktu, v Oblastní radě Gilboa.\n\nLeží v nadmořské výšce 11 metrů na pomezí intenzivně zemědělsky obdělávaného Charodského údolí a náhorní planiny Ramot Isachar, ze které podél východní strany vesnice stéká do údolí vádí Nachal Šejzafim. Jižně od obce začíná zcela rovinaté Charodské údolí s četnými umělými vodními nádržemi. Protéká jím vádí Nachal Charod, do kterého tu zprava ústí vádí Nachal Navot a Nachal Nurit.\n\nVesnice je situována 25 kilometrů jihozápadně od Galilejského jezera, 20 kilometrů západně od řeky Jordánu, cca 8 kilometrů jihovýchodně od města Afula, cca 78 kilometrů severovýchodně od centra Tel Avivu a cca 45 kilometrů jihovýchodně od centra Haify. Kfar Jechezkel obývají Židé, přičemž osídlení v tomto regionu je ryze židovské. Se sousední vesnicí Geva vytváří Kfar Jechezkel souvislou aglomeraci.\n\nKfar Jechezkel je na dopravní síť napojen pomocí dálnice číslo 71. Jižně od vesnice vede železniční trať v Jizre'elském údolí, zrušená roku 1948 a obnovená po nákladné rekonstrukci roku 2016. Nemá zde ovšem stanici.\n\nKfar Jechezkel byl založen v roce 1921. Během 100 dnů tehdy v tomto regionu vznikly první tři židovské osady. Kromě Kfar Jechezkel ještě Tel Josef a Ejn Charod (další vesnice Nahalal tehdy vznikla v západní části Jizre'elského údolí). Šlo o bažinatou krajinu, ve které se kromě nepočetné populace arabských zemědělců rozkládaly jen močály a kterou obývala stáda vodních buvolů.\n\nZakladateli mošavu byli Židé, kteří do Palestiny přišli v rámci druhé aliji a kteří byli napojeni na organizaci Poalej Cijon. Osadníci si zpočátku mohli vybrat mezi touto lokalitou a místem poblíž Haify, kde dnes stojí kibuc Jagur. Úmyslně prý zvolili toto místo, dále od civilizace. Původně se osada nazývala Ejn Tiv'on (), podle sousedního sladkovodního pramene. Později přejmenována podle Jechezkela Sassoona – iráckého politika židovského původu. Sassoonova rodina poskytla peníze na výkup pozemků v této oblasti do židovského vlastnictví.\n\nRoku 1949 měla vesnice 478 obyvatel a rozlohu katastrálního území 6000 dunamů (6 kilometrů čtverečních).\n\nEkonomika obce je stále zčásti založena na zemědělství (80 farem), dále na službách a turistickém ruchu. Během ekonomické krize izraelských mošavů se Kfar Jechezkel bavil větší části kolektivního hospodaření. V obci funguje synagoga, zdravotní středisko, plavecký bazén, obchod a sportovní areály.\n\nObyvatelstvo mošavu Kfar Jechezkel je sekulární. Podle údajů z roku 2014 tvořili naprostou většinu obyvatel v Kfar Jechezkel Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě rostoucí populací. K 31. prosinci 2014 zde žilo 1127 lidí. Během roku 2014 populace stoupla o 3,3 %.\n\n\n"}
{"id": "523584", "url": "https://cs.wikipedia.org/wiki?curid=523584", "title": "Legenda o opilém Mistrovi (film)", "text": "Legenda o opilém Mistrovi (film)\n\nLegenda o opilém Mistrovi (v originálu Drunken Master II.) je hongkongská akční komedie, kterou režíroval Chia-Liang Liu spolu s představitelem hlavní role Jackiem Chanem. Účinkují v něm Jackie Chan, Ti Lung, Anita Mui, Lau Kar-Leung, Andy Lau a Felix Wong. Film měl premiéru v Hongkongu 3. února 1994, ve Spojených státech proběhla premiéra až 20. října 2000. V Jižní Americe byl film pojmenován jako Legenda o opilém Mistrovi a tento název dostal i v České republice. Film navazuje na předchozí díl \"Mistrův syn (orig. Drunken Master)\" a dočkal se i pokračování s názvem \"Drunken Master III\", které ale mělo jiné herecké obsazení a po premiéře se stalo propadákem.\n\nHlavním hrdinou je Wong Fei-Hung, který cestuje vlakem zpět domů se svým otcem, mezi lidmi váženým doktorem. Během cesty však narazí na zloděje, který se mu pokusí ukrást kořen ženšenu v domnění, že se jedná o nefritovou pečeť. Zloděj mu uteče a Fei-Hung při příjezdu domů zjišťuje záměnu. Nefritová pečeť, ale patří britskému velvyslanci, který pašuje čínské památky do Anglie. Fei-Hung musí klamat svého otce, požadujícího ženšen, který slíbil svému příteli. Pro své triky k oklamání otce Fei-Hung využívá své matky a nešikovného bratra. Mezitím se na scéně objevují komplicové britského velvyslance, kteří žádají nefritovou pečeť zpět. Fei-Hung je mistr bojového stylu \"Opilý bojovník\" a tak nemá problémy své protivníky porazit. O pár dnů později se u jeho dveří objevuje zloděj, kterého potkal ve vlaku. Ten mu vrací ženšen a žádá o vrácení pečetě. To už komplicové chystají pomstu a při boji zemře. Fei-Hung spolu se svým přítelem, taktéž mistrem bojových umění, se vydávají do domu velvyslance, aby získali pečeť zpět. Jsou však zajati a velvyslanec žádá výkupné - otcovu školu bojových umění. Otec dohodu přijímá a chlapci jsou propuštěni. Následující den se Fei-Hung a jeho přátelé vydávají zpět, aby se pomstili.\n\nSeznam písniček chronologicky:\n\nFilm \"Legenda o opilém Mistrovi\" byl velmi úspěšný v Hongkongu, kde celkově během promítání vydělal 40 971 484 hongkongských dolarů. Úspěch byl poněkud překvapující, vzhledem ke zprávám o napětí mezi Chanem a Lau Kar Leung, který tvrdil, že v 90. letech již móda kun-fu pominula. \n\nO šest let měl film premiéru v Jižní Americe v celkem 1 345 kinech. Film byl přejmenován na \"Legenda o opilém Mistrovi\" (původně The Drunken Master II) a během premiérového víkendu vydělal 3 845 278$ (2 865$ za kino) a celkově 11 555 43$.\n\n\n\n\n\n"}
{"id": "523598", "url": "https://cs.wikipedia.org/wiki?curid=523598", "title": "Ramat Cvi", "text": "Ramat Cvi\n\nRamat Cvi ( רָמַת צְבִי, doslova „\"Cviho výšina\"“ či „\"Gazelí výšina\"“, Ramat Tzvi, v oficiálním seznamu sídel Ramat Zevi) je vesnice typu mošav v Izraeli, v Severním distriktu, v Oblastní radě Gilboa.\n\nLeží na planinách Ramot Isachar, v nadmořské výšce 61 metrů, 20 kilometrů jihozápadně od Galilejského jezera a 15 kilometrů západně od řeky Jordánu, v oblasti s intenzivním zemědělstvím.\n\nJihovýchodně odtud přechází Ramot Isachar do náhorní planiny Ramat Cva'im a Ramat Moledet, kam také směřuje vádí Nachal Cva'im. K jihu se terén svažuje do Charodského údolí, respektive jeho výběžku nazývaného Bik'at ha-Šita. Západně od vesnice prochází vádí Nachal Šejzafim. Dál k západu se zvedá vrch Giv'at Bolek jako předstupeň masivu Giv'at ha-More.\n\nVesnice se nachází cca 10 kilometrů východně od města Afula, cca 83 kilometrů severovýchodně od centra Tel Avivu a cca 47 kilometrů jihovýchodně od centra Haify. Ramat Cvi obývají Židé, přičemž osídlení v tomto regionu je převážně židovské. Pouze na severní straně leží několik vesnic, které obývají izraelští Arabové. Nejblíže z nich je to vesnice Tajbe a Na'ura.\n\nRamat Cvi je na dopravní síť napojen pomocí lokální silnice číslo 717.\n\nVesnice byla založena v roce 1942. Podle jiného zdroje už roku 1941. Zakladateli byli členové organizace Irgun ha-Galil (ארגון הגליל). Původně se nová osada nazývala Tamra – תמרה (podle nedaleké arabské vesnice). Později pojmenována na počest Cviho Monskiho (צבי מונסקי), amerického židovského předáka angažovaného v organizaci B'nai B'rith. Prvními obyvateli byli dva osadníci. Pak začalo obyvatelstva přibývat. Zástavbu zpočátku tvořily provizorní stany. Vesnice se potýkala s nedostatkem vody. Ta sem byla zavedena až roku 1946. Roku 1947 přišlo 12 nových rodin.\n\nRoku 1949 měla vesnice 112 obyvatel a rozlohu katastrálního území 5100 dunamů (5,1 kilometrů čtverečních).\n\nEkonomika obce je založena zčásti na zemědělství. Část obyvatel za prací dojíždí mimo obec. Vedení mošavu plánuje stavební expanzi o 100 nových domů. V Ramat Cvi funguje zdravotní středisko, synagoga, obchod a sportovní areály.\n\nObyvatelstvo mošavu Ramat Cvi je sekulární. Podle údajů z roku 2014 tvořili naprostou většinu obyvatel v Ramat Cvi Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě rostoucí populací. K 31. prosinci 2014 zde žilo 594 lidí. Během roku 2014 populace stoupla o 0,3 %.\n\n\n"}
{"id": "523613", "url": "https://cs.wikipedia.org/wiki?curid=523613", "title": "Digipak", "text": "Digipak\n\nDigipak (někdy též digipack, digi-pack nebo digi-pak) je obal na CD nebo DVD patentovaný americkou firmou MeadWestvaco, Inc. Obal připomíná knížku, vnější obal bývá z tvrdého kartonu, disk je usazen ve většinou průhledné plastové části, která je ve vnitřní části obalu. Je méně odolný a choulostivější na znečištění a fyzické poškození než klasický obal na CD (tzv. jewel case). Kromě standardního existuje ještě digiplus, ve kterém je navíc ještě jedna část, do které je možno umístit další textový nebo obrazový materiál. Jednodušší verzí je minipack, který nemá plastovou část a disk je umístěn v papírové kapse obalu.\n"}
{"id": "523615", "url": "https://cs.wikipedia.org/wiki?curid=523615", "title": "Bohumil Borecký", "text": "Bohumil Borecký\n\nPlukovník Bohumil Borecký (14. července 1891 Praha – 14. října1954 Tajšet-Bratsk) byl legionář, důstojník československé armády, odbojář z období druhé světové války a oběť komunismu.\n\nBohumil Borecký se narodil v pražské čtvrti Karlín. Po vystudování gymnázia v Novém Bydžově se stal úředníkem v soukromém sektoru. Do rakousko-uherské armády nastoupil v roce 1910 jako jednoroční dobrovolník a přidělen byl k pěšímu pluku 59 v Salzburgu. Na začátku první světové války zajišťoval výcvik nováčků u pěšího pluku 36, ale již v prosinci 1914 byl odvelen na ruskou frontu, kde byl v březnu 1915 zajat. Následujícího roku v květnu se přihlásil do československého zahraničního vojska v Rusku a již v červenci byl přidělen k České družině v Kyjevě. Od června 1917 se staral o nábor dobrovolníků, od srpna sloužil u 8. československého střeleckého pluku a na podzim 1918 se účastnil potlačení dvou bolševických povstání v Krasnojarsku. Bojoval při ústupu legií po Transsibiřské magistrále a v srpnu 1920 se v hodnosti majora vrátil přes Kanadu a Německo se \"Slezským\" střeleckým plukem do Československa.\n\nBohumil Borecký sloužil postupně u pěších pluků v Čáslavi, Šumperku, Košicích a v Lučenci, kde již zastával post zástupce velitele. Hodnosti podplukovníka dosáhl v roce 1922 a hodnosti plukovníka v roce 1936. Od téhož roku velel cyklistickému praporu 3 v Levicích, od 1. ledna 1938 pak hraničářskému pluku 6 v Šumperku. Jeho úkolem bylo bránit pohraniční opevnění od Branné po Suchý vrch. Když byl pluk po událostech spojených s mnichovskou dohodou zrušen, nastoupil na velitelství IV. sboru v Olomouci. Po německé okupaci Čech a Moravy byl k 1. lednu 1940 poslán do výslužby.\n\nBohumil Borecký se zapojil do ilegálního protinacistického odboje. Přestěhoval se do Hradce Králové, kde se stal příslušníkem východočeské skupiny Obrany národa. Účastnil se i činnosti vojenské složky Přípravného revolučního národního výboru a spolupracoval se členy výsadku Barium. Po zatýkací akci v řadách odboje se v roce 1943 stal zástupcem generála Františka Bláhy a velitelem politického okresu Hradec Králové. Bylo s ním počítáno jako s velitelem větší vojenské jednotky při všeobecném protiněmeckém povstání. V prosinci 1944 byl při německé akci proti spolupracovníkům výsadku Barium zatčen, Vězněn byl nejdříve v Hradci Králové, poté na Pankráci a později byl převezen do malé pevnosti v Terezíně. Zde onemocněl tyfem a bezprostředně mu hrozila poprava, ale shodou okolností se konce druhé světové války dočkal.\n\nPo jejím konci se přihlásil do aktivní služby a byl zařazen k pěšímu pluku 4, ale současně sloužil jako zatímní velitel 14. divize. V únoru 1946 se stal zástupcem velitele 5. pěší divize v Českých Budějovicích. Po únorových událostech byl 1. dubna 1948 poslán do výslužby a žil v Hradci Králové. V červnu 1949 byl zatčen Státní bezpečností, která jej předala orgánům NKVD ze SSSR. Po odvlečení z vlasti byl obviněn z nařízení popravy pěti bolševiků v období jeho působení u československých legií. Odsouzen byl 25. března 1950 podle § 58 za ozbrojené protisovětské povstání, organizovaný pokus uchopit moc a službu v carské tajné policii k trestu smrti, který byl později změněn na 25 let. Trest si odpykával ve Zvláštním táboře Ministerstva státní bezpečnosti ve východosibiřském Tajšet-Bratsk. O jeho dalších osudech nejsou přesvědčivé zprávy. V roce 1954 byl rodině doručen dopis, ve kterém prosí o jídlo a šaty. Podle svědectví spoluvězně byl rozdrcen při posunování vlakových souprav. Podle jiných zpráv zemřel na komplikace po těžkém zápalu plic.\n\n\n\n\n"}
{"id": "523620", "url": "https://cs.wikipedia.org/wiki?curid=523620", "title": "3. návštěvní expedice (ISS)", "text": "3. návštěvní expedice (ISS)\n\n3. návštěvní expedice ( ) na Mezinárodní vesmírnou stanici (ISS) byla krátkodobá výprava tří kosmonautů – Jurije Gidzenka, Roberta Vittori a Marka Shuttlewortha – na stanici, jejímž hlavním úkolem byla záměna lodi Sojuz sloužící jako záchranný člun pro stálou posádku stanice.\n\n\n\nMezinárodní vesmírná stanice (ISS) byla od začátku listopadu 2000 trvale osídlena lidmi. Základní posádky stanice byly tehdy (do havárie Columbie) střídány raketoplány, jako záchranné čluny jim sloužily lodě Sojuz. Sojuzy bylo nutno po půl roce střídat a provést střídání byl hlavní úkol krátkodobých návštěvních expedic. Třetí střídání bylo naplánováno na přelom dubna a května 2002.\n\nV květnu 2001 se ESA dohodla s Roskosmosem na pravidelné účasti evropských astronautů v návštěvních expedicích. K letu v dubnu–květnu 2002 byl určen italský astronaut ESA Roberto Vittori, jeho mise dostala název „Marco Polo“ ( ).\n\nVittori zahájil výcvik ve Středisku přípravy kosmonautů (CPK) v Hvězdném městečku v srpnu 2001 společně se zkušeným Jurijem Gidzenkem, majícím za sebou už dva lety do vesmíru, a jihoafrickým podnikatelem Markem Shuttleworthem, který si cestu do kosmu hradil sám.\n\nTrojice Gidzenko, Vittori, Shuttleworth odstartovala do vesmíru 25. dubna 2002 z kosmodromu Bajkonur v lodi Sojuz TM-34. Po dvou dnech samostatného letu se 27. dubna v 7:55 UTC spojili se stanicí.\n\nPo spojení se kosmonauti uvítali se stálou posádkou ISS, vyložili náklad pro stanici a zahájili vědecký program. Ruští kosmonauti pokračovali ve studiu chování prachových částic ve vysokofrekvenčním plazmatu v experimentu Plazmový krystal a věnovali se výzkumu látkové výměny v lidském organismu v průběhu adaptace na podmínky kosmického letu – experiment Biotest MBI-7.\n\nRoberto Vittori se věnoval experimentům CHIRO – studium vlivu beztíže na zkracování svalů a motorickou pohyblivost rukou astronauta, VESTA – vyhodnocení estetických, hygienických a tepelných vlastností oděvů pro dlouhodobý pobyt ve vesmíru, ALTEINO – výzkum vlivu těžkých nabitých částic kosmického záření na stav centrální nervové soustavy člověka v průběhu kosmického letu, a BMI – testování přenosného přístroje pro měření krevního tlaku a srdečního rytmu.\n\nI „kosmický turista“ Mark Shuttleworth měl připravený vědecký program. Odborníci jihoafrických univerzit připravili pokusy CCE, zaměřený na sledování vlivu kosmického letu na srdečně-cévní systém a kosterní svalstvo člověka s cílem vypracování nových metod fyzické přípravy k letu, SPC (příprava monokrystalů bílkovin) a ESDC (výzkum vlivu kosmického letu na růst buněčných kultur embryonálních buněk savců). Instituty geografie a oceánografie Ruské akademie věd připravily sledování růstu fytoplanktonu v oceánu u pobřeží Jihoafrické republiky (experiment Plankton-Linza) a pro výukový program RKK Eněrgija předváděl chování předmětů v beztíži.\n\nPo týdenním pobytu na ISS se dne 5. května 2001 v 0:31 UTC posádka 3. návštěvní expedice v Sojuzu TM-33 odpoutala od stanice a ve 3:51 UTC přistála v severním Kazachstánu.\n"}
{"id": "523625", "url": "https://cs.wikipedia.org/wiki?curid=523625", "title": "If We Ever Meet Again", "text": "If We Ever Meet Again\n\n\"If We Ever Meet Again\" je píseň amerického producenta Timbalanda. Píseň pochází z jeho třetího alba \"Shock Value II\". S touto písní mu vypomohla americká popová zpěvačka Katy Perry.\n"}
{"id": "523626", "url": "https://cs.wikipedia.org/wiki?curid=523626", "title": "Mingská ekonomika", "text": "Mingská ekonomika\n\nEkonomika čínské říše Ming (1368–1644) byla ve své době největší na světě, tehdejší podíl Číny na světovém hrubém domácím produktu je odhadován na 31 %, podle jiných odhadů na 25 % k roku 1500 a 29 % k roku 1600. Mingská epocha je považována za jeden ze tři zlatých věků Číny (dalšími byla období vlády dynastií Chan a Tchang).\n\nZakladatel mingské dynastie, císař Chung-wu, usiloval o vybudování relativně rovnostářské společnosti samozásobitelských rolnických hospodářství, doplněných pouze nezbytnými řemeslníky a obchodníky ve městech. Distribuce přebytků a infrastrukturní investice měly být prováděny státem. Ve snaze o realizaci tohoto ideálu byla obnovena státní správa, vypracovány daňové soupisy obyvatelstva a půdy. Daně byly sníženy z vysokých úrovní nastavených mongolskou dynastií Jüan. Podpora zemědělské výroby a celková obnova země vedla k produkci přebytků, záhy obchodovaných na trzích. Následně však i k majetkové diferenciaci a vzestupu politického vlivu velkých pozemkových vlastníků (džentry) a obchodníků, doprovázeném postupným oslabováním vládní moci.\n\nVe středním mingském období byla státní kontrola ekonomiky postupně zmírněna. Státní monopoly na výrobu soli a železa vláda zrušila a tyto i další průmyslová odvětví (například textilky, porcelánky, papírny) zprivatizovala. Navíc vzniklo mnoho nových soukromých podniků často dosahujících značné velikosti, s mnoha sty zaměstnanci pracujícími za mzdu. V zemědělství se rozšířila specializace statků na plodiny pěstované pro trh, odlišné v různých regionech. Čaj, ovoce, i technické plodiny (např. lakodárné, nebo bavlna) byly v tržně orientovaných podnicích pěstovány ve velkém měřítku. Takto vzniklá regionální specializace zemědělství přetrvala i za Čchingů. Daně, v počátcích dynastie odváděné v produktech a formou pracovní povinnosti, byly postupně převáděny na peněžní formu.\n\nKromě vnitřního se rozvinul i zahraniční obchod, v prvních dvou staletích mingské doby přísně regulovaný. Negativní postoj vládních konzervativců k zahraničnímu obchodu se v prvních dvou třetinách 16. století neodrazil ani tak na jeho objemu, jako na jeho militarizaci. Po otevření spojení s Evropou a Amerikou a zrušení vládních zákazů se Čína stala středem celosvětové obchodní sítě.\n\nPokračoval nerovnoměrný ekonomický rozvoj různých regionů Číny. Se změnami obchodních cest a center hospodářského života S’-čchuan, Šen-si a některé další regiony ustoupily do druhořadého postavení. Ztráta významu Hedvábné cesty vedla k úpadku Kchaj-fengu, Luo-jangu, Čcheng-tu a Si-anu, nyní daleko od hlavních obchodních cest. Naproti tomu jihovýchodní pobřežní provincie a území podél řeky Jang-c’-ťiang a Velkého kanálu prožívaly výrazný růst. Podél vodních tepen vyrostla nová města – Tchien-ťin, Ťi-ning, Chan-kchou, Sung-ťiang a Šanghaj. Nejlidnatějšími městy byly obě metropole – Peking a Nanking – a Su-čou, v mingské době ekonomické centrum Číny.\n\nKe konci mingské éry přírodní katastrofy a nástup malé doby ledové způsobily propady zemědělské produkce, zejména v hospodářsky slabší severní Číně. Režim, neschopný zajistit obyvatelstvu bezpečí a životy, ztratil legitimitu a zhroutil se v ohni rolnických povstání.\nMingskou Čínu lze rozdělit na několik odlišných regionů. Základní dělení je na sever a jih s hranicí zhruba na řece Chuaj. V severní Číně bylo zemědělství založeno na pěstování pšenice a prosa, což s sebou neslo tendenci k sjednocování polností ve větší statky. Rolníci sídlili v kompaktních vesnicích spojených sítí pozemních cest. Po válkách, z nichž se zrodila říše Ming, byl sever vylidněný a tak tradičně hustá síť okresů a prefektur umožňovala vyšší kontrolu úřadů nad obyvatelstvem. K význačným hospodářským faktorům severu patřily Velký kanál obnovený počátkem 15. století, podél něhož vyrostla řada měst; od 20. let 15. století nová metropole v Pekingu, a mnohasettisícová armáda okolo Pekingu a na severní hranici země. Na severu země byly základními dopravními prostředky relativně pomalý povoz a kůň, kdežto na jihu množství kanálů, řek a jezer umožňovalo levnou a rychlou přepravu zboží čluny.\n\nNa jihu byla hlavní plodinou rýže vyžadující výrazně více lidské práce – pěstování sazenic, sázení, pletí i sklizeň zůstávaly zcela ruční, tažná zvířata se používala pouze při orbě. Nejrozvinutější oblastí jihu i celé Číny byl Ťiang-nan, zahrnující zhruba provincii Če-ťiang a jih tehdejšího Nan Č’-li (dnes An-chuej a jih Ťiang-su). Provincie Ťiang-si a Chu-kuang dodávaly rýži do Ťiang-nanu, oblasti mimo vodní cesty však zůstaly poměrně nerozvinuté. Ťiang-si v mingské éře ztratilo dřívější důležitost a kvůli přelidnění se jeho obyvatelé stěhovali do Chu-kuangu, jehož centrum se přesunulo z Ťiang-lingu (dnes v Ťing-čou) do Chan-kchou. Ve Fu-ťienu bohatla tamní městská elita z námořního obchodu; k obratu k obchodu přispíval i tamní nedostatek půdy. Kuang-tung zůstával po většinu mingské doby jen slabě hospodářsky propojený s rozvinutými regiony Číny. S’-čchuan byl relativně samostatným okrajovým regionem říše. I Jün-nan a Kuang-si měly jen nevelký význam.\n\nHospodářský rozvoj země silně závisel na počtu obyvatel, hustotě zalidnění a dostupnosti a ceně pracovních sil. O populaci během mingské éry existuje jen málo důvěryhodných údajů; mezi historiky proto trvá živá diskuze o její velikosti. Za jakžtakž důvěryhodné jsou pokládána sčítání v 80. a 90. letech 14. století, která uváděla 59–60 milionů lidí (nebyli počítáni vojáci a některé další skupiny). Historikové 20. století s použitím jejich výsledků odhadují počet obyvatel mingské Číny koncem 14. století na 65–85 milionů.\n\nV následujících staletích vnitřního míru počet obyvatel značně vzrostl, editoři okresních a prefekturních kronik usuzovali v druhé polovině 16. století na ztrojnásobení, někteří i zpětinásobení obyvatelstva od roku 1368. O výrazném růstu počtu obyvatel mezi koncem 14. a počátkem 17. století není pochyb ani mezi moderními historiky, nicméně jejich odhady velikosti populace se značně liší. Podle názoru Johna Fairbanka měla Čína koncem mingské éry 160 miliónů obyvatel, Timothy Brook píše o 175 miliónech, Patricia Ebreyová uvádí údaj 200 miliónů. Frederick Mote pak 231 miliónů k roku 1600 a 231 až 268 miliónů k roku 1650. Přírůstek obyvatelstva možná nebyl tak vysoký, jak předpokládají výše uvedení historici, nicméně dostatečně silný, aby i po poklesu počtu obyvatel o šestinu až čtvrtinu v souvislosti rolnickými povstáními, epidemiemi a mandžuským vpádem bylo patnáct let po pádu dynastie Ming v novém cenzu napočteno přibližně 105 miliónů obyvatel.\n\nPatrně kvůli přelidnění, a z toho plynoucímu zhoršení životních podmínek, v posledním století mingské éry ve většině provincií rostla úmrtnost, klesala rychlost přírůstku obyvatel i očekávaná délka života, a zvyšoval se rozdíl v délce života mezi nižšími a vyššími vrstvami obyvatelstva. V samotném závěru mingské éry a počátku čchingského období se tyto trendy v některých provinciích obrátily, v souvislosti s razantním úbytkem obyvatelstva.\n\nOsídlení mingské Číny bylo silně nerovnoměrné. První mingský císař Chung-wu proto přesídlil na 3 miliony lidí, vesměs na řídce osídlený sever. Osídlenci často pocházeli ze Šan-si, relativně méně zasaženého válkami; na jihu za Chung-wua přecházeli lidé z pobřeží Fu-ťienu a Če-ťiangu do vnitrozemí. Nezávisle na vládě lidé přecházeli do pohraničí západního Che-nanu, z nížin Ťiang-si do jeho hor a z Ťiang-si do Chu-kuangu. Stěhování do původně řídce osídlených krajů bylo výhodné i kvůli nižším daním – daňové kvóty pro tyto kraje totiž dlouho zůstávaly nízké bez ohledu na přírůstek obyvatel.\n\nPodle výpočtů amerického historika a sociologa Gilberta Rozmana žilo začátkem 16. století ve městech asi 6,5 % ze 130 milionové populace Číny. Nejlidnatějšími městy byly obě metropole, Peking a Nanking, a také Su-čou, v mingské době ekonomické centrum Číny. V 16. století Peking obývalo téměř 1 milión lidí, Nanking přes 1 milión, a Su-čou necelých 650 tisíc. Dalšími důležitými hospodářskými středisky země byly Chang-čou a Fo-šan.\n\nV předprůmyslové společnosti bylo zemědělství základem a nosným sektorem ekonomiky, na kterém závisela i řemesla a obchod. Zemědělskou produkci výrazně ovlivňuje proměnlivost počasí a v delším období změny klimatu. Také přírodní neštěstí – sucha, záplavy, anebo epidemie výrazně zasahovaly do chodu hospodářství.\n\nMingské období bylo celkově sušší než předešlá jüanská éra. V letech 1350–1450 byly zimy chladné, kolem roku 1400 se začala objevovat teplá jara. Průměrná teplota byla o stupeň nižší než ve druhé polovině 20. století. Nejhorší přírodní katastrofy byly záplavy v letech 1353–1354 v severní Číně, Če-ťiangu a Kuang-si a ve 20. letech 15. století v Šan-si.\n\nV letech 1450–1520 nastoupilo sušší období s teplými jary i zimami, přičemž po roce 1500 se zimy ochladily. Průměrná teplota se nezměnila. Sever trápila občasná sucha, kdežto jih záplavy. Sucha byla nejhorší roku 1452 (Chu-kuang) a 1504 (severní Čína), záplavy zase roku 1482 (Chu-kuang). Roku 1484 bylo v celé zemi mimořádné sucho a v letech 1485–1487 následovala snad největší katastrofa mingské éry – epidemie v severní Číně a Ťiang-nanu. Jih poškodily záplavy v letech 1477–1485.\n\nMezi roky 1520 a 1570 bylo podnebí chladnější a vlhčí, ke konci byly zimy teplejší. Teplota byla o 0,5 stupně níže než v předešlém období. Sucha postihovala především povodí Jang-c’-ťiang, záplavy jih i sever. Roku 1528 v Če-ťiangu, Šan-si, Šen-si a Chu-peji nastalo nejhorší sucho v mingské éře. Také léta 1568 a 1569 byla roky extrémů – sucha a záplav.\n\nV letech 1570–1620 bylo poměrně teplo, zvláště v zimě. Průměrná teplota byla o stupeň vyšší než v předešlém období. Celkově bylo počasí sušší s občasnými záplavami. Nejhorší neštěstí byly záplavy na severu roku 1585 a následované další rok velkou epidemií; velké sucho po celé zemi roku 1589; sucha ve druhé dekádě 17. století ve Fu-ťienu na severu a konečně velké záplavy po celé zemi roku 1613.\n\nObdobí vymezené roky 1620–1700 patřilo mezi chladnější a občas vlhčí. Sucha ve 30. letech na severu byla následovaná epidemiemi, v letech 1637–1641 záplavami a opětným suchem v letech 1640–1641. Teplota byla o stupeň níže než v předešlém období, zvláště koncem století.\n\nDíky úsilí předchozích generací čínské zemědělství dosáhlo poměrně vysoké úrovně; rolníci disponovali širokými znalostmi, používali jarovizaci, střídání plodin, pečlivé hnojení a zavlažování, zvláštní způsoby obdělávání různých půd, brali v úvahu vztahy mezi plodinami, pěstovali různé plodiny na jednom poli. Umělé zavlažování bylo široce rozšířené, k roku 1400 na 30 % obdělávané půdy (totiž 7,5 z celkových 24,7 milionů hektarů). V mingském období se zvýšila výsadba průmyslových plodin, zejména bavlny. S jejím rozšířením nahradily bavlněné oděvy dosavadní konopné.\n\nRolníci zaváděli nové odrůdy rýže. Zatímco původní čínská rýže dozrávala 150 dní po přesazení na pole (přesazována byla ve stáří 4–6 týdnů) a čampská rýže dovezená počátkem 11. století dozrávala 100 dnů po přesazení, nové odrůdy vyšlechtěné v 15. století bylo možno sklízet už po 60 dnech a odrůdy ze 16. století dokonce po 50 dnech, což umožňovalo i více než dvě sklizně za rok. Vláda už v sungských dobách podporovala střídání plodin na severu a zavádění pšenice jako druhé plodiny na jihu, ale i tak se dvojí sklizeň rýže za rok šířila pomalu.\n\nSe svými znalostmi a postupy dosahovali čínští rolníci nemalých výnosů, u pšenice a ječmene už ve 12. století sklízeli desetinásobek setby, u rýže ještě více. Ve středověké Evropě naproti tomu úroda dosahovala zhruba čtyřnásobku setby (nebo i méně), tento poměr začali Evropané zvyšovat až v 18. století. Nástroje používané čínskými rolníky však zůstávaly jednoduché a primitivní; nízká cena a dostupnost pracovních sil snižovala potřebu technického pokroku.\n\nK rýži, od dob říše Sung (960–1279) základní potraviny chudiny, se jako potravina chudých postupně přidaly původem americké batáty, poté, co se kolem roku 1560 objevily v Číně. Kromě batátů přinesla takzvaná kolumbovská výměna do Číny i jiné plodiny z Amerik, jako kukuřici, brambory, arašídy. Vedlo to k nárůstu plochy obdělávané půdy, neboť mohly být využity pozemky nevhodné pro tradiční čínské plodiny. Nové plodiny, společně se zavedenou pšenicí, rýží a prosem zajistily výživu rostoucího obyvatelstva země. Váha rýže na výživě obyvatelstva však klesala pomalu a začátkem 17. století byla stále ještě kolem 70 %. Americké plodiny se více rozšířily až v následujících staletích.\n\nPrvní mingský císař Chung-wu se pokusil zavést idealizovaný konfuciánský model ekonomiky země, který považoval zemědělství za základní zdroj bohatství. Za ideál považoval život rolníka v téměř úplně soběstačné komunitě, jejíž obyvatelé nebyli nuceni nikam cestovat a kromě odvádění daní nepřišli do styku s úřady. Císař dělal co mohl, aby rolníkům takový život zajistil. Pozdně mingský úředník Čang Tchao se k počátkům mingské éry vracel přesvědčen o úspěšnosti císařova úsilí:\nBěhem válek, v nichž vznikl mingský stát, se státní vlastnictví půdy výrazně rozšířilo, k pozemkům vlastněným státem v říších Jüan a Sung, nyní vráceným vládě, připadla i půda zabavená protivníkům nové dynastie. Zkonfiskovány byly i obrovské majetky buddhistických a taoistických klášterů. Kláštery byly omezeny na jeden s maximálně dvěma mnichy na okres, přespočetné úřady zrušily a statisíce mnichů vrátily světskému životu. Celkově stát vlastnil dvě třetiny obdělávané půdy, přičemž na jihu převládala soukromá půda, na severu státní.\n\nKdo opustil majetky během válek, neměl nárok na jejich vrácení; byly mu přiděleny náhradní pozemky, ale pouze pokud na nich zamýšlel osobně pracovat. Kdo obsadil větší pozemky než byl schopen obdělat, byl zbičován a jeho půda zabavena. Omezování velkých pozemkových vlastníků se nevyhýbalo ani novým mingským hodnostářům, ministrům, úředníkům, aristokratům, dokonce ani členům císařského rodu. Všichni místo pozemků dostali jen příjem v rýži a hedvábí.\nVětšina státních pozemků byla rozparcelována a předána rolníkům do trvalého užívání. Na severu dostávali rolníci 15 \"mu\" na pole a dvě na zahradu, na jihu byl příděl 16 \"mu\" pro rolníky a 50 \"mu\" pro vojenské rolníky. (V mingské době se 10 \"mu\" rovnalo 0,58 ha.) Rolníci hospodařící na státní půdě ji mohli předat potomkům, nikoliv však prodat. V podstatě byl obnoven tchangský systém stejných polí.\n\nPro daňové účely vláda sestavila soupisy obyvatel (a jejich majetku) – takzvané Žluté registry, půda byla evidována v Registrech map rybí šupiny. Na státní půdě byly povinnosti rolníků vyšší než na soukromé, ale statkářům zase rolníci platili dosti vysoký nájem.\n\nVe snaze o obnovu prosperity země zničené dlouholetými válkami vláda zemědělskou výrobu podporovala nejrůznějšími prostředky. Stát značně investoval do infrastruktury, obnovil hráze a kanály, snížil daně. Organizováno bylo přesidlování ze zalidněného jihu do zpustošených severních provincií, zprvu nedobrovolné, později vláda od násilného stěhování lidí upustila. Osídlenci kromě pozemků dostávali i setbu a vybavení, včetně tažných zvířat. Hospodáři na nově zúrodněných pozemcích měli daňové úlevy. V pohraničí a strategicky důležitých oblastech vznikly vesnice vojenských rolníků, kteří zásobovali armádu potravinami a v případě války byli povinni vojenskou službou.\n\nPředstava Chung-wua o venkovu složeném z drobných zemědělců platících daně státu byla vždy pouze utopií. Záhy rolníci začali ztrácet půdu ve prospěch mocných a majetných statkářů, kterým poté museli platit nájem, přičemž daně placené státu zůstaly v původní výši. Jelikož mnozí mocní dosáhli vynětí svých pozemků z daňových soupisů a majetek úředníků a členů dynastie do nich také nespadal, snažila se státní pokladna nahradit si příjmy jinak. Rušila nejrůznější úlevy – pro nově zúrodněná pole i pro dříve nedaněné pozemky v pustinách, bažinách a slaniskách.\n\nDrobní rolníci se nebyli schopni udržet a ztráceli půdu ve prospěch lichvářů a statkářů. Začala se prodávat i státní půda, ale kvůli nezákonnosti prodeje byla její cena desetkrát nižší. Při těchto prodejích byli ve výhodných pozicích vesničtí starší a nižší úředníci, mající možnost manipulovat s úředními záznamy a registry. Výsledkem masových přesídlení a pokusů obyvatelstva uniknout daňovým břemenům se stal růst množství bezdomovců hledajících půdu k pronajmutí nebo jakoukoli jinou práci, řemeslníků a cestujících obchodníků. Ve středním mingském období se vláda vzdala pokusů vrátit potulné živly do domovských obcí a uložila místním úřadům registrovat (a danit) pohybující se část obyvatelstva na místě, kde nyní žijí. Nakonec se opět ustavila dominance majetných pozemkových vlastníků a obchodníků nad nájemci, sluhy a krátkodobě zaměstnávanými migrujícími pracovníky, která byla velmi vzdálená Chung-wuovu ideálu – striktnímu dodržování stabilní hierarchie „čtyř povolání“ (v sestupném pořadí úředníků, rolníků, řemeslníků a obchodníků). Slovy Čang Tchaa:\nOd konce 15. století nepoměrně rostlo bohatství a politický vliv velkých pozemkových vlastníků, přičemž život drobných rolníků se spíše ztížil. Ziskem majetných se staly jak státem vlastněné pozemky, dosud užívané drobnými hospodáři, tak soukromá půda. Mezi novou majetnou vrstvu patřili zástupci vznešených rodin, rodiny úředníků, vysokých důstojníků, bohatých obchodníků a měšťanů i správci nemovitostí velkých feudálních pánů; jednotlivá panství dosáhla značné velikosti, i půl okresu.\nZ původně stejnorodých rolnických hospodářství se vydělili úspěšní hospodáři. Naopak pole zchudlých rolníků získávali jejich bohatší sousedé, současně působící v místní samosprávě, i věřitelé. Soudobé prameny komentovaly stav venkova slovy:\nPrivatizace pozemků nejintenzivněji postoupila v provinciích Ťiang-si, Če-ťiang, Kuang-tung, Chu-nan a Chu-pej, tedy v ekonomicky rozvinutých regionech země. V pohraničí pozemky vojenských osad přešly do rukou vojenských velitelů a jiných vlivných lidí. Úředníci si stěžovali na přechod půdy do ruk soukromníků nečestnými způsoby, nicméně oni sami patřili k třídě majetných pozemkových vlastníků, takže zůstalo jen u rétorického odsuzování těchto procesů. Poplatky a povinnosti vůči státu ovšem nadále nesli bývalí rolníci, nyní nájemci. Hlavními „pohlcovateli“ země byli členové císařského rodu, příbuzní císaře v ženské linii i eunuši; všichni zachvacovali jak státní, tak soukromé pozemky. K těmto, ve velkém měřítku prováděným, aktivitám si dokázali získat souhlas trůnu. Sami císaři od roku 1456 začali ze státních pozemků vydělovat svá osobní panství; do konce dynastie Ming jejich počet dosáhl tří stovek. Pět z nich, v oblasti hlavního města, dohromady zahrnovalo přes milion \"mu\" půdy. Koncem 15. století si velká panství začali budovat i knížata a další členové císařského rodu, ti císaři nejbližší v rozsahu i miliónů \"mu\". Zasloužilí hodnostáři také dostávali dary od císaře, obvykle v řádu desítek a stovek tisíc \"mu\". Pozemky dostávali i s rolníky, dosud majícími půdu od státu k užívání, jindy i se soukromými vlastníky, těmito dary změněnými na nájemce.\n\nKoncem 16. století v jižních provinciích původní státní půda, kromě malého množství při školách, již přešla do soukromého vlastnictví. I zde původní majitele polí – drobné rolníky – nahrazovali nájemci, ale k hrubému vyhánění a zabavování majetku malých rolníků docházelo, v kontrastu se situací na severu, jen zřídka.\n\nVelká panství se zpravidla rozdělovala na drobné příděly pronajímané jednotlivým rodinám. Páni žili z takto získané renty a dokud přicházela, málo se starali o situaci rolníků, produktivitu práce či neúrodu. Zlepšování technologií nebo používání práce za mzdu nebylo třeba, stačilo přinutit závislé rolníky. Proto byla tato panství silně konzervativním prvkem společnosti.\nPáni dostávali platby nájemců, ale sami zpravidla byli osvobozeni od daní; z toho plynoucí pokles státních příjmů, byl řešen přesunutím daňového břemene na zbytek populace. Jak podřízenost novým pánům, tak růst daní, poškozovaly bohaté rolníky a ty statkáře, kteří dosud drželi svou půdu a zaváděli nové racionálnější metody hospodaření. Tak proces „feudalizace“ bránil modernizačním tendencím na venkově.\n\nHlavní pracovní sílou zůstávali pachtýří a svobodní rolníci. Podstatně méně byla používána práce za mzdu, nicméně právě taková hospodářství se orientovala na produkci určenou pro trh. Na prodej byla pěstována zelenina, ovoce, květiny, technické plodiny, bavlna, tabák, lakodárné stromy, ryby.\n\nTéměř zanikly kolonie vojenských rolníků, v důsledku čehož příjmy státní pokladny z vojenských osad (původně téměř dvě třetiny státních příjmů ze zemědělství) klesly na jednu desetinu počáteční velikosti. Nakonec se prakticky rozpadla vrstva drobných rolníků přímo platících daně státu, nahrazeni byli pachtýři závislými na velkostatkářích. Kromě daně z hlavy už nebyli přímými poplatníky, ovšem plnili daňové povinnosti za svého pána. Nájemné jimi placené dosahovalo i poloviny úrody, trvaly i různé zvykové pracovní povinnosti.\n\nV důsledku snižování počtů rolnických daňových poplatníků a růstu počtu osob žijících na úkor státní pokladny trpěly mingské úřady nedostatečnými příjmy; jednorázové akce, jako prodej pozemků buddhistických chrámů, nepomáhaly. Pokusy císařů o získání dodatečných příjmů narážely na odpor i v samotném státním aparátu – v éře Wan-li (1573–1620) se eunuchové vybírající poplatky a daně střetávali s odporem místních úředníků, na který občas doplatili i uvězněním nebo smrtí.\n\nObchodníci se různým mimořádným dávkám a poplatkům dovedli bránit přesunutím trhů a obchodních cest. A tak nezbývalo než zvyšovat zdanění zemědělců, dávky placené ze soukromé půdy vzrostly na úroveň odváděnou uživateli státní půdy. Nespokojenost obyvatelstva byla přirozeným výsledkem.\n\nRolníci, kteří ztratili půdu, zejména v severních a centrálních provinciích, prchali do hor a stávali se bandity. Vznikala i rozsáhlá povstání. Velká rolnická vzpoura začalo v roce 1507 v provinciích Chu-pej a Chu-nan a trvala až do roku 1512. V roce 1513 vypuklo povstání v provincii Ťiang-si, kde povstalecké oddíly dosáhly počtu několika desítek tisíc bojovníků a pronikly i do provincií Če-ťiang a Fu-ťien. Dlouhotrvající nepokoje zasáhly i provincie S’-čchuan a Šan-tung. Rolnická hnutí byla obvykle spontánní a neorganizovaná, neměla jasně vyjádřené cíle a slogany. Boj rolníků byl namířen proti útisku ze strany místních úřadů, velkostatkářů a poskytovatelů úvěrů, někdy rolníky podpořili i horníci, vojáci a chudí obyvatelé měst; v čele hnutí často stanuli vzdělanější, leč neúspěšní příslušníci středních vrstev.\n\nObzvláště časté byly vzpoury v provinciích Šen-si, Kan-su, Šan-tung a části Che-nanu. Také v jihozápadní Číně místní nechanské národy Miao a Jao dlouhá léta odporovaly mingskému režimu. Přes občasné ústupky, jako snížení daní, upuštění od vybírání nedoplatků a amnestie, vlna rolnických nepokojů stoupala výše a výše. Až nakonec roku 1644 povstalecká armáda Li C’-čchenga rozvrátila státní správu v severní Číně a dobyla Peking.\n\nMěstští řemeslníci byli pod dozorem státu. Zapsáni v seznamech, nemohli se stěhovat bez vědomí úřadů. Ve městech byli snadno dosažitelní pro úředníky, kteří vymáhali povinnosti vůči státu. Byly postátněny některé manufaktury, zejména porcelánky. Stát si držel monopol na těžbu a zpracování soli a rud, což způsobilo nepříjemnou drahotu kovů. Řemeslníci měli rovněž kromě odvádění daní i pracovní povinnost; v případech, kdy byla vykonávána mimo bydliště, pak mimořádně tíživou. Pracovní povinnost byla postupně nahrazována peněžními platbami, ale do konce dynastie nebyla úplně odstraněna.\n\nSpolu s nástupem nových řemesel se objevily i nové cechy, stávající se dělily a specializovaly. Koncem mingské éry existovalo v okresních městech (a městech obdobné velikosti) cca 100 cechů. Nicméně proces oddělení obchodu od řemesel byl pomalý a trval až do 20. století. Pro každou výrobní operaci vznikly samostatné cechy, mezi nimiž polotovary postupovaly prostřednictvím obchodníků. Oddělení jednotlivých fází výroby mělo negativní dopad na její rozvoj. Slabostí čínských cechů byl mizivý politický vliv – byly pod kontrolou úřadů a pravomoci měly pouze vůči vlastním členům. Rozšiřování domácího trhu a růst nadregionálních vztahů přinesly pokles jejich významu. Obchodníci si nezávisle na nich vytvořili vlastní územní organizace (\"chuej-kuang\").\n\nUž ve 14. století se rozšířila výroba rozptýlená po domech. Nerozšířenější byl tento způsob organizace výroby v hedvábnictví a bavlnářství v provinciích Ťiang-su a Če-ťiang. Tak v oblasti Pchu-jüan (v Če-ťiangu) kontrolovala trh čtyři sdružení obchodníků, která pronajímala tkalcovské stavy městským a příměstským tkalcům, prodávala jim suroviny a vykupovala výrobky. V 16. století už v některých městech a vesnicích na dolním toku Jang-c’-ťiang žili pouze přadláci a tkalci a zemědělství zde mělo jen okrajový význam. Vztah mezi malými výrobci a obchodníky se lišil případ od případu – od prostého prodeje a nákupu, přes pronajímání stavů a vybavení, až po rozptýlenou manufakturu. Výroba hedvábí se přitom rozdělila na čtyři samostatné sektory: pěstování morušovníků (na listy), chov hedvábníků, spřádání surového hedvábí, tkaní hedvábných látek. Nabídku a poptávku reguloval trh.\n\nV hedvábnickém průmyslu Su-čou, Nankingu a Chang-čou se objevily dílny soukromých vlastníků s najatými zaměstnanci. Některé byly malé, ale v jiných dosáhl počet zaměstnanců několika set, v nich byla samozřejmostí dělba práce ve výrobním procesu. Právě proti těmto velkým podnikům byl namířen pozdější zákon císaře Šun-č’ (vládl 1644–1661) z následující dynastie Čching, zakazující mít v dílnách více než sto strojů. Stovky barvířských dílen s najatými dělníky existovaly v Če-ťiangu, v Ťing-te-čenu bohatí obchodníci běžně vlastnili několik pecí pro produkci porcelánu (celkem bylo pecí ve městě koncem 17. století 200–300, každou obsluhovalo kolem deseti dělníků).\n\nNejvětší rozvoj v zemi dosáhlo hedvábnictví, bavlnářství, barvířství, výroba keramiky a porcelánu, papíru a tiskařství. Dřívější hedvábnická centra ve vnitrozemí (jako Čcheng-tu) ztratila význam ve prospěch Nankingu, Su-čou a Chang-čou. Výrazně se rozvíjel zpracovatelský průmysl – budovaly se cukrovary, dílny na zpracování čaje, tabáku, lisování oleje, cukrářské výrobky. Od 15. století nastal vzestup stavebnictví – rozsáhlá výstavba probíhala v Pekingu a Nankingu, byla dokončena a částečně obnovena Velká čínská zeď a mnoho jiných pevností.\n\nRozšiřovala se těžba a zpracování nerostných surovin, což doprovázela technická zlepšení – při těžbě uhlí v Che-peji, Ťiang-su a Šan-si byl používán drenážní systém a odstraňování plynu z šachet bambusovými trubkami; k vyvážení rud z dolů horníci sestavovali složité zdvihací mechanismy, v hutích byla využívána směs kamenného a dřevěného uhlí.\nProdukce železa převýšila všechny minulé éry, s roční výrobou 195 tisíce tun převyšovaly mingské železárny jak výrobu sungských předchůdců (125 tisíc tun ročně), tak i 180 tisíc tun za rok produkovaných o více než století později v 18. století v Evropě. Výroba železa byla zdaněna 1/15 produkce. Kuang-tungské železné výrobky – zemědělské nářadí, hrnce, kotvy a kabely, plech, drát, hřebíky – byly vyváženy do celé jihovýchodní Asie. Nicméně i zde typicky čínská dostupnost vysoce kvalifikované, početné (a proto levné) pracovní síly oslabila tlak na technologický rozvoj.\n\nV 16. století v nejvyspělejších oblastech Číny vznikaly první soukromě-kapitalistické podniky a manufaktury. Soukromé manufaktury a dílny vznikaly okolo státních podniků, neboť využívaly přítomné kvalifikované lidské zdroje. Ale existence státních dílen – zejména zbrojních, textilních, hutí a loděnic – ve kterých stovky tisíc řemeslníků plnily pracovní povinnost nařízenou státem, představovala pro soukromé podnikání v raném a středním mingském období nepříjemnou překážku a nebezpečnou konkurenci. Postupně byla značná část průmyslu privatizována. Privatizace zahrnovala kromě železáren také těžbu uhlí a soli, výrobu oceli, hrnčířské dílny, všechno odvětví založená na státním vlastnictví už od dob dynastie Tchang. Výsledkem byl razantní růst produkce.\n\nTypickou formou soukromé podnikatelské aktivity byly společné podniky několika podnikatelů. Důvodem sdružování byly nedostatek finančních prostředků jednotlivců; takové společnosti se často tvořily v odvětvích, kde podnikání jednotlivce bylo rizikové a obtížné, například v hornictví, hutnictví a zpracování kovů, těžbě soli, rafinaci cukru a výrobě papíru. Vzhledem ke státnímu monopolu na těžbu a zpracování nerostů mohly soukromé společnosti v těchto oborech vznikat jen v odlehlých horských oblastech daleko od úředníků; až v polovině 16. století vláda dovolila těžbu nerostů a ihned začala vybírat patřičné daně. Nedaleko od Pekingu, v okolí Men-tchou-kou, tak například vznikly uhelné doly vlastněné sdružením vlastníků půdy, vedoucích šachet a vkladatelů kapitálu. Dělníci v takových podnicích pracovali za mzdu.\n\nV průběhu 16. století byly zbylé státní dílny reorganizovány, pracovní povinnost byla zrušena a zaměstnanci pak najímáni státem za plat; i část surovin začal stát nakupovat na trhu (ovšem za úřady stanovené – nízké – ceny). Produkce státních dílen byla určena především pro potřeby dvora a státu, část jí byla uplatněna i na trhu.\n\nV 16. století se některé regiony Číny soustředily na určité druhy produkce. Tak Kuang-tung zásoboval zemi výrobky ze železa, Ťiang-si porcelánem a keramikou, šanghajský region se specializoval na bavlnářství, Wu-chu na barviva, Číně blízký ostrov Tchaj-wan na cukr a kafr. V říši se objevily oblasti specializované na zpracování cukrové třtiny, indiga, olejnin.\n\nSever země se skládal z provincií Šan-si, Šen-si (tehdy včetně Kan-su), Pej č’-li, Che-nan, Šan-tung a severní části Nan č’-li (dnešní provincie Ťiang-su a An-chuej).\n\nV severní Číně byl charakter zemědělství určen pěstováním pšenice a prosa, které dávaly jednu úrodu do roka (pouze v částech Šan-tungu a Che-nanu zemědělci používali cyklus proso-ozimá pšenice-fazole-úhor který dával tři úrody za dva roky). Zvířata byla nezbytná pro orbu, dopravu a jako zdroj hnojiva. Optimální velikost hospodářství byla 100–300, maximálně však 400–500 \"mu\" (6 až 17,5, resp. 23 až 29 ha). Statky proto měly větší velikost a existovaly zde větší sociální rozdíly než na jihu. Malí rolníci se s vyšší produktivitou větších celků vyrovnávali sdružováním a společným vlastnictvím zvířat. V držení středních a velkých majitelů byla většina půdy, přičemž v nejvíce rozvinutých oblastech bylo velkých statků méně. Velkostatkáři používali nájemné pracovníky a správce, částečně placené penězi. Kromě velkých statků existovala tříšť políček drobných rolníků přivydělávajících si prací na statcích. Střední vrstvu tvořili bohatí nájemci schopní pronajímat svá zvířata. Zdokonalování zemědělských postupů a výroba pro trh byly vesměs výsledkem snažení drobných rolníků, kteří měli kvůli růstu mezd v pozdně mingském období lepší podmínky.\nSeverní provincie Šan-si, Šen-si a Kan-su dovážely rýži, neměly však zbytku říše co nabídnout. Výjimkou bylo hedvábnictví v Lu-anu v Šan-si založené na dovozu surového hedvábí ze S’-čchuanu a částečně Chu-kuangu. V éře Wan-li však už bylo v úpadku. V posledních desetiletích říše Ming se začal rozvíjet bavlnářský průmysl v Šan-tungu a Šan-si. Tkaní bavlněných látek bylo na severu prací venkovských pěstitelů bavlny, v kontrastu s jihem, kde se pěstování a zpracování bavlny oddělily. Jihovýchod Šen-si (Kuan-čung) zase vyvážel vlněné látky. I Che-nan vyvážel bavlnu, přičemž jeho obchod ovládali šansijští obchodníci. Ti založili své bohatství na ovládnutí obchodu se solí a stali se nevlivnějším kupeckým uskupením severní Číny, které v bohatství ustupovalo pouze chuejčouským velkoobchodníkům z jihu.\n\nV Šan-tungu obchod probíhal podél Velkého kanálu, obchodníci v tamních městech měnili jižní zboží (např. pepř) za severní (ženšen z Mandžuska). Z místních produktů měla význam jen bavlna. Také Ťiang-su vyrábělo bavlněné látky, časem však začalo trpět konkurencí tkalců Šan-tungu a Chu-kuangu (Sien-ning a Pa-ling), což nahradilo exportem do zahraničí. Význam měla i výroba barev, prosperující vzhledem k blízkosti center textilní výroby v Ťiang-nanu. V An-chueji Wu-chu dodávalo barvy do Ťiang-nanu, ostatní anchuejské prefektury vyvážely málo, pouze něco pšenice a fazolí.\n\nJižní Čína byla bohatší a rozvinutější než sever, a Ťiang-nan, zahrnující zhruba jih tehdejšího Nan Č’-li (dnes An-chuej a jih Ťiang-su) a Če-ťiang, byl hospodářsky nejrozvinutějším regionem jihu. Existovala zde hustá síť početných měst; podíl řemeslníků v populaci byl vyšší než jinde. Používání peněz zde bylo nejrozsáhlejší, výnosy rýže vysoké a velká část ji byla pěstována pro trh. Hedvábí z okolí Chu-čou svou kvalitou získalo převahu na trhu (a za Čchingů trh prakticky ovládlo). Region postupně přešel od rýže k pěstování technických plodin, bavlny a moruší, přičemž rýže se dovážela po Jang-c’-ťiang z vnitrozemí.\n\nNad přímými vlastníky polí začali převažovat nájemci, nad nimiž stanula početná elita držitelů hodností, kteří spíše než do zemědělství investovali své bohatství do kultury, politiky a vzdělání a spoléhali se na kontakty s úřady. Obchodníci z okrajové prefektury Chuej-čou vytvořili nejvýznamnější velkoobchodní síť Číny působící po celé zemi.\n\nVe většině Ťiang-nanu (ale i částech dalších jižních provincií a Šan-tungu) převažovala velmi malá hospodářství. Mnohá byla tak malá, že vlastníci museli spoléhat na další příjmy. Naopak statků větších než 5–10 \"mu\" (0,29–0,58 ha) bylo mnohem méně. V nejrozvinutějších oblastech jihu však dominovala střední hospodářství. Na dobré půdě mohl jeden pár obdělat 25–30 \"mu\" a podle encyklopedie \"Tchien-kung kchaj-wu\" byla optimální velikost hospodářství 10 \"mu\" pro rodinu s buvolem a polovic bez něho. Takových hospodářství byla naprostá většina. V raně mingském období je vedli samostatní rolníci, postupně však ztráceli půdu a nahrazovali je nájemci. I velkostatky byly menší než na severu, koncem 16. století jen málokterý přesáhl 2–2,5 tisíce \"mu\" (116–120 ha). Početní byli bohatí rolníci s několika desítkami \"mu\" půdy. Většina půdy byla v pozdně mingské éře pronajatá, přičemž nájemci si obvykle pronajímali půdu od více vlastníků a často ještě vlastnili i svou půdu.\n\nFu-ťien byl přelidněný, komercionalizovaný, s malými výrobci a silným zámořským obchodem. Po roce 1500 zavedení nových odrůd vietnamské rýže umožnilo sklízení dvojí úrody. Přelidnění provincie bylo tak silné, že na přelomu 16. a 17. století nepomáhalo ani zvyšování produktivity zemědělství a zavádění nových plodin (například sladkých brambor). Lidé, kvůli neschopnosti se uživit, odcházeli z vnitrozemí provincie za obchodem, zejména v 16. století. V důsledku vysokých cen potravin jim v 17. století na jihu provincie dokonce ustoupilo pěstování bavlny a hedvábí.\n\nNeobvykle velký podíl půdy v provincii připadal na vojenské rolníky (dostávali od vlády standardních 25–30 \"mu\", což ve Fu-ťienu bylo více než potřebovali k obživě) a buddhistické kláštery (až stovky \"mu\", v některých okresech podle soudobých autorů vlastnily většinu půdy). Ti i ony byli do roku 1564 osvobozeni od daní. V praxi fungovali jako nominální vlastníci, od nichž si půdu najímali nájemci, často obchodníci, jako investici. Tito investoři půdu dále pronajímali rolníkům. Ve výsledku byl Fu-ťien ojedinělý vysokým podílem absentujících statkářů (tj. majitelů půdy pobírajících rentu a žijících ve městech) a podnikavostí nájemců.\n\nFuťienský obchod byl vesměs zámořský a s produkty jiných provincií. Výjimkou byly investice do stavby lodí, domů ve městech a vzdělání. Ve Fu-ťienu už před rokem 1500 v prefektuře Sing-chua získala na významu výroba cukru a dosáhla významu produkce keramiky. Vyvážen byl papír z Jen-pchingu a Ťien-ningu, kde se nalézaly i doly na železo a stříbro. Čchang-čou se specializovalo na hedvábí a Ťin-čchiang (v prefektuře Čchüan-čou) na čaj. Po roce 1500, díky technologickým zdokonalením, Fu-ťien v produkci hedvábných látek konkuroval starým centrům v Su-čou a Lu-anu. V pozdně mingském období se zde uchytil i tabák a v Chuej-anu výroba bavlněných látek.\n\nNížinný sever provincie Ťiang-si byl exportérem rýže už v předmingských dobách. Naopak jižní hornatá část provincie byla nerozvinutá a samozásobitelská. Sever vyvážel rýži do Ťiang-nanu a i přes zúrodňování bažinných oblastí trpěl přelidněním. Lidé proto odcházeli na jih provincie (a ve větším měřítku do Chu-kuangu). Daně byly v nově osidlovaných okrscích díky setrvačnosti systému ustavenému v raně mingském období nízké, nicméně postupně úřady přistěhovalce zapsaly do daňových registrů.\n\nŤiang-si dováželo textil: hedvábí z Če-ťiangu a bavlněné látky z Ťiang-nanu a později Chu-kuangu. Jižní část provincie vyvážela rýži, Kan-čou navíc i indigo, Ťing-te-čen a později i Fu-liang a Žao-čou keramiku. Ťing-te-čen byl slavný svým porcelánem už před mingskou érou. Jeho výroba byla zprvu státní, v druhé půli mingské éry už většinou soukromá. Ke konci 16. století je odhadována na 36 milionů kusů v ceně 1,8 milionu \"liangů\" stříbra. Mingský porcelán byl vysoce ceněn ve východní a jihovýchodní Asii i v Evropě. Okolí porcelánek však bylo kromě dodávek paliva nekomercionalizované. Z horských oblastí jihu Ťiang-si se vyvážel bambus, léčivé byliny a čaj.\n\nPočátkem mingské éry byl Chu-kuang relativně nezalidněný a proto do něj směřovali přistěhovalci z Ťiang-si i Ťiang-nanu. Setrvačnost daňového systému nastaveného na málo obyvatel byla pro přibývající obyvatelstvo výhodná. S růstem obyvatelstva rostla i rozloha polí a po roce 1400 započala v severní části provincie (v Chu-peji) vlna budování rozsáhlých protipovodňových kanálů organizovaná úřady. Naopak na jihu (v Chu-nanu) byly protipovodňové stavby spíše lokální a stavěné místní džentry. Nacházely se vesměs kolem jezera Tung-tching. Původně poměrně řídce osídlená provincie se tak k polovině 15. století změnila v kvetoucího exportéra rýže. Vyvážená rýže byly přebytky shromážděné statkáři ve formě rent od nájemců. Později provincie exportovala i bavlněné látky.\n\nOd počátku 16. století v Chu-kuangu rostly rozdíly mezi bohatými a chudými. Původní daňoví poplatníci chudli (a pěstovali si averzi k přistěhovalcům neplatícím daně) a současně prostřednictvím kontroly odvodňovacích děl bohatí vlastníci vyvíjeli tlak na nájemce, kteří měli proto horší postavení než jinde. V okrajových oblastech provincie, kde byla kontrola úřadů slabá a doprava špatná, si velcí vlastníci budovali rozsáhlá panství osazená přistěhovalci a kontrolovaná soukromými ozbrojenými oddíly. Zvláště na jihu a západě, kde se Číňané střetávali s národnostními menšinami, tak vznikla specifická „pohraniční“ společnost. Po reformě jediného prutu a Čang Ťü-čengově revizi katastru se stabilizoval hospodářský a sociální status obyvatel, dosud otevřený změnám. Moc velkých vlastníků pak ještě zesílila a imigrace utichala.\n\nKuang-tung, Kuang-si a S’-čchuan byly do nadregionálního obchodu zapojeny jen málo. V Kuang-tungu se v důsledku pohraničního charakteru provincie vyvinul specifický typ pozemkové držby s bohatými nájemci, kteří dále pronajímali půdu. Pro provincii byly charakteristické opevněné vesnice osídlené soudržnými rody, jejichž hlavy je zastupovaly před úřady, rodiny proto neměly přímý kontakt se státem. Výnosy rýže zde byly vysoké – 7–8 \"tanů\" z \"mu\" ročně. Jiné plodiny byly však výnosnější: cukrová třtina nesla 14–15 \"liangů\" stříbra z \"mu\".\n\nTextilky budované v provincii od 15. století dovážely hedvábí a bavlnu z Ťiang-su a An-chueje. Od éry Ťia-ťing se do Kuang-tungu dovážela rýže z Kuej-čou a Chu-kuangu. V 16. století se v Kuang-tungu začal pěstovat tabák. Rostla také produkce čaje. Důležité svým exportem byly železárny ve Fo-šanu. Delta Perlové řeky s centrem v Kantonu se od počátku 16. století hospodářsky pozvedla a od poloviny století se zapojila do zahraničního obchodu, přičemž velikost Kantonu vzrostla z 75 tisíc obyvatel rané mingské doby na 300 tisíc roku 1562.\n\nPočátkem vlády Mingů, v zemi zdevastované válkami za vyhnání Mongolů, císař Chung-wu obchod přísně reguloval. V pevném přesvědčení o správnosti tradičního konfuciánského názoru, že zemědělství je základem ekonomiky a hlavním zdrojem tvorby hodnot, podporoval toto odvětví před jinými, i před obchodem. Císař se snažil všemožně oslabit vliv majetných kupců, mimo jiné zavedením vysokých daní pro Su-čou a okolí (na jihovýchodě Ťiang-su) – tehdy obchodní a ekonomické centrum Číny.\n\nCestovat po říši mohli pouze registrovaní obchodníci, aby stát zabránil nepovolenému podnikání, museli putující obchodníci hlásit svá jména a náklad místním agentům, kontrolovaným úřady každý měsíc.\n\nPodle Chung-wuových zákonů měly úřady držet obchodníky pod dozorem. k cestování a obchodování museli mít licence. Pro většinu zboží úřady stanovily pevné ceny, jejichž nedodržení bylo trestáno. Trestána byla i špatná kvalita zboží, jeho konfiskací a bičováním obchodníka. Raní Mingové kontrolovali i konzum. Spotřeba bohatých a privilegovaných byla omezována, v obavě, že jinak bude mít soutěžení destruktivní účinky na soudržnost společnosti, a podkopá sociální a ekonomické základy státu. Od privilegovaných byla vyžadována omezení, ospravedlnění bylo hledáno v konfuciánské morálce. Materiální zájmy a sobectví bylo odmítáno. Byly stanoveny limity spotřeby pro každou sociální vrstvu, bezprecedentní v historii Číny.\n\nIdeologickým ospravedlněním protiobchodní politiky byla opozice konfuciánského pojmu \"žen\" (, humanita, lidskost), jednoho ze základních pojmů učení, s nízkou morálkou, chamtivostí a hrabivostí, ztotožňovaných s obchodem. Trh a zisk byly považovány za morálně špatné a politicky závadné. Také rozkvět mezinárodního obchodu za dynastie Jüan byl dáván do souvislosti s jejím krátkým trváním. V antikomerčním naladění se první mingští vládci snažili distancovat ode všech korupčních (rozuměj obchodních) jednání. Proto neměl obchod mít místo ani v zahraničních vztazích, které měly šířit morálku a lidskost. Konfuciáni tvrdili, že politická moc je výsledkem morálních kvalit vlády více než ekonomické a vojenské síly. Navíc byl obchod založený na rovnosti stran konfuciány vnímán jako degradující je na úroveň barbarů, i proto preferovali tribut.\n\nSpravování země vyžadovalo neustálé přesuny lidí i nákladů, úředníci se pohybovali mezi metropolí a regiony, poddaní vykonávali pracovní povinnosti i stovky kilometrů daleko od svých domovů, bylo nutno zajistit zásobování obou metropolí. K řešení těchto úkolů vláda zřídila tři úřady – kurýrní službu (\"i-čchuan\"), poštovní službu (\"ťi-ti\") a dopravní službu (\"ti-jün\"). a pečovala o stav komunikací.\n\nChung-wu věřil, že pouze vládní kurýři a malí podomní obchodníci by měli mít právo cestovat na větší vzdálenost od svého bydliště. Ale nehledě na všechny císařovy pokusy prosadit tyto názory, samo vytvoření efektivní komunikační sítě pro vojenské a vládní činitele umožňovalo a podněcovalo vzestup obchodování. Ve středním mingském období už kupci cestovali na velké vzdálenosti a dokonce podpláceli kurýrní úředníky, aby mohli využívat jejich trasy; v období pozdní Ming cestování rovněž ulehčovalo rozšíření cestovních příruček popisujících obchodní trasy.\n\nK rozkvětu obchodu přispělo i obnovení Velkého kanálu a vzestup pobřežní lodní dopravy. Rozvoji vnitřního trhu přispěla i rozsáhlá výstavba mostů a cest probíhající od poslední třetiny 15. století v jižní Číně a oblasti Velkého kanálu, od přelomu 15. a 16. století se přidala i severní Čína. Zatímco v raném mingském období mosty stavěl rovnoměrně stát i soukromníci, ve středně mingské éře byla naprostá většina nových mostů financována sdruženími obchodníků. Místními úředníky byly s oblibou budovány levné mosty pontonové, následně během zkvalitňování dopravní sítě nahrazované kamennými.\n\nSeverní a jižní Čína se lišily i charakterem dopravy. Na sever od Jang-c’-ťiang se vesměs putovalo po souši, na jihu po vodě. Vodní doprava po řekách a kanálech byla totiž zdaleka nejrychlejší a nejlevnější. Lodě uvezly i mnohonásobně větší náklad. Po souši lehká koleska dopravila na dobrých cestách na vzdálenost 60 km zhruba 120 kg nákladu, a povoz tažený mezkem uvezl až 3 tuny na vzdálenost cca 175 km, naproti tomu běžný obilní člun na Velkém kanálu měl kapacitu 30 tun a velké říční lodě až 180 tun. Povoz byl proto chápán pouze jako náhražka za chybějící říční dopravu.\n\nVětšina obyvatel přišla do styku pouze s místními trhy, kde si vyměňovali zboží a služby. Jelikož znali ceny vynaložené práce a očekávali férovost, nebylo na nich mnoho možností ke zbohatnutí.\n\nDruhou formou trhů byly městské trhy rozvinuté zejména v regionech, kde majitelé půdy žili ve městech (v Ťiang-nanu mezi nimi převažovali úředníci, ve Fu-ťienu obchodníci). Na nich nájemci a majitelé půdy obchodovali s přebytky a rentami. Zboží se pohybovalo na větší vzdálenosti, z venkova do měst, vesměs však bez účasti obchodníků. Objem takto prodávaného zboží byl značný, celkem 30–40 milionů \"tanů\" zrna.\n\nTřetí formou trhu byl celostátní, nadregionální trh, který se vyvíjel od sungské doby. Na tomto trhu se obchodovalo i na velké vzdálenosti, jak s přebytky, tak s produkty pěstovanými a/nebo vyráběnými na prodej. Tento nadregionální a po polovině 16. století i mezinárodní obchod organizovali a prováděli obchodníci těžící z meziregionálních rozdílů cen. Jednotný celostátní trh se začal vytvářet během 15. století, když zesílily vazby mezi provinciemi a regiony mingské Číny. V případě čaje a soli obchod podléhal státní regulaci. Na objemu dálkového obchodu měly největší podíl – zhruba 42 % – potraviny (cca 11 % jejich celkové produkce), především zhruba 10 milionů \"tanů\" zrna (do obchodu není započteno obilí vybrané státem jako daň a přesouvané po říši). Za potravinami následovaly bavlněné látky – 24 % (53 % jejich celkové produkce), 15 % hodnoty dálkového obchodu tvořila sůl, 8 % čaj, 4 % hedvábné látky (92 % jejich výroby), a po 3 % surová bavlna a hedvábí. K důležitým artiklům patřily i kovy a kovové výrobky, cukr.\n\nNejvýznamnější obchodní osou byla řeka Jang-c’-ťiang, podél ní i řemeslníci nakupovali potraviny za peníze. Nejintenzivněji se obchodovalo v Ťiang-nanu, kde bylo i nejvíc daňových úřadů vybírajících obchodní daně a poplatky. Velký kanál byl druhou obchodní osou. Přeprava rýže vybrané na daních sice nebyla obchodní záležitost, ale na sever byla dopravována i další rýže a látky výměnou za solné licence a po roce 1420 do Pekingu putovalo i luxusní zboží. Zpátky lodě vozily bavlnu a jiné produkty. Významná města podél kanálu byla Te-čou, Lin-čching, Kao-jou a Jang-čou. Sýpky shromažďující daňovou rýži pro Peking stály v Te-čou, Lin-čchingu, Chuaj-anu a Sü-čou. Pro dálkový obchod bylo důležité i moře, vyváženo bylo hedvábí, keramika, bavlněné látky, lakové zboží a cukr. Zahraniční obchod mimo tributní vztahy byl po většinu mingské éry ilegální, proto je odhad jeho velikosti obtížný. Poslední výraznou zónou obchodní aktivity byl pás podél severních hranic, kde se soustřeďovala poptávka početných vojenských posádek.\n\nNejvýznamnějším produktem dálkového obchodu byla rýže. Od konce 15. století byla jihovýchodní Čína nesoběstačná, zejména hornatý a zalidněný Fu-ťien, a dovážela rýži z Ťiang-nanu, Kuang-tungu a Kuang-si. Od začátku 16. století ztrácel soběstačnost i Ťiang-nan, přes vysokou produktivitu a kvalitu místní rýže. Poptávka byla v něm vysoká jak kvůli velké hustotě osídlení a mnoha velkým městům, tak i snadné dopravě a vysokým daním (místní rýže byla totiž požadována státem kvůli její vysoké kvalitě). Do Ťiang-nanu obchodníci vozili rýži po Jang-c’-ťiang z Chu-kuangu, Ťiang-si a An-chueje. Po polovině 15. století byly solné licence vládou prodávány za stříbro, místo aby byly vyměňovány za dodávky rýže k hranicím. Rýži poté nakupovala vláda a/nebo vojáci v místech dislokace severních posádek. Místní produkce v pohraničí však nebyla nijak vysoká a postupně klesala, potraviny proto dováželi obchodníci z jihu.\n\nNa druhém místě v pořadí důležitosti v dálkovém obchodu stála bavlna. Pěstována byla v Ťiang-nanu, kde v 16. století v některých okresech dokonce vytěsnila rýži, Chu-nanu a Šan-tungu, později i Ťiang-si a Chu-kuangu. Z části byly z ní látky vyráběny lokálně, vesměs ji však přepravci dopravovali ke zpracování do Ťiang-nanu a postupně i do Fu-ťienu. Nejpřednějším centrem výroby bavlněných látek byla ťiangnanská prefektura Sung-ťiang. Bavlněné látky v prvních staletích mingské éry směřovaly především na sever, uplatnily se i při pohraniční výměně látek za koně. Koncem mingské doby vznikal textilní průmysl i na severovýchodně, v Pej č’-li a Šan-tungu. Ťiang-nan poté začal ztrácet severní a západní trhy. Produkce bavlny, včetně lokální výroby, byla cca 20 milionů štůčků v hodnotě 3,3 milionů liangů.\n\nTřetí nejvýznamnější tržní komoditou bylo hedvábí. Produkováno bylo na venkově, zpracováváno ve městech. Hedvábí z Chu-čou v severním Če-ťiangu bylo zpracovávané v Chang-čou, Chu-čou a Su-čou. Hedvábí z prefektury Pao-ning (dnes Lang-čung) v S’-čchuanu dováželi obchodníci do dílen v Lu-anu v Šan-si, kde zůstala výroba látek i poté, co produkce hedvábí z okolního venkova vymizela. V pozdním mingském období tkaly hedvábné látky pro zahraniční trh podniky ve Fu-ťienu a Kuang-tungu, dovážející chučouské hedvábí. Celková výroba byla zhruba 300 tisíc štůčků, které měly cenu 300 tisíc liangů.\n\nDalší produkty měly menší význam a objem. Cukr byl dopravován z Čang-čou a Čchüan-čou ve Fu-ťienu do Ťiang-nanu, Če-ťiangu a dále. Papír z Jen-šanu v Ťiang-si do Che-nanu a An-chueje. Železo z Kuang-tungu do Ťiang-si, ze S’-čchuanu do Wu-si v Ťiang-su a z Fu-ťienu do Su-čou. Fo-šan v Kuang-tungu byl nejvýznamnější centrum výroby železných nástrojů a výrobků. Měď se z dolů v Chu-kuangu, Kuej-čou a Jün-nanu dopravovala do Wu-chu na dolním toku Jang-c’-ťiang, centru obchodu s kovy. Počínalo se obchodovat s hnojivy.\n\nChung-wu považoval cizí země za chudé a podřadné a nezajímavé, proto odmítl jejich dobývání a rozhodl o omezení se na obranu. Zahraniční produkci nepovažoval za potřebnou. Naopak zahraničí se o obchod z Čínou vysoce zajímalo. Vysoká poptávka po čínském zboží otevírala velké podnikatelské možnosti, ale uspokojení zahraniční poptávky volným obchodem „jako rovný s rovným“ bylo neslučitelné s hodnotami rané mingské vlády. Řešením byl zákaz soukromého obchodu a jeho nahrazení státem organizovanou tributární výměnou. Za tímto účelem Chung-wu zřídil tři druhy úřadů: \"ma-š’\" (, Úřady pro obchod s koňmi) na severu, \"čcha-ma-š’\" (, Úřady pro výměnu koní za čaj) na západě a \"š’-po\" (, Námořní obchodní úřady) podél pobřeží. od kterých museli obchodníci komplikovaně získat povolení a souhlas úřadů s objemem i komoditami obchodu.\n\nProti pašeráctví byla přijímána preventivní opatření, např. na západní hranici mohli lidé mít maximálně měsíční zásobu čaje, v severozápadní provincii Šan-si byla konzumace čaje postavena mimo zákon. Za porušení zákazů bylo popraveno mnoho lidí bez ohledu na postavení (pouze manželu princezny An-čching, dcery císaře Chung-wu, přistiženému při pašování, bylo shovívavě dovoleno spáchat sebevraždu).\n\nPřísné regulaci podléhaly i soukromé námořní styky se zahraničím, cíl státní politiky v této oblasti byl jasně vyjádřen jejím názvem: \"chaj ťin\", zakázané moře. Státní obchod s Japonskem soustředil pouze do přístavu Ning-po, s Filipínami do Fu-čou a s Indonésií do Kantonu. Konkrétně Japoncům bylo dovoleno připlout do Ning-po pouze jednou za deset let v množství maximálně tří set lidí na dvou lodích. Tato rozhodnutí přivedla mnoho čínských obchodníků k účasti na široce rozšířeném ilegálním obchodu z cizinou.\n\nOmezení obchodu a zákaz soukromého zahraničního obchodu byly součástí zahraničně-politické strategie podporované konzervativními pozemkovými vlastníky, tvořícími dominantní politickou sílu raného mingského státu. Věřili, že schopnost Číny kontrolovat zahraniční mocnosti nezávisí ani tak na vojenské nebo ekonomické síle, ale především na morální nadřazenosti. Při svobodné a rovné obchodní výměně neměla morální nadřazenost místo, proto volný obchod odmítali a snažili se ho nahradit výměnou tributu za dary. Svobodná ekonomická aktivita byla vnímána jako zdroj hospodářské nerovnováhy a sociální polarizace – a tedy hrozící rozvratem samozásobitelské rovnostářské společnosti. Konkrétní poměr k zámořskému obchodu v tom kterém desetiletí závisel na momentální linii zahraniční politiky a sociálně-politické situaci.\n\nPřes státní regulace, a mnohdy navzdory jim, byla mingská Čína do mezinárodního obchodu živě zapojena. Čínské produkty se široce vyvážely do zahraničí na trhy jihovýchodní Asie, Japonska, Evropy, Džungarska, Kašgaru. Nejznámějším příkladem mingských zahraničně-obchodních podniků je sedm státních expedic Čeng Chea do Indonésie, Indie a východní Afriky. Nicméně, jako v ostatních oblastech hospodářství, i v obchodu převážil vliv soukromníků. Na mezinárodním trhu byly čínské produkty vysoce žádané a dalo se dosahovat velkých zisků. Kupříkladu 500 gramů surového hedvábí stálo v Číně 5–6 liangů, ale v Japonsku desetkrát více. U koní z Mongolska byl rozdíl cen trojnásobný, u z Japonska dováženého dřeva \"Sapanu obecného\", používaného k výrobě rudého barviva, byla cena v Číně padesátkrát vyšší. Z Číny se vyváželo především hedvábí a porcelán, bavlněné tkaniny, kovové výrobky, keramika, lakové výrobky, čaj, cukr. Dovážely se suroviny – z jihu perly, drahokamy a polodrahokamy, slonovina, vzácná dřeva, léky. Ze severu koně, kožešiny, ženšen. Zvláště vzrostl námořní obchod realizovaný především čínskými obchodníky.\n\nKoncem 15. století se mingská vláda přiklonila k izolacionistické politice. Počátkem 16. století se v Indickém oceánu a záhy i v mořích jihovýchodní Asie objevili portugalští mořeplavci. Jejich drancování a loupeže ve zmíněném regionu paralyzovaly námořní obchod a způsobily hospodářskou krizi ze které se jihovýchodní Asie zotavila až ve 30. letech 16. století.\n\nOd poloviny 20. let 16. století byl zahraniční námořní obchod vládou opět potlačován (nikoliv však pobřežní vnitřní obchod, který zůstal plně legální). Byly přijaty zákony o stavbě lodí, omezující rozměr plavidel, ale oslabení mingského loďstva vedlo zároveň k aktivizaci pirátů v čínských pobřežních vodách. Piráti zvaní \"wo-kchou\" (doslova „japonští bandité“) přepadali jak obchodní lodě, tak pobřežní města a vesnice. Navzdory svému jménu tvořili převážnou většinu \"wo-kchou\" Číňané, doplňovali je Japonci a evropští dobrodruzi. Leckdy se těšili podpoře místní džentry, přitahované značnými zisky nelegálních obchodních aktivit.\n\nPolitika zákazu soukromého zahraničního námořního obchodu trvala až do jejího oficiálního zrušení roku 1567. Poté se zákaz týkal pouze Japonska. Výhodnou pozici prostředníka mezi Čínou a Japonskem zaujali zprvu Portugalci, kteří nakupovali čínské hedvábí a v Japonsku ho prodávali za mnohem vyšší ceny, přičemž zisk použili na opětovný nákup hedvábí. Po roce 1573 se etablovali Španělé v Manile a svou finanční silou, opírající se o stříbro z amerických dolů, zatlačili Portugalce do pozadí.\n\nZ Číny se do světa vyvážel zejména porcelán a hedvábí. Samotná nizozemská Východoindická společnost v letech 1602–1608 dopravila na evropské trhy kolem 6 miliónů kusů porcelánových výrobků. Téměř nekonečný byl seznam zboží dováženého filipínskými Španěly z Číny, jak dokládají například zápisky Antonio de Morgy (1559–1636), španělského úředníka z Manily. Uvádějíce množství hedvábí prodaného evropským kupcům, americká historička Patricia Ebrey zdůrazňuje význam a rozsah obchodu:\nK zaznamenávání ekonomických aktivit byl v Číně už od tchangských dob používán rozvinutý systém jednoduchého účetnictví, nazývaný \"š’-ču ťie-suan\" (čtyřčlenná bilanční metoda), zavedený v říši Sung jako standardní účetní postup státních úřadů. S rozvojem podnikání, obchodu a bankovnictví v mingské Číně obchodníci a podnikatelé pociťovali nedostatečnost dosavadních účtovacích metod. Od poloviny 15. století někteří z nich používali směsici podvojného a jednoduchého účetnictví označovanou jako \"san-ťiao čang\" (třídílné účetnictví). V tomto systému účetní podvojně zapisovali pohledávky a převody, kdežto hotovostní platby zaznamenávali pouze jedním zápisem. V pozdně mingském období (éry Wan-li až Čchung-čen, zhruba 1570–1640) se mezi bankéři objevil, a později rozšířil i do komerční a výrobní sféry, zdokonalený systém \"lung-men čang\", doslova „účetnictví dračí brány“. Používal důsledné třídění účetních operací na příjmy, výdaje, pohledávky a závazky a podvojné zápisy pro všechny transakce. Ovšem jednoduché účetnictví bylo stále široce užíváno, zejména v drobném podnikání.\nNejvyšším finančním úřadem bylo ministerstvo daní. Ministerstvo nesestavovalo rozpočet, toliko kontrolovalo rychlost a úplnost dodávek potravin, materiálu a zboží vybraného od obyvatelstva na určená místa. Daňové příjmy byly přímo přiděleny a dodávány úřadům a organizacím je spotřebovávajícím, takže neexistovala centrální skladiště ani rozpočty, zato množství účtů a potvrzení. Jakýkoli nerutinní výdaj musel mít schválení císaře, přičemž bylo určeno i z jakého příjmu bude hrazen.\n\nDaně vybíralo též ministerstvo vojenství, neboť v éře Chung-wu byla v některých regionech čtyř provincií snížena pozemková daň na polovinu výměnou za povinnost vybraných domácností chovat koně pro armádu. Tato povinnost byla později zrušena a nahrazena běžným daňovým odvodem, ale tento příjem zůstal ministerstvu vojenství. Ministerstvu vojenství rovněž podléhali vojenští rolníci, což byli bývalí vojáci demobilizovaní po skončení válek, v nichž vznikla říše Ming, a jejich potomci. Byla pro ně vydělena desetina zemědělské půdy státu. Výnos jejich hospodaření byl určen pro výživu armády.\n\nMinisterstvo prací zajišťovalo rekvizice materiálu a plnění pracovní povinnosti. Kvalifikovanými pracemi byly povinny domácnosti řemeslníků a nekvalifikovanými rolníci. S tím, jak byla pracovní povinnost nahrazována peněžními platbami, získávalo ministerstvo významné příjmy ve stříbře. Takto vybrané stříbro putovalo do Pokladny \"čcheng-jin\".\n\nSprávní systém byl čtyřstupňový – provincie, prefektura, kraj, okres; nebo třístupňový – když byla (kterákoliv) jednotka vynechána. V zásadě okresy daně vybíraly, prefektury vyměřovaly a rozvrhovaly a provincie přeposílaly výše. Kraje fungovaly jako mezistupeň mezi prefektem a okresy ve velkých prefekturách nebo v obtížně přístupných oblastech prefektur, nebo jako malé prefektury v provinciích.\n\nKromě několika zvláštních příjmů (sůl, cla vnitřní i vnější, odvody dřeva, apod.) všechny procházely okresním úřadem. Prefekt dozíral na okresy, řídil státní sýpky, poštovní službu, stanice výběru obchodní daně a, pokud se nacházely na území prefektury, i doly, pastviny a státní plantáže; mohl přizpůsobit rozdělení daní mezi okresy pomocí změn různých příplatků a přepočtů. V pozdějších obdobích mohli regionální úředníci relativně volně revidovat a přizpůsobovat strukturu a rozložení daní, pokud neovlivnili jiný úřad. Riskovali přitom neúspěch a kritiku cenzorů nebo nespolupráci džentry, v případě úspěchu se změny stávaly trvalými.\nPro daňové účely vláda sestavila soupisy obyvatelstva – takzvané Žluté registry, půda byla evidována v Registrech mapy rybí šupiny. Soupisy byly aktualizovány okresními úřady (nejnižší úroveň státní správy) a tři další kopie uloženy ve vyšších instancích až po ministerstvo daní.\n\nObyvatelstvo bylo v rozděleno na skupiny 110 domácností zvané \"li\", ty na deset skupin \"ťia\" po deseti domácnostech. Zbylých deset (nejbohatších) rodin se po roce střídalo ve vedení stodesítky. Každý rok byla jedna \"ťia\" povinna službami a dodávkami a pod vedením vůdce \"li\" je zajišťovala. Po deseti letech proběhlo sčítání lidu zaznamenané ve Žlutých registrech, přerozdělení domácností do \"li\" a začal nový cyklus.\n\nV prvním století existence říše Ming desítky \"ťia\" sloužící ve svůj rok zajišťovaly všechny potřeby státu, dodávaly na své náklady materiál a zboží, které potřebovaly úřady – vybavení a opravy kanceláří, dodávky topiva, výzbroje a výstroje pro vojáky, zkrátka zajišťovaly naprosto vše, co stát potřeboval, kromě obilí a některých dalších produktů vybraných jako pozemková daň. Členové pověřené desítky vykonávali také pomocné práce – dozírali ve věznicích, eskortovali vězně, zajišťovali provoz poštovních stanic i jejich veškeré vybavení, obsluhu státních skladů a skladů, plavebních komor, dodávali veškerý personál státní správy kromě cca 8 tisíc vyšších úředníků. Úřady neměly stanovený rozpočet a veškeré výdaje a potřeby čerpaly z podřízených \"li\". Služby pro palác, dodávky materiálu a zboží i práce řemeslníků byly rozepsány na okresy a \"li\", a zajišťovány jednotlivě, bez nějaké konsolidace účtů.\n\nRolníci za každých 100 \"mu\" půdy posílali jednoho člověka pracovat jeden měsíc na státních stavbách. Řemeslníci každé tři roky tři měsíce pracovali ve státních dílnách, vojenské rodiny odváděly brance a potraviny. Povinnosti uvalené na domácnosti rostly s jejich velikostí: s počtem práceschopných mužů a s velikostí majetku. Avšak velké konstrukční práce a stavby se zajišťovaly mimořádnými odvody a rekvizicemi nad rámec popsaného systému. Mimo systém \"li-ťia\" byly navíc bohaté domácnosti pověřeny funkcí tzv. daňových kapitánů (\"liang-čang\") zodpovědných za shromáždění pozemkové daně a její dodávku do státních skladů.\n\nPovinné služby, řádné i mimořádné, byly značně zatěžující. Všichni studenti státních škol, absolventi zkoušek a úředníci, i jejich příbuzní, byli od služeb osvobozeni. Jejich rodiny se tím těšily značné výhodě. Původně nevelký počet osob osvobozených od služeb během doby značně narostl, když se počet studentů státních škol zvýšil z 35 820 v éře Čeng-te (1506–1522) na 500 000 koncem mingské doby. I počet bývalých úředníků, těšících se z výsad, vzrostl desetinásobně.\n\nOd roku 1443 byla lokálně používána reforma, do roku 1488 zavedená v celé říši. Podle ní v desetiletém cyklu sloužila desítka dvakrát – jednou jako dodavatel materiálu a zboží a podruhé jako poskytovatel služeb a práce. Během 16. století byly dodávky práce a materiálu postupně a jednotlivě nahrazovány platbami ve stříbře, obvykle zaváděnými ve formě přirážky k pozemkové dani. Část plateb však zůstala vázaná na počet práceschopných mužů domácnosti. Přes všechny reformy, do konce říše konverze na stříbro neproběhla úplně a pracovní povinnost se zčásti zachovala. Na jihu bylo na příplatky k pozemkové dani transformováno maximálně kolem 70 %, na severu kolem 50 % pracovní povinnosti. Celkem bylo na příplatcích k pozemkové dani (která měla hodnotu cca 21 milionů \"liangů\" stříbra) vybíráno cca 5 milionů \"liangů\" stříbra.\n\nV zájmu přiměřeného rozvržení daní na poplatníky byly v okresech používány různé přepočty a zpřesnění, někde byla pracovní povinnost počítána ze 40 % podle počtu dospělých mužů a ze 60 % podle rozlohy polí, někde uvažovali „fiskální muže“ na které přepočítávali polnosti, jinde naopak muže přepočítávali na „fiskální \"mu\"“.\n\nPozemková daň byla od počátku dynastie chápána jako jídlo, jídlo pro státní zaměstnance, úředníky a vojáky, dělníky na veřejných pracích. Přebytky vláda uskladňovala jako rezervu pro případ přírodních neštěstí.\n\nV principu byla pozemková daň pevná částka určená podle plochy pole. V katastrech byla půda rozlišována na zavlažovanou, suchou, hory a kopce a čtvrtou kategorií byly mokřiny. Rozdíly v úrodnosti se zpravidla řešily přepočtem plochy v \"mu\" na fiskální \"mu\". Na fiskální \"mu\" se přepočítávaly i moruše, rybníky, na Chaj-nanu palmy…, v každé prefektuře a okrese dle místních podmínek s vlastními koeficienty.\n\nEvidence daňových poplatníků a jejich majetku ve Žlutých registrech byla prakticky mimo kontrolu úřadů – 3–5 úředníků v okrese s houfem nižších úředníků nemělo šanci zjistit poměry u 10 až 50 tisíc domácností, které jim byly podřízeny. Mapy a evidenci proto zpracovávali vesničtí starší, převody půdy byly registrovány jednou za deset let při aktualizaci Žlutých registrů. To otvíralo cesty pro daňové úniky.\n\nÚřady přijaly jako základ pro výpočet daně rýži, resp. pšenici; další produkty, jako hedvábí, plátno, kovové a papírové peníze byly přepočítávány na rýži. Zpočátku byla vybírána v 8. měsíci (pšenice) a 2. měsíci (rýže) roku, v oblastech s dvojí úrodou dvakrát ročně. Daň byla při ustavení říše Ming radikálně snížena – na státní půdě platili rolníci 0,53 \"tou\" z \"mu\", na soukromé 0,33 \"tou\" z \"mu\", pouze v Ťiang-nanu byla pozemková daň na úrovni pachtovného, tj. přes 1,3 \"tou\" z \"mu\".\n\nOd roku 1436 byla část daní v zrnu jižních provincií přeměněna na stříbro (takzvané „zlaté květinové stříbro“), které (aniž by vstupovalo do účtů ministerstva daní) bylo v částce 1 milion \"liangů\" k dispozici císaři k výplatě důstojníků pekingské posádky. Přebytek užíval císař volně.\n\nOd roku 1522 byla (zpočátku v jednom okresu) používána metoda přepočtu daní, v níž byla daň rozdělena i na nově zúrodněnou půdu, přičemž přepočet rozlohy polí na fiskální \"mu\" zohledňoval úrodnost a další faktory, což zjednodušilo výpočet daně poplatníkům. Metoda se rozšířila na severu i jihu. Vláda ji střídavě podporovala i zakazovala (protože výpočty a přepočty dělali nižší úředníci, podle vlády notoricky náchylní ke korupci).\n\nÚpravy a vyrovnání daní vedly zpravidla k růstu cen pozemků a tržních aktivit. Nové lokální katastry někdy vedly i pořízení registrů pozemků podle domácností, které nahradily neaktuální Žluté registry.\n\nPodíl peněžních poplatků stále rostl a od konce 16. století se téměř všechny původně naturální dávky a daně platily ve stříbře. Přepočty daní a poplatků ze zrna na stříbro byly individuální pro každý druh platby v každé správní jednotce, kolísaly od 0,25 do 1,9 \"liangu\" stříbra za \"tan\" zrna. Formálně bylo účetnictví vedeno i nadále v \"tanech\" zrna. Vzhledem k tomu, že drobní rolníci stříbro neměli (pro běžné platby vystačili s měďáky), výběrčí je při přepočtu okrádali. Pro daňové poplatníky bylo zatěžující množství příplatků k dani. V 16. století daň a různé příplatky vybíralo nezávisle na sobě 10–20 agentur okresního úřadu, každá s vlastními termíny.\n\nPo absorbování části povinných prací byla ve čtyřech nejvíce zatížených prefekturách Nan č’-li pozemková daň 14–20 % úrody, ve zbytku říše 5–10 %. V 70.–90. letech 16. století to bylo v přepočtu cca 21 milionů liangů stříbra.\n\nRoku 1581 prosadil velký sekretář Čang Ťü-čeng zpracování nového katastru. V letech 1481–1482 byla vyměřena pole, vyznačeny jejich hranice, vypočtena velikost, zaznamenáni vlastníci i nájemci. Kvůli brzké Čangově smrti nedošlo k závěrečné sumarizaci údajů za celou zemi, nicméně na lokální úrovni práce splnila svůj účel. Jeho katastr se stal základem zachovaných pozdějších mingských a čchingských katastrů.\n\nObchodní daň byla stanovena na 1/30 tržby, později snížená na 1,5 %. Na hlavních vodních cestách, včetně Velkého kanálu fungovaly celnice. Značný význam měly i nepřímé daně, spojené se státním monopolem na sůl a další základní produkty.\nU obchodních daní byly sazby, jak je uvedeno výše, stanoveny procentem z hodnoty zboží, celkové částky však byly shora rozepsány na regiony a výběrčí úřady v absolutních číslech. Co místní úředník vybral nad určenou kvótu, bylo určeno pro chod úřadu, případně jeho soukromé potřeby. Občasní poctivci, kteří v duchu konfuciánské morálky po shromáždění určené kvóty nechali obchodníky na pokoji, vzbuzovali obdivný souhlas.\n\nProdej soli byl státem přísně regulován. Domácnosti výrobců soli ji odevzdávaly do státních skladů. Kvóty byly určené podle počtu práceschopných mužů, v éře Chung-wu to bylo 3200 \"ťinů\" (1900 kg) ročně pro jednoho muže. Za každých odevzdaných 400 \"ťinů\" (240 kg) dostávali k výživě 1 \"tan\" (107 litrů) rýže. Sůl stát vydával obchodníkům distribuujícím ji po zemi. Obchodníci museli mít licenci, kterou obdrželi výměnou za dodávky obilí na severní hranice (tzv. systém \"kchaj-čung\").\n\nPo zavedení papírových peněz (státovek) byly výrobci soli vypláceni v nich místo v zrnu, ale s inflačním znehodnocením státovek byly výplaty zrušeny a odvody soli se fakticky změnily v daň z hlavy. Počet registrovaných výrobců soli se poté zmenšil, zatímco produkce držela krok s růstem obyvatel, protože velká množství soli procházela černým trhem. V 15. století stát, ve snaze o potlačení černého trhu, licencovaným obchodníkům povolil vykupovat sůl vyrobenou nad rámec odvodů. Od obchodníků přitom vybíral spotřební daň. Výrobci pak sůl radši prodávali, než by ji odváděli jako daň, a černý trh bujel dál. Počátkem 16. století už v některých regionech sůl z černého trhu vytlačila „oficiální“ dodávky a v polovině 16. století podle odhadů ministerstva daní a cenzorů tři čtvrtiny soli z oblasti Liang-Chuaj procházely přes černý trh.\n\nObchodníci se solí se od konce 15. století specializovali. První dodávali obilí na hranice a potvrzení o dodávkách prodávali velkoobchodníkům ze solných regionů. Ti jednali se solnými úřady a výrobci soli a získanou sůl prodávali distributorům, kteří ji rozváželi po zemi. Hlavní střediskem obchodů se solí bylo Jang-čou, zdejší velkoobchodníci pocházeli vesměs z Chuej-čou. Operace vyžadovaly značný kapitál (zejména od velkobchodníků), protože doba od dodání obilí k rozprodeji soli nebyla menší než tři roky, ale mohla dosáhnout i deseti let. Systém totiž pracoval poměrně těžkopádně, dodávky byly pravidelně o dva–tři roky opožděné.\n\nRoku 1492 vláda zavedla prodej obchodních licencí na sůl za stříbro. (Analogická reforma byla zavedena i na trhu s čajem.) Od roku 1535 sýpky na severu vydávaly potvrzení, která umožňovala obchodníkům vstup do (jinak uzavřených) regionů výroby soli, odběr stanoveného množství soli a nákup „přebytkové“ soli od výrobců.\n\nKoncem 16. století (1578) procházelo oficiálním obchodem 508 tisíc tun soli, přičemž plánovaný roční příjem státu byl 2 miliony liangů stříbra, z toho čtvrtina byla hodnota dodávek zboží na severní hranici, ostatek byl příjem ve stříbře určený na vojenské výdaje.\n\nDrobné příjmy státu se skládaly ze šestadvaceti relativně nevelkých položek, například 344 tisíc \"liangů\" stříbra příjmů z vnitřních celnic, 150 tisíc \"liangů\" stříbra z místních obchodních poplatků, příjmů z dolů (150 tisíc), výnosů z prodeje hodností (510 tisíc roku 1565), prodeje licencí pro buddhistické a taoistické mnichy (200 tisíc), náhrady trestů (300 tisíc). Celkem stát v 16. století v drobných příjmech shromažďoval zhruba 3 miliony \"liangů\" stříbra ročně, z toho 850–360 tisíc bylo příjmem ministerstva daní.\n\nZatímco v prvních desetiletích existence říše Ming valná většina obilí vybraného na daních šla na výživu vojáků, postupně se situace měnila a v 16. století byla radikálně odlišná. V severní Číně si velkou část daní nárokovali členové císařského rodu, který se rozmnožil do té míry, že roku 1502 v provinciích Šan-si a Che-nan k uspokojení nároku tamních potomků zakladatele dynastie nestačily veškeré daňové příjmy. V poslední čtvrtině 16. století kvůli nedostatku prostředků nebyli mnozí členové císařského rodu vypláceni po celá desetiletí, což je v některých případech přimělo k hromadným veřejným protestům. V jižních provinciích sice nežilo tolik princů, ale tamní daně, zřídka kdy vybrané v plné výši (v 16. století se shromáždění 80 % předepsaných daní považovalo za zaznamenáníhodný úspěch okresního přednosty), po přednostním vypořádání odvodů do metropole zase nestačily na vybavení místních vojenských oddílů. Navíc císaři relativně často vyhlašovali odpuštění daní, při přírodních neštěstích, nástupu vládce, narození dědice, odepsání nedobytných nedoplatků.\n\nS ubíhajícími desetiletími a staletím ohromně vzrostla početnost císařské domácnosti. Původně nevelký počet několika set eunuchů vyrostl na deset až třicet tisíc mezi polovinou 15. a polovinou 16. století, koncem dynastie dosáhl snad až sedmdesáti tisíc. S počtem osazenstva rostly i výdaje císařského paláce, byť byly opakovaně po nástupu nového císaře omezovány. Celkem palác pohltil cca 20–25 % daňových příjmů.\n\nPři nedostatku příjmů byly přednostně uspokojovány potřeby vyšších úřadů a platby mimo obvod okresu či prefektury, naopak platby místním vojenským posádkám a níže postaveným členům císařského rodu byly první při krácení výdajů. Proto po polovině 15. století zůstalo z vojenských jednotek ve vnitrozemí mnohdy méně než 15 % papírového stavu, a i pekingské ministerstvo vojenství přiznalo, že 8 z 10 vojáků dávno dezertovalo. Na severní hranici si tamní oddíly držely bojeschopnost, a v případě potřeby byly posíleny, ale proti pirátům na jihovýchodě muselo být vojsko organizováno úplně od nuly.\n\nDalším problémem byly nízké platy úředníků. V počátcích říše Ming byly stanoveny na relativně nízké úrovni, zhruba pětinové proti stavu za předešlých dynastií. U níže postavených úředníků odpovídaly příjmu rolníka, u vysokých postů jeho desetinásobku. Ve 14. a 15. století v případě nedostatku prostředků vláda původní platy stanovené v zrnu vyplácela v papírových penězích v oficiálním (nerealistickém) kurzu, nebo je nutila přijímat obrazy, kaligrafii, pepř… místo potřebné rýže, látek, hotovosti a drahých kovů, takže reálná hodnota platů klesla na pětinu, nebo i dvacetinu, původních částek. V 16. století byly platy převedeny na stříbro, ale stále zůstaly neadekvátně nízké – prefekt dostával 62,05 \"liangu\" ročně, okresní přednosta 27,49 \"liangu\" ročně, přičemž nádeník si za stejnou dobu vydělal 12 \"liangů\". A tak jen málokterý úředník skutečně žil ze své výplaty.\n\nV očích Chung-wua, zakladatele říše Ming, byla politická stabilita konečným cílem vlády, kterému byla podřízena všechna politika a povaha institucí, včetně sociální a ekonomické struktury. Prosazování konfucianismu vedlo k převaze morálních hledisek v politice nad ekonomickými. Pod konfuciánským heslem „humanity“ Chung-wuova vláda hluboce změnila společnost. Radikální Chung-wuovy reformy, zejména přerozdělení půdy, vedly k likvidaci velkých pozemkových vlastníků. Zákonem byl zaveden i sociální systém – úřady nesly zodpovědnost za výživu vdov, sirotků, bezdětných starců, nemocných a chudáků neschopných se uživit. Administrativa byla minimální (zemi spravovalo 8000 úředníků), daně z pozemků byly nízké, vesměs pouze 3 % úrody, a odváděné naturálně, pracovní povinnosti zůstávaly uměřené. Ekonomika rostla a rostl i počet obyvatel.\nPodle oficiálních dat vzrostla obdělávaná plocha v letech 1368–1381 dvojnásobně na 3,6 milionů \"čchingů\" (20,9 milionu ha). Adekvátně rostl výnos pozemkové daně, roku 1385 20,9 milionu \"tanů\" zrna (1 \"tan\" měl 107,4 litrů), roku 1390 už 31,6 a roku 1393 32,8 milionu. Císař, spokojený se státními příjmy, proto roku 1393 rozhodl, že v severní polovině říše bude nově zúrodněná půda navždy osvobozena od pozemkové daně. K tomu stát dostával kolem 20 milionů \"tanů\" zrna od vojenských rolníků. Obilí bylo tolik, že je nebylo možno spotřebovat a hnilo ve skladech. Ceny zrna klesaly – z 1 \"tanu\" zrna za 1 \"liang\" stříbra roku 1376 na 10 \"tanů\" za 1 \"liang\" roku 1397; naopak mzdy byly vysoké.\nVláda zprvu odmítla papírové peníze a zůstala u měďáků a kusového stříbra; ale stříbro se používalo pouze pro větší transakce a bylo ho velmi málo. Ani měď nebyla k dispozici v potřebném množství. Nezbylo než se obrátit k papírovým penězům, státovkám. Státovky nebyly směnitelné za drahé kovy. K podpoře jejich oběhu a kupní síly bylo zakázáno používání stříbra a měďáků při obchodování, zato bylo možné drahými kovy platit daně, ve snaze o jejich stažení z oběhu.\n\nCísařové odměňovali své zasloužilé stoupence papírovými penězi ve velkém měřítku, ale neuvědomovali si inflační důsledky takové politiky; nakonec roku 1425 cena papírových peněz klesla pouze na 1/40 až 1/70 nominální hodnoty, což dolehlo na úředníky a vojáky jimi vyplácené. V érách Chung-wu (1368–1398) i Čeng-tchung (1435–1449) se vláda pokoušela omezit přítok stříbra na trh ve snaze o podporu oběhu papírové měny, jenomže dosáhla pouze přeměny dobývání stříbra v nelegální, ale vysoce ziskové podnikání přitahující množství zájemců.\n\nV důsledku občanské války v letech 1399–1402 klesl počet daňových poplatníků o 10 %, proto roku 1402 pozemková daň vynesla pouze kolem 30 milionů \"tanů\". Už po deseti letech se ekonomika zotavila a roku 1412/13 byl výnos daně opět 33 milionů \"tanů\". Dále však nerostl, to jest nerostla rozloha obdělávané půdy. Současně drasticky klesly dodávky vojenských rolníků: z 23,5 milionu \"tanů\" zrna roku 1403 na 5,2 milionu \"tanů\" roku 1423. (Nicméně podle Raye Huanga tato čísla odráží pokles plánovaných odvodů vojenských rolníků, nikoliv změnu skutečných dodávek, které byly od počátku nízké.) Celkové státní výdaje se však v éře Jung-le proti éře Chung-wu zdvoj až ztrojnásobily. Hrazeny byly ne zvýšením daní, ale růstem povinných prací a dodávek.\n\nVe druhém desetiletí 15. století se objevily první příznaky přelidnění – problémy se zásobováním potravinami. Znepokojená vláda reagovala výzvami k soustředění se na produkci potravin namísto druhořadých činností – řemesel a obchodu.\nPři jedné příležitosti císař vzkázal horníkům protestujícím proti uzavření dolů na drahé kovy, že:\nStát podporoval těžbu drahých kovů; výrazně vzrostl zahraniční obchod. Porcelán byl ve velkém množství vyvážen do východní a jihovýchodní Asie, střední Asie i Osmanské říše. Ještě významnější byl export hedvábí a hedvábných oděvů, ovlivňující ekonomiky v celé Asii. Oživení zahraničního obchodu způsobilo odliv měďáků z Číny do Koreje, Japonska, jihovýchodní Asie i Indie.\n\nProsperita Číny stimulovala růst v širokém okolí – částech střední a západní Asie, Koreji, Japonsku, jihovýchodní Asii, Indii, středním Východu a východní Africe Ve vzdálenějších zemích, neschopných nabídnout jinou protihodnotu za dovážené zboží než stříbro, jeho odtok do Číny hospodářství podvazoval. V prvních desetiletích 15. století si proto vlády od Londýna po Káhiru stěžovaly na odliv stříbra na východ.\n\nJung-leho nástupce Chung-si v neúspěšné snaze podpořit papírovou měnu uzavřel doly na drahé kovy. Po Chung-siho smrti nová vláda umožnila částečnou obnovu těžby. Přetrvávající nedůvěra k papírové měně a nedostatek mědi vedl k rozšíření obchodu ve stříbře. K nahrazování mědi a papírové měny stříbrem se vláda stavěla negativně, nicméně pokusy zakazovat jeho užití v obchodních transakcích se nesetkaly s úspěchem.\n\nKoncem dvacátých let 15. století v důsledku vysoké daňové zátěže poklesly daňové příjmy z některých bohatých regionů. Su-čou, hospodářské centrum Číny, dlužilo státu tříleté daně. Finanční problémy země byly známkou počínajícího ekonomického poklesu. Od poloviny 30. let 15. století začalo na severní polokouli šedesátileté chladné období, které přineslo záplavy, sucha a opakované neúrody, následované hladomory a epidemiemi.\n\nOd konce 20. let byl růst počtu obyvatel zřetelný problém, přelidněním trpěl zejména Ťiang-nan. Díky pečlivému obdělávání půdy rostly výnosy, na 2–3 \"tany\" z \"mu\" (580,32 m²), to jest při dvou úrodách za rok cca 5 \"tanů\". Přesto produkce potravin nestačila růstu obyvatelstva a cena zrna rostla, od 90. let 14. století do 30. let 15. století se zvýšila 2,5krát, na 0,25 \"liangu\" za \"tan\". Od počátku 30. let se úřadům nedařilo odvracet hladomory. V těchto podmínkách se drobní rolníci nebyli schopni udržet, ztráceli půdu ve prospěch lichvářů a statkářů a prchali do hor a pustin mimo dosah úřadů. Ve 30/40. letech 15. století proto populace některých okresů klesla na polovinu i třetinu.\n\nNa výše zmíněné ekonomické problémy, ke kterým přistoupily ještě války na jihozápadě ve 30. a 40. letech a s nimi spojený pokles těžby v tomto na rudy bohatém kraji, konfuciánští úředníci držící moc reagovali měnovou restrikcí (uzavíráním stříbrných dolů a zrušením výroby měděných mincí) a snížením státních výdajů – zrušili zámořské expedice a omezili tributární výměny. Úsporná opatření přijímali tím snáze, čím více zasáhla ekonomické základy moci eunuchů, konkurenční skupiny v mocenském boji. Právě eunuchové se podíleli na námořních expedicích a byli zainteresování v těžbě stříbra. Zastavení výroby měďáků po roce 1433 postihlo i ekonomiky východní a jihovýchodní Asie a v Číně vyvolalo masové rozšíření padělků mincí a hromadění drahých kovů. Ve 40. letech 15. století proto došlo k výraznému omezení oběhu stříbra.\nPo roce 1442 vzrostl vliv eunuchů, ti prosadili znovuotevření stříbrných dolů pod svým dohledem. Avšak nízká produktivita těžby v kombinaci s vysokými požadavky dozorujících eunuchů vedla k sérii hornických povstání ve Fu-ťienu, Če-ťiangu a Ťiang-si. Po zajetí císaře Jing-cunga ve válce s Mongoly roku 1449 nová vláda těžbu opět omezila, po návratu Jing-cunga k moci roku 1457 přišlo opět uvolnění restrikcí, nicméně příjmy z těžby zůstaly nízké (např. roku 1466 pouze 455 kg stříbra).\n\nHospodářský pokles v Číně od začátku 40. let do poloviny 60. let 15. století vedl k omezení produkce porcelánu, zejména exportního. Nedostatek měny vedl v částech Jün-nanu, Kuej-čou, S’-čchuanu, Ťiang-si, Chu-kuangu, Šen-si a Šan-si k obratu k směnnému obchodu. Hospodářské problémy se projevily vzrůstem kriminality, v 50. a 60. letech 15. století byli bandité vážný bezpečnostní problém dokonce i v okolí hlavního města. Od poloviny 15. století se objevoval hlad a masivní rolnická povstání (povstání Teng Mao-čchiho, Ťing-siangské povstání). Přes snahu ministrů císaře Čcheng-chuy o podporu ekonomiky – budování zavlažovacích kanálů, rozdělování potravin hladovějícím – se ceny zrna k roku 1470 zvedly na 0,6 \"liangu\" za \"tan\".\n\nPo desetiletích deprese se ve druhé polovině 15. století ekonomika Číny i okolních zemí začala vzpamatovávat. Body obratu byl růst těžby drahých kovů od 60. let, který přinesl bezprecedentní monetizaci ekonomiky, a oteplení v 90. letech. Vzestup hospodářství přinesl hluboké změny – růst měst, zvláště na jihu a jihovýchodě, po roce 1470 podpořený expanzí zahraničního obchodu a importem japonského stříbra.\n\nVe druhé polovině 15. století císařové, eunuši a dvořané zachvacovali země a vyjímali je z daňových registrů; státní půda byla z větší části privatizována a její podíl na obdělávané půdě klesl z původních dvou třetin v počátcích říše Ming na osminu koncem 15. století. Klesl příjem státu z pozemkové daně: za století po éře Jung-le z 32 na 23 milionů \"tanů\". Klesaly i dodávky vojenských rolníků, v éře Čcheng-chua (1465–1488) odváděli již jen desetinu původního množství zrna. Vláda reagovala zvýšením plateb ze zbylé státní půdy, na které se daň přiblížila úrovni pachtu, jednomu \"tanu\" z 1 \"mu\".\n\nMístní a regionální úřady stěží získávaly dost peněz k uspokojení požadavků nadřízených; pro své potřeby se nemohly spoléhat na příjmy z daní ani na finanční pomoc z centra. Postupně proto rostla jejich závislost na spolupráci s džentry a obchodníky, ve středním mingském období se stala všeobecnou. Investice do infrastruktury, financování místních škol i pomoc obyvatelstvu poté závisely na prostředcích jimi poskytnutých.\n\nPostupné nahrazovaní všepronikající státní regulace víceméně naturálního hospodářství tržním hospodářstvím vyvolalo i posun v oficiálních názorech na uspořádání ekonomiky. Tak například Čchiou Ťün, úředník původem z Chaj-nanu, argumentoval ve své práci (roku 1487 oficiálně odsouhlasené císařem), že vměšování státu do fungování trhů určováním cen a kvality zboží nevyhnutelně vyvolává korupci a může zvyšovat rozdíly mezi prostými lidmi a boháči. Viděl obec jako základnu produkující zboží, a obchod jako prostředek směny přebytků vznikajících u výrobců; úkolem státu zůstalo podle něj tlumení krizí. Stát ve středním mingském období přijal tuto koncepci, když dovolil převzít obchodníkům státní monopol na dobývání a prodej soli. Byl to postupný proces: zprvu potraviny pro armádu na severní hranici dopravovali kupci dostávající výměnou licence na obchod se solí, později vláda začala solné licence prodávat za stříbro, které použila k nákupu obilí pro vojáky.\n\nOteplení koncem 15. století přineslo růst zemědělské produkce, podpořený i novými zavlažovacími projekty, což přineslo populační explozi – podle jednoho odhadu během 16. století obyvatelstvo narostlo ze 155 na 231 miliónů. V první polovině 16. století s populací rostly ekonomické aktivity v zemědělství, průmyslu i obchodu. Hospodářství se rozvíjelo, ale daně, zejména daně z nově obdělané půdy, obchodu a řemeslné výroby stát nebyl schopen získat. Fakticky nebyly naplňovány kvóty a příjmy stanovené o století dříve. Počátkem 16. století bylo mnoho zdanitelné půdy vyňato z registrů a nově obdělaná půda se do nich nedostávala. V prvních letech 16. století neuspěl pokus dostat do evidence polnosti vojenských rolníků a další pokus o registraci nově zúrodněných pozemků počátkem éry Ťia-ťing také nepřinesl úspěch. Zato úředníci dosáhli v letech 1512, 1531 a 1545 rozšíření svých osvobození od daní. Bohatí obchodníci své stříbro investovali do půjčování a půdy. Získali tak reputaci půjčovatelů peněz, přisvojovatelů půdy a vykořisťovatelů:\n\nPočátkem 16. století se v mořích jihovýchodní Asie objevili portugalští mořeplavci a svým pirátstvím poškodili místní obchod, který se zotavil až ve 30. letech 16. století. Růst námořního obchodu ale vláda vnímala negativně. Pobřežní oblasti Číny proto trpěly bojem státu proti volnému námořnímu obchodu a nájezdy pirátů, zejména ve 40. a 50. letech 16. století. Východní a centrální oblasti Číny zase postihly přírodní katastrofy, roku 1528 při suchu v Che-nanu a Ťiang-nanu místy zemřela polovina obyvatel. Suchy, epidemiemi, dešti a hladomory trpěl Ťiang-nan až do konce 40. let 16. století.\nHodnota měděných (fakticky bronzových) mincí upadla s rozšířeným paděláním mincí; od počátku 16. století růst námořního obchodu s Evropany přinesl masívní import stříbra, které se postupně stalo základním platebním prostředkem používaným při větších platbách. Oficiální produkce stříbra v polovině 15. století byla 22–30 tun ročně, dovoz stříbra z Ameriky domácí těžbu značně převyšoval, konkrétně v letech 1597–1602 se pohyboval mezi 150 a 345 tunami ročně.\n\nZákaz námořního obchodu nebyl stát schopen vynutit a kvůli zákazu nebyl z něho ani schopen získat daňové příjmy. A tak zisky z něho, ale i ze zdokonalení zemědělských postupů, rozvoje průmyslu a řemesel a obchodu zůstávaly v soukromých rukou a stát z nich dostával jen málo. Ekonomika kvetla, ale státní pokladna nikoliv.\n\nObjevení nových stříbrných dolů s přítokem stříbra ze zahraničí umožnilo růst užívání stříbra – počínaje rokem 1552 byla pozemková daň a pracovní povinnost v tzv. reformě jediného prutu postupně převáděna na platby ve stříbře, za současného sloučení různých menších poplatků. Současně technologický pokrok v zemědělství vedl k rozšíření pěstování plodin pro trh – bavlny, cukrové třtiny, indiga, arašídů a tabáku. Rostla produkce železa a oceli. Množily se a zvětšovaly velkostatky, střední statkář na jihu mohl vlastnit 70 tisíc \"mu\" (přes 4 tisíce ha) půdy.\nPožadavky na státní výdaje rostly rychleji než příjmy: roku 1562 bylo jen na výplatu císařského rodu třeba 8,5 milionů \"tanů\" zrna, tj. 2/3 příjmů státu. Kvůli nedostatku prostředků se vojenské výdaje snížily na třetinu, s neblahými důsledky pro bojeschopnost armády.\n\nStanovení plateb nájmu a daní ve stříbře vedlo při růstu cen stříbra k chudnutí rolníků a růstu daní z 1/3 na 2/3 úrody. To vyhánělo rolníky z půdy pod ochranu mocných pánů, na moře, do hor či do dolů. Vzpurnější chudáci se nespokojili s mizernou mzdou a stali se piráty či bandity. Rolníci ztrativší půdu zaplňovali města, která rychle rostla, například obyvatelstvo Su-čou se zvětšilo z 339 tisíc lidí v polovině 16. století na 650 tisíc koncem století. Obě metropole měly přes milion obyvatel, ve více než třiceti průmyslových městech se obyvatelstvo počítalo na statisíce. Z nově příchozích se vesměs se stali dělníci v manufakturách, najímaní podle potřeby:\n\nV Ťing-te-čenu bylo koncem 15. století 50 pecí, zatímco koncem 16. století na 300. Jejich záře prosvětlovala noc a bílý dým halil den… Kapitály velkých kupců ze Su-čou a Ťing-te-čenu dosahovaly stovek tisíců \"liangů\" stříbra. Bouřlivě rostlo bavlnářství.\n\nVelký sekretář Čang Tü-čeng dokázal v 70. letech 16. století prosadit významné reformy v daňové oblasti; byl zpracován nový katastr, evidující na 7 milionů \"čchingů\" půdy, vyrovnány daně (sníženy rolníkům, zavedeny pro statkáře) a jejich placení v nemalé míře posunuto od naturálií ke stříbru. Podařilo se nahromadit značné finanční rezervy šetřením a osekáním státních výdajů (avšak beze změn v jejich struktuře). Nicméně hromadění stříbra ve státních pokladnicích (cca milion \"liangů\" ročně) vyvolalo pokles zemědělských cen. Rezervy shromážděné v důsledku Čangových reforem byly takřka vzápětí utraceny při třech velkých vojenských kampaních císaře Wan-liho koncem 16. století. V 80. letech 16. století navíc postihly Čínu záplavy, sucho a chlad. Hladomor v letech 1588–1589 kosil obyvatelstvo Ťiang-nanu a roku 1593 Šan-tungu.\n\nZačátkem 80. let byli z vlády vyhnáni reformisté, kteří se poté seskupili kolem akademie Tung-lin. Znovu se dostali k moci až roku 1620, ale jen na několik měsíců, pak byli opět rozehnáni. S jejich neúspěchem padla šance na státní regulaci vlastnických vztahů a rolníci byli necháni napospas statkářům.\n\nKoncem 16. století růst zemědělské výroby přestal držet krok s růstem populace. Počet obyvatel říše Ming se na počátku 17. století zvýšil troj až čtyřnásobně ve srovnání s koncem 14. století. Potraviny nyní sotva stačily i v úrodných letech, a neúrody vedly k hladomorům, např. roku 1595 v Šan-tungu a Che-nanu. Zrna na obyvatele bylo stále méně, zato ceny rostly. V 90. letech 16. století cena zrna při přepočtu daní byla už 1,25 \"liangu\" za \"tan\", a na trhu ještě více, v severním pohraničí i 5 \"liangů\" za \"tan\". Drobní rolníci chudli a měnili se v nájemce, povinné k daním platit ještě vysoký nájem, s daněmi odváděli až 2/3 úrody. Koncem 16. století tak na dolní Jang-c’ na 90 % rolníků ztratilo půdu a stalo se nájemci.\n\nSoučasně vzkvétala města: příliv volné pracovní síly podněcoval rozvoj řemesel, těžby a dopravy. I když zdaleka ne všichni, kdo odešli do měst, našli práci. Mnozí z nezaměstnaných bezdomovců rozšířili řady žebráků, zlodějů a banditů. Zoufalí chudáci prodávali své děti, nebo sebe, do služby, prakticky do otroctví. V jednom okrese soudobý autor poznamenal, že takových je 20–30 % populace. Učenec Ku Jen-wu (1613–1682) později vzpomínal, že když byl někdo jmenován do vládní pozice, nabízelo se velké množství, tisíce lidí, že mu budou sloužit. Dvůr reagoval zvýšením počtu eunuchů. V krizových letech se totiž nezaměstnaní mladí muži v naději na uplatnění u císařského dvora sami kastrovali, roku 1620 se v Pekingu nahromadilo 20 tisíc takových žadatelů.\n\nS přesunem kapitálu od půdy k obchodu a výrobě poklesly ceny půdy a koncem 16. století zkolabovaly. Celkově posílila třída obchodníků, vzrostla městská populace, komerční zemědělství, produkce řemeslného a průmyslového zboží, plocha obdělávané půdy a užívání peněz; vzrostla prosperita podnikatelů, ale zhoršila se situace nižších vrstev rolnictva.\n\nK vyrovnání trvalého obchodního deficitu světa v obchodu s říší Ming přitékalo do Číny stříbro z celého světa. V prvním desetiletí 17. století to bylo z Japonska 33–48 tun ročně, z ostatního světa mnohem více: v 17. století byla Čína největším příjemcem amerického stříbra skrz Filipíny, ročně 2 až 3 milióny pesos (57,5 – 86,25 tun). 20 % amerického stříbra putovalo z Ameriky přímo na Filipíny a do Číny, další nepřímo přes Evropu a trhy střední Asie. Nakonec se do Číny dostala polovina americké těžby. Celkem v první třetině 17. století přitékalo do Číny ročně nejméně 250–265 tun stříbra, pravděpodobně však mnohem více. V důsledku mezinárodních propojení proto Čínu negativně ovlivnila evropská deprese 20. let 17. století, během níž obchod z Filipínami poklesl na zlomek původní hodnoty (v Manile z 41 na 6 lodí ročně). Až ve 30. letech 17. století se obchod obnovil.\n\nVe dvacátých letech se nedobrý stav mingské ekonomiky ještě zhoršil. Počínaje posledními roky éry Wan-li v Číně začala finanční krize, vyvolaná nedostatkem oběživa – stříbra. Příčinou byly pirátské akce Angličanů a Nizozemců (podporované jejich vládami) namířené proti španělskému a portugalskému obchodu, vedené snahou oslabit ekonomickou sílu katolických nepřátel. Současně Filip IV. Španělský (vládl 1621–1665) bránil nepovolenému vývozu stříbra z Ameriky do Číny a ve snaze o monopol na obchod s Čínou vypravoval do Manily koráby s peruánským stříbrem ze španělských přístavů. Roku 1639 japonská vláda prakticky ukončila obchod s evropskými státy, čím podvázala další zdroj stříbra pro čínský trh. Nicméně přítok stříbra z Japonska pokračoval, byť v omezeném množství, kdežto ztráta jihoamerického stříbra byla mnohem tíživější. Existuje také názor, že růst hodnoty stříbrných peněz v 17. století byl způsoben spíše poklesem poptávky po zboží než zmenšením množství stříbra v oběhu.\nVšechny tyto události se staly přibližně současně a jejich společný vliv vyvolal ostrý růst hodnoty stříbra a vedl k neschopnosti mnohých čínských provincií odvádět daně a dávky v předepsané výši. Čím větší mělo stříbro hodnotu, tím neochotněji bylo vydáváno – což vedlo k poklesu množství stříbra v oběhu a inflaci měďáků. Ve 30. letech 17. století tisíc měďáků odpovídal jednomu \"liangu\" stříbra, roku 1640 polovině \"liangu\" a počátkem roku 1643 už pouze třetině \"liangu\". Pro rolníky takový vývoj znamenal katastrofu. Daně byly totiž stanoveny ve stříbru, kdežto místní obchod – prodej přebytků i nákup řemeslných výrobků – byl placen v měďácích.\n\nPočínaje 20. lety 17. století se v severní Číně stal hlad stálým jevem vinou suchého a chladného počasí a z toho plynoucího zkrácení vegetačního období; toto ochlazení je dnes známé jako malá doba ledová. Hlad, rostoucí daňové zatížení, rozšíření dezertérství, oslabení systému pomoci chudině, záplavy a neschopnost ústřední vlády řádně řídit práce na zavlažovacích a protipovodňových stavbách vedly k vysoké úmrtnosti, zbídačení a surovosti lidí. Sama vláda, prakticky ztrácející daňové příjmy, nebyla schopna bojovat se vznikajícími problémy.\n\nPoměry na venkově byly ve 20. letech pro rolníky nesnesitelné a vzpoury neutichaly. Od roku 1628 pustošila severní Čínu válka mezi rolníky vzbouřenými v povstání Li C’-čchenga a vládní armádou. Ve 30. letech 17. století chudí a hladoví lidé prchali do měst, kde jim nezbývalo než žebrat a krást. Zatím na venkově zpustly celé okresy a džentry byla šokována hloubkou averzí chudých k bohatým. Po velkém hladomoru v Che-nanu se stovky a tisíce rozhněvaných rolníků přidaly k Li C’-čchengovu povstání. Státní správa kolabovala. Roku 1629 váda zkrátila výdaje na poštu o 30 %, výsledkem bylo výrazné zhoršení spojení, úředníci pak nemohli s jistotou očekávat, že jejich hlášení dojdou do centra. Ke všemu předešlému postihl Ťiang-si roku 1637 hladomor a roku 1641 řádila v severní Číně epidemie, která dospěla až do Ťiang-nanu. Počet obětí byl velmi vysoký, byť zůstal neznámý. Povstalci začali budovat vlastní administrativu a zahájili pozemkovou reformu pod heslem:\nNakonec roku 1644 Li C’-čchengova armáda dobyla hlavní město, Peking, a císař Čchung-čen spáchal sebevraždu. Generál Wu San-kuej, velící mingské pohraniční armádě severně od Pekingu, nenašel jinou možnost porážky povstalců, než podřízení se mandžuské říši Čching. Čchingská armáda s podporou statkářů a džentry rychle porazila povstalce a zabrala severní Čínu. V několika následujících letech si podřídila i jih země. Během válek zahynulo ohromné množství lidí, na zničeném severu v některých okresech zůstala sotva třetina obyvatel, zpustošena byla i jižní města.\n\n\n\n"}
{"id": "523630", "url": "https://cs.wikipedia.org/wiki?curid=523630", "title": "Tranquillityit", "text": "Tranquillityit\n\nTranquillityit (Lovering, Wark, Reid, Ware, Keil, Prinz, 1971), chemický vzorec Fe<nowiki>[</nowiki>Zr, Y<nowiki>]</nowiki>TiSiO je šesterečný minerál, silikát, který byl poprvé objeven v měsíčních vzorcích dopravených na Zem Apollem 11. Nazván byl podle místa přistání lunárního modulu Apolla 11 na kraji Mare Tranquillitatis. \n\nNa Zemi byl tento minerál objeven v meteoritu pocházejícím z Měsíce, který byl nazván Dhofar 287. Ten byl nalezen 14. ledna 2001 v Ománu.\nV r. 2011 bylo prokázáno, že tranquillityit má i pozemský původ a vyskytuje se na západě Austrálie.\n"}
{"id": "523633", "url": "https://cs.wikipedia.org/wiki?curid=523633", "title": "Moledet (mošav)", "text": "Moledet (mošav)\n\nMoledet ( מוֹלֶדֶת, doslova \"\"Vlast\"\", Moledet) je vesnice typu mošav (podle jiných zdrojů už transformovaná na tzv. společnou osadu) v Izraeli, v Severním distriktu, v Oblastní radě Gilboa.\n\nLeží v Dolní Galileji, na planinách Ramot Isachar severně od Charodského údolí, v nadmořské výšce 65 metrů, 18 kilometrů jihozápadně od Galilejského jezera a 13 kilometrů západně od řeky Jordánu, v oblasti s intenzivním zemědělstvím. Severovýchodně od obce teče Nachal Jisachar, jižně od mošavu je to Nachal Cva'im. Zdejší část planiny Ramot Isachar bývá nazývána též Ramat Moledet.\n\nVesnice se nachází cca 13 kilometrů východně od města Afula, cca 85 kilometrů severovýchodně od centra Tel Avivu a cca 50 kilometrů jihovýchodně od centra Haify. Moledet obývají Židé, přičemž osídlení v tomto regionu je převážně židovské. Pouze na severní straně leží několik vesnic, které obývají izraelští Arabové. Nejblíže z nich je to vesnice Tajbe.\n\nMoledet je na dopravní síť napojen pomocí lokální silnice číslo 717.\n\nMoledet byl založen v roce 1937. Založení osady proběhlo 4. července 1937. Šlo o opevněnou osadu typu Hradba a věž. Během pouhých tří dnů tehdy v mandátní Palestině vznikly čtyři takové osady (kromě Moledet ještě Ejn Gev, Ma'oz Chajim a Ejn ha-Šofet).\n\nPůvodně se osada nazývala B'nai B'rith (בני ברית) - podle stejnojmenné židovské organizace, jež přispěla na její zbudování. Později získala jméno Moledet, podle židovských utečenců z Německa, kteří ji osídlili. Vesnice v prvních letech čelila nedostatku vody, kterou musela dovážet z kibucu Ejn Charod. Pokusy o navrtání studny nebyly úspěšné. Roku 1944 se dosavadní kibuc změnil na mošav s menší mírou kolektivismu.\n\nRoku 1949 měla vesnice 206 obyvatel a rozlohu katastrálního území 8650 dunamů (8,65 kilometrů čtverečních).\n\nV první dekádě 21. století se životní styl v Moledet dále proměnil směrem k individuálnímu rezidenčnímu sídlu. Vedení obce nabízí stavební pozemky pro privátní uchazeče o stavbu rodinného domu. Má jít až o 170 bytových jednotek.\n\nV Moledet funguje zdravotní středisko a obchod se smíšeným zbožím.\n\nObyvatelstvo Moledet je sekulární. Podle údajů z roku 2014 tvořili naprostou většinu obyvatel v Moledet Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě výrazně rostoucí populací. K 31. prosinci 2014 zde žilo 974 lidí. Během roku 2014 populace stoupla o 1,9 %.\n\n\n"}
{"id": "523634", "url": "https://cs.wikipedia.org/wiki?curid=523634", "title": "Oliver Kirk", "text": "Oliver Kirk\n\nOliver Kirk (20. dubna 1884 Beatrice, Nebraska, – 14. března 1960 Farmington, Missouri) byl americký boxer, který získal dvě zlaté medaile na Letních olympijských hrách 1904. Stal se jediným boxerem v historii, který získal dvě zlaté medaile na jedněch olympijských hrách. Získal zlato v muší váze, a během necelých dvou týdnů snížil hmotnost o 10 liber, takže mohl nastoupit i v bantamové váze. K zisku dvou zlatých medailí mu stačilo vyhrát jen dva zápasy, protože v bantamové váze startovali pouze dva boxeři, a v muší váze, kde byl Kirk nasazen přímo do finále, tři.\n\n"}
{"id": "523641", "url": "https://cs.wikipedia.org/wiki?curid=523641", "title": "TNT Express Meeting", "text": "TNT Express Meeting\n\nTNT Express Meeting (v letech 2007 – 2012 TNT - Fortuna Meeting) je mezinárodní atletický vícebojařský mítink, který se koná každoročně od roku 2007 na kladenském městském stadionu Sletiště. V srpnu roku 2009 rozhodla rada mezinárodní asociace atletických federací na kongresu v Berlíně o zařazení kladenského mítinku do elitní vícebojařské série IAAF Challenge.\n\nŘeditelem mítinku je Zdeněk Lubenský, někdejší atlet, který se věnoval skoku o tyči.\n\nPrvého ročníku v roce 2007 se zúčastnil také Tomáš Dvořák, který skončil na celkovém čtvrtém místě, když posbíral 8 020 bodů. Jednalo se o jeho poslední desetiboj v kariéře, který dokončil.\n\nDvakrát se stala vítězkou sedmiboje ukrajinská atletka Ludmila Blonská, která v roce 2008 získala stříbrnou medaili na letních olympijských hrách v Pekingu. Brzy poté však o medaili přišla, když měla pozitivní dopingový test na anabolický steroid methyltestosteron. V jejím případě se jednalo již o druhé provinění. Již v roce 2003 neprošla kontrolou na mítinku ve francouzském Arles. V roce 2009 byl mítink po oba dva dny ovlivněn deštivým a chladným počasím. Vítězství obhájil z roku 2008 Jamajčan Maurice Smith a mezi ženami vyhrála olympijská vítězka z Pekingu Ukrajinka Natalija Dobrynská.\n\nV roce 2010 byla soutěž desetibojařů ovlivněna zdravotními problémy. Hned v úvodní disciplíně, běhu na 100 metrů si obnovili zranění olympijští vítězové Bryan Clay a následně i Roman Šebrle. Do dalších soubojů nezasáhl ani bronzový olympijský medailista z Athén, Kazach Dmitrij Karpov, který po nevýrazných výkonech na stovce a v dálce nenastoupil do koulařského sektoru. Vítězem se stal nakonec Oleksej Kasjanov z Ukrajiny. Dvojnásobného vítěze mítinku Maurice Smithe z Jamajky v závěrečné patnáctistovce postihli křeče a nakonec skončil celkově čtvrtý.\n\nSoutěž žen ovládla česká vícebojařka Eliška Klučinová, která výkonem 6 268 bodů vyrovnala český rekord Zuzany Lajbnerové z roku 1988. Druhá Ruska Gončarevová ztratila 86 bodů. Třetí skončila Ukrajinka Josypenková a čtvrtá její krajanka Hanna Melničenková, která se jako poslední dostala přes šest tisíc bodů.\n\nV roce 2011 vylepšila rekord mítinku Ruska Taťána Černovová, která si v sedmiboji vytvořila nový osobní rekord 6 773 bodů a dosavadní výkon Ukrajinky Blonské vylepšila o 352 bodů. Potřetí na druhém místě skončila Polka Karolina Tymińská a třetí Aiga Grabusteová z Lotyšska, která ztratila na vítězku propastných 521 bodů.\n\nMezi muži nakonec zvítězil stříbrný medailista z Berlína 2009 Kubánec Leonel Suárez, který nasbíral 8 231 bodů. Před čtvrtou disciplínou, skokem do výšky se zranil Bělorus Andrej Kravčenko a ze soutěže odstoupil. Po prvním dnu vedl s počtem 4 225 bodů Darius Draudvila z Litvy. Ten však nakonec skončil až na 10. místě. K vítězství měl blízko také kazašský vícebojař Dmitrij Karpov, který ovládl sedmou (hod diskem) a osmou (skok o tyči) disciplínu. V oštěpu ale předvedl druhý nejhorší výkon a v závěrečné patnáctistovce se do cíle protrápil v čase 4:52,73 a obsadil konečné 4. místo. Stříbro získal Belgičan Hans Van Alphen a třetí místo obsadil Willem Coertzen z JAR.\n\nNejlepším českým vícebojařem byl František Staněk, který závod dokončil na 15. místě (7 470). Zdravotními problémy sužovaný Roman Šebrle skončil na 18. místě, jako čtvrtý nejlepší z Čechů. Jeho zisk 7 343 bodů je nejhorší výkon od roku 1996.\n\n"}
{"id": "523655", "url": "https://cs.wikipedia.org/wiki?curid=523655", "title": "Mezinárodní mistrovství České republiky v rallye 2004", "text": "Mezinárodní mistrovství České republiky v rallye 2004\n\nMezinárodní mistrovství České republiky v rallye 2004 (MMČR 2004) je název rallye šampionátu, který se pořádal na českém území v roce 2004. Šampionát obsahoval 8 dvoudenních soutěží. Mistrem republiky se stala posádka Jan Kopecký a Filip Schovánek na voze Škoda Fabia WRC.\n\nRakouská Jänner Rally byla poprvé zařazena do českého mistrovství. Byla to čistě sněhová soutěž se kterou naši jezdci neměli zkušenosti. I přes handicap slabšího vozu zvítězil domácí jezdec Baumschlager.\n\n\nPořadatelé původně slibovali možnost použití pneumatik s řetězy. Před začátkem soutěže panovalo teplé počasí, které se ale změnilo a soutěž se tak opět jela na sněhu. Zimní pneumatiky přesto nebyly povoleny a řada jezdců z kategorie WRC nabrala velkou časovou ztrátu.\n\n\nTato soutěž byla poskládána ze tří podniků - Valašská Rally, Rally Tatry a Matador Rally, které měly dříve existenční potíže. V roce 2004 byla trať rychlá a záludná, soutěž navíc poznamenala řada havárií.\n\n\nRoman Kresta podruhé zvítězil a odstartoval boj o mistrovský titul. Oproti předchozím ročníkům byla kvůli rekonstrukci pozměněna trať.\n\n\nBěhem Rally Bohemia došlo ke zlomu, když se do vedení v šampionátu ušedil Kopecký a do čela již nikoho nepustil.\n\n\nVozy kategorie WRC byly nuceně umístěny na konec startovního pole, což se nelíbilo ani jim, ani divákům.\n\n\nVáclav Pech se zde pokusil zvrátit situaci v šampionátu a vypůjčil si od továrního týmu Ford nejjnovější model Focusu. Kvůli havárii před startem ale vítězství nezískal.\n\n\nKopecký a Pech sváděli boj o vítězství v soutěži a v celém šampionátu. Nakonec oboje získal Kopecký. Již jistí vítězové ostatních kategorií tuto soutěž vynechali\n\n\n\n\n\n\n\n"}
{"id": "523657", "url": "https://cs.wikipedia.org/wiki?curid=523657", "title": "Tajbe (Galilea)", "text": "Tajbe (Galilea)\n\nTajbe též Tajba ( טַּיִּבָּה, الطيبة, v oficiálním seznamu sídel Tayibe (BaEmeq), (טייבה (בעמק - doslova \"Tajbe v Údolí\", přepisováno též Taibe) je arabská vesnice v Izraeli, v Severním distriktu, v Oblastní radě Gilboa.\n\nLeží v Dolní Galileji, na planinách Ramot Isachar severně od Jizre'elského respektive Charodského údolí, v nadmořské výšce 95 metrů, 17 kilometrů jihozápadně od Galilejského jezera a 12 kilometrů západně od řeky Jordánu, v oblasti s intenzivním zemědělstvím. Severně od vesnice protéká vodní tok Nachal Tavor. Přímo skrz východní okraj obce teče Nachal Jisachar, do kterého pak jižně odtud ústí ještě vádí Nachal Brit. Východně od vesnice přechází Ramot Isachar do náhorní planiny Ramat Kochav, která pak prudce spadá do údolí řeky Jordán.\n\nVesnice se nachází cca 15 kilometrů východně od města Afula, cca 85 kilometrů severovýchodně od centra Tel Avivu a cca 48 kilometrů jihovýchodně od centra Haify. Tajbe obývají izraelští Arabové respektive arabsky mluvící Beduíni, přičemž osídlení na jih a na východ odtud je převážně židovské. Na severní a západní straně je etnické složení osídlení smíšené, nachází se tu ještě několik arabských vesnic. Nejblíže z nich je to Na'ura a Tamra. Nejblíže k obci ale leží dvě židovské vesnice, Ramat Cvi a Moledet.\n\nTajbe je na dopravní síť napojena pomocí lokální silnice číslo 717.\n\nTajbe je beduínská osada, kterou založil klan Zuabija (זועבייה). Podle některých teorií je toto místo biblické lokality Ofra - rodiště soudce Gideóna (Kniha Soudců 6,11). Tajbe totiž znamená \"Dobrá\" a toto pojmenování mělo nahradit „špatné znamení“ původního názvu, který v arabštině znamená určitého démona (viz také Tajbe u samařské Ofry). Poblíž vesnice se dochovaly zbytky křižáckého a byzantského osídlení. V roce 1871 popisovali tuto lokalitu západní cestovatelé jako sestávající z několika roztroušených kamenných staveb. Podle vyprávění členů místního rodu sem klan Zuabija přišel z dnešního Iráku cca před 500 lety.\n\nPodle některých pramenů byla vesnice založena až roku 1920 (patrně myšleno trvalé usídlení polokočovných Beduínů na tomto místě). Tato arabská vesnice al-Taijiba měla v roce 1922 220 obyvatel. Během války za nezávislost v roce 1948 byla sice vesnice ovládnuta izraelskými silami, ale nebyla na rozdíl od mnoha jiných arabských vesnic vysídlena a uchovala si svůj etnický ráz i v rámci státu Izrael.\n\nV obci funguje zdravotní středisko, základní škola, sportovní areály. Ekonomika Tajbe je zčásti založena na zemědělství, část obyvatel za prací dojíždí mimo obec.\n\nPodle údajů z roku 2014 tvořili naprostou většinu obyvatel v Tajbe Arabové. Jde o menší sídlo vesnického typu s rostoucí populací. K 31. prosinci 2014 zde žilo 1697 lidí. Během roku 2014 populace stoupla o 1,8 %.\n\n\n"}
{"id": "523660", "url": "https://cs.wikipedia.org/wiki?curid=523660", "title": "Podloží", "text": "Podloží\n\nPodloží je vrstva ležící pod nadložím, které je na povrchu země. Podloží může být tvořeno jílem a/nebo pískem, pevnou skálou nebo jejími částmi. Je pouze zčásti narušováno erozivním působením vzduchu, slunečního svitu, vodou nebo rostlinami za vzniku skutečné půdy.\n\nPodloží v geologii představuje všechny horninové vrstvy nebo těleso ležící pod konkrétní vrstvou, ložiskem nebo geologickým tělesem. Podloží je opakem nadloží.\n\nJedná se o popisný termín, který má relativní význam, vzhledem k uvažované vrstvě (nebo tělese), k níž je vztažen. Příklad: pokud existuj 4 vrstvy (od nejmladší po nejstarší) označené A, B, C a D, tak vrstvy C a D jsou podložím vrstev A a B. Vrstva C je však zároveň nadložím vrstvy D.\n"}
{"id": "523662", "url": "https://cs.wikipedia.org/wiki?curid=523662", "title": "Na'ura", "text": "Na'ura\n\nNa'ura ( נָעוּרָה, ناعوره, Na'ura) je arabská vesnice v Izraeli, v Severním distriktu, v Oblastní radě Gilboa.\n\nLeží v Dolní Galileji, na rozmezí východních svahů masivu Giv'at ha-More a planiny Ramot Isachar, severně od Jizre'elského respektive Charodského údolí, v nadmořské výšce 125 metrů. Z Giv'at ha-More stéká vádí Nachal Na'ura, jež protéká po východním okraji obce, dál k východu teče vádí Nachal Šejzafim.\n\nNachází se 20 kilometrů jihozápadně od Galilejského jezera a 17 kilometrů západně od řeky Jordánu, v oblasti s intenzivním zemědělstvím.\n\nVesnice se nachází cca 9 kilometrů východně od města Afula, cca 83 kilometrů severovýchodně od centra Tel Avivu a cca 43 kilometrů jihovýchodně od centra Haify. Na'uru obývají izraelští Arabové, přičemž osídlení na jih odtud je převážně židovské. Na severní, východní a západní straně je etnické složení osídlení smíšené, nachází se tu ještě několik arabských vesnic. Nejblíže z nich je to Tajbe a Tamra.\n\nNa'ura je na dopravní síť napojena pomocí lokální silnice číslo 716.\n\nNa'ura vznikla ve středověku, cca před 500 lety a jejími zakladateli byl arabský klan Zuabija (זועבייה), který založil i několik dalších okolních vesnic (například Tajbe).\n\nTato arabská vesnice měla v roce 1922 200 obyvatel. Během války za nezávislost v roce 1948 byla sice vesnice ovládnuta izraelskými silami, ale nebyla na rozdíl od mnoha jiných arabských vesnic vysídlena a uchovala si svůj etnický ráz i v rámci státu Izrael.\n\nV obci sídlí střední škola, která slouží i arabským žákům z okolních vesnic.\n\nPodle údajů z roku 2014 tvořili naprostou většinu obyvatel v Na'uře Arabové. Jde o menší sídlo vesnického typu s rostoucí populací. K 31. prosinci 2014 zde žilo 2072 lidí. Během roku 2014 populace stoupla o 1,9 %.\n\n\n"}
{"id": "523670", "url": "https://cs.wikipedia.org/wiki?curid=523670", "title": "Ludmila Blonská", "text": "Ludmila Blonská\n\nLudmila Leonidivna Blonská ( ), rozená Ševčuková (* 9. listopadu 1977, Simferopol) je bývalá ukrajinská atletka, vícebojařka.\n\nV roce 2002 skončila na mistrovství Evropy v Mnichově třináctá s celkovým počtem 5 865 bodů. 8. června 2003 měla na mítinku ve francouzském Arles pozitivní dopingový test na stanozolol a následně byla potrestána dvouletým zákazem činnosti. \n\nTrest vypršel Blonské 24. července 2005. V srpnu téhož roku získala zlatou medaili na světové letní univerziádě v tureckém İzmiru, kde nasbírala 6 297 bodů. V roce 2006 se stala v Moskvě halovou mistryní světa v pětiboji (4 685 bodů). Na mistrovství Evropy v Göteborgu v témž roce skončila v sedmiboji na pátém místě (6 357). O rok později se stala vítězkou prvého ročníku kladenského víceboje TNT - Fortuna Meetingu. Na mistrovství světa v Ósace 2007 získala stříbrnou medaili v novém osobním rekordu 6 832 bodů. Na vítězku Carolinu Klüftovou ze Švédska ztratila rovných dvě stě bodů. V roce 2008 skončila na halovém MS ve Valencii osmá. V červnu roku 2008 podruhé zvítězila na TNT – Fortuna Meetingu.\n\nNa letních olympijských hrách v Pekingu vybojovala ziskem 6 700 bodů stříbrnou medaili. Brzy poté však o stříbro přišla, když měla pozitivní dopingovou zkoušku na anabolický steroid methyltestosteron . Stříbrnou medaili nakonec získala Američanka Hyleas Fountainová a bronz Ruska Taťána Černovová . Jelikož se jednalo o její druhé provinění, byla potrestána doživotním zákazem startů. Stejný trest dostal také její manžel Sergej, kterého Blonská obvinila, že ji zakázané látky podával bez jejího vědomí. \n\n"}
{"id": "523673", "url": "https://cs.wikipedia.org/wiki?curid=523673", "title": "Jan Kopecký (automobilový závodník)", "text": "Jan Kopecký (automobilový závodník)\n\nJan Kopecký (* 28. ledna 1982 v Opočně) je český automobilový závodník, mistr Evropy 2013, několikanásobný mistr republiky v rallye a současný jezdec v týmu Škoda Motorsport. Je ženatý a má syna. Spolu s otcem Josefem Kopeckým pracuje v týmu Motorsport Kopecký s. r. o.\n\nV letech 1995 až 1999 závodil na motokárách. Pak začal startovat na okruhových šampionátech. V roce 1999 byl vicemistrem ve Fiesta Cupu, ale o rok později tento šampionát vyhrál. Zvítězil i v závodech Pick-up Freestyle a stal se vicemistrem v octavia Cupu. V roce 2001 vyhrál i tento pohár. V roce 2001 debutoval v rallye, konkrétně na Rallye Šumava 2001. Zúčastnil se i kompletního šampionátu Sprintrallye, kde byl první ve třídě. V roce 2002 skončil čtvrtý s vozem Toyota Corolla WRC, se kterým debutoval i v mistrovství světa na Německé rally. V Mezinárodní mistrovství České republiky v rallye 2003 skončil třetí s vozem Škoda Octavia WRC ve Škoda Matador Czech National team, který měl částečnou tovární podporu automobilky. Třikrát se zúčastnil i mistrovství světa, když v Německu a Velké Británii startoval s Octávií a ve Finsku s vozem Mitsubishi Lancer EVO VII. Se stejným vozem startoval i v následujícím roce ve Švédsku. V roce 2004 se stal mistrem republiky s vozem Škoda Fabia WRC. V roce 2005 se stal jezdcem v týmu Škoda Motorsport. Startoval v německu, Francii a Španělsku, získal jeden bod a skončil celkově čtyřiadvacátý. Ten ale o rok později ukončil činnost, a tak v letech 2006 a 2007 závodil s Fabií v týmu Czech Rally Team. V sezonách skončil patnáctý, respektive dvanáctý. Od roku 2009 je opět v týmu Škoda Motorsport a startuje s vozem Škoda Fabia S2000 v šampionátu Intercontinental Rally Challenge 2009, kdy skončil při premiéře své i vozu na druhém celkovém místě.. Druhý byl i v Intercontinental Rally Challenge 2010 a Intercontinental Rally Challenge 2011. V roce 2011, startoval kromě šampionátu Intercontinental Rally Challenge 2011 také v domácím šampionátu Mezinárodní mistrovství České republiky v rallye 2011. V roce 2012 se soustředil na domácí šampionát Mezinárodní mistrovství České republiky v rallye 2012 a jednoznačně ovládl titul. Další tituly v Mistrovství České republiky v rallye přidal v letech 2015, 2016, 2017, 2018.\n\n<nowiki>* probíhající sezóna.</nowiki>\n\n<nowiki>* probíhající sezóna</nowiki>\n\n"}
{"id": "523676", "url": "https://cs.wikipedia.org/wiki?curid=523676", "title": "Mohyla v Chotouni", "text": "Mohyla v Chotouni\n\nMohyla v Chotouni (též Homole svatého Prokopa) je asi tři metry vysoká mohyla pravidelného zvonovitého tvaru postavená na plochém vrcholu ostrohu zvaného Homole nad obcí Chotouň v okrese Kolín.\n\nChotouňská mohyla stojí prakticky v ose dnes již zavezeného úseku Čertovy brázdy – pravěké severojižní stezky, která tu vedla 2,8 kilometru rovně, přímo od vrcholu Lipské hory k okraji Chotouně pod ostrohem s mohylou. Poblíž mohyly je dnes umístěna informační tabule s popularizačním textem o Čertově brázdě a Prokopově homoli.\n\nZ vrcholu mohyly prý býval daleký rozhled na sever po Polabí, na Říp, Bezděz, Ralsko i Ještěd. Na jižní straně pak byly vidět stráně a vrchol Lipské hory. Dnes je rozhled kvůli vzrostlým stromům velmi omezený.\n\nV Miškovského pojednání o Čertově brázdě z roku 1903 se lze o této mohyle dočíst:\n\"„S prohlídkou jsme počali v Chotouni na návrší, kde stojí suchý dubec a mohylka kterouž už Krolmus prokopával, ničeho však v ní nenalezl. Snad od tohoto průkopu pochází prolehlost mohyly mající v základě i na povrchu tvar sploštělého obdélníka, měřicího nahoře v průměru 6,50 m a 5 m a dole v objemu 53. V Beckovského \"Poselkyni\" (díl I. Str. 357) čteme: \"Při té vesnici (Chotouni) na jednom přívrší spatřuje se jeden kopeček neb vršek z samé země jako na skále udělán a nanosen, jehož hořejší okrouhlost 24 a dolejší 82 kročeje obsahuje.“\"\n\nPři porovnání velikosti plošiny na vrcholu mohyly před sto lety a dnes se zdá, že mohyla byla původně větší.\n\nNa základě souvislostí s nálezy bylanské kultury v okolí, bývá někdy mohyla datována do starší doby železné, ale není přímých archeologických dokladů prokazující její pravěký původ. Na vrcholu mohyly býval (podle textu na informační tabuli) již od sedmnáctého století dřevěný kříž. Roku 1841 zde pak osadníci nechali zbudovat pískovcový sloup s kovovým křížkem, který zde stojí dodnes.\n\nVlastenecký kněz a amatérský archeolog Václav Krolmus mohylu v letech 1855–1859 prokopával, \"„hodlaje tu starožitných věcí se dohledati, když však hlubší kopáni kamennému kříži sesutím hrozilo, ustoupil od svého předsevzetí.“\"\n\nVětšina mohyl starší doby železné sloužila k pohřbům vysoce postavených osob. Absence tohoto nálezu v mohyle může souviset právě s její vyvýšenou polohou. Ještě v devatenáctém století, než ji zakryly okolní stromy, bývala zdaleka viditelným orientačním bodem. Uvážíme-li komunikační význam Čertovy brázdy není možné vyloučit, že mohyla nepřekrývá hrob, ale byla orientačním bodem, k němuž směřovaly vozy plochou krajinou od brodu v Nymburce, aby odtud pokračovaly mohutným úvozem Čertovy brázdy k brodu na Sázavě a tudy dál k jihu. Pokud byla mohyla orientačním bodem v krajině, v souvislosti se starodávnou komunikační trasou, pak ovšem mohla být navršena v kteréhokoliv (historickém) období.\n\nMohyla je legendicky spojována se svatým Prokopem. Podoba legendy je zaznamenaná mapř. v Beckovského knize \"Poselkyně starých příběhův českých\" (díl I. Str. 357):\n\n\"„Když sv. Prokop v svý sázavský jeskyni zlého ducha do rádla zapřáhl, s ním od té jeskyně skrze lesy, skrze roviny, pahrbky, také doliny přímo přes silnici neb vozovou cestu, berou se chodí a jede z Prahy do Kolína až k Chotouni vesnici voral a na tom přívrší chotouňském toho zlýho ducha přinutil bláto oškrábati, z které země ten vršek tehdáž byl udělán a který se silnice pražské podnes spatřuje, jemuž okolní obyvatelé říkají homole.“\"\n"}
{"id": "523677", "url": "https://cs.wikipedia.org/wiki?curid=523677", "title": "Tamra (Gilboa)", "text": "Tamra (Gilboa)\n\nTamra( טַמְרָה nebo תַמְרָה, طمرة , Tamra, v oficiálním seznamu sídel Tamra (Yizre'el)) je vesnice v Izraeli, v Severním distriktu, v Oblastní radě Gilboa.\n\nLeží na pomezí východních svahů masivu Giv'at ha-More a planiny Ramot Isachar, severně od Jizre'elského respektive Charodského údolí, v nadmořské výšce 235 metrů. K jihu odtud vychází vádí Nachal Šejzafim, k jihovýchodu Nachal Jisachar. Na sever od obce terén klesá směrem do povodí potoku Nachal Tavor, kam směřuje vádí Nachal Ejn Dor. Východně od obce se zvedá kopec Giv'at Gazit.\n\nObec je situována 18 kilometrů jihozápadně od Galilejského jezera a 15 kilometrů západně od řeky Jordánu, v oblasti s intenzivním zemědělstvím, cca 10 kilometrů severovýchodně od města Afula, cca 85 kilometrů severovýchodně od centra Tel Avivu a cca 43 kilometrů jihovýchodně od centra Haify. Tamru obývají izraelští Arabové, přičemž etnické složení osídlení v tomto regionu je smíšené, nachází se tu ještě několik arabských vesnic. Nejblíže z nich je to Na'ura a Tajbe a Kafr Misr. Mezi nimi jsou ale rozptýlené i židovské vesnice, nejblíže to jsou Gazit a Ejn Dor.\n\nTamra je na dopravní síť napojena pomocí lokální silnice číslo 716.\n\nTamra navazuje na starověké sídlo z dob druhého chrámu, z římské i byzantské éry. Současné arabské sídlo založil patrně v 18. nebo počátkem 19. století klan Zuabija (זועבייה), který v tomto regionu stojí za vznikem několika dalších vesnic (například Tajbe).\n\nTato arabská vesnice Tamra měla v roce 1922 104 obyvatel. Během války za nezávislost v roce 1948 byla sice vesnice ovládnuta izraelskými silami, ale nebyla na rozdíl od mnoha jiných arabských vesnic vysídlena a uchovala si svůj etnický ráz i v rámci státu Izrael.\n\nPodle údajů z roku 2014 tvořili naprostou většinu obyvatel v Tamře Arabové. Jde o menší sídlo vesnického typu s dlouhodobě rostoucí populací. K 31. prosinci 2014 zde žilo 1471 lidí. Během roku 2014 populace stoupla o 0,5 %.\n\n\n"}
{"id": "523684", "url": "https://cs.wikipedia.org/wiki?curid=523684", "title": "Cote de Pablo", "text": "Cote de Pablo\n\nCote de Pablo (* 12. listopadu 1979, Santiago de Chile, Chile), rodným jménem María José de Pablo Fernández, je chilsko-americká herečka. Mezi její nejznámější role patří ztvárnění postavy bývalé agentky Mosadu a zvláštní agentky Námořní vyšetřovací služby (\"Naval Criminal Investigative Service\") Zivy Davidové v televizním seriálu Námořní vyšetřovací služba (\"NCIS\"). Další její významná role je Shirah (The Dovekeepers, 31. 3. 2015)\n\nNarodila se v Santiago de Chile do katolické rodiny. Její jméno Cote je v Chile běžnou přezdívkou pro jména María José. Když jí bylo deset, její matka María Olga Fernandéz získala zaměstnání ve španělskojazyčné televizní stanici v Miami na Floridě. V Miami de Pablo navštěvovala střední školu Arvida a posléze vystudovala muzikálové herectví na New World School of the Arts. Poté studovala hudbu a divadlo na pittsburghské Carnegie Mellon University a hrála v několika divadelních hrách, jmenovitě například \"And The World Goes 'Round\", \"The House of Bernarda Alba\" (Dům Bernardy Alby), \"Indiscretions\", \"The Fantasticks\" a \"A Little Night Music\". Školu úspěšně absolvovala v roce 2000.\n\nCote de Pablo hrála v několika televizních seriálech. Mezi její nejznámější patří kriminální drama televizní společnosti CBS, Námořní vyšetřovací služba, kde ztvárnila bývalou agentku izraelské zpravodajské služby Mossad a zvláštní agentku Námořní vyšetřovací služby (NCIS). Cote sama roli Zivy popsala slovy: „Je naprosto odlišná od ostatních postav v seriálu, protože byla po celý život ve společnosti mužů; je zvyklá na mužskou autoritu. Mužů se nebojí.“\n\nRovněž tak v letech 1994 až 1995 hrála v několika epizodách seriálu \"Control\" a objevila se v televizním pořadu \"Entertainment Tonight\" jako host Carlose Ponceho. Kromě toho hrála v seriálech \"The Education of Max Bickford\" (2001) a \"The Jurry\" (2004).\n\n\n\n"}
{"id": "523686", "url": "https://cs.wikipedia.org/wiki?curid=523686", "title": "Jaderná elektrárna Olkiluoto", "text": "Jaderná elektrárna Olkiluoto\n\nJaderná elektrárna Olkiluoto je jednou ze dvou finských jaderných elektráren. \n\nJE Olkiluoto se nachází na ostrově Olkiluoto v Botnickém zálivu, asi 25km severně od města Rauma. Skládá ze dvou varných jaderných reaktorů (BWR) o výkonu 860 MW firmy ASEA-Atom, která je nyní součástí ABB Group. Elektrárna je provozována firmou \"Teollisuuden Voima\", která je součástí společnosti \"Pohjolan Voima\". \n\nV současné době probíhá mnoha obtížemi pronásledovaná výstavba třetího reaktoru typu EPR s výkonem 1600 MW, kterou provádí francouzská firma Areva. Podle původního harmonogramu měl třetí blok dodávat elektřinu v květnu 2009, ale manažer projektu Jouni Silvenoinen oznámil, že termín spuštění byl odložen na červen 2012.\n\nV létě roku 2012 došlo k dalšímu odložení termínu dokončení stavby, elektrárna nejspíš nezačne dodávat energii ani do konce roku 2014. Podle údajů Arevy a provozovatele \"Teollisuuden Voima\" z února 2014 nebude elektrárna dokončena ani do konce roku 2018. \n\nDlouhou dobu bylo v plánu postavit v JE Olkiluoto i čtvrtý jaderný reaktor stejného typu, jako je třetí reaktor. V důsledku problémů s dostavbou třetího reaktoru však finský provozovatel od záměru vybudovat JE Olkiluoto 4 odstoupil. \n\n"}
{"id": "523688", "url": "https://cs.wikipedia.org/wiki?curid=523688", "title": "Michael Špaček", "text": "Michael Špaček\n\nMichael Špaček (2. března 1991 Montélimar, Francie – 12. října 2009 Plzeň, Česká republika) byl český motokrosový jezdec. \n\nPo návratu otce z emigrace se jeho rodina usadila v Poběžovicích u Holic. Michael jezdil na motorce od čtyř let, první závod jel v sedmi letech. Absolvoval základní školu v Holicích a poté Integrovanou střední školu technickou ve Vysokém Mýtě. Od 13 let ho na závody doprovázela jeho rodina – mladší bratr Dominik, jeho maminka, která mu zároveň dělala manažerku, a jeho otec, který mu dělal trenéra. V roce 2007 se stal juniorským mistrem Evropy ve třídě MX2. V posledním roce jezdil na motocyklech Kawasaki KX-F 250 a KX-F 450. Ačkoliv nejel poslední závod Mezinárodního mistrovství Německa Youngster, obsadil v něm 11. místo. \n\n\nDne 26. září 2009 při závodě Mistrovství České republiky družstev v Lokti nad Ohří se mu při jednom z posledních skoků první rozjížďky ve výšce šesti metrů zastavil motor jeho Kawasaki, která dopadla na zadní část jeho hlavy. Při pádu také utrpěl frakturu ruky. Ihned byl letecky transportován do plzeňské fakultní nemocnice, kde jej lékaři udržovali v umělém spánku. V noci 12. října 2009 podlehl svým zraněním.\n\n"}
{"id": "523692", "url": "https://cs.wikipedia.org/wiki?curid=523692", "title": "John Newton", "text": "John Newton\n\nJohn Henry Newton (; 24. června 1725 – 21. prosince 1807) byl anglikánský kněz pocházející z Anglie, původně kapitán otrokářské lodi. Složil mnoho písní, mj. „Úžasnou milost“ (Amazing Grace).\n\nJohn Newton se narodil v roce 1725 v londýnské části Wapping. Jeho otec, John Newton Sr. byl kapitán plující na trase mezi Anglií a Středozemím. Matka Elizabeth Newtonová (rozená Seatclifeová), nekonformní křesťanka, zemřela na tuberkulózu, když bylo Johnovi šest let.\nNewton strávil dva roky na internátní škole. V jedenácti letech odešel pracovat na moře ke svému otci. Před otcovým odchodem do důchodu (1742) s ním stihl John absolvovat šest cest.\nOtcovým plánem bylo zajistit Johnovi místo otrokáře na polích s cukrovou třtinou na Jamajce. Místo toho se mladý John Newton stal kapitánem na otrokářské lodi.\n\nBěhem cesty k přátelům v roce 1743 byl Newton zadržen a přinucen vstoupit do Královského loďstva. Stal se poddůstojníkem na lodi \"Harwich\". Po neúspěšném útěku byl Newton potrestán před zraky třistapadesátičlenné posádky. Svlečený do půl těla, přivázaný k mříži, obdržel 96 ran a degradován na obyčejného námořníka.\n\nTato hanba a ponížení dohnaly Newtona k myšlence na sebevraždu.. Když se psychicky i fyzicky vzpamatoval, byl na vlastní žádost přeložen na otrokářskou loď „Pegasus“ směřující do západní Afriky, která vezla zboží do Afriky, za které byli nakoupeni otroci. Ti byli poté převezeni do Anglie a jiných zemí.\n\nPosádce lodi Pegasus činil Newton neustálé potíže, proto jej zanechali v západní Africe s Amosem Clowem, obchodníkem s otroky. Clowe vzal Newtona na pobřeží Sierry Leone, kde jej oženil s africkou vévodkyní princeznou Peyne. Newton byl, stejně jako otroci, zneužíván a týrán. Tuto dobu později Newton označil jako období, kdy \"byl bezvěrec a nemrava, služebních otroků v západní Africe.\"\n\nNa počátku roku 1748 byl zachráněn lodním kapitánem, kterého požádal Newtonův otec o nalezení syna.\n\nNa cestě zpět do Anglie v roce 1748 zažil duchovní obrácení na palubě lodi \"Greyhound\" (Chrt), vezoucí náklad včelího vosku a dřeva pro barvíře. Loď u severoirského pobřeží potkala silná bouře a téměř se potopila. Newton se vzbudil uprostřed noci a volal k Bohu, zatímco se loď plnila vodou. Byl to tento zážitek, který později Newton označil za počátek konverze k evangelikálnímu křesťanství.\n\nPo cestě lodi domů začal Newton číst Bibli a další duchovní literaturu. Než dosáhli Británie, přijal doktrínu evangelikálního křesťanství. Bylo to 10. června 1748 a toto datum si pak připomínal po zbytek života. Od tohoto dne přestal klít, hrát hazardní hry a pít alkohol. Ačkoli se nadále věnoval otrokářství, získal k nim značné sympatie. Později řekl, že jeho opravdové obrácení nastalo později:\nNewton se vrátil do Liverpoolu (Anglie) a částečně díky vlivu Josepha Manestyho, přítele Newtonova otce, se stal prvním důstojníkem na otrokářské obchodní lodi \"Brownlow\" směřující do Západní Indie kolem guinejských břehů. Během první části cesty si při pobytu v západní Africe (1748–49) si Newton přiznal nedostatky ve svém duchovním životě. Během nemoci doprovázené horečkou vyznal svoji plnou víru v Krista a požádal Boha, aby převzal kontrolu nad jeho osudem. Později uvedl, že tato zkušenost byla tím skutečným obrácením a bodem zvratu v jeho duchovním životě. Potvrdil, že tehdy prvně cítil úplný smír s všemohoucím Bohem.\n\nStále však působil v obchodu s otroky. Po návratu do Anglie v roce 1750 podnikl tři další cesty jako kapitán otrokářských obchodních lodí \"Duke of Argyle\" (1750) a \"African\" (1752–53 a 1753–54). Mořeplavectví a obchodu s otroky se zřekl až v roce 1754 po těžké mrtvici, avšak dále investoval své úspory do Manestyho obchodu s otroky.\nV roce 1755 se stal Newton celním dozorcem (vybíral daně) liverpoolského přístavu a to opět díky vlivu Manestyho. Ve volném čase pak studoval řečtinu, hebrejštinu a syrštinu. Stal se známým evangelikálním laickým duchovním a v roce 1757 se ucházel o úřad anglikánského kněze, ačkoli do samotné anglikánské církve byl přijat a na kněze ordinován až o sedm let později. Odmítání anglikánské církve v tomto období jej natolik frustrovalo, že se o vstup žádal metodisty, nezávislé, presbyteriány či přímo biskupa chesterské diecéze, lincolnské diecéze, arcibiskupa canterburského a arcibiskupa yorského.\n\nV roce 1764 jej Thomas Haweis představil lordu Williamu Leggeovi, který doporučil Newtona biskupovi v Chesteru a Newtonovi poradil usadit se v Olney v hrabství Buckinghamshire. 29. dubna 1764 byl předvolán knězem a ordinovaným kazatelem se stal 17. června.\n\nJako vikář v Olney byl Newton částečně finančně podporován evangelikálním filantropem Johnem Thorntonem, který přidal k jeho ročnímu stipendiu 60 liber svých 200 liber za „pohostinnost a pomoc chudým“. Newton se brzy stal známým díky své pastorální péči a víře. Jeho přátelství se separatisty od anglikánské církve i s anglikánským klérem způsobilo, že byl respektován oběma stranami. V Olney strávil šestnáct let a jeho kázání byla tak populární, že byl kostel rozšířen, aby jej mohli vyslechnout davy lidí, které přicházely.\n\nPět let poté, v roce 1772, se v sousedních farnostech Stoke Goldington a Weston Underwood stal vikářem Thomas Scott, pozdější vykladač Bible a spoluzakladatel Církevní misionářské společnosti. Newton napomáhal Scottově obrácení se z cynického „kariérního kněze“ na opravdového věřícího, což Scott vylíčil ve své autobiografii \"The Force Of Truth\" (Síla pravdy) z r. 1779.\n\nV roce 1779 nabídl bohatý křesťanský obchodník John Thorton Newtonovi, aby se stal rektorem kostela svaté Marie ve Woolnothu v Lombard Street v Londýně; tam Newton sloužil až do své smrti. Kostel postavil v roce 1727 Nicholas Hawksmoor v novodobém barokním stylu. Newton se stal jedním ze dvou evangelikálních kazatelů v hlavním městě a brzy se stal v evangelikálních kruzích populární. Silně podporoval evangelikalismus v anglikánské církvi a to jak přítel nonkorformních duchovních, tak z pozice svého úřadu v církvi.\n\nMnoho mladých duchovních i ostatních, kteří se zabývali svou vírou, jej navštěvovalo a žádalo o radu, mezi jinými i známé postavy jako spisovatelka a filantropka Hannah Moreová a mladý člen britského parlamentu William Wilberforce, který krátce předtím prošel krizí svědomí a duchovním obrácením, když se zamýšlel o opuštění politiky. Newton, kterého požádal o duchovní vedení, Wilberforceho povzbudil, aby zůstal v parlamentu a „sloužil Bohu tam, kde je“.\n\nV roce 1792 obdržel doktorát teologie na Vysoké škole v New Jersey (dnes Princeton University).\n\n\n"}
{"id": "523696", "url": "https://cs.wikipedia.org/wiki?curid=523696", "title": "Jízdné", "text": "Jízdné\n\nJízdné je cena za přepravu osoby či osob, zejména ve veřejné dopravě silničními nebo kolejovými vozidly (vlak, metro, tramvaj, autobus, trolejbus, taxislužba), ale i například na lanové dráze, ve vodní dopravě atd. Pro cenu za přepravu zavazadel se používá termín dovozné. V letecké dopravě není jednoslovné označení vžité, nejčastěji se používá spojení „cena letenky“. Pokud jde o jízdu, která má charakter zábavní atrakce (horská dráha, strašidelný zámek, kolotoč), používá se častěji spíše označení vstupné, cena za okružní vyhlídkovou jízdu se někdy jako jízdné označuje.\n\nTermín \"jízdné\" by neměl být zaměňován s termínem \"cestovné\", který zpravidla označuje úhradu nákladů na dopravu při služební cestě, kterou platí zaměstnavatel zaměstnanci.\n\nJízdné se obvykle platí buď při nástupu do vozidla (pak záleží na místních podmínkách a odbavovacím systému, jestli je jako potvrzení o zaplacení vydána jízdenka, nebo jestli se takový doklad nevydává, ale zaplacením je podmíněn vstup), nebo se zakupuje jízdenka nebo obdobný jízdní doklad v předprodeji. Někdy je možné zakoupit jízdenku až ve vozidle v průběhu přepravy. Začátkem 21. století se rozšiřují možnosti placení jízdného nebo prokazování nároku na přepravu pomocí čipových karet a podobných elektronických prostředků, přičemž v některých případech má taková čipová karta jen funkci elektronické peněženky, v jiných případech nebo současně také funkci jízdenky. Existují rovněž další formy elektronických jízdenek, například SMS jízdenka na mobilním telefonu nebo obdobném komunikačním zařízení nebo jízdenka, kterou cestující obdrží elektronicky na svůj počítač a sám si ji může vytisknout nebo si opsat kód, který ji identifikuje.\n\nJízdenka zakoupená v předprodeji může být určena buď přímo pro konkrétní spoj nebo spojení, nebo pro konkrétní přepravní relaci (stanovené výchozí a cílové místo cesty), nebo pro konkrétní tarifní pásma či zóny či pásmo kilometrické vzdálenosti, nebo síťová pro předem stanovené období. Některé jízdenky však mají více či méně charakter otevřené jízdenky, t. j. zakoupením ještě není určeno, kdy a kde budou použity, ale jsou pouze dokladem o zaplacení ceny, a pro konkrétní použití jsou pak přiřazeny teprve označením či znehodnocením při nástupu nebo vyplněním určitých údajů nebo uplatněním rezervace místa (místenky) – tzv zabookováním.\n\nVe veřejné dopravě je jízdné obvykle předem stanoveno tarifem. Tarif zpravidla vyhlašuje dopravce, v některých případech, zejména jde-li o dopravu dotovanou nebo dopravu, k níž je potřeba speciální licence či koncese, však státní regulační úřady nebo veřejnoprávní či jiný objednatel dopravy mohou stanovit regulaci cen nebo mohou přímo dopravci uložit jako podmínku, jaký tarif musí používat.\n\nV něm může být odvozeno buď z přepravní vzdáleností, nebo z počtu či výčtu projetých tarifních pásem nebo zón, nebo z přepravní doby, nebo může být stanoveno samostatně pro jednotlivé přepravní relace (což lépe umožňuje přizpůsobovat ceny stavu konkurence). V některých přepravních sítích, například v menších systémech městské dopravy, může být stanoveno jednotné jízdné za jednu jízdu nebo cestu.\n\nObvykle tarif obsahuje různé slevy pro vybrané skupiny uživatelů. Nejběžnější bývá sleva pro děti, případně i studenty, přičemž věková rozmezí pro použití slev nebo pro nárok na bezplatnou přepravu bývají stanovena různě. Součástí nabídky rovněž mohou být slevy pro důchodce či seniory, pro invalidy, pro zaměstnance firem nebo občany či pracovníky subjektů dotujících dopravu atd. Mnohé slevy jsou nařízeny státním regulačním orgánem nebo veřejnoprávním objednatelem dopravy jako podmínka provozování, zejména jde-li o dotovanou dopravu.\n\nMnozí dopravci v tafifu nabízejí i různé druhy časového jízdného, například celodenní, týdenní, měsíční nebo roční jízdenku, přičemž ta může platit buď jako síťová, nebo jako relační, nebo pro omezený počet jízd. Mohou být nabízeny množstevní slevy (\n\nV integrovaných dopravních systémech obvykle platí společný tarif pro více dopravců a více druhů dopravy, a většina jízdních dokladů umožňuje kombinovat spoje různých druhů dopravy a různých dopravců.\n\nVýše jízdného stanoveného v tarifech by měla (případně i společně s dotacemi) zajistit pokrytí nákladů na dopravu a produkci optimálního zisku, jaký odpovídá možnostem trhu a záměrům dopravce, případně též politice objednatele. Významnou rolí tarifů může být i regulace přepravní poptávky, například získání zákazníků (například přebírání zákazníků konkurence dumpingovými cenami, nebo upřednostnění hromadné a veřejné dopravy před automobilovou a neveřejnou).\n\nMnozí dopravci poskytují bezplatnou přepravu například dětem do 6 let věku, invalidům, někdy i seniorům od určitého věku, držitelům zaměstnaneckých průkazek nebo i jejich rodinným příslušníkům, bývalým vlastním zaměstnancům v důchodu, poslanců, zasloužilých osobností, kontrolních pracovníků atd. Mnohé z těchto nároků vyplývají ze zákona, ze státních cenových předpisů nebo z požadavků dotujícího objednatele.\n\nMnozí dopravci poskytují přepravu na některých linkách zcela bezplatně. To je typické v případech, kdy dopravu plně dotuje objednatel (například obec, provozovatel obchodního, výstavního nebo sportovního centra nebo jiné placené akce atd.) nebo ji sám na vlastní náklady provozuje, a to buď z veřejných prostředků ve veřejném zájmu, nebo z vlastních prostředků ve vlastním komerčním zájmu.\n\nBezplatná přeprava je v České republice například na některých místních skibusových linkách, ve městech jsou bezplatné některé speciální autobusové linky k obchodním centrům, některá města experimentují či experimentovala s bezplatnou dopravou na běžných linkách městské autobusové dopravy (například v Třeboni v letech 2002–2007, v Hořovicích od března 2008, ve Valašském Meziříčí v létě 2009, v Přelouči prvních několik měsíců provozu nové MHD na přelomu let 2009 a 2010 atd. V Hradci Králové je od července 2008 v městských autobusech a trolejbusech povolena bezplatná přeprava mezi železničním nádražím a novým autobusovým terminálem.\n\nPokud je doprava stejně z převážného podílu dotována, zavedením bezplatné přepravy dojde k úspoře nákladů na odbavovací systém, tedy zařízení a případně personálu pro tisk, výdej, označování a kontrolu jízdenek, na manipulaci s tržbami a související administrativu i bezpečnostní opatření, kontrolu cestujících atd. Zvýšení podílu dotace na 100 % tak nemusí znamenat absolutní zvýšení dotace.\n\nVzhledem k tomu, že právní řád předpokládá uhrazení jízdného jako podmínku uzavření přepravní smlouvy, není bezplatná přeprava pojímána jako jízda bez jízdného ale jako jízdné s nulovým jízdným, například bezplatnou přepravu na železnici řadí výměr ministerstva dopravy mezi případy tzv. „zvláštního jízdného“. V některých obdobích a u některých dopravců se dokonce pro osoby s nárokem na bezplatnou přepravu vydávaly jízdenky s nulovou cenou, což mělo význam zejména pro sledování přepravních potřeb a vytíženosti vozidel: jinak obvykle jako jízdní doklad slouží obecný nebo speciální dlouhodobý průkaz dokládající nárok na bezplatnou přepravu; u dětí do 6 let se obvykle žádný jízdní doklad nevyžaduje.\n\nVe státech, kde existují speciální systémy školních autobusů, hradí obvykle náhrady na provoz plně škola nebo státní orgány.\n\nV České republice ministerstvo financí výměrem stanoví povinný rozsah bezplatné přepravy a slev ve většině druhů hromadné veřejné dopravy. Majitel dopravní firmy Student Agency Radim Jančura ve spolupráci s poslancem Evropského parlamentu Josefem Zieleniecem a senátorem Igorem Petrovem se rozhodl soudně napadnout stát, protože dopravcům nehradí bezplatné cestování poslanců a senátorů, na které mají ze zákona č. 236/1995 Sb. nárok. Za tímto účelem provedli oba politici 21. dubna 2006 demonstrativní jízdu z Prahy do Brna, na základě které Radim Jančura následně stát zažaloval o náhradu jízdného. 8. prosince 2006 oznámil Radim Jančura v diskusním pořadu na České televizi, že tento spor se státem vyhrál a vysoudil 270 Kč za přepravu těchto představitelů moci.\n\nStředočeský kraj v návaznosti na předvolební sliby hejtmana Davida Ratha zavedl bezplatnou autobusovou a železniční přepravu žáků a středoškolských studentů ve věku od 6 do 19 let s trvalým pobytem ve Středočeském kraji do škol na území Středočeského kraje a zpět. Projekt má sloužit k podpoře středočeských škol, proto se nárok nevztahuje na středočeské žáky a studenty dojíždějící do škol středočeského krajského města Prahy, které není součástí kraje. Nárok neplatí ani při přepravě v rámci jednoho města s vlastním systémem MHD a neplatí na linkách MHD. Žákům a studentům s nárokem na toto jízdné jsou za 150 Kč vydávány žluté průkazy s nadpisem Středočeský žákovský a studentský průkaz, přičemž zadní stranu průkazky vyplňují symboly kraje a veliký podpis hejtmana Ratha, všechny autobusy zařazené do systému jsou označeny žlutou cedulkou s výraznými písmeny ŽJ a s logem a znakem kraje a podpisem hejtmana Ratha. Průkazky vydávají pouze autobusoví dopravci ve svých distribučních místech. Nárok na bezplatnou přepravu v určené relaci mají žáci a studenti po všechny dny v týdnu v průběhu školního roku mimo dobu prázdnin. Při cestě má žákům být vydávána tzv. evidenční nebo též úvěrová jízdenka s nulovou cenou.\n\nAčkoliv podmínky pro slevu nestanovují, že by nárok na slevu byl podmíněný tím, že žák nebo student cestuje bezprostředně na vyučování nebo z vyučování, objevily se v médiích zprávy, že někteří úředníci (například náměstek hejtmana Robin Povšík) využívání bezplatné přepravy pro cesty ve stanovené relaci mimo dobu vyučování (například ve večerních hodinách) označují za zneužívání a někteří řidiči (například Stanislav Horvát z ČSAD Benešov) se takové bezplatné přepravě brání a slevu v rozporu se stanovenými podmínkami odpírají.\n\nKamil Zajíček, jednatel občanského sdružení Kraj bez Ratha, naznačil, že podle odposlechnutých hovorů řidičů slevu zneužívají i dopravci tím, že vykazují více přepravených žáků, než kolik jich skutečně přepravili. Kladenský primátor zvolený za ODS Dan Jiránek kritizoval, že žákovská průkazka nemá formu čipové karty, jejíž užívání by bylo snáze kontrolovatelné, ale obyčejné papírové kartičky. Do 4. února 2010 o průkazku požádalo 44 tisíc dětí, ačkoliv kraj původně počítal s 30 tisíci.\n\nKladenský primátor Dan Jiránek označil Rathovo nulové žákovské jízdné za protiústavní, protože zavádí dvojí ceny a diskriminuje obyvatele velkých měst a okresů kolem Prahy. Krom toho podle Jiránka opatření ohrožuje venkovské školy, protože více dětí začalo dojíždět do škol do měst, a zánik venkovské školy je téměř nevratná změna, a plné dotování jízdného je plýtváním prostředků, které měly být využity jinde.\n\nMladá Boleslav pod vedením primátora Raduana Nwelatiho (ODS) rozhodla o tom, že v rámci tamější MHD se přepravují bezplatně děti a mladiství do 15 let, důchodci nad 70 let, rodiče pečující o dítě ve věku do čtyř let nebo o dítě dlouhodobě zdravotně postižené a držitelé Janského plakety za dárcovství krve.\n\nV České republice tradičně patří značná část veřejné hromadné dopravy mezi služby s regulovanými cenami. Seznam zboží s regulovanými cenami vydává Ministerstvo financí České republiky každoročně v Cenovém věstníku v prosinci předchozího roku jako svůj výměr číslo 1 v příslušném roce. Pro rok 2011 poprvé nebyl vydán samostatný výměr,\nale oprava č. 5/2010.\n\nKromě toho uplatňují cenovou regulaci také veřejnoprávní objednavatelé dotované dopravy, kteří obvykle objednávku dopravy podmiňují tím, že tarif musí odpovídat jejich požadavkům.\n\nV roce 2009 platily tyto státní regulace cen jízdného:\n\nPřímo ministerstvem nejsou stanoveny žádné maximální ceny (viz část I oddíl A výměru), ale jen věcná regulace, některé požadavky na bezplatnou přepravu a procentuální slevy ve vztahu k základnímu jízdnému, avšak například věcná regulace cen neintegrované ne-městské autobusové dopravy je provedena tabulkou cen, která fakticky má povahu stanovení maximální ceny. Pro jednotlivé typy dopravy platí různé podmínky:\n\n\nPro rok 2010 jsou ve výměru MF ČR č. 01/2010 ze dne 8. 12. 2009 stanoveny regulace podobně jako pro rok 2009.\n\nPro rok 2011 byla opravou č. 05/2010 k výměru č. 01/2010 zrušena povinnost bezplatné přepravy poslanců, senátorů a soudců ústavního soudu.\n\nJakákoliv regulace cen je podle § 1 odst. 6 Zákona o cenách (526/1990 Sb.) přípustná jen tehdy, je-li trh ohrožen účinky omezení hospodářské soutěže, které by se mohly negativně projevit v úrovni cen sjednávaných mezi prodávajícím a kupujícím. Oprávnění obcí nebo krajů k regulaci cen dané výměrem ministerstva je uplatnitelné pouze v případě splnění této podmínky, což v příslušných výměrech ministerstvo i výslovně připomíná.\n\n\n"}
{"id": "523697", "url": "https://cs.wikipedia.org/wiki?curid=523697", "title": "Johan Olsson", "text": "Johan Olsson\n\nJohan Olsson (* 19. března 1980, Västerås) je švédský reprezentant v běhu na lyžích. Startoval na čtyřech mistrovstvích světa (MS 2005, MS 2007, MS 2009 a MS 2011) a dvou olympiádách (ZOH 2006 a ZOH 2010).\n\n\n\nV roce 2008 se oženil se švédskou lyžařkou Annou Olssonovou (rozenou Dahlbergovou).\n\n"}
{"id": "523698", "url": "https://cs.wikipedia.org/wiki?curid=523698", "title": "Silnice II/112", "text": "Silnice II/112\n\nII/112 je silnice II. třídy, která vede ze Středních Čech na Vysočinu a spojuje Benešov, Vlašim, Pelhřimov, Telč a Želetavu. Její celková délka je 112,788 km. V úseku Benešov - Pelhřimov se jedná o významnou alternativní komunikaci k dálnici D1 (ve 30. letech byl tento úsek částí \"státní silnice č. 1\"). Je to 10. nejdelší silnice II. třídy v zemi.\n\n\"- celková délka 38,535 km - mostů: 30 - přejezdů: 3\"\n\n\"Silnice začíná v Benešově na křižovatce se silnicí I/3 (hlavní tah Praha - Tábor). Byla vybudována v 60. letech 19. století, v roce 1935 pak vyasfaltována, místy vydlážděna. Prochází Benešovem a ve Vlašimi přechází přes řeku Blanice. Dále prochází kolem rekreačního střediska Valcha. Po několika kilometrech následují Čechtice a na hranicích okresů Benešov / Pelhřimov opouští Středočeský Kraj.\n\n\"- celková délka 40,343 km\"\n\"- mostů: 12 \"\n\"- přejezdů: 3 \"\n\"\nNejdelší úsek silnice II/112 začíná na hranicích Středočeského Kraje a Kraje Vysočina. Prochází serpentýnami údolím Martinického potoka. Dále pokračuje přes Košetice. Pod Křelovicemi vede přes most přes řeku Trnavu. Následuje Červená Řečice a most přes Hejlovku u Bácovic. Při příjezdu do Pelhřimova se nachází křižovatka se silnicí I/19, kde silnice II/112 zaúsťuje do místní komunikace (ul. Pražská - \"pozn. bývalá II/112\"). V Pelhřimově pak opět vyúsťuje ze silnice I/34 (E551) a prochází přes obce Rynárec, Zajíčkov, Nová Buková a Horní Cerekev. Na hrajicích jihlavska pak okres Pelhřimov opouští.\n\n\"- celková délka 32,599 km\"\n\"- mostů: 6 \"\n\"- podjezdů: 1 \"\n\"\nV okrese Jihlava silnice II/112 prochází významným turistickým místem, kterým je město Telč. Silnice přechází z okresu Pelhřimov u obce Nová Ves, dále pokračuje přes Řídelov a Vanůvek. V Telči se stýká se silnicí I/23, která je spojnicí dálnic D1 a D3. Za Telčí přechází u obce Dyjice přes řeku Moravská Dyje. Dále pokračuje přes Zvolenovice, Novou Říši a Zdeňkov. U Jindřichovic přechází do okresu Třebíč.\n\n\"- celková délka 1,220 km\"\n\"\nNejkratší část silnice II/112 z celkové délky připadá okresu Třebíč. Silnice zde končí u Želetavy zaústěním do silnice II/410.\n"}
{"id": "523701", "url": "https://cs.wikipedia.org/wiki?curid=523701", "title": "Evi Sachenbacherová-Stehleová", "text": "Evi Sachenbacherová-Stehleová\n\nEvi Sachenbacher-Stehle (* 27. listopadu 1980, Traunstein) je bývalá německá běžkyně na lyžích a biatlonistka.\n\nOd sezóny 2012/13 závodila v biatlonovém IBU cupu. Na olympiádě v Soči 2014 neprošla dopingovou zkouškou a byla jí odebrána čtvrtá místa ze závodu s hromadným startem a smíšené štafety, předchozí výkony (11. místo ve sprintu, 27. ve stíhačce a 20. ve vytrvalostním závodu) ve výsledkových listinách zůstaly. Sachenbacherové se podařilo prokázat, že nedopovala úmyslně, původní dvouletý trest jí byl zkrácen na šest měsíců, ale sportovkyně ukončila i tak koncem roku 2014 kariéru.\n\n\n\nJe vdaná a žije v Reitu im Winkl. Jejím manželem je alpský lyžař Johannes Stehle, svatbu měli 2. července 2005.\n\n"}
{"id": "523704", "url": "https://cs.wikipedia.org/wiki?curid=523704", "title": "Pont des Invalides", "text": "Pont des Invalides\n\nPont des Invalides (česky \"Most invalidů\") je silniční most přes řeku Seinu v Paříži. Spojuje 8. obvod na pravém břehu a 7. obvod na levém. Most byl pojmenován podle nedaleké pařížské Invalidovny stojící na levém břehu.\n\nHistorie mostu začala v roce 1821, kdy inženýr Claude Navier navrhl technicky revoluční most naproti Invalidovně (dnes se zde nachází Pont Alexandre III). Výstavba visutého mostu začala v roce 1824. Technické obtíže však nedovolily stavbu dokončit a ta musela být proto zbořena. Projekt byl pozměněn a visutý most se dvěma pilíři byl postaven o něco dále po proudu. Dokončen byl v roce 1829, ovšem od roku 1850 musel být provoz na mostě z technických důvodů omezen. V roce 1854 byl zbořen kvůli světové výstavě, která se konala v roce 1855. Stavba nového zděného mostu byla dokončena v roce 1856. V roce 1878 došlo k poklesu mostu o 25–30 cm a v zimě 1880 ztratil most dva oblouky. Oprava proběhla ještě téhož roku. Kvůli světové výstavě v roce 1900 byla k mostu na straně po proudu dočasně umístěna lávka. V roce 1956 byly na mostu rozšířeny chodníky.\n\nArchitekti Paul-Martin Gallocher de Lagalisserie a Jules Savarin využili při stavbě dva původní boční pilíře, ke kterým přidali ještě třetí centrální. Most je zděný o čtyřech obloucích, jeho celková délka činí 152 metrů a šířka 18 metrů (14 m vozovka a 2 m každý chodník).\n\nNový střední pilíř je vyzdoben dvěma alegorickými sousošími. Proti proudu se nachází \"Victoire terrestre\" (\"Pozemské vítězství\") a po proudu \"Victoire maritime\" (\"Mořské vítězství\"). Původní pilíře jsou vyzdobeny kamennými replikami císařských zbraní.\n\n"}
{"id": "523706", "url": "https://cs.wikipedia.org/wiki?curid=523706", "title": "Rudolf Jelínek", "text": "Rudolf Jelínek\n\nRudolf Jelínek (20. června 1892 Vizovice – 29. září 1944 Osvětim) byl český podnikatel.\n\nNarodil se ve Vizovicích (snad v domě č. 425). Měl čtyři sourozence – tři sestry a jednoho bratra, se kterým začal později rozvíjet otcův podnik.\n\nV dubnu 1939 odcestoval legálně do zahraničí, v Protektorátu zůstala manželka Irena a synové Zdeněk a Jiří, v říjnu 1939 se ale navrátil. V roce 1940 firmu prodal, ta se nakonec ocitla v německých rukou.\n\nDne 23. ledna 1943 byl odtransportován do Terezína, odkud byl 29. září 1944 převezen do Osvětimi, kde zahynul. Manželka Irena Jelínková (1897–1944) byla do Terezína transportována spolu s manželem, do Osvětimi 4. 10. 1944, tam též zahynula. Synové Zdeněk (??-1946) a Jiří holocaust přežili. \n\nV roce 1919 bratři Rudolf a Vladimír Jelínkové převzali podnik po otci a nazvali jej „Zikmunda Jelínka synové“. V roce 1921 koupili nepříliš prosperující palírnu Razov a přenesli tam část výroby. Závod na Razově měl ze všech vizovických palíren před sebou nejlepší perspektivu dík své poloze za městem s možností rozšíření na okolní pozemky a blízkosti železniční trati.\n\nOd roku 1926 bratři pokračovali v podnikání samostatně. Rudolf, který zůstal na Razově, propůjčil firmě své jméno. Ve 30. letech zahájil výrobu košer destilátů; při ní se používají jen takové suroviny a postupy, které jsou v souladu s pravidly ortodoxní židovské víry. Rudolf Jelínek to dokázal a v roce 1934 se prosadil na náročné zámořské trhy, čímž proslavil své jméno i jméno Vizovic po celém světě.\n\nDostát náročným kritériím košer produkce mohl zejména díky tomu, že i jeho dosavadní a ostatní výrobky se vyznačovaly vysokou kvalitou a byly známé po celé tehdejší republice a v mnoha evropských zemích. Jeho židovský původ byl pochopitelně tomuto faktu ku prospěchu. Výroba košer destilátů se brzy ukázala být pro firmu zdrojem slušných zisků, a to z několika důvodů. Jeden z nich byl, že se jejich produkcí mohl vyrovnávat ztížený domácí odbyt v letech hospodářské krize. Valná část této výroby byla totiž určena pro export zejména do USA, kde se staly záhy vyhledávanými v tamější početné židovské komunitě.\n\nKrátký úspěch na americkém trhu byl dán nejen politickou orientací tamních odběratelů, ale zároveň i vynikající kvalitou. Díky ní se dařilo překonat nelehké překážky, které při soutěži o americký trh vyvstávaly. Překážky vesměs souvisely s odlišnou úrovní státní podpory exportu v Československu a jiných evropských zemích, zejména ve zmíněné Jugoslávii, Maďarsku a Rumunsku. Rudolf Jelínek například poukazoval na to, že v uvedených státech se obvykle ponechává líh určený k vývozu několik let ležet bez zdanění, tím zestárne a získává na jakosti.\n\nDo roku 1938 se značka Rudolf Jelínek stala druhým největším světovým dovozcem destilátů do USA. V listopadu 1938 získal kupříkladu podnik Rudolfa Jelínka povolení k odběru 5000 hl daněprostého lihu ke zpracování pro vývoz a ještě 6. března 1939 firma expedovala 225 beden do USA. Ale o několik dní později, 15. března 1939, dokončila německá okupace likvidaci zbytku československé státnosti a v ustaveném Protektorátu Čechy a Morava se mělo brzy ukázat, že v nebezpečném ohrožení se ocitly nejen majetky majitelů vizovických pálenic, ale také životy celých rodin.\n\nDědic otcova talentu Zdeněk Jelínek zemřel už roku 1946 na tuberkulózu, kterou si nemohl v ilegalitě léčit. Přesto se podařilo obnovit vývoz do zámoří. Jiřímu Jelínkovi byla firma v roce 1948 znárodněna.\n\nBěhem následujících let se palírny v rámci častých reorganizací přesouvaly od jednoho národního podniku ke druhému – teprve roku 1966 se ustálila konečná podoba: Vizovice fungovaly jako závod číslo 6 národního podniku Slovácké konzervárny Uherské Hradiště.\n\nK výrazným proměnám došlo po roce 1989. Dosavadní pobočný závod Slováckých konzerváren se osamostatnil pod názvem Rudolf Jelínek, státní podnik, který pak byl privatizován v rámci druhého kola kupónové privatizace. Z ní vzešel transformován v RUDOLF JELÍNEK a.s.\n\n"}
{"id": "523709", "url": "https://cs.wikipedia.org/wiki?curid=523709", "title": "Jáchym z Hradce", "text": "Jáchym z Hradce\n\nJáchym z Hradce (14. červenec 1526 – 12. prosinec 1565) byl nejvyšší kancléř Českého království, rytíř Zlatého rouna a tajný rada císaře Maxmiliána II. Jeho otcem byl Adam I. z Hradce (1494–1531), bratrem Zachariáš z Hradce (1526/7–1589) a následníkem syn Adam II. z Hradce (1549–1596).\n\nJako malý hoch byl pážetem královny Anny. Později byl společníkem arcivévody Maximiliána (pozdějšího císaře Maxmiliána II. Habsburského) a arcivévody Ferdinanda (pozdějšího místodržícího v Čechách). S nimi získal vzdělání a poznání cizích zemí. Cestoval s nimi po Itálii, Francii, Nizozemí. Dostalo se mu s nimi jak vzdělání, tak možnost poznat cizí země. Hovořil plynně cizími jazyky. Vojenské zkušenosti získal v Uhrách.\n\nVladaření se ujal ve svých dvaceti letech. Brzy na to byl jmenován hejtmanem Bechyňského kraje. Zanedlouho Ferdinandovi pomohl ve šmalkaldské válce (1546–1547) a při prvním protihabsburském povstání v roce 1547. Osobně se zúčastnil bitvy u Mühlberka 24. dubna 1547.\n\nV roce 1551 se stal purkrabím karlštejnským a o tři léta později nejvyšším kancléřem Českého království. Stejný úřad zastával v letech 1523–1531 jeho otec.\n\nDvanáctého prosince roku 1565 Jáchym z Hradce utonul, když opouštěl Vídeň a pod jeho kočárem se propadl dřevěný most.\n\nO této události vypráví ve svých Pamětech Vilém Slavata z Chlumu a Košumberka:\n\nV roce 1546 dosáhl plnoletosti a od svého poručníka Volfa staršího Krajíře z Krajku převzal majetek. V letech 1546–1550 spravoval celé jindřichohradecké dominium sám. V září 1550 byla podepsána rodová smlouva, podle níž si rozdělil majetek s mladším bratrem Zachariášem. Podle této úmluvy Jáchym vlastnil velkostatek Jindřichův Hradec, ke kterému přináležela 2 města a 65 vesnic. \n\nV roce 1553 koupil panství Vimperk, které bylo zabaveno Petru Malovcovi z Chýnova za účast při protihabsburském povstání. Už od konce ledna 1552 ho měl v zástavě. Vimperské panství, ke kterému patřilo město Vimperk a lesy v okolí Boubína, bylo však dosti vzdálené, proto ho v roce 1554 prodal Vilémovi z Rožmberka. V roce 1562 koupil od královské komory hlubocké panství, ke kterému patřilo 5 šlechtických sídel (mj. tvrze v Dívčicích, Zvíkovci a Protivíně), 5 městeček (mj. Podhradí, Lišov, Purkarec a Kamýk nad Vltavou) a 79 vesnic. Dřívějšími zadluženými majiteli Hluboké byli Ungnadové ze Suneku. V roce 1563 po smrti matky Anny Hradecké z Rožmitálu byl k jindřichohradeckému panství připojen její doživotní vdovský úděl – městečko Kardašova Řečice s okolními vesnicemi. V roce 1564 koupil za 15 tisíc kop grošů panství Žirovnice, tvrz Štítné a 5 vsí. V roce své smrti byl po Vilémovi z Rožmberka druhým nejbohatším šlechticem v Čechách. Vlastnil také Počátky.\n\nZasloužil se též o přeměnu Jindřichohradeckého hradu na renesanční zámek. Na svém panství podporoval rozvoj řemesel, obchodu, pivovarnictví a rybníkářství. Doba jeho vladaření byla také dobou rozkvětu města Jindřichův Hradec. V roce 1564 odškodnil minority, aby uvolnili místo nově zřizovanému špitálu.\n\nRozhodl o vybudování vlastního renesančního paláce v Praze pod Novými zámeckými schody.\n\nJáchym z Hradce se oženil 2. března 1546 s Annou \"Alžbětou\" z Rožmberka (26. 1. 1530 – 16. 12. 1580), dcerou 9. vladaře rožmberského domu Jošta III. z Rožmberka (1488–1539) a jeho první manželky Bohunky (Vendelíny) ze Starhembergu († 1530). Anninými nevlastními sourozenci byli poslední Rožmberkové Vilém z Rožmberka (1535–1592) a Petr Vok z Rožmberka (1539–1611).\n\n\n\n\n\n"}
{"id": "523711", "url": "https://cs.wikipedia.org/wiki?curid=523711", "title": "Hustota nehod", "text": "Hustota nehod\n\nHustota nehod (označuje se písmenem H) je ukazatel udávající počet nehod na délku komunikace. Lze jej orientačně vnímat jako riziko nehodovosti na určité komunikaci. Využívá se například pro posouzení relativní bezpečnosti na určitém silničním tahu.\n\nPočítá se podle vzorce:\nformula_1\n\nkde:\n\nVýsledek je uváděn v \"počtu nehod na 1 km komunikace a rok\".\n\n\n"}
{"id": "523712", "url": "https://cs.wikipedia.org/wiki?curid=523712", "title": "Památník", "text": "Památník\n\n__BEZOBSAHU__\n\nPamátník je objekt, který slouží jako centrální místo, jehož účelem je připomínat nějakou osobu, která je už obvykle mrtvá, anebo nějakou významnou událost, která se stala a která je hodna neustálého připomínání. Z historického hlediska mohou být také zneužívány k propagaci nejrůznějších politických ideologií. Památník může být muzeum na místě dané události, může se jednat o sochy, sousoší, fontány, monolity anebo celé parky. Velmi častou formou památníku jsou náhrobní kameny, které vidíme na hřbitově. Pamětní desky lze najít v ulicích všech měst, které mají alespoň nějakou historickou tradici. Další alternativou památníku je rovněž vysazení nového stromu na počet někoho, kdo už zemřel. Nejčastěji využívaným materiálem pro stavbu klasických památníků jsou ovšem různé druhy kamene.\n\nPamátník byl v měšťanské společnosti ozdobně vázaný sešit, do něhož přátelé vepisovali verše, přání, případně kresby. Památníky si vedly zejména mladé dívky v 19. století a některé mohou mít značnou historickou i literární cenu.\n\n\n"}
{"id": "523714", "url": "https://cs.wikipedia.org/wiki?curid=523714", "title": "Bene Gesserit", "text": "Bene Gesserit\n\nBene Gesserit je fiktivní sesterstvo z románové série \"Duna\" Franka Herberta. Členky Sesterstva jsou cvičeny k mimořádným fyzickým a psychickým schopnostem, díky nimž jsou nesmírně nebezpečnými protivnicemi v boji a ovládají techniky, kterým běžným lidem připadají neuvěřitelné. Proto bývají hanlivě označovány jako benegesseritské čarodějnice.\nHlavním cílem Bene Gesseritu je vylepšování genetického potenciálu lidstva křížením vybraných jedinců. Protože benegesseritský kodex zapovídá umělé oplodnění, užívá Sesterstvo svých mocných politických vlivů k tomu, aby své členky dostalo do předních šlechtických rodů (například jako manželky nebo milenky), jejichž potomky pak může škola vychovat a dohlížet na jejich vývoj. \n\nŽluč písečného červa na Arrakis je prudce jedovatá (jde o látku blízkou koncentrované melanži), avšak některé ženy ji dokáží ve svém těle přetvořit na opojnou drogu, nazývanou Voda života. Pokud žena ve zkoušce jedem uspěje, odhalí se jí vzpomínky všech jejích předků, avšak pouze v ženské linii. Takové ženy jsou Bene Gesseritem označovány jako Ctihodné matky a většina benegesseriťanek je školena právě za tímto účelem. Kromě žen z Bene Gesseritu však v ojedinělých případech může melanžovou agonií úspěšně projít i obyčejná žena (označovaná jako divoká Ctihodná matka).\n\nPo získání zděděných vzpomínek zpravidla nějakou dobu trvá, než je Ctihodná matka dokáže vstřebat a účinně využívat, navíc čím starší tyto vzpomínky jsou, tím obtížněji se vyvolávají. Reálné schopnosti z toho plynoucí se tedy u každé Ctihodné matky liší. V některých případech se navíc stává, že je Ctihodná matka ovládnuta některým ze svých vnitřních životů a ztratí nad sebou kontrolu, což vede k šílenství a někdy i k sebevraždě. Zpravidla se to stává u sester, které podstoupí zkoušku Vodou života v příliš mladém věku. Bene Gesserit tyto Ctihodné matky označuje jako Zvrácenost a snaží se jich ze všech sil vyvarovat. Příkladem Zvrácenosti je Alia Atreidová. Také Anirul Corrinová měla často problémy se svými vnitřními životy. \n\nVedlejším, ale významným efektem zkoušky Vodou života je získaná imunita vůči většině jedů – Ctihodná matka dokáže každý požitý jed ve svém těle neutralizovat na neškodnou látku.\n\nDvě Ctihodné matky si navíc mohou své zděděné vzpomínky navzájem předávat, a duše každé benegesseriťanky tak může v myslích ostatních Sester přežívat prakticky věčně. To přispívá k tomu, že benegesseritské Sestry jsou Sesterstvu zcela oddány a neváhají položit život za jeho přežití.\n\nVýraz je překládán jako “zkrácení cesty” nebo “osoba, která může být na více místech současně”. Jde o nejdůležitější a nejtajnější úkol genetických manipulací Bene Gesseritu – jde o to vychovat muže, který by stejně jako Ctihodná matka uspěl ve zkoušce Vodou života, a získal by tak zděděné vzpomínky nejen v ženské, ale i v mužské linii. Tohoto nadčlověka hodlal Bene Gessirit poté dosadit na imperiální trůn. Na tento úkol se soustředil po devadesát generací. Některé benegesseriťanky, nazývané kwisatzové sestry, byly speciálně školeny, aby dokázaly odhadnout potenciálně nejlepší jedince, které je třeba zkřížit, aby projekt spěl k výsledku. \n\nProtože projekt nedopadl podle jejich očekávání, jelikož se výsledný Kwisatz Haderach Paul Atreides distancoval od jakékoli spolupráce se Sesterstvem, v pozdějších staletích Bene Gesserit pozměnil své původní genetické plány a napříště se soustředil spíše na šlechtění určitých specifických vlastností vybraných rodů a opačnou snahu – zabránit, aby se ještě někdy v budoucnosti Kwisatz Haderach narodil.\n\nBenegesseriťanky dokážou dokonale ovládat své tělo. V souboji se pohybují tak rychle, že některé jejich pohyby nejsou ani okem viditelné. Kromě toho dokážou na několik minut zadržet dech, překonávat velké horko i mráz nebo ve svém těle zadržovat nebezpečné viry v latentní podobě. Převážná většina nemocí je nemůže ohrozit na životě. Díky dokonalému ovládání svých vnitřních tělesných pochodů dovedou po koitu automaticky spustit oplodnění (nebo mu zabránit) a dokonce ovlivnit pohlaví narozeného dítěte. Podle čichu a chuti poznají složení většiny látek. Svůj čich (kromě jiných schopností) využívají i při odhalování Tvarových tanečníků (genetických mutantů, kteří na sebe dokážou vzít podobu libovolného člověka), pro něž je příznačný určitý feromon. Pouze nejlepší Tvarové tanečníky nejsou schopny odhalit ani benegesseritské Sestry. Pro Sestry je rovněž příznačné ovládání vlastních emocí, jako hněvu nebo strachu. \n\nTeoreticky jsou schopny přebudovat svůj metabolismus tak, aby se na nich neprojevovalo stárnutí, a zůstat tak věčně mladé. Reálně však mají zakázáno tuto schopnost využívat, protože by to mohlo na Sesterstvo přivolat nežádoucí pozornost. Tento příkaz porušila Alia Atreidová. \n\nČlenky Sesterstva jsou naučeny speciálním mnemotechnickým dovednostem a fotografické paměti, což jim umožňuje v krátkém čase vstřebat ohromné množství informací, zapamatovat si drobné detaily nebo dávné útržky rozhovorů. U Ctihodných matek se tato schopnost spojuje se zděděnými vzpomínkami, díky čemuž mají benegesseriťanky ohromné znalosti.\n\nPomocí hypnózy dokážou oklamat paměť jiných osob, takže si například nezapamatují rozhovor, který se uskutečnil. Tato metoda však není příliš spolehlivá. \n\nBenegesseriťanky jsou cvičeny k rozličným způsobům tajné komunikace. Kromě toho, že ovládají celou řadu cizích a tajných jazyků, dokáží se navzájem domlouvat dalšími způsoby, například pomocí tajné prstové abecedy (kterou běžný pozorovatel zpravidla ani nepostřehne), pomocí doteků (což lze využít například potmě nebo když je třeba se dorozumět naprosto tiše) nebo vložit do běžného projevu slovo se specifickým přízvukem nebo významem, jímž sdělí zasvěcenému posluchači tajnou zprávu.\n\nNěkteré z těchto technik od Bene Gesseritu dokázali převzít i ostatní válečníci Impéria, kteří si vytvořili vlastní kódované jazyky. \n\nKromě toho dokáží benegesseriťanky výborně odezírat ze rtů. Dobře také ovládají směrovaný šepot, který může slyšet jen vybraný posluchač. \n\nNěkteré sestry, nazývané Mluvčí pravdy, mají schopnost rozeznat jakoukoli lež. Používají se často jako přísedící u soudu a po mnoho staletí je nebylo možné žádným způsobem oklamat. Poprvé se to podařilo Ghanimě Atreidové, která se hlubokou autohypnózou přesvědčila o smrti svého bratra. \n\nObecně i běžné benegesseriťanky jsou vycvičeny k vynikajícím pozorovacím schopnostem, takže je velmi nesnadné je oklamat nebo před nimi ukrýt své tajné myšlenky. \n\nBenegesseritská dovednost, označovaná jako Hlas, umožňuje vydat posluchači příkaz, jejž uposlechne dřív, než se mu rozumem dokáže vzepřít. Ovládání Hlasu je tím lepší, čím blíže je benegesseriťanka seznámena s povahou i psychickým rozpoložením svého posluchače. Nejlepší ze sester dokážou vydat i příkaz k sebevraždě. Obecně je však možné se naučit, jak vlivu Hlasu nepodlehnout. V pozdějších staletích si Ctěné matre dokonce vytvoří specifický reflex, že na použití Hlasu reagují okamžitým útokem. \n\nProgram Bene Gesseritu, s nímž vybrané Sestry putují na odlehlé planety Impéria, kde zasévají mezi lid pověry, jejichž smyslem je propagace Bene Gesseritu. Sestry se tak stanou na příslušné planetě součástí lidových pověstí, a když v budoucnosti některá z nich na planetě uvízne, lid si jí váží a poskytne jí ochranu. Misionaria protectiva pomohla například Jessice Atreidové stát se členkou fremenského síče na Arrakis. \n\nGom džabár je prudký jed, který Bene Gesserit používá při zkoušce svých nových členek. Zkouška probíhá tak, že potenciální Sestra vloží svou ruku do zvláštního přístroje, který jí způsobí nesmírnou bolest (ve skutečnosti pouze stimulovanou, takže nedochází k žádnému poškození, o čemž ale zkoušená neví). Zároveň jí její školitelka přiloží ke krční tepně jehlu s gom džabbárem na špičce. Zkoušená Sestra nesmí svou ruku z krychle vyjmout, jinak ji školitelka gom džabbárem usmrtí. Během zkoušky zároveň zkoušenou Sestru pozorně sleduje, aby viděla její chování během krizové situace. \n\nV době Služebnického džihádu (201 p. G. – 108 p. G.), nesmiřitelné války mezi lidmi a myslícími stroji, se u některých žen na planetě Rossaku vyvinula zvláštní telepatická schopnost. Tyto ženy, nazývané čarodějky z Rossaku, tvořily uzavřenou společnost, jejíž nejlepší členky se účastnily sebevražedných útoků za Ligu vznešených, při nichž použily své mentální síly ke zničení mozků kymeků (kyborg s lidským mozkem a mechanickým tělem). Pro čarodějky byla charakteristická naprostá oddanost jejich společnosti, ale také určité pohrdání ostatními lidmi. \n\nPozději ke speciálnímu výcviku mysli čarodějky připojily i shromažďování informací o silných genetických liniích lidstva. Když se na Rossak na konci Služebnického džihádu rozšířil nebezpečný virus, vytvořený myslícími stroji, hrozilo čarodějkám i všem ostatním obyvatelům Rossaku vyhynutí. Na planetu proto přišla lékařka Raquella Berto-Anirulová, vnučka nejvyššího velitele Voriana Atreida, jež se pokoušela na virus najít lék – i přes odpor vůdkyně čarodějek Ticie Cenvy, která věřila, že virus zabije slabé jedince, a přispěje tak k vylepšení genofondu lidstva. Raquella sama onemocněla virem, ale uzdravili ji deformovaní pralesní lidé, kteří v džungli objevili léčivý pramen. Ticie však s nenávistí pozorovala, že se Raquella uzdravila a pokusila se ji otrávit. Jed však měl nečekaný účinek – vyvolal v Raquelle matné zděděné vzpomínky a přetransformoval její metabolismus tak, že byla schopna ve svém těle vyrábět lék na vražedný virus. Když Ticia viděla svůj neúspěch, spáchala sebevraždu. Raquella se poté postavila do čela rossackých čarodějek a rozhodla se je přebudovat na sesterstvo, které se bude zabývat výcvikem těla i ducha a šlechtěním pozoruhodných lidských vlastností. Tak byl položen základ Bene Gesseritu. \n\nPostupně se hlavním cílem Bene Gesseritu stalo vyšlechtění Kwisatze Haderacha – muže s dokonalými zděděnými vzpomínkami a předzvěstnou schopností. Tento projekt trval devadesát generací. Když spěl k závěru, dostala benegesseriťanka Jessica za úkol porodit dceru vévodovi Leto Atreidovi. Tato dcera se pak měla stát ženou Feyda Rauthy Harkonnena, přičemž byla vysoká pravděpodobnost, že jejich syn bude Kwisatzem Haderachem. Jessica se však do Leta zamilovala a navzdory příkazu mu porodila syna Paula. Ten později uvízl na Arrakis, kde v něm vliv melanže vyvolal skryté schopnosti a Paul zjistil, že on je Kwisatz Haderach – projekt tedy dospěl ke svému závěru o jednu generaci dříve. Paul však odmítl s Bene Gesseritem spolupracovat a stal se imperátorem. Jeho syn, Leto II., mutant, který mohl žít tisíce let, veškeré benegesseritské projekty zastavil a ujal se jejich genetických plánů sám. Jeho hlavním cílem bylo vytvořit lidské jedince, které nebude možné sledovat předzvěstnou schopností – což se mu na konci vlády podařilo. Použil k tomu potomky rodu Atreidů a klony Duncana Idaha. Jak Leto uvedl, vážně uvažoval o úplném zničení Bene Gesseritu, protože se mu zdálo, že ohrožuje budoucnost lidstva. \n\nSesterstvo však období Letovy vlády přečkalo a navázalo na jeho genetický program. Vzhledem k tomu, že projekt s Kwisatzem Haderechem se obrátil proti Sesterstvu, novým genetickým plánem bylo naopak zabránit, aby se ještě někdy Kwisatz Haderach narodil. Kromě toho Sesterstvo nadále pokračovalo v šlechtění specifických lidských vlastností – například většina Sester měla atreidské předky, aby je nebylo možné sledovat předzvěstnou schopností. Nadále tak Bene Gesserit zůstával jednou z nejmocnějších organizací v Impériu. \n\nZe vzdáleného vesmíru začaly Impérium napadat tajemné ženy, které se nazývaly Ctěné matre. Později se ukázalo, že pocházejí z odpadlických benegesseriťanek, Rybích mluvčí (fanatických bojovnic Leta II.) a tleilaxanských žen. Jejich schopnosti se v mnohém podobaly těm benegesseritským, avšak postrádaly zděděné vzpomínky a s nimi i vzájemnou pospolitost, naproti tomu byly mnohem nebezpečnější v boji, imunní vůči hlasu a užívaly sexu ke zotročování mužů. Byly také daleko početnější, takže představovaly pro Sesterstvo vážnou hrozbu. Matka představená Darwi Odradová pak došla k jedinému možnému řešení – obě skupiny sloučit. Bene Gesseritu se podařilo zajmout Ctěnou matre Murbellu, jíž poskytl benegesseritský výcvik a Murbella pochopila, že se od sebe mohou vzájemně mnohé naučit. Díky svému dvojímu výcviku přemohla Velkou ctěnou matre a Darwi Odrardová ji před smrtí určila za svou nástupkyni, takže Murbella stanula v čele spojeného Sesterstva.\n\nNěkteré benegesseriťanky však s tímto sloučením nesouhlasily a pod vedením Duncana Idaha a Sheeny prchly do neznámého vesmíru.\n\nCtihodné matky jsou závislé na melanži, která jim dává některé schopnosti. Každá osoba, která ji pravidelně konzumuje, se stane závislou. Přerušení konzumace melanže u závislé osoby ji zabije. Melanž je velmi drahá a žádaná, proto Bene Gesserit nejvice ohrožuje ztráta zásoby koření.\n\n"}
{"id": "523717", "url": "https://cs.wikipedia.org/wiki?curid=523717", "title": "Pont de Bir-Hakeim", "text": "Pont de Bir-Hakeim\n\nPont de Bir-Hakeim (česky \"Most Bir-Hakeim\") je most přes řeku Seinu v Paříži sloužící silniční dopravě a lince 6 pařížského metra. Spojuje 16. obvod na pravém břehu a 15. obvod na levém a protíná severovýchodní cíp ostrova Cygnes. Most nese od roku 1948 jméno oázy v Kyrenaice, kde v roce 1942 francouzský generál Marie Pierre Kœnig čtrnáct dnů vzdoroval přesile Rommelových sil. Most byl 10. července 1986 zanesen mezi historické památky.\n\nPrvní stavba na tomto místě byla kovová lávka pro pěší s názvem \"passerelle de Passy\", která zde byla zřízena u příležitosti světové výstavy v roce 1878. V letech 1903–1905 zde byl postaven současný most pojmenovaný \"pont de Passy\".\n\nMost je ocelový se zděným pilířem na ostrově Cygnes. Má šest oblouků, na každé straně řeky tři, je 237 metrů dlouhý a 24,7 metrů široký. Viadukt je široký 7,30 m a je podpírán ocelovými sloupy.\nMost má více funkcí. Skládá se ze spodního patra, které slouží chodcům a silniční dopravě. Na něm stojí viadukt, po kterém vede linka metra. Pod ním se nachází cyklostezka.\n\nMost je zdoben čtyřmi monumentálními kamennými sochami, které se nacházejí na centrálním oblouku na ostrově Cygnes. Jedná se o alegorie \"La Science\" (\"Věda\") a \"Le Travail\" (\"Práce\") autora Julese Coutana umístěné proti proudu a \"L'Électricité\" (\"Elektřina\") a \"Le Commerce\" (\"Obchod\"), autor Jean-Antoine Injalbert, na straně po proudu. Další socha z roku 1930 představující renesanční Francii se nachází na straně po proudu na úrovni vozovky. Další výzdobu nesou pilíře. Jedná se o kovové sochy námořníků, kteří připevňují na most znak Paříže a kovářů montující na most štít s písmeny RF (Francouzská republika). Tyto sochy se nacházejí v kopiích na obou stranách mostu.\n\nMost se objevil v několika filmech. Např. \"Strach nad městem\" z roku 1975, kde Jean-Paul Belmondo běží po střeše vlaku linky 6, \"Poslední tango v Paříži\" (1972) Bernarda Bertolucciho, \"Malý indián ve městě\" (1994) nebo \"\" (2007) s Nicolasem Cagem či \"Zazie v metru\" (1960). Prozatím posledním filmem je \"Počátek\" s Leonardo DiCapriem, který byl dokončen v roce 2010.\n\nV roce 1990 americká zpěvačka Janet Jackson natočila videoklip ke své písni \"Come Back To Me\", kde se prochází ulicemi Paříže včetně mostu Bir-Hakeim.\n\n"}
{"id": "523718", "url": "https://cs.wikipedia.org/wiki?curid=523718", "title": "Silnice II/133", "text": "Silnice II/133\n\nII/133 je silnice 2. třídy, která spojuje obce v okrese Pelhřimov (Horní Cerekev - Nový Rychnov a Vyskytnou). Její celková délka je 15,197 km. Ve skutečnosti končí na okrese Jihlava zaústěním do silnice II/602 u Vyskytné, ale tento uzlový bod je přiřazen do okresu Pelhřimov.\n\nOkres Pelhřimov - kraj Vysočina\n\"- celková délka 15,197 km - mostů: 1\"\n"}
{"id": "523724", "url": "https://cs.wikipedia.org/wiki?curid=523724", "title": "Silnice II/129", "text": "Silnice II/129\n\nII/129 je silnice 2. třídy, jenž se nachází v okrese Pelhřimov a spojuje města Pacov a Humpolec. Pro Pacov je to též hlavní spojovací komunikace se silnicí I/19, která vede do Tábora. Celková délka silnice II/129 je 38,039 km. V roce 2017 má dojít k opravám silnice v Březině, bude orpaven most.\n\n\"- celková délka 0,608 km\"\nSilnice začíná na křižovatce se silnicí I/19 (Tábor/Pelhřimov) a po 608 metrech přechází hranice okresů Tábor/Pelhřimov.\n\n\"- celková délka 37,431 km\"\n\"- mostů: 9 \"\nNa hranicích Jihočeského Kraje silnice II/129 přichází do okresu Pelhřimov. Prochází obcí Cetoraz a v Pacově zaúsťuje do silnice II/128. Na druhém konci města z ní vyúsťuje a prochází obcemi Březina a Hořepník. Následně zaúsťuje do silnice II/112, ze které v Křelovicích opět vyúsťuje. Před Želiví vede přes tři mosty přes řeku Želivku. Následuje průtah Želiví a Petrovicemi. Před Humpolcem pak přechází po mostě dálnici D1 a v Humpolci zaúsťuje do silnice I/34 (E551).\n"}
{"id": "523727", "url": "https://cs.wikipedia.org/wiki?curid=523727", "title": "Vladimír Grégr", "text": "Vladimír Grégr\n\nVladimír Grégr (3. srpna 1902 Praha – 22. února 1943 Berlín, věznice Plötzensee) byl český architekt meziválečného období, autor mnoha vil na Barrandově, Trilobit-baru a mnoha dalších staveb v jiných lokalitách. Byl také autorem designu železničního vozu Slovenská strela.\n\nVladimír Grégr byl vnukem významného politika Eduarda Grégra. Architekturu vystudoval u Josefa Gočára, jeho další tvorbu výrazně ovlivnil pobyt v USA. Poté pracoval pro firmu Václava M. Havla. Byl příslušníkem avantgardní skupiny Akce za národní obrození. Byl členem Československé národní demokracie (později Národního sjednocení).\n\nZa okupace se zapojil do odboje v řadách Politického ústředí. V lednu 1940 zorganizoval útěk protektorátního ministra a představitele domácího protinacistického odboje Ladislava Karla Feierabenda do zahraničí. Dne 19. března 1940 byl v souvislosti s odbojovou činností zatčen gestapem. Byl dva roky vězněn na Pankráci a v Berlíně. V září 1942 byl v procesu s Ladislavem Rašínem odsouzen k trestu smrti a v únoru 1943 popraven.\n\n\n\n"}
{"id": "523728", "url": "https://cs.wikipedia.org/wiki?curid=523728", "title": "Azumbre", "text": "Azumbre\n\nAzumbre je stará jednotka hmotnosti i objemu. Používána byla v zemích s vlivem španělštiny.\n\nPřevodní vztahy pro hmotnost:\n\nPřevodní vztahy pro objem:\n\n"}
{"id": "523733", "url": "https://cs.wikipedia.org/wiki?curid=523733", "title": "Sandala", "text": "Sandala\n\nSandala ( סַנְדַלָה nebo צַנְדַלָה , صندله, Sandala) je vesnice v Izraeli, v Severním distriktu, v Oblastní radě Gilboa.\n\nLeží na jižním okraji Jizre'elského údolí nadaleko od okraje pohoří Gilboa, v nadmořské výšce 111 metrů. Východně od obce vybíhá masiv Gilboa ve vrchol Har Giborim, ze kterého sem stéká vádí Nachal Gilboa, jež poblíž vesnice zleva přijímá vádí Nachal Chochit. Západně od obce se rozkládá převážně rovinatá krajina Jizre'elského údolí.\n\nVesnice je situována 32 kilometrů jihozápadně od Galilejského jezera, 22 kilometrů západně od řeky Jordánu, cca 10 kilometrů jihovýchodně od města Afula, cca 72 kilometrů severovýchodně od centra Tel Avivu a cca 45 kilometrů jihovýchodně od centra Haify. Sandalu obývají izraelští Arabové, přičemž ale etnické složení osídlení tohoto regionu je převážně židovské. Sandala, spolu se s nedalekou vesnicí Mukejbla, jsou zde jedinými arabskými sídly, navíc vzájemně oddělenými židovskou vesnicí Magen Ša'ul. Sandala ovšem leží jen 1 kilometr severně od Zelené linie, která odděluje Izrael od okupovaného Západního břehu Jordánu s demografickou převahou palestinských Arabů (město Dženín). Od Západního břehu Jordánu byl ale region okolo Sandaly počátkem 21. století oddělen izraelskou bezpečnostní bariérou.\n\nSandala je na dopravní síť napojena pomocí dálnice číslo 60.\n\nSandala byla založena na konci (podle jiných údajů v polovině) 19. století obyvateli nedaleké arabské vesnice Arranah (dnes na Západním břehu Jordánu). Uvádí se jako datum založení i rok 1919 (patrně myšleno oficiální uznání jako samostatná obec).\n\nTato arabská vesnice měla v roce 1922 186 obyvatel.\n\nBěhem války za nezávislost v roce 1948 byla sice vesnice ovládnuta izraelskými silami (Brigáda Golani, ale potom znovu obsazená iráckou invazní armádou a nakonec v rámci dohod o příměří začleněna pod kontrolu Izraele). Na rozdíl od mnoha jiných arabských vesnic nebyla Sandala vysídlena a uchovala si svůj etnický ráz i v rámci státu Izrael.\n\nV obci funguje základní škola. Střední škola je pro všechny arabské obce v této oblastní radě ve vesnici Na'ura. Ekonomika vesnice je zčásti založena na zemědělství, část obyvatel za prací dojíždí.\n\nSandala je obývaná muslimy. Podle údajů z roku 2014 tvořili naprostou většinu obyvatel v Sandale Arabové. Jde o menší sídlo vesnického typu s rostoucí populací. K 31. prosinci 2014 zde žilo 1530 lidí. Během roku 2014 populace stoupla o 1,1 %.\n\n\n"}
{"id": "523734", "url": "https://cs.wikipedia.org/wiki?curid=523734", "title": "Baa", "text": "Baa\n\nBaa je stará jednotka délky používaná v Zanzibaru Její hodnota je přibližně 1,829 m.\n\n"}
{"id": "523741", "url": "https://cs.wikipedia.org/wiki?curid=523741", "title": "Glóbus (rozcestník)", "text": "Glóbus (rozcestník)\n\nGlóbus nebo globus může být:\n\n\n\n\n"}
{"id": "523750", "url": "https://cs.wikipedia.org/wiki?curid=523750", "title": "Mukejbla", "text": "Mukejbla\n\nMukejbla ( מֻקֵיבִּלָה, مقيبلة, Muqeibla, v oficiálním seznamu sídel Muqeible) je vesnice v Izraeli, v Severním distriktu, v Oblastní radě Gilboa.\n\nLeží na jižním okraji zemědělsky intenzivně obdělávaného Jizre'elského údolí nadaleko od okraje pohoří Gilboa, v nadmořské výšce 91 metrů. Západně od vesnice přitéká na území Izraele tok řeky Kišon, zde ještě pouze jen coby nevelký tok.\n\nVesnice je situována 35 kilometrů jihozápadně od Galilejského jezera, 25 kilometrů západně od řeky Jordánu, cca 10 kilometrů jižně od města Afula, cca 70 kilometrů severovýchodně od centra Tel Avivu a cca 45 kilometrů jihovýchodně od centra Haify. Mukejblu obývají izraelští Arabové, přičemž ale etnické složení osídlení tohoto regionu je převážně židovské. Mukejbla, spolu se s nedalekou vesnicí Sandala, jsou zde jedinými arabskými sídly, navíc vzájemně oddělenými židovskou vesnicí Magen Ša'ul. Mukejbla ovšem leží necelý 1 kilometr severně od Zelené linie, která odděluje Izrael od okupovaného Západního břehu Jordánu s demografickou převahou palestinských Arabů (město Dženín). Od Západního břehu Jordánu byl ale region okolo Mukejbly počátkem 21. století oddělen izraelskou bezpečnostní bariérou.\n\nMukejbla je na dopravní síť napojena pomocí dálnice číslo 60.\n\nMukejbla byla založena počátkem 19. století obyvateli nedaleké arabské vesnice Burqin (dnes na Západním břehu Jordánu). Pojmenována podle šejka Mukejbla, který má ve vesnici hrob. V obci se ale dochovaly i zbytky starší studny z dob Talmudu a Mišny. Podle jiných pramenů založena už v 18. století. Jako datum založení se uvádí i rok 1918 (patrně myšleno oficiální uznání jako samostatná obec).\n\nTato arabská vesnice měla v roce 1922 201 obyvatel.\n\nPoblíž vesnice postavili v době mandátní Palestiny za druhé světové války Britové přistávací dráhu pro letadla. Ta byla později využita během války za nezávislost v roce 1948. Během války za nezávislost v roce 1948 byla sice vesnice ovládnuta izraelskými silami. Na rozdíl od mnoha jiných arabských vesnic nebyla ovšem Mukejbla vysídlena a uchovala si svůj etnický ráz i v rámci státu Izrael.\n\nV obci funguje základní škola (druhá byla postavena roku 2004). Střední škola je pro všechny arabské obce v této oblastní radě ve vesnici Na'ura. V obci je mešita i kostel pro křesťanskou část obyvatelstva. Ekonomika vesnice je zčásti založena na zemědělství, část obyvatel za prací dojíždí (zejména stavební průmysl).\n\nPodle údajů z roku 2014 tvořili naprostou většinu obyvatel v Mukejble Arabové. Jde o menší sídlo vesnického typu s rostoucí populací. K 31. prosinci 2014 zde žilo 3581 lidí. Během roku 2014 populace stoupla o 1,9 %.\n\n\n"}
{"id": "523764", "url": "https://cs.wikipedia.org/wiki?curid=523764", "title": "Persenbeug-Gottsdorf", "text": "Persenbeug-Gottsdorf\n\nPersenbeug-Gottsdorf je městys v okrese Melk v Dolním Rakousku. Leží na levém břehu Dunaje v nadmořské výšce 222 m. Žije zde obyvatel.\n\nNázev obce pochází ze slov \"Bösen Beuge\" (\"Divoké ohyby\") a je odvozen od nebezpečných skal a vodních vírů ve Strudengau.\n\n\nAž do roku 1968 byly obce Persenbeug a Gottsdorf spojeny v jedno obecní společenství.\n\nV obecním zastupitelství je 21 křesel. Starostou městyse je Manfred Mitmasser, zástupcem starosty Gerhard Leeb a vedoucím kanceláře je Heinrich Wagner.\n\nNezemědělských pracovišť bylo v roce 2001 96, zemědělských a lesnických pracovišť bylo v roce 1999 21. Počet výdělečně činných osob v místě bydliště bylo podle sčítání lidu v roce 2001 958, tj. 46,78 %.\n\n\n\n"}
{"id": "523771", "url": "https://cs.wikipedia.org/wiki?curid=523771", "title": "Oberon z Amberu", "text": "Oberon z Amberu\n\nOberon z Amberu byl král ve fiktivním světě Amberu. Zrodil se ze spojení Dworkina a Jednorožce. Oberon měl podle Corwinova vyprávění patnáct synů a osm dcer, ovšem šest synů a čtyři dcery zemřeli ještě před událostmi, které Corwin popisuje. Kromě těchto legitimních princů a princezen měl Oberon ještě řadu levobočků. Oberon zemřel při opravě poškozeného Vzoru během Vzoropádové bitvy. Za svého nástupce určil Corwina, ten se však trůnu vzdal, a proto o následnictví rozhodl bájný Jednorožec, který vybral Randoma.\n\nPodle Corwinova vyprávění měl Oberon s první manželkou Cymneou tři syny: Benedikta, Osrika a Finnda. Poté mu jeho tehdejší milenka Faiella porodila syna Erika. Oberon pak prohlásil manželství s Cymneou za neplatné od samého počátku (\"ab initio\") a oženil se s Faiellou. Ovšem k Erikovi se Oberon nikdy oficiálně nepřihlásil, přestože se o něj staral jako o vlastního. Faiella v manželském svazku porodila Corwina (ten se tak podle své interpretace stal prvním dítětem s jasným a nepopiratelným nárokem na trůn), Caineho a Deirdru, při jejímž porodu zemřela. Po její smrti se Oberon velice dlouho neoženil. Nakonec si vzal Clarissu , s níž měl Fionu, Bleyse a Branda, kteří se od ostatních sourozenců odlišují rudou barvou vlasů. Ještě před Brandovým narozením zplodil Oberon v Rebmě nemanželskou dceru Llewellu, kterou po rozvodu s Clarissou formálně uznal za vlastní (na rozdíl od Erika, v jehož případě Oberon podobný krok neučinil). Z dalších manželství se Oberonovi narodili dcera Flora a synové Julián, Gérard a Random. Ve druhé sérii jsou zmiňováni ještě syn Delvin a dcera Sand, dále nemanželské děti Dalt a Coral.\n"}
{"id": "523774", "url": "https://cs.wikipedia.org/wiki?curid=523774", "title": "Chajim", "text": "Chajim\n\nChajim ( ) je rodné hebrejské jméno užívané od středověku, mezi Židy stále populární.\n\nDalší anglické přepisy jsou \"Haim\", \"Hayim\", \"Chayyim\", \"Chaim\". „Chajim“ doslova znamená život. Proto bylo jméno často užíváno vlivem kabaly jako přidané druhé jméno nemocným, aby se uzdravili. Podle gematrie má „chaj“ (\"živý\") hodnotu 18, takže 18 je lidové šťastné číslo.\n\n"}
{"id": "523781", "url": "https://cs.wikipedia.org/wiki?curid=523781", "title": "Ukrajina na Zimních olympijských hrách 2010", "text": "Ukrajina na Zimních olympijských hrách 2010\n\nUkrajinu na Zimních olympijských hrách 2010 reprezentovalo 52 sportovců.\n\n"}
{"id": "523782", "url": "https://cs.wikipedia.org/wiki?curid=523782", "title": "Jan Kopecký", "text": "Jan Kopecký\n\nJméno Jan Kopecký nese několik následujících osobností:\n"}
{"id": "523787", "url": "https://cs.wikipedia.org/wiki?curid=523787", "title": "Penny (Teorie velkého třesku)", "text": "Penny (Teorie velkého třesku)\n\nPenny je fiktivní postava v televizním seriálu \"Teorie velkého třesku\", hraje ji herečka Kaley Cuoco.\n\nPenny je hlavní ženská postava v seriálu. Je sousedkou Leonarda a Sheldona, bydlí na druhém konci chodby. Hodně se liší od zbytku hlavních mužských rolí, vědců a geeků.\n\nPochází z Omahy ve státě Nebraska. Penny je servírka v místní restauraci Cheesecake Factory s plánem stát se herečkou. Je ve znamení Střelce, což znamená, že se narodila mezi 22. listopadem až 21. prosincem.\n\nV kontrastu se zbytkem skupiny (hlavní zdroj vtipů) Penny není tolik intelektuálně nadaná ani se nevyzná v technických věcech. Zato má ale skvělé sociální cítění a ví hodně o pop-kultuře. Je nepořádná a neorganizuje úklid ve svém bytě, ale nevadí jí to. Dále také věří v horoskopy, často se s Sheldonem hádá o jejich přesnosti.\n\nObvykle je velice milá a přívětivá, dokáže se ale hodně naštvat, například když se Sheldon vloupal k ní do bytu, aby tam uklidil, nebo když se s ní pokouší flirtovat Howard Wolowitz. Leonard ji přirovnal k Hulkovi, když se naštve.\n\nNa rozdíl od ostatních postav v seriálu příjmení Penny nebylo nikdy uvedeno. Tvůrce seriálu Bill Prady přiznal, že v budoucnosti se nakonec objeví. Je ale dost možné, že se příjmením jmenuje Johnson – v jednom díle je zmíněno, že v opilosti měla fingovanou svatbu se svým ex-přítelem Zackem Johnsonem, která ale byla, jak se později ukázalo, skutečná.\n\nPoprvé bylo její plné jméno zmíněno, když hrála online hru \"Age of Conan\", kde měla přezdívku \"Královna Penelope\", anglicky \"Queen Penelope\".\n\nExistuje i teorie, podle které její příjmení (alespoň před zmíněnou svatbou) zní Wyatt, jelikož v rozhovoru Penny a Leonardovy matky vyšlo najevo, že její otec se jmenuje Bob. O necelé dvě série později se však její otec objevuje v seriále a Leonard mu říká Wyatt. Protože Penny tehdy v rozhovoru s Leonardovou matkou citovala svou matku, která ho oslovila \"Bobe\", je dost nepravděpodobné, že by Bob bylo příjmení jejího otce, tudíž by to mělo být křestní jméno a příjmení je tedy Wyatt. Penny by se proto měla jmenovat Penny Wyatt (počeštěně Penny Wyattová).\nNa začátku 9. série si Penny vezme Leonarda Hofstadtera, což znamená, že se dále jmenuje Penny (Penelope) Hofstadter.\nV seriálu se o její rodině moc nemluví. Z rozhovorů ze seriálu vyplývá, že má otce, který si přál syna a dával jí to najevo. Naučil Penny střílet z pistole. V epizodě „Komplikovanost vztahů“ přijede otec za svou dcerou na návštěvu a Penny se obává sdělit mu, že se s Leonardem rozešla (její otec si Leonarda dost oblíbil). Penny proto Leonarda přemluví, aby před jejím otcem předstíral, že spolu stále chodí.\n\nV jedné epizodě kupuje Penny dárek svému třináctiletému synovci. Zmínila se též o své sestře, která má problémy s manželem a bratrovi, který má podmínku.\n\nPenny byla zaměstnána jako servírka v pasadenské restauraci Cheesecake Factory. Od osmé řady prodává léky pro farmaceutickou společnost.\n\nTouží se stát profesionální herečkou. Jezdí proto na castingy, ale výraznější úspěch ji míjí. Její nejvýznamnější rolí je účinkování v reklamě na lék proti hemoroidům.\n"}
{"id": "523795", "url": "https://cs.wikipedia.org/wiki?curid=523795", "title": "Jednotný vizuální styl", "text": "Jednotný vizuální styl\n\nJednotný vizuální styl (anglicky Corporate Design) je koncept jednotlivých prvků vizuální prezentace společnosti. Spolu s firemní komunikací, firemní kulturou a produktem je součástí firemní identity (Corporate Identity). Jednotný vizuální styl je obvykle definován grafickým manuálem.\n\nMezi jednotlivé prvky jednotného vizuálního stylu patří:\n\n\nVznik jednotného vizuálního stylu se člení do pěti fází:\n\nNa vzniku jednotného vizuálního stylu se podílí marketingový manažer, grafik a zadavatel.\n\n\n\n"}
{"id": "523796", "url": "https://cs.wikipedia.org/wiki?curid=523796", "title": "Ejtan", "text": "Ejtan\n\nEjtan (: אֵיתָן, doslova „vytrvalý“) je rodné hebrejské jméno biblického původu. Je to také příjmení a slovo nacházející se v různých názvech.\n\nV Bibli se jméno vyskytuje sedmkrát, v ekumenickém překladu jako Étan, anglický přepis biblického jména je Ethan, moderního jména Eitan.\n\n\n\n\n"}
{"id": "523806", "url": "https://cs.wikipedia.org/wiki?curid=523806", "title": "Norman Finkelstein", "text": "Norman Finkelstein\n\nNorman Gary Finkelstein (* 8. prosince 1953) je americký politolog a spisovatel židovského původu. Od 80. let se soustřeďuje na izraelsko-palestinský konflikt, nacistický holokaust, sionismus a zahraniční politiku Izraele. Postupně získal renomé odborníka na tato témata, napsal na ně několik knih, a mimo jiné se pro své kritické postoje vůči Izraeli stal mediálně známým.\n\nNarodil se v USA do židovské rodiny. Žil s rodiči a svými dvěma bratry v jedné ze skromnějších čtvrtí New York City. Jeho rodiče přežili věznění ve varšavském židovském ghettu a koncentračních táborech Auschwitz-Birkenau a Majdanek. Svého otce popisuje jako zamlklého, nikdy nemluvícího o věcech v životě ani problémech, které ho trápily. Naopak, jeho výřečná, extrovertní a energická matka, po které zdědil mnoho vlastností, na něj měla největší vliv.\n\nVystudoval politické vědy na Princeton University a v roce 1988 získal doktorát za práci o teorii a dějinách sionismu. V posledním ročníku se setkal s Noamem Chomskym, který mu (podle jeho slov) ukázal, jak své poznatky a danou látku nejlépe písemně sdělit a jak „spojit vášeň a oddanost“; po absolvování univerzity se stali přáteli. Svým okolím byl po dobu studií charakterizován jako velice „politický“ – vášnivě debatoval o aktuálních tématech jako např. atentát na JFK či válka ve Vietnamu.\n\nPrvní libanonská válka v roce 1982 v něm zažehla zájem o izraelsko-palestinský konflikt, kterému se od té doby nepřestal věnovat a přesto, že proti židovskému státu už tehdy nezřídka vystupoval kriticky, byl ve své práci podporován svými rodiči až do jejich smrti v roce 1995. Podle vlastních slov má pro toto téma zaujetí dané z titulu jeho židovského původu.\n\nV akademické sféře způsobil rozruch svou disertační prací, ve které zkoumal a napadl mnohá tvrzení v do té doby vychvalované knize Joan Petersové \"From Time Immemorial\" (\"Odnepaměti\"), která měla být přijata jako studijní materiál v USA a Izraeli.\n\nKolem roku 1988, během první intifády začal navštěvovat různá místa palestinských území; během tohoto období se sžil a spřátelil s několika palestinskými rodinami, s kterými udržuje dodnes kontakt. Toto období svého života a jeho zkušenosti přenesl na papír v podobě jeho knihy \"The Rise & Fall of Palestine: Personal Account of Intifada Years\" (\"Vzestup a pád Palestiny: Osobní svědectví let (první) intifády\"). Jeho návštěvy Palestiny a udržování vztahů s tamními přáteli zhatil zákaz na území Izraele, vydaný v roce 2008.\n\nV roce 1992 nastoupil coby profesor na Hunter College v New Yorku, kde učil 9 let. V roce 2001 univerzita ohlásila „zeštíhlování nákladů“ a nabídla Finkelsteinovi velmi omezený seznam hodin, což Finkelstein nepřijal a přestěhoval se do Chicaga, kde jej přijali jako profesora politologie na tamní DePaulově univerzitě. V roce 2003 Finkelstein ostře napadl knihu vlivného židovského spisovatele, komentátora a právníka Alana Dershowitze, \"The Case For Izrael\" (\"Spor o Izrael\") – událost se přetavila v kauzu, trvající několik let a na začátku roku 2007 začala být překážkou pro děkana DePaulovy univerzity. V červnu téhož roku, po jednání s děkanem, byl Finkelstein „odejit“ z univerzity.\n\nNadále píše, vyjednává o možnosti přednášet s univerzitami, publikuje články a knihy, podniká přednášky na „svá“ témata na akademické půdě, stejně jako tiskové konference při příležitosti zahájení prodeje svých knih resp. jejich cizojazyčných překladů. Při návštěvě svých palestinských přátel v květnu 2008 byl po přistání v Tel Avivu zadržen izraelskými bezpečnostními složkami; izraelská vláda mu následně uložila zákaz vstupu na území Izraele po dobu 10 let – zdůvodnila to „bezpečnostními zájmy“.\n\nV únoru 2010 byl pozván do Prahy k semináři na půdě Akademie věd ČR, ta jej však na poslední chvíli zrušila s odůvodněním, že je apolitickou institucí, a tudíž o loňském konfliktu v Gaze nemůže referovat Finkelstein sám.\n\nFinkelstein je obecně charakterizován jako kontroverzní osobnost – někteří akademici jeho úsilí a práce chválí, jiní je znevažují. Izraelem, který z něj učinil nežádoucí osobu na jeho území, je označován („onálepkován“) jako tzv. Sebenenávidějící Žid.\n\nKladný vztah k němu a k jeho práci má např. Noam Chomsky nebo třeba Avi Shlaim, profesor mezinárodních vztahů na Oxfordu, který vyzdvihuje jeho disertační práci. Raul Hilberg s ním souhlasí se správností argumentů v jeho knize o holocaustovém průmyslu, a dodává, že v ní užíval ještě poměrně mírného tónu. Naopak, velmi silnou kritiku Finkelsteina můžeme slyšet od řady jeho někdejších diskusních oponentů nebo autorů knih a prací, které Finkelstein kritizoval. Tato kritika je z velké části mířena proti Finkelsteinovi samotnému – jeho „židovské sebenenávisti“, dokonce antisemitismu, údajné krizi identity apod.\n\nNorman Finkelstein je autorem řady knih. Nejznámější z nich je pravděpodobně \"The Holocaust Industry: Reflections on the Exploitation of Jewish Suffering\" (2000, 2003). Kniha se v stala bestsellerem v Evropě, Blízkém východě a Severní a Jižní Americe a byla přeložena nejméně do 16 jazyků. V češtině vyšla pod názvem \"Průmysl holocaustu - Úvahy o zneužívání židovského utrpení\", vydalo ji nakladatelství \"Dokořán\" v roce 2006.\n\n\n\n"}
{"id": "523810", "url": "https://cs.wikipedia.org/wiki?curid=523810", "title": "IAI Ejtan", "text": "IAI Ejtan\n\nIAI Ejtan (: איתן, doslova „vytrvalý“), známý též jako Heron TP, je izraelský průzkumný bezpilotní letoun (UAV) vyráběný divizí Malat společnosti Israel Aerospace Industries (IAI). Základní konfigurace vychází z bezpilotního letounu IAI Heron, jedná se však o podstatně větší stroj. Jedná se o největší bezpilotní letoun ve výzbroji Izraelských obranných sil, co do délky a hmotnosti jej však v kategorii největší bezpilotních letounů světa překoná RQ-4 Global Hawk.\n\nMimo průzkumné činnosti je letoun schopný i shazovat bomby. Poprvé byl vyzkoušen během operace Lité olovo v lednu 2008.\n\n\n\n"}
{"id": "523822", "url": "https://cs.wikipedia.org/wiki?curid=523822", "title": "Kontryhel měkký", "text": "Kontryhel měkký\n\nKontryhel měkký (\"Alchemilla mollis\") je druh rostlin patřící do čeledi růžovité (\"Rosaceae\"). Rostlina tvoří dřevnatý oddenek, z něhož na jaře obráží. Byliny vysoké 30 až 70 cm. Listy okrouhlé, 15 – 17 cm velké, po obou stranách měkce chlupaté. Listy jsou dlanitolaločné, okraj čepele ostře zoubkatý. Listy vyrůstají v přízemní růžici. Kvete v červnu až červenci. Zelanavě žluté květenství tvoří hrozen vrcholíků složených z drobných vijanů. Listy jsou typické schopností gutace - vylučuje přebytečnou vodu pletiv na okraji čepele listu. Semeno je nažka.\n\nOd jižní a střední Evropy po Kavkaz a Írán\n\nKontryhel měkký lze použít v ČR jako okrasnou rostlinu. Jsou vhodné do skupin, jako podrost, jako zelený mulč. Dobře vypadá v kombinaci se zvonkem \"Campanula portenschlagiana\" a kakostem \"Geranium\" 'Philippe Vapelle'.\n\nPři pěstování v mírném pásmu (ČR) rostou na slunci i v polostínu. Vhodná je propustná, humózní až hlinitá půda přiměřeně zásobená vodou (spíše méně) a živinami. Snáší exhalace. Krátkodobě snese sucho. Obvykle netrpí škůdci.\n\nRozmnožuje se snadno výsevem semen, nebo na jaře a na podzim dělením oddenků.\n\nMůže zaplevelovat.\n\n"}
{"id": "523833", "url": "https://cs.wikipedia.org/wiki?curid=523833", "title": "Rostlina krátkodenní", "text": "Rostlina krátkodenní\n\nRostlina krátkodenní je rostlina, u které je kvetení urychlováno fotoperiodou kratší než hraniční délka dne. Opakem je rostlina dlouhodenní, u které je kvetení urychlováno fotoperiodou delší než hraniční délka dne. Hraniční (nebo kritická) délka dne je obvykle od 10 do 14 hodin. \n\nJsou to rostliny, které lze umělým zkrácením nebo prodloužením doby jejich pobytu na světle přimět k předčasnému nástupu do kvetení nebo jejich nástup do kvetení oddálit.\n\nPřestože se hovoří o rostlinách jako o dlouhodenních nebo krátkodenních, není ve skutečnosti důležitá délka dne, (světla) ale naopak délka noci (tmy). Docela dobře lze hovořit o rostlinách krátkonočních a dlouhonočních. Pokusy bylo prokázáno:\n\nFotoperioda je počet hodin světla ve dvacetičtyřhodinových cyklech. Hraniční je tehdy, když při jejím překročení dochází k fotoperiodické reakci, tj. když dojde k urychlení nebo oddálení kvetení. Její délka je individuální a charakteristická pro typ reakce i druh organismu. Fotoperiodismus je přírodní fenomén, který reguluje životní pochody u rostlin i živočichů. U rostlin určuje např. dobu kvetení a období klidu, u živočichů čas rozmnožování i zimního spánku. O nástupu určitého období ale spolurozhoduje mj. i teplota, vlhkost atd.\n\nDélka hraniční periody závisí také na zeměpisné poloze růstu jednotlivé rostliny, u druhů s výskytem na velkých plochách existují místní typy s různou hraniční fotoperiodou. V nižších zeměpisných šířkách jsou výkyvy v délce dne menší, proto regulace délkou dne musí být preciznější. Naproti tomu ve vysokých zeměpisných šířkách je vegetační doba sama o sobě omezena dlouho trvajícími mrazy a rostliny musí využít ke svému růstu a rozmnožování krátké období léta bez ohledu na délku dne. Fotoperiodismus se uplatňuje hlavně u rostlin mírného pásma a subtropů.\n\nPožadavky na dobu osvětlení rostlin se mění také v závislosti na teplotě, stáří rostlin, intenzitě osvětlení a dalších faktorech. Ve zkratce můžeme požadavky jednotlivých rostlin rozdělit na:\n\nNěkteré fotoperiodicky citlivé rostliny je možno za situace, kdy není naplněná požadovaná doba osvětlení, udržovat v růstovém stavu téměř neomezeně dlouho a rostlina nevykvete. Tehdy označujeme fotoperiodický požadavek rostlin za kvalitativní nebo také absolutní. Těchto rostlin se především využívá k získání poznatků o regulaci kvetení, protože k nastartování stačí mnohdy jen jeden fotoperiodický cyklus (např. huseníček rolní).\n\nV jiných případech nemusí být fotoperioda pro kvetení zcela limitující, ale nenaplnění požadované doby osvětlení pouze kvetení rostlin oddálí. Takový požadavek nazýváme kvantitativní nebo také fakultativní, ten u většiny rostlin převládá.\n\nSvětelný signál přijímá fytochromový systém v listech, je předán časovacímu mechanismu a přeměněn v biochemický signál. Vzniká květní hormon (florigen-FT) spouštějící kvetení, který byl objeven teprve nedávno. Ten je přenesen z listů do apikálního meristému, kde nastartuje proces směřující ke kvetení. Před nasazením květů se přemění vegetativní vrcholový meristém, který dosud neomezeně rostl a produkoval listy, v květní meristém. V něm odlišným typem buněčného dělení vzniknou základy pro květy – květní primordia, ze kterých se postupně vyvinou květy se všemi svými orgány.\n\nUdržení rostliny ve stavu generativním, tj. ve kvetení, vyžaduje neustálý přísun biochemického signálu z listů. Pro jednotlivé rostliny je charakteristická nejen potřebná délka světelného dne, ale i po sobě následující počet takovýchto dnů. Způsob, jakým rostlina vyhodnotí dobu po kterou byla osvětlována, tj. jakým způsobem časovací mechanismus měří tento čas, není dosud znám.\n\nZrychlují nástup do reprodukční fáze při zkracování délky dne až do určité meze dané nutnosti získat energii při fotosyntéze. Jsou to např. bavlník, chryzantéma, konopí, kukuřice, rýže, řepeň, sója, ovijnice nachová, merlík červený. Posledním dvěma stačí jediný krátký den k tvorbě květních poupat, jsou-li rostliny urychlovány ještě ve stádiu děložních lístků. Patrně se tak děje ještě před vstupem do juvenilní fáze. \n\nU těch se zrychluje nástup do reprodukční fáze tím více, čím je den delší. Jsou to např. blín, huseník, ječmen, oves, pšenice, ředkvička, salát, špenát, tabák, žito, merlík zední, jílek mámivý, hořčice setá. Posledním dvěma stačí jediný dlouhý den (při splnění dalších podmínek) k nástupu kvetení.\n\nPřechod do reprodukční fáze probíhá bez ohledu na délku dne. Bývají to rostliny z extrémních podmínek nebo rostliny s výraznější juvenilitou, nebo i zcela obyčejné jako např. fazol, hrachor, rajče, slunečnice.\n\nNaše brambory jsou z hlediska kvetení rostlinou dlouhodenní, ale z hlediska tvorby hlíz krátkodenní, myšleny jsou brambory původní, nešlechtěné na ranost.\n\nAsi 80 % české květeny je na fotoperiodicitu citlivá, v převažující míře to jsou rostliny dlouhodenní. Naopak u velké většiny dřevin se fotoperiodicita neuplatňuje. Období juvenility, tj.období do prvních květů bývá u dřevin většinou dlouhé, i několik desítek let, takže toto období lze jen stěží měnit a měřit. U mnoha dřevin byly květní pupeny založeny již v předešlém roce, např. u jabloně, broskvoně atd. Necitlivost k fotoperiodicitě je příčinou toho, že stromy vykvetou během teplého prosince, jejich kvetení je podmíněno mj. teplotou a vláhou, nikoliv však délkou dne.\n\nZnalostí o fotoperiodicitě jednotlivých rostlin umožňují jednak přinutit okrasné květiny ke kvetení v neobvyklých ročních obdobích, ale budou potřebné i s ohledem na případné klimatické změny. Ve střední a severní Evropě se dnes pěstují dlouhodenní odrůdy ozimé pšenice, naší nejdůležitější obilniny, kvetoucí pozdě na jaře, kdy už je dostatečně teplo pro optimální vývoj květů a semen. Ve Středomoří ovšem přichází jaro častěji a po něm následuje brzy horké suché léto. Pro jižní Evropu jsou proto vhodnější odrůdy, které vykvetou dříve a stihnou dozrát před začátkem letního sucha (nejsou tak dlouhodenní jako naše). Za předpokladu, že české podnebí se následkem globálního oteplení postupně přiblíží teplotně i srážkově středomořskému, bude zapotřebí buď přejít na jihoevropské odrůdy, nebo u našich dlouhodennost klasickým šlechtěním zkrátit.\n\n"}
{"id": "523836", "url": "https://cs.wikipedia.org/wiki?curid=523836", "title": "Šamší-Adad IV.", "text": "Šamší-Adad IV.\n\nŠamší-Adad IV. (dosl. \"Mé slunce - Adad\") byl král Asýrie v letech 1054–1050 př. n. l. Byl to nejmladší syn krále Tigletpilesara I. a bratr předchozích králů Ašaréd-apil-Ekura a Aššur-bél-kaly.\n\nJako uzurpátor se dostal na trůn odstraněním svého synovce Eríba-Adada II. Nezachovaly se o něm žádné záznamy, pouze zmínka o obnovení zničeného chrámu. Po jeho smrti na asyrský trůn usedl jeho syn Aššurnasirpal I.\n\n"}
{"id": "523848", "url": "https://cs.wikipedia.org/wiki?curid=523848", "title": "Železniční trať Petrovice u Karviné – Karviná", "text": "Železniční trať Petrovice u Karviné – Karviná\n\nŽelezniční trať Petrovice u Karviné – Karviná město je jednokolejná normálněrozchodná železniční trať používaná pravidelně pouze pro nákladní dopravu. Jedná se o pozůstatek trati Petrovice u Bohumína (dnes Petrovice u Karviné) – Karvinná hlavní nádraží (dnes Karviná-Doly), která od roku 1898 spojovala Severní dráhu císaře Ferdinanda a Košicko-bohumínskou dráhu. Trať v úseku Karviná město – Karviná hlavní nádraží (nynější Karviná-Doly) byla zrušena po roce 1959 v rámci výstavby přeložky trati Bohumín - Louky nad Olší s novou stanicí Karviná hlavní nádraží, jejíž trasa se s lokálkou z Petrovic křížila. Na zachovaném úseku Petrovice u Karviné – Karviná město byla pravidelná osobní doprava zastavena 26. května 1962.\n\nZbývající trasa je pak zcela zrušena a snesena. Na mnoha místech v Karviné lze nalézt hektometrovníky, náspy, v lázeňském parku je zachovaný most přes Mlýnku.\n\nDráhu postavila společnost Severní dráha císaře Ferdinanda jednak pro rozvíjející se fryštátský průmysl a jednak pro dopravu lázeňských hostů. Byla 11,4 km dlouhá a nacházely se na ní čtyři zastávky a jedna mezilehlá železniční stanice. Provoz na trati zajišťovala nejprve parní lokomotiva řady 310, poté motorový vůz řady 130 vyrobený ve vagónce Kopřivnice. V Darkově vedla trať po dlouhém ocelovém mostě přes řeku Olši.\n\nPodle jízdního řádu 1918/1919 byla trať 259a a nacházela se na ní stanice Fryštát (dnes Karviná město) a zastávky Roj (později Ráj) a Darkov Lázně (později Karviná-Darkov lázně). V roce 1951 přibyly zastávka Karviná-Stalingrad a V Lipinách.\n\nV roce 1944 německé úřady sloučily okresní město Fryštát s okolními obcemi v jedno město s názvem Karwin-Freistadt. Po druhé světové válce bylo toto sloučení obnoveno, ale již pod názvem Karviná. V květnu 1945 při osvobozování města Rudou armádou byla tato místní dráha dějištěm bitev. Německá armáda v blízkosti městské části Vagónka trhala koleje pomocí speciálního vlaku taženého parní lokomotivou.\n\nNa zrušené části trati se do současnosti zachovala se řada objektů, které bývalou místní dráhu připomínají. Ze zastávky Karviná-Darkov lázně v na ulici Lázeňská je dnes rodinný domek, zastávka Ráj na ulici Fryštátská je prodejnou květin, z části tratě v Lázeňském parku, včetně bývalého železničního mostu přes říčku Mlýnku, je chodník. Po celé trati, ať už zrušené či stávající části, jsou dochovány samostatně stojící hektometrovníky. Asi nejviditelnějším je hektometrovník s údajem 66. Nachází se v těsné blízkosti bývalého železničního mostu přes Mlýnku v Lázeňském parku a udává vzdálenost od stanice Petrovice u Karviné – 6,6 km. Stanice Fryštát (dnes Karviná město) včetně historické továrničky (Blumenthalova šroubárna), která je na nádraží napojena vlečkovou kolejí, je v zachovalém stavu. V roce 2013 byl podán podnět k zapsání výpravní budovy na seznam kulturních památek, avšak Magistrátem města Karviné zavrhnutý. Rovněž se zvažovalo v budově zřídit malé muzeum této významné místní dráhy.\n\nV současné době je nádraží Karviná město koncové, trať bývalé karvinské místní dráhy končí asi 200 m za stanicí. Nádraží je spojeno zachovalou částí tratě do stanice Petrovice u Karviné. Denně zde projíždí několik párů manipulačních vlaků. Několikrát se vedla diskuze o opětovném zavedení osobní dopravy na trati, jako prodloužené tratě č. 326 Dětmarovice – Petrovice – Karviná město, což by výrazně oživilo frekvenci cestujících, a také jako výhodnější varianta cestování do Karviné ve směru od Prahy/Brna/Ostravy s přestupem v Dětmarovicích. Stanice je totiž situovaná v centru města, nedaleko památkové zóny a zámku Fryštát a v dosahu pro cca 30 tisíc obyvatel do 10 minut pěší chůze od nádraží. Jeden den v roce, v den konání městského svátku (červen) se na trati konají jízdy parního vlaku.\n\n"}
{"id": "523853", "url": "https://cs.wikipedia.org/wiki?curid=523853", "title": "Elektroinstalační lišta", "text": "Elektroinstalační lišta\n\nElektroinstalační lišta je plastové korýtko tvaru \"U\" s naklapávacím víkem, určené pro ukládání elektrických kabelů.\n\nJde o kontinuálně vytlačovaný profil z houževnatého plastu, nejčastěji z PVC. Korýtko a víko spojují pružné prolisy (zámky), tvarované tak, aby udržely víko i po naplnění korýtka kabely. Na spodní straně korýtka jsou výrobcem předlisovány v pravidelných odstupech upevňovací otvory. Přes tyto otvory se lišty upevňují vruty do hmoždinek ve svislém povrchu stěn. Víko se po vložení kabelů naklapne na základní lištu. Připevnění i sejmutí víka je díky pružnosti plastu možné bez nástrojů a opakovaně. Lišta se dodává vždy s víkem, jako komplet. Běžně dodávaná délka jsou dva metry, méně často tři metry. Obvyklá barva je mléčně bílá (slonová kost). Dobře dostupné jsou i lišty hnědé barvy. Někteří výrobci nabízejí lišty s potištěným víkem, napodobujícím dřevěnou dýhu.\n\nElektroinstalační lišty jsou určeny k ukládání kabelů na povrchu zdí, stěn, příček mezi místnostmi. Přednostně tam, kde není technicky možné nebo vhodné ukládat kabely do omítky a pod omítku. Jde o méně důležité prostory domů, jako jsou sklepy, garáže, dále různé dílny a skladovací prostory. Lišty se dobře využijí i v technických prostorách se stěnami z litého betonu, kde instalace do zdi není vůbec možná. Nejnápadnějším využitím lišt jsou dočasné úpravy elektroinstalace, dodatečně doplněné zásuvky nebo přesunuté vypínače. Lišty se využijí v situacích, kdy se vyžaduje rychlost úprav a minimální poškození okolí, i za cenu méně estetického vzhledu.\n\nBěžné vnější rozměry elektroinstalačních lišt se pohybují od 10 x 5 mm do 70 x 40 mm podle výrobce. Lišty větších rozměrů mohou být doplněny vnitřní dělící přepážkou. K jednotlivým rozměrům lišt se dodávají doplňkové prvky jako jsou zakončovací kryty, odbočné kryty nebo krytky rohů. Standardní provedení lišt je určeno k přišroubování, menší rozměry mohou být už od výrobce opatřeny oboustrannou lepící páskou pro upevnění na hladké rovné povrchy.\n\nElektroinstalační lišty a jim příbuzné prvky jsou konstruovány a vyrobeny tak, aby nerušily ani na pohledově exponovaných plochách. Nelze do nich ale ukládat kabely skutečně velkých průřezů nebo velké počty kabelů. Pro tyto účely se používají drátěné kabelové rošty nebo plechové kabelové žlaby. Jsou vyrobeny ze žárově pozinkované nebo nerezavějící oceli. Ke stěnám a stropům jsou uchyceny pomocí závěsů, konzolí nebo výložníků. Umísťují se v provozních, běžnému uživateli budovy nepřístupných prostorách, případně jsou skryté ve zdvojených stropech.\n\n\n"}
{"id": "523855", "url": "https://cs.wikipedia.org/wiki?curid=523855", "title": "Allenovo pravidlo", "text": "Allenovo pravidlo\n\nAllenovo pravidlo je pravidlo z oblasti evoluční biologie formulované Joelem Asaphem Allenem v roce 1877. Říká, že teplokrevní živočichové z chladných oblastí mají kratší končetiny (a výstupky obecně) než podobní živočichové z teplých oblastí.\n\nTeoretické zdůvodnění Allenova pravidla je takové, že teplokrevní živočichové se stejným objemem mohou mít různý povrch, což ovlivňuje jejich schopnost termoregulace. V chladném prostředí je větší povrch, pomocí kterého uniká více tepla, nevýhodou. Proto je pro živočichy v chladných oblastech nejlepší mít co nejmenší poměr povrchu k objemu. V teplém prostředí je naopak prioritou zbavovat se přebytečného tepla, aby se živočich nepřehřál. Proto je pro něj lepší mít velký poměr povrchu k objemu.\n\nPříklady jsou známy jak z říše zvířat (například lední medvěd), tak v rámci lidských etnik. Například Tutsiové mají protáhlejší tělo (včetně končetin) než Eskymáci.\n\nJe nutno mít na paměti, že poměr povrchu k objemu je pouze jedním z mnoha faktorů určujících schopnost zbavovat se tepla. Termoregulaci ovlivňuje také schopnost pocení, barva kůže, chování a jiné. \n\n"}
{"id": "523861", "url": "https://cs.wikipedia.org/wiki?curid=523861", "title": "UBC Winter Sports Centre", "text": "UBC Winter Sports Centre\n\nUBC Winter Sports Centre nebo také UBC Thunderbird Arena je sportovní hala, kde hraje lední hokej\ntým UBC Thunderbird, univerzitní tým Univerzity Britské Kolumbie.\n\nHala se nachází na místě bývalého sportovního komplexu a zahrnuje tři ledové plochy.\n\nV r. 2010 se zde v rámci ZOH ve Vencouveru konaly hokejové zápasy žen a mužů. Při Zimních paralympijských hrách v roce 2010 se zde konal turnaj ve sledge hokeji.\n"}
{"id": "523870", "url": "https://cs.wikipedia.org/wiki?curid=523870", "title": "Charlie Patton", "text": "Charlie Patton\n\nCharlie Patton (1891? – 28. dubna 1934) byl americký bluesový kytarista a zpěvák.\n\nPatří k nejstarším představitelům takzvaného delta Blues a byl zřejmě i z části jeho tvůrcem. Navazoval na starší černošskou lidovou hudbu a vytvořil vlastní charakteristický styl, který se dá považovat za základní impuls k pozdějšímu vývoji bluesové hudby. Společně s kytaristou a zpěvákem Blind Lemonem Jeffersonem (který je považován za otce tzv. Texas Blues) patří k nejstarším bluesovým hudebníkům, kteří zanechali záznam na gramofonových deskách. Ovlivnil také spoustu hudebníků, kteří přišli po něm, včetně takových veličin jako byli Robert Johnson, Howlin Wolf nebo Muddy Waters.\n\nDatum jeho narození nebylo nikdy přesně zjištěno, ale většina pramenů uvádí dobu mezi léty 1887-1891. Vyrůstal jako jedno z dvanácti dětí Billa a Annie Pattonových, kteří měli farmu na jihu státu Mississippi. Jeho otec však na sklonku devatenáctého století získal práci v severní části delty, na farmě Willa Dockeryho. Charlie Patton patří k nejstarším představitelům hudebního stylu jež se nazývá Delta Blues (neboli blues pocházející s regionu mississippské delty). Kdy přesně a za jakých okolností se tento žánr zrodil, dnes už jen těžko zjistíme. Víme ale téměř jistě že místem vzniku této hudby byla právě Dockerryho farma do které se Pattonova rodina přistěhovala. Je třeba zdůraznit že Delta Blues mělo v pozdějších letech rozhodující vliv na Rhythm and blues a Rock, je to tedy lidová nebo pololidová hudba jež posléze ovlivnila celosvětovou populární hudbu. O Pattonových muzikantských začátcích toho víme pramálo. Učil se hrát od kytaristy Henryho Sloana o němž se neví více než to, že patřil ke starší více méně anonymní generaci černošských hudebníků, jejichž jednoduchá hudba nesla již většinu znaků pozdějšího blues. Byla však zřejmě harmonicky a textově jednodušší. Mladý Charlie Patton byl prý Henrymu Sloanovi neustále v patách a naučil se od něj hrát na kytaru. Pattonův otec neschvaloval zájem svého syna o hudbu a jednou prý Charliemu uštědřil výprask. Později se však nechal obměkčit a dokonce synovi pořídil kytaru. U Charlieho se brzy projevil značný hudební talent. Stal se jedním z nejznámějších kytaristů v okolí a byl vítaným hostem na sobotních tancovačkách a hudebních zábavách všeho druhu. Patton byl zřejmě neuvěřitelný bavič, při svých vystoupeních prý vyhazoval kytaru do vzduchu a zase ji chytal, bušil do ní, případně hrál s kytarou za krkem. Jeho široký repertoár obsahoval lidové balady, starší pracovní písně, ragtimy a také blues, to se už stalo jakousi černošskou specialitou. Rozuměli jí pouze černoši a obsahovala spoustu podobenství a narážek, kterým běloši nemohli rozumět. Charlie Patton se sám brzy stal vzorem pro další bluesmany. Byli to například: kytarista Willie Brown, který s Pattonem často hrával na druhou kytaru a účastnil se i jeho nahrávacích frekvencí, Tommy Johnson, který přišel do delty jako dospívající mladík a brzy se naučil hrát blues Pattonovým stylem, Son House mimořádný bluesový kytarista a zpěvák, jenž hrával s Pattonem a Brownem na hudebních zábavách a který se jako jediný nakonec dožil folkového revivalu a v šedesátých letech se vrátil k vystupování a podal řadu svědectví o Pattonově životní pouti. Celý rodokmen pak uzavírá Robert Johnson jenž do sebe vstřebal všechny výše uvedené veličiny a představoval v podstatě prvního moderního bluesmana.\n\nJako většina deltských potulných muzikantů žil dosti divokým životem, k němuž patřilo nadměrné požívaní alkoholu a střídání žen. Cestoval po celé deltě, hrál na mnoha místech a zřejmě žil s mnoha ženami zároveň.S žádnou dlouho nezůstal a všechny postupně opouštěl. Nikde se dlouho nezdržel. Často beze slova sbalil kytaru a prostě odešel. Přesto je zřejmé, že Patton byl silně věřící člověk, že se od mládí věnoval bibli a touží být kazatelem. Opravdu několikrát se v jeho životě stalo, že zavrhl blues, alkohol a ženy a vydal se na cestu víry. Mnohokrát úspěšně kázal slovo boží, ale brzy se zase vracel k divokému bluesovému životu. Zřejmě v něm neustále probíhal vnitřní boj. Věděl že nežije spořádaný život, ale neřesti si odepřít nedokázal a tak dál hrál svoje blues, pil a chodil za holkama. Mimochodem tento vnitřní rozpor byl v té době mezi bluesmany naprosto běžný. Kupříkladu Son House prožíval stejné příklony k víře a návraty do bluesového ovčince a svoje pocity nakonec vyjádřil ve skladbě Preachin' the Blues.\n\nJeho tvorbu známe z nahrávek, které pořídil v letech 1929-1934. Není jisté do jaké míry se na nahraných skladbách podílel autorsky. Pravděpodobně se jedná o popěvky,v tehdejších letech rozšířené v mississippské deltě. Přizpůsobil je své interpretaci, rytmickému cítění a do textů začleňoval to, co sám zažil. V jeho písních nacházíme postavy, které Patton osobně znal-Tom Ruchen Blues, události, o kterých se doslechl nebo které se ho přímo týkaly- High Water. Dá se říct, že jeho skladby jsou na půl autorské a na půl lidové. Na živých vystoupeních byl zřejmě schopným improvizátorem. Spojoval písně dohromady, improvizoval texty a vkládal do písní to, co se v daném okamžiku hodilo k pobavení obecenstva. Ve studiu ale dokázal usměrnit a sjednotit svůj repertoár a tak nahrál plno silných textových kompozic, které v sobě nesou klasické znaky bluesových textů-stísňující samota a pocit ztráty, Pea Vine BluesMoon Going Down a blížící se konec Poor MeZa pozornost stojí i jeho vlastní hudební doprovod. Hrál na kytaru v nejrůznějších laděních a používal bottleneck. Jeho kytarové doprovody jsou rytmicky velmi složité a členité. Dnes známe klasickou dvanáctku, tedy dvanáctitaktové blues. Jeho blues většinou mají strukturu třináct a půl taktu. Podle mnoha badatelů to není náhoda ani jeho nedbalost. Podle všeho navazoval na staré rytmické postupy černošského bubnování, jehož tradice sahá až do Afriky. Třináct a půl taktu byla obvyklá struktura písňových slok doprovázená bubnováním. Tato stará hudba se hrála v kraji, ve kterém se on sám narodil a byla zde zaznamenána hudebními vědci ještě v první polovině dvacátého století. Jeho hudba je tedy přímým pojítkem mezi současným blues a starobylým afro-americkým bubnováním. Zvláštní je i jeho zpěv. I ten v sobě nese něco z africké tradice. Zatímco bluesmani s Texasu měli vokální přednes bližší country a swingu, jeho delta blues pracuje s hlasem jako s hudebním nástrojem. Mručí, chraptí, naříká a mění hlas. Často tak vzniká dojem že píseň ve skutečnosti zpívají dva lidé. Jeho desky se na konci dvacátých a ve třicátých letech velice dobře prodávali. Nejúspěšnější byla asi nahrávka \"Pony Blues\". Bez nadsázky je možno konstatovat, že se stal jednou z prvních hvězd amerického gramofonového průmyslu.\n\nKe konci života žil se ženou jménem Bertha Lee. I když stále žil přelétavým životem, vydrželi spolu v dobrém i ve zlém(často se stávalo že se poprali a byli zavřeni za výtržnost) až do své smrti. Když v roce 1934 polevila hospodářská krize vzpomněl si W.R.Calaway s American Record Company na jeho někdejší komerční úspěch a přizval ho k nahrávání do New Yorku. Patton byl v té době už těžce nemocen, přesto spolu s Berthou Lee nazpívali působivou kolekci bluesových a náboženských písní. Skladby pro tuto nahrávku vybral zřejmě Charlie Patton sám, protože většina z nich pojednává o blížícím se konci. Ve skladbě \"Poor Me\" zpívá o tom jak se dívá na svou Berthu Lee z onoho světa, v tradičním spirituálu \"Oh Death\" opakuje \"bože vím že můj čas se krátí\" v 34 Blues prosí \"bože nech mě spatřit nový rok…\"Krátce po tomto nahrávání, 28. dubna 1934 zemřel na srdeční chorobu. Zájem o jeho osobu se projevil až v době folkového revivalu, kdy se bluesoví badatelé začali pídit po jeho nahrávkách. Poslech jeho desek může být pro necvičené ucho tvrdým oříškem. Jednak pro často naprosto katastrofální kvalitu zvuku a také díky výše zmíněným výstřednostem interpreta. Jeho vliv a přínos v historii blues by však neměl být opomíjen. Bez něj by dnes blues nebylo tím čím je.\n\n\nhttp://www.youtube.com/watch?v=mEcJ0bPaqGU\n"}
{"id": "523874", "url": "https://cs.wikipedia.org/wiki?curid=523874", "title": "Renesanční literatura", "text": "Renesanční literatura\n\nRenesanční literatura je literatura, která vznikla v epoše renesance, trvající od 14. do 16. století, a byla součástí tehdy dominantního renesančního uměleckého slohu. Často se užívá také pojmu humanistická literatura. Ten je s pojmem renesanční literatura v běžném užívání téměř synonymní, byť se místo odkazu k epoše a slohu hlásí k humanismu jako dobovému intelektuálnímu hnutí, a je proto o něco užší.\n\nTradiční pojetí, vycházející z 19. století, chápalo renesanci jako návrat k antice a odklon od náboženského myšlení, takové pojetí je však podle moderního bádání nepřesné, přinejmenším v oblasti vzdělanosti a literatury. Šlo především o vymezení vůči scholastice vrcholného středověku a vůči tradičním univerzitním disciplínám, větší důraz měl být naopak kladen na kultivaci člověka prostřednictvím poezie a rétoriky. Pod heslem „ad fontes“ („k pramenům“) se rozumělo nejen zkoumání a napodobování rukopisů klasické římské antiky, ale také bádání nad řeckými a hebrejskými texty a rovněž návrat k církevním otcům a ke středověkým filosofickým směrům před nástupem scholastiky. Důkladnější poznání řečtiny a hebrejštiny vedlo k rozvoji filologie. Značný důraz byl kladen na filosofa Platóna (na úkor Aristotela) a na novoplatónismus, což vedlo k přísnějšímu oddělování duchovna a tělesna, ale také například k opěvování platonické lásky v milostné lyrice. Vzrostla obliba hermetických učení, astrologie či alchymie.\n\nPět ústředních konceptů italské renesanční literární kritiky zahrnovalo dekorum (vznešenost formy měla být příslušná obsahu), velkolepost (preferován byl vysoký, monumentální styl a námět), půvab (text, zejména středního a nízkého stylu měl být líbezný a elegantní), rozmanitost (využívání co největšího počtu variant) a podobnost (text měl být podobný dílům klasických autorů, avšak pouze duchem, nemělo se jednat o kopii). Silný byl též požadavek na formální dokonalost metra a geometrické uspořádání díla.\n\nV Itálii, kolébce renesance, se objevily velká díla již ve 14. století, především Boccacciův \"Dekameron\" (1353) a Petrarcovy básně. Z 16. století pak pochází například významný myslitel Niccolò Machiavelli, známý příručkou \"Vladař\" (tiskem 1532), a epický básník Ludovico Ariosto, autor \"Zuřivého Rolanda\" (první verze 1516). Ve Francii v období renesance a humanismu vyniká tvorba Pierra de Ronsard a dalších básníků, ale také rozsáhlý Rabelaisův román \"Gargantua a Pantagruel\" (1532–1564) a tvorba Michela de Montaigne, zakladatele žánru eseje. Anglická renesance je spojena s osobností Thomase Mora, autora \"Utopie\" (1516), básníkem Edmundem Spenserem, a zejména slavným dramatikem a básníkem William Shakespeare, podepsaným pod tragédiemi jako \"Romeo a Julie\", \"Hamlet\" nebo \"Král Lear\". V Německu přinesla tato éra jak texty reformátora Martina Luthera, tak lidově laděné básně a erotické frašky Hanse Sachse. Z Nizozemí pocházel jeden z nejvlivnějších humanistů, Erasmus Rotterdamský, pisatel \"Chvály bláznovství\" (1511). Ranou španělskou renesanční tvorbu reprezentují díla jako \"Celestina\" (1499) nebo rytířský román \"Amadís Waleský\" (první dochovaný výtisk 1508), o sto let později působil Miguel de Cervantes y Saavedra, autor \"Dona Quijota\" (1605, 1615), a také významný dramatik Lope de Vega, stojící již na prahu baroka.\n\nK významným osobnostem renesančního humanismu v českých zemích lze počítat latinsky píšícího Bohuslava Hasištejnského z Lobkovic, autora cestopisných, milostných a politických textů, či olomouckého biskupa Jana Dubravia, pisatele \"Rady zvířat\" (tiskem 1520). Důležitými překladateli byl Viktorin Kornel ze Všehrd a Řehoř Hrubý z Jelení. Česky psaná literatura, jíž bylo méně než latinské, vycházela péčí významných tiskařů Jiřího Melantricha a Daniela Adama z Veleslavína. Mnoho významných autorů pocházelo z jednoty bratrské, například Jan Blahoslav, Václav Budovec z Budova nebo Karel starší ze Žerotína. K vrcholným dílům patří nový český překlad \"bible\", takzvaná \"Bible kralická\", vydaná v letech 1579–1593.\n\nV některých pracích se lze setkat s tvrzením, že renesanční humanisté již nekladli důraz na Boha, nýbrž na člověka, a vymaňovali ho ze závazků a jistot náboženského systému, nebo že šlo dokonce o odvracení od \"bible\" směrem ke klasickým pohanským ctnostem a zesvětštění morálky, a tedy že v tomto ohledu je humanismus předchůdcem moderního sekularismu a ateismu. Jiní badatelé však namítají, že ačkoliv v renesanci skutečně dochází k jistým změnám paradigmatu či uvažování o světě, nelze je zobecňovat tímto způsobem – jednalo se spíše o snahu uchopit křesťanskou a antickou tradici novým způsobem. Religiozita měla být podle představ renesančních humanistů osobní, formovaná individuálními zkušenostmi autora a emancipovaná od církevní autority, ačkoliv nemálo renesančních autorů zároveň zastávalo vysoké církevní funkce. Přežívající představa, že renesanční písemnictví využívalo ateistických myšlenek a osvobozovalo člověka, vychází zejména z romantizujících prací, které renesanci zpopularizovaly v 19. století. K těmto knihám patří zejména \"Kultura renesance v Itálii\" (1860) Jacoba Burckhardta, v níž se tvrdilo, že v renesanci prorazil moderní sekulární individualismus „závoj náboženské víry, iluze a dětinských pověr“, a také publikace\" Averroes a averroismus\" (1852) Ernesta Renana, v níž je jako předvoj ateismu chápán protischolastický averroismus, vycházející z myšlenek Averroese (Ibn Rušda), vlivného arabského filosofa 12. století, a prosazující mimo jiné ideu takzvané dvojí pravdy (teologické a filosofické).\n\nRenesanční humanistická literatura se nicméně důsledně vymezovala především vůči scholastice, která od 12. století ovládala evropské myšlení, a proti dominanci tradičních univerzitních disciplín (právo, lékařství, filosofie, teologie). Větší důležitost byla naopak přikládána gramatice, rétorice a poezii. Rozkol byl pozorovatelný také v oblasti písma, nejprve rukopisného a později tištěného. Zatímco konzervativnější univerzitní texty užívaly „littera moderna“ (gotické písmo), humanistické knihy byly psány a vydávány v „littera antiqua“ (humanistické, i v moderní době užívané písmo). Humanistické písmo nicméně nevycházelo z antické minuskuly, neboť nebyly k dispozici žádné příklady k napodobení, a muselo vzít zavděk nápodobou karolinské minuskule z 9.–12. století – nebyl-li možný návrat k antice, měli humanističtí spisovatelé v úmyslu vrátit se přinejmenším k jednodušším, ranějším tvarům, a jakýmkoliv způsobem se zbavit scholastických způsobů. Univerzity na snahy renesančních humanistů reagovaly dlouho nepřívětivě a novým literárním metodám se otevíraly jen velice pomalu.\n\nSoučástí humanistických snah bylo posílení úlohy poezie na úkor prózy a posílení umělecké literatury na úkor filosofických, vědeckých a odborných spisů typických pro scholastiku. Tyto tendence byly pozorovatelné již od konce 13. století u raných humanistických myslitelů zejména v italské Padově (Lovato Lovati, Albertino Mussato) a později ve 14. století u autorů jako Francesco Petrarca, Giovanni Boccaccio nebo Coluccio Salutati.\n\nKlíčové heslo renesance znělo „ad fontes“ („k pramenům“) a vztahovalo se ke snaze zkoumat staré latinské, řecké a hebrejské texty v co nejpůvodnějším znění. Tato snaha vedla také k hmotnému získání rukopisů a následné popularizaci některých dočasně zapomenutých textů: patřily k nim některé řeči Ciceronovy, dvanáct komedií Plautových, Lucretiův didaktický epos \"O přírodě\" (De rerum natura), Statiovy \"Silvae\" a někteří tvůrcové jako básníci Silius Italicus a Marcus Manilius nebo historik Quintus Asconius Pedianus. Návrat k minulosti a k pramenům ovšem neznamenal nutně jen obdiv ke klasické antice, na úkor nedávné minulosti začala být preferována tak pozdní antika a středověk před obdobím scholastiky. Do centra pozornosti se tak znovu dostali církevní otcové a někteří filosofové 12. století jako Jan ze Salisbury nebo platónská Chartreská škola.\n\nZískávání rukopisů, zejména řeckých, bylo usnadněno Pádem Konstantinopole v roce 1453, kdy se mnoho učenců znalých řecké a byzantské tradice, někdy také se svými knihovnami, přesunulo z Malé Asie na italské šlechtické dvory a do italských univerzit. V 16. století pak začaly také v severnějších zemích vznikat instituce specializované na zkoumání a výuku řecké vzdělanosti a literatury – v roce 1518 vznikla na popud Erasma Rotterdamského latinsko-řecko-hebrejská Kolej tří jazyků (Collegium Trilingue) při univerzitě v Lovani. Podobnou tříjazyčnou kolej, Kolej královských lektorů (Collège des lecteurs royaux, pozdější Collège de France), pak založil v roce 1530 francouzský král František I. jakožto samostatnou laickou fakultu nezávislou na Pařížské univerzitě. Řecké literární, historiografické, filosofické i vědecké však byly zároveň ve velkém překládány do latiny, což umožňovalo kontakt s antickou řeckou vzdělaností i těm badatelům a umělcům, kteří se řecky nenaučili.\nSe zaměřením na řeckou vzdělanost se pojí také zvýšení zájmu o starověkého řeckého filosofa Platóna, platonismus a novoplatonismus, na úkor aristotelismu typického pro vrcholně středověkou filosofii. Florentský učenec Marsilio Ficino přeložil z řečtiny do latiny všech 36 známých Platónových dialogů (1484) a následně také Plótínovy \"Enneady\" (1492). Platónské pojetí, v němž bylo přísně odděleno nedokonalé tělesno a dokonalé duchovní Dobro a Krásu, předmět platonické lásky lidské duše, mělo v oblasti slovesného umění velký vliv například na milostnou poezii. Velké popularity dosáhly mezi učenci a spisovateli rovněž hermetická učení, vycházející z textů připisovaných údajnému řeckému mudrci Hermu Trismegistovi, rovněž přeložených na konci 15. století Ficinem. Renesanční snaha o odhalení skrytých zákonitostí se pak projevovala v oblibě oborů jako astrologie, alchymie nebo v zájmu o kabalu a jiné projevy okultního a magického myšlení.\n\nCharakteristické je pro renesanci pokračování odklonu od jazykového univerzalismu, který započal již ve vrcholném středověku. Stále více důležitých děl vznikalo ve vernakulárních (národních) jazycích, byť latina jako celoevropský jazyk vzdělanců hrála stále významnou roli a v 15. století dokonce v Itálii zaznamenala dočasný návrat na výsluní. Položení důrazu na myšlenku „ad fontes“ totiž vedla ke značnému rozvoji filologie a k vydávání komentovaných spisů i méně známých antických filosofů. S tímto deklarovaným „návratem k antice“ souviselo také odmítnutí „barbarské“ středověké latiny a snaha užívat přísně klasickou ciceronskou latinu, v souladu s antickými gramatickými a rétorickými pravidly. Latinská renesanční literatura pak díky tomu často byla tvořena díly vysoké stylistické úrovně, jak dokládají například spisy florentského novoplatónského filosofa Marsilia Ficina.\n\nOdpor k tělesnosti se projevil také zesílením odporu vůči sexuálně „nemorálním“ dílům ze strany katolické církve. Například papež Pavel IV. dal do klatby populární texty Poggia Braccioliniho a Pietra Aretina, jakož i poezii Luigiho Pulciho a Francesca Berniho. Objevovaly se rovněž výhrady vůči častému užívání antické pohanské symboliky v dílech, tato kritika však byla determinována geograficky, neboť přicházela od severnějších myslitelů převážně vůči Italům – vyslovil ji jak papež Hadrián VI., tak významný humanista Erasmus Rotterdamský (oba původem z Nizozemí).\n\nJiní badatelé si však povšimli také opačného fenoménu, a sice pronikání tělesné smíchové kultury, ve středověku vyhrazené lidovým vrstvám, do oficiální literatury. Autorem této koncepce se stal Michail Michajlovič Bachtin, když vstupem groteskní koncepce těla do románového žánru vysvětlil dobovou oblíbenost Françoise Rabelaise a jeho textu \"Gargantua a Pantagruel\". Četné vulgární a výsměšné pasáže a fekální humor, v Rabelaisově románu přítomné, chápal jako obdobu podvratného středověkého karnevalu, obracejícího a zesměšňujícího posvátno. Podobné projevy pak spatřoval také například v Cervantesově \"Donu Quijotovi\", v němž je přítomen jak zmrtvělý, odtažený idealismus Quijotův, tak zemitý, materiálně tělesný a všelidový Sancho Panza, působící jako smíchový korektiv vážnosti.\n\nPět ústředních konceptů renesanční literární kritiky tvořilo dekorum, velkolepost, půvab, rozmanitost a podobnost. Dekorum znamenalo příslušnost tématu a obsahu vhodné formě. Benátský myslitel Pietro Bembo (1470–1547) rozdělil „způsoby a styly“ na tři základní roviny: vysoký styl používaný pro velké náměty (užívaná slova jsou vážná, majestátní, zvučná, okázalá, nevšední), střední styl a nízký styl spojený s nízkými či vulgárními náměty (používaná slova jsou lehká, jednoduchá, skromná, obyčejná a samozřejmá). Do tohoto schématu nezapadal například Dante Alighieri, neboť vznešený námět spojil v \"Božské komedii\" s motivy vnímanými Bembem jako nízké, a tento posud Bembo odsuzoval jako nesprávný. Preferovaným postupem byla přirozeně tvorba o vznešených námětech a ve velkém stylu, což odpovídá požadavku velkoleposti. Znamenalo to, že z preferované vysoké literatury byla vyloučena jak určitá témata (zejména život obyčejných lidí), tak určitá slova (sova, netopýr), popřípadě bylo záhodno užívat popisů (například Neptun místo moře). Toto přísné spojení stylu a jemu příslušného tématu později jako pravidlo literární tvorby vyvrcholilo ve francouzském klasicismu 17. století.\nOproti středověku byl pro renesanční literaturu typičtější ostré rozdělení na vysokou tvorbu určenou elitám (vzdělané šlechtě) a na nízkou tvorbu. Zatímco Boccaccio byl populárním v toskánských obchodnických rodinách, což bylo vnímáno jako přiměřené, vzhledem k jeho „nízkému“ stylu psaní a použitým námětům, Francesco Petrarca dosáhl oblíbenosti prakticky jen mezi šlechtici. To však neznamená, že zde nedocházelo k prolínání: autoři jako Ludovico Ariosto, Giovanni Pontano nebo Lorenzo I. Medicejský s oblibou tvořili také lidové žánry jako písně a karnevalové popěvky, byť je do jisté míry přizpůsobovali svému prostředí.\n\nTakzvaná rozmanitost spočívala ve využívání co největšího počtu variant – v Boccacciově \"Dekameronu\" je naplněním tohoto ideálu různorodost úvodů k jednotlivým povídkám, v Ariostově \"Zuřivém Rolandovi\" (první verze 1516) zase velká variabilita zpracovaných námětů. Podobné hledisko však uplatnil také fanatický kazatel Savonarola (1452–1498) ve své chvále \"bible\". Půvab literárního díla mohl nabývat různých podob, vycházel z představy, že text poskytuje potěšení, a pojil se s pojmy jako sladkost, elegance nebo líbeznost. Vyhrazen však byl spíše pro díla středního a nižšího stylu, například pro „pokleslý“ Boccacciův \"Dekameron\". Podobnost či nápodoba se konečně vztahovala k čerpání z antických zdrojů a jejich obměňování či proměňování. Nápodoba byla žádoucí, Bembo například schvaloval snahu autorů připodobnit se Ciceronovi v podstatě díla, avšak nežádoucí bylo kopírování detailů jeho stylu. Také Angelo Poliziano (1454–1494) ostře odsuzoval dobově rozšířené kopírování antických vzorů a jejich „papouškování“ a doporučoval, aby si autoři našli vlastní způsob vyjádření, což lze chápat jako projev humanistického důrazu na člověka jako individuum.\n\nVelký význam měla pro uměleckou kritiku také představa, že vše se dá změřit a zvážit. Albrecht Dürer nejprve zavedl výklad pomocí měr, čísel a geometrie ve výtvarném umění, s odkazem na biblický výrok, že Bůh „stvořil všechno do míry, počtu a váhy“ a na východiska pythagorovská, platónská a novoplatónská. Posléze přešly tyto ideje také do hudby a literatury. Zakladatelem nové literární nauky se stal Julius Caesar Scaliger, autor \"Sedmi knih o básnictví\" (\"Poetices libri septem\", 1561), v nichž dovozuje, že pro básníka není určující bájení, nýbrž správné užívání metra. Metricky podmíněný měl být ovšem také obsah. Básníkovým úkolem bylo rovněž vybírat krásné jednotlivosti a detaily z života a přírody a následně je sestavovat do nového, geometricky dokonale uspořádaného celku. Básník se tímto způsobem stával „druhým bohem“ (alter deum).\n\nV českých zemích začali první humanističtí spisovatelé působit na sklonku vlády Jiřího z Poděbrad. Panování jagellonské dynastie (1471–1526) lze pak ztotožnit s obdobím raného českého humanismu. Někdy je však za raného humanistického či protohumanistického učence a básníka označován již Jan IX. ze Středy (1310–1380), kancléř krále Karla IV., silně ovlivněný svým přátelstvím s Francescem Petrarcou. Ve druhé polovině 15. století pak přinesl italský renesanční vliv do českého prostředí Hynek z Poděbrad, když do češtiny přeložil 11 novel z \"Dekameronu\" a přidal k nim jednu vlastní. Z poděbradské doby se také dochovaly fragmenty latinských prací Šimona ze Slaného a politicky laděný \"Dialogus\" (1469) Jana z Rabštejna.\n\nOd poloviny 15. století byla důležitým centrem humanistické literatury Olomouc, v níž působili biskupové Tas z Boskovic, Stanislav I. Thurzo a zejména Jan Dubravius, autor mimo jiné latinské \"Rady zvířat\" (\"Theriobulia\", tiskem 1520) a \"Dějin Království českého\" (\"Historiae Regni Boiemiae\", 1552) čítajících 33 knih. První velkou osobností v Čechách se stal v Itálii vzdělaný Bohuslav Hasištejnský z Lobkovic, zakladatel české latinsky psané humanistické literatury. Ve svých rozsáhlých dílech popsal ve verších nejen dobovou politiku, ale také zážitky z cest a duchovní a milostné city. Byl rovněž autorem filosofických próz, například spisu \"O lidské ubohosti\" (\"De miseria humana\", 1495). Svou roli však sehrálo též písemnictví v češtině. Z roku 1518 pochází anonymní \"Frantova práva\", parodie na cechovní předpisy a kazatelská exempla. Významná byla rovněž raně humanistická činnost překladatelská – Viktorin Kornel ze Všehrd převedl do češtiny spisy Svatého Cypriána a Jana Zlatoústého, jakož i právní texty. Řehoř Hrubý z Jelení překládal a upravoval antické a starší humanistické práce, například Ciceronovy, Petrarcovy nebo Erasmovy. Mikuláš Konáč z Hodiškova přeložil Lúkiana, Petrarcu nebo Piccolominiho.\nRozdělení na početnější latinské písemnictví a spořeji zastoupenou českou literaturu pokračovalo i ve vrcholném humanismu, spojovaném s érou prvních Habsburků na českém trůně (1526–1619). Latinskou poezii skládala mimo jiné básnická družina Jana Hodějovského, pojmenovaná tak podle svého patrona Jana staršího Hodějovského z Hodějova a vedená Matoušem Collinem z Chotěřiny. Čtyřdílný sborník \"Směs básní\" (\"Farragines poematum\") vydala v letech 1561–1562. Ze starší generace latinských básníků vydával texty Tomáš Mitis, představitelem mladší generace se pak stal Jan Campanus Vodňanský, autor hry \"Čechie\" (\"Cechias\", 1616). Vydáváním epigramů namířených proti ostatním humanistům se proslavil Pavel Litoměřický z Jizbice. Latinské básně psala také Alžběta Johana Vstonie, nevlastní dcera Edwarda Kelleyho, označovaná za první ženu v dějinách českého písemnictví. Na přelomu 16. a 17. století tvořil též Jan Chorinnus, autor epikurejských idyl, souborně vydaných jako \"Čtyři idyly o čtyřech ročních obdobích\" (\"Idyllia quatuor de quatuor anni partibus\", 1616). Významná vědecká díla napsali lékaři Ján Jesenský, Tadeáš Hájek z Hájku a další učenci na dvoře Rudolfa II..\n\nČesky psaná literatura se období vrcholného humanismu vyznačovala zaměřením spíše na didaktické knihy z dílen Jiřího Melantricha a Daniela Adama z Veleslavína v Praze a Jana Günthera v Olomouci. Pro jazyk tohoto období se pod vlivem Veleslavínových tisků vžilo označení veleslavínská čeština. \"Kronika česká\" (1541) Václava Hájka z Libočan, dobově spadající pod humanismus, patří svým vypravěčským stylem ještě spíše k pozdně středověké literatuře. K významným historiografickým pracím konce 16. a začátku 17. století patří dílo Bartoloměje Paprockého z Hlahol. Nábožensko-filosofické texty tvořil v rámci jednoty bratrské Lukáš Pražský, jeho žák Jan Augusta a též Augustův odpůrce Jan Blahoslav, autor \"Filipiky proti misomusům\", v níž se vítězně postavil na stranu obhájců vyššího vzdělání. Kromě toho Jan Blahoslav přeložil do češtiny \"Nový zákon\" (\"Nový zákon vnově do češtiny přeložený\", 1564) a stal se také autorem kazatelské a hudební příručky. Jednota bratrská pak vytvořila kompletní překlad \"Písma svatého\", známý jako \"Bible kralická\" (první vydání v šesti dílech v letech 1579–1593). K jednotě bratrské patřil rovněž Václav Budovec z Budova, člen poselstva k sultánu Muradovi III. a autor polemického díla \"Antialkorán\" (1614), a Karel starší ze Žerotína, do jehož bohatého světa dává nahlédnout korespondence v pěti jazycích (česky, latinsky, německy, francouzsky, italsky). Svědkem dobových poměrů se stala též autobiografická próza, kupříkladu \"Paměti\" (1610–1626) Mikuláše Dačického z Heslova, a cestopisná literatura, k jejímž vrcholům patří díla Oldřicha Prefáta z Vlkanova a Kryštofa Haranta z Polžic a Bezdružic.\n\nItálie byla prostředím, ve kterém se renesanční a humanistické ideje zrodily. První důležití tvůrcové označovaní za renesanční působili na Apeninském poloostrově již ve čtrnáctém století, v italském kontextu označované jako trecento. Za dovršitele středověkých tradic a duchovního předchůdce renesanční literatury je považován Dante Alighieri (1265–1321), slavný především svou \"Božskou komedií\" (asi 1307–1321), renesanční tvorba v pravém slova smyslu začala však až s následující generací. Z rané renesanční prózy je nejvýznamnější \"Dekameron\" (1353), napsaný florentským básníkem a prozaikem Giovannim Boccaciem (1313–1375). Tento soubor jednoho sta novel je vyprávěn postavami sedmi šlechticů a tří šlechtičen, uprchlých z Florencie v době morové epidemie v roce 1348. \"Dekameron\" a jeho postavy pak ovlivnily mnohou pozdější tvorbu, nejen prozaickou – upjatý Calandrino, oblíbený cíl praktických žertů, o kterých se vypráví, se stal inspirací pro postavy a situace v italské renesanční komedii, například pro osobu Calandra, směšného protagonistu hry \"La calandrie\" (1513) Bernarda Dovizziho.\n\nPoezie italského 14. století je reprezentována především osobností Francesca Petrarcy (1304–1374). Podobně jako Boccaccio se Petrarca hlásil k odkazu Danta Alighieriho a tvořil jak v latině, tak ve vernakulárním jazyce – dialektu italštiny. Svým užitím jazyka značně ovlivnil podobu vznešeného básnického stylu v italštině. Jeho nejvýznamnějším dílem je \"Zpěvník\" (\"Il Canzoniere\"). Sbírka, kterou Petrarca sestavoval po celý život, obsahuje 366 básní, převážnou většinu z nich tvoří sonety (317), přítomné jsou ale také kancóny (29), sestiny (9), balady (7) a madrigaly (4). Středobodem většiny těchto textů je Laura de Noves a psychologické zachycení Petrarcovy lásky k ní, od prvního setkání až po vyrovnávání se ztrátou.\nKromě těchto tří zmíněných velikánů působilo v průběhu italského trecenta i mnoho drobnějších spisovatelů – k nejdůležitějším centrum patřila Florencie, Neapol, Milán a Benátky. Pozici nejnapodobovanějšího díla získal \"Dekameron\", jak dokazuje například Franco Sachetti (asi 1332–1400) a jeho \"Tři sta novel\" (\"Trecentonovelle\", asi 1392 – asi 1397) nebo Giovanni Sercambi (1347–1424) a jeho \"Novely\" (\"Novelle\", 1390–1402). Z básnických směrů se nejsilněji prosadila takzvaná poesia aulica, vážná a jazykově propracovaná milostná poezie, navazující na básníky dolce stil novo a na Petrarcu. Příkladem mohou být texty autorů jako Matteo Frescobaldi (zemřel 1348), Francesco di Vannozzo (asi 1340 – po roce 1389), Cino Rinuccini (asi 1350–147) a mnoho dalších.\n\nPoesia giocosa byla protipólem těchto vznešených textů a někdy se označuje také za komicko-realistickou či burleskní poezii. Často využívala hovorové řeči, nářečí, přímé řeči, dialogů a obscénních vyjádření, a to zejména pro vyjádření každodenní zkušenosti. Již na konci 13. století psal tímto způsobem Cecco Angiolieri (1260–1312), v polovině 14. století se pak vytvořila básnická skupina v Umbrii, spojovaná především se jmény Cecco Nuccoli (asi 1290 – asi 1350) a Marino Ceccoli (zemřel 1371). Objevovala se též politicky motivovaná poezie, náboženská poezie (například Bianco da Siena, zemřel 1417), výpravná poezie (Antonio Pucci, asi 1310–1388, jinak obvykle anonymní) a zábavné básně.\n\nZnámé jsou také dobové kroniky, zejména od dvou florentských historiografů, Dina Compagni a Giovanniho Villaniho, asi 1276–1348), a náboženské prózy, v nichž převládali autoři dominikánští (Domenico Cavalca, asi 1270–1342, nebo Jacopo Passavanti, asi 1302–1357, a kazatel Giordano da Pisa, zemřel 1311), v menší míře františkánští (Ugo Panziera, zemřel 1330, či Simone da Cascia, asi 1295–1348, a také Angelo Clareno, 1255–1337). Nejpozoruhodnější plody v oblasti náboženského písemnictví však přineslo město Siena, a to díla Giovanniho Colombiniho (1304–1367), Girolama da Siena (1335/1340–1420) a především svaté Kateřiny Sienské (1347–1380).\n\n15. století neboli quattrocento se na rozdíl od předchozího věku nevyznačuje žádnou literární osobností tak významnou, že by zastiňovala ostatní. Někdy bývá toto quattrocento dokonce nazýváno „secolo senza poesia“, století bez poezie, neboť zaměření na uměleckou tvorbu bylo do velké míry nahrazeno humanistickou učeností a zkoumáním starých textů, byť doboví badatelé často užívali literárních žánrů. Velikánem, k němuž vzhlížely celé generace tvůrců 15. století, byl Francesco Petrarca. Někteří autoři užívali kromě latiny a italštiny také obou jazyků současně (psali v takzvané makarónštině) a někdy také v řečtině. Znalost řeckého jazyka a vyšší dostupnost řeckých textů, zejména po vyplenění Konstantinopole v roce 1204 během čtvrté křížové výpravy a ještě více po pádu Konstantinopole v roce 1453, vedla k většímu množství klasických děl, jimiž bylo možné se inspirovat. Univerzity zůstávaly věrné scholastickým ideálům, humanističtí učenci proto museli hledat jiné způsoby uplatnění a často bývali například řediteli internátních škol – to byl případ Vittorina da Feltre (1378–1446), Gasparina Barzizzy (1360–1431) či Guarina Veroneseho (1374–1460). V těchto školách byl důraz pokládán na učení latiny a memorování dlouhých pasáží latinské poezie a prózy, v některých případech také studium řečtiny, ale nikoliv již autorů ve vernakulárních jazycích. Označení pro tento nový typ vzdělání zaměřený na klasickou literaturu, rétoriku, gramatiku, historii a filologii znělo „studia humanitatis“ a od tohoto názvu se odvozuje také slovo humanismus coby jméno tehdejšího hlavního filosofického proudu.\n\nQuattrocento je známo jako století překladů, zejména z řečtiny do latiny. Z Konstantinopole se do Itálie dostalo velké množství řeckých rukopisů – například řecké texty Homérových eposů, řecká dramata a historiografické spisy, Platónova, Aristotelova a Plótínova díla v řečtině, texty badatelů jako Hippokratés, Galénos, Archimedés či Ptolemaios a také řecké rukopisy raných křesťanských tvůrců jako Basileios Veliký, Órigenés a Jan Zlatoústý. Systematickou publikaci řeckých textů zajišťoval v době humanismu zejména Aldo Manuzio (1449–1515). K nejvýznamnějším raným humanistickým myslitelům se zařadil Leonardo Bruni (1370–1444), překladatel Arisotelových spisů o etice a politice z řeckých originálů, Dantův životopisec a též šiřitel florentských občanských ideálů (například textem \"Laudatio florentinae urbis\", 1403–1404). Další výraznou osobností byl Leon Battista Alberti, polyglot a polyhistor, jeden z archetypů takzvaného renesančního člověka. Zabýval se mimo jiné latinskou i vernakulární poezií, prózou, studiem architektury, malby, matematiky a kryptografie. Lorenzo Valla (1407–1457) uvažoval nad reformou křesťanského etického systému a jeho očištění od vlivů antické filosofie, ale také gramatickými a lexikálními problémy správně užívané latiny (\"Elegantiae linguae latinae\", 1448) a také otázkami řečnictví a vedení dialogu. Marsilio Ficino (1433–1499), florentský filosof, překladatel a lékař, byl propagátorem platonismu, novoplatonismu a hermetických učení. I přes četné obtíže s veřejným uplatněním se objevovaly také ženské humanistky, projevující se nejčastěji formou literárních dopisů nebo řečí. Příkladem mohou být Battista da Montefeltro Malatesta (1383–1450), její vnučka Constanza Varanová (1428–1447) či Isotta Nogarolová (1418–1466), později pak Cassandra Fedelová (1465–1558) a Laura Ceretová (1469–1499).\nV prozaické umělecké literatuře pokračovali novelisté v napodobování boccacciovského stylu a vydávali sbírky příběhů, často zaměřené na humor či popis praktických žertů, byť stylisticky a jazykově často na nižší úrovni. Příkladem může být Gentile Sermini a jeho \"Novely\" (\"Novelle\", asi 1426), zasazené do sienských městských lázní. Masuccio Salertinano (1410–1475) napsal sbírku padesáti novel, zaměřených na kritiku zkažených prelátů a zvrhlé ženské sexuality, ale též na chválu svých vznešených a urozených patronů. Dalšími autory pak byli Giovanni Sabadino degli Arienti (asi 1445–1510) a slavný Leonardo da Vinci (1452–1519) se svými hádankami a novelistickými anekdotami. Záliba v rozsáhlejších prozaických dílech přinesla některé významné romány, kupříkladu zvláštní a alegorický \"Hypnerotomachia Poliphili\", napsaný v latinizovaný italštině dominikánským mnichem Francescem Colonnou (1433/1434–1527), nebo \"Libro del Peregrino\" Jacopa Cavicea (tiskem až 1508). Kombinací prozaického a poetického textu je pak \"Libro pastorale nominato Arcadia\", nejúspěšnější vernakulární dílo celého italského 15. století (první verze kolem roku 1485, finální 1504). Jeho autorem byl neapolský básník Jacopo Sannazaro, využívající zejména theokritovských a vergiliovských pastorálních témat, bájná Arkádie je však zde měla zobrazovat neapolské sdružení básníků a učenců, známé jako Accademia Pontaniana.\n\nTaké poezie 15. století navazovala na předchozí období a Petrarcův vliv způsobil, že toskánský jazyk a styl pronikal i do ostatních italských regionů. To platilo pro Římana Giusta de Conti (asi 1390–1449) nebo Miláňana Gaspara Viscontiho (1461–1499). V Neapoli však šíření toskánského vlivu narazilo na svébytný a samostatný dialekt, jehož reprezentanty se stali Jacopo de Jennaro (1436–1508) či Giovan Francesco Caracciolo. Přímo ve Florencii pak v oboru básnictví působil učenec Angelo Floriziano (1454–1494) a sám vládce města, Lorenzo I. Medicejský (1449–1492). Kromě nich umožnila toskánská metropole vyniknout Luigimu Pulcimu (1432–1484), autoru parodického veršovaného románu Morgante o Karlu Velikém a jeho rytířích. Matteo Maria Boiardo byl autorem rytířského románu \"Zamilovaný Roland\" (\"Orlando Innamorato\", 1483–1495) a další veršované epiky. 15. století bylo rovněž svědkem zrodu italského dramatu, a to v podobě vernakulárních náboženských her a latinských humanistických komedií. Náboženské drama reprezentuje Feo Belcari (1410–1484), zatímco Terentiem a Plautem inspirované komedie začal jako jeden z prvních tvořit Enea Silvio Bartolomeo Piccolomini, budoucí papež Pius II., podepsaný pod hrou \"Chrysis\" (1444).\n\nV 16. století nazývaném cinquecento dosáhla renesance v Itálii své vrcholné fáze a zároveň se rozšířila do většiny evropských zemí. Jednou z příčin byl přechod od rukopisné kultury ke stále se zvyšujícímu počtu tištěných a snadno šiřitelných publikací. Od 40. let 16. století vedl tento přerod v Itálii k utužení cenzury ze strany katolické církve a jednotlivých států, neboť mnohá díla byla vnímaná jako škodlivá pro církevní a světské autority, narušující morálku či šířící protestantské ideje. Přestože latina zůstávala jazykem vzdělanců, většina autorů mimo 16. století psala již v různých regionálních a individuálních podobách vernakulárního jazyka. První polovina cinquecenta byla spojena s postupnou standardizací italštiny podle toskánského vzoru a také s překládáním četných latinských a řeckých děl. Jedním z hlavních propagátorů celoitalského přijetí toskánského dialektu byl benátský učenec a historik Pietro Bembo, prakticky své názory uplatnil již ve sbírce dialogů \"Asolani\" (\"Gli Asolani\", 1505). Gian Francesco Fortunio se pak v roce 1516 stal autorem první tištěné italské gramatiky. Kolem roku 1530 byly již Bembovy názory rozšířeny po celém Apeninském poloostrově, přestože mnozí humanisté v Toskánsku i mimo něj s jeho pojetím národního jazyka nesouhlasili.\n\nVe Florencii v tomto období vzkvétaly úvahy nad historií a politikou. Za nejbrilantnějšího a nejoriginálnějšího myslitele je označován Niccolò Machiavelli (1469–1527), politik a spisovatel slavný svou politickou příručkou \"Vladař\" (\"Il principe\", poprvé zmíněn 1513, v tisku od roku 1532). Mladším autorem a Machiavelliho přítelem byl myslitel a historik Francesco Guicciardini (1483–1540), autor vlivného a neobyčejně rozsáhlého díla \"Dějiny Itálie\" (\"Storia d'Italia\", 1537–1540) zachycujícího historii chaosem zmítaných italských států v letech 1494–1534. Velkou pozornost věnoval také psychologické interpretaci jednání významným osobností. Dalšími florentskými historiky byli Francesco Vettori (1474–1539), Donato Giannotti (1492–1573), Antonio Brucioli (1490/1500–1566) a mnozí další. Z ostatních oblastí mohou být jmenováni Pietro Bembo a Paolo Paruta (1540–1598) v Benátkách, Uberto Foglietta (asi 1518–1581) v Janově, básník Angelo di Costanzo (1507–1591) v Neapoli či na různých místech působící jezuita Giovanni Bottero (1544–1617). Představy o ideálních státech, inspirované Moreovou \"Utopií\" se objevily u Antona Francesca Doniho (1513–1574) v jeho \"Světech\" (\"Mondi\", 1552–1553) či u Francesca Patriziho ve spise \"Šťastné město\" (\"La città felice\", 1533) a u dalších tvůrců.\nOblíbeným byl rovněž žánr návodů pro správné a dvorské chování – typickou a proslulou ukázkou může být \"Dvořan\" (\"Il Libro del Cortegiano\", 1528) Baldassara Castiglioneho (1478–1529). Dílo se stalo jedním z nejčtenějších renesančních děl v Itálii i mimo ni. Podobně úspěšný byl klerik Giovanni della Casa (1503–1556), jehož dvořanská kniha \"Galateo aneb O mravích\" (\"Il Galateo overo de’ costumi\", 1558) dala vzniknout italskému slovu „galateo“ označujícímu jakoukoliv knihu o mravech vůbec. Mnoho děl se také zabývalo ctí a způsoby jejího udržení, zejména v soubojích – fascinace ctí nahradila dřívější oblibu lásky. Vznikaly rovněž návody pro výkon povolání, určené například právníkům nebo sekretářům.\n\nExistovaly také publikace věnující se postavení ženy ve společnosti, často také chvály žen, někdy považovaných dokonce za rovné mužům, i když v praktickém životě renesance nová ženská práva či emancipaci nepřinesla. Oceněním ctných a učenlivých paní byl například \"Dopis ke chvále žen\" (\"Epistola in lode delle donne\", 1525, tiskem 1548) Agnola Firenzuoly (1493–1543). Ženské autorky, které se ženským postavením a úlohou zabývaly, pocházely však až z konce 16. století, první z nich byla Modesta Pozzo de Zorzi (1555–1592). V návaznosti na Ficinovo pojetí platonické lásky rozvíjeli četní autoři v cinquecentu své teorie o milostném citu – například Francesco Cattani da Diacceto (1466–1522) nebo Mario Equicola (1470–1526), později potom Sperone Speroni (1500–1588), Giuseppe Betussi (asi 1512 – asi 1573) a další. Tématem literárních děl se rovněž stala výtvarná umění a objevovaly se teoretické stati, kritika či srovnávání jednotlivých uměleckých druhů.\n\nV oblasti prózy převládala i v 16. století obliba kratších žánrů, zejména novely, která bývala jako vložený příběh často zapracovávána i do delších textů. Nejstudovanějším dílem byl stále \"Dekameron\" a zápletky v něm využité byly opakovány nebo rozvíjeny v nových novelách a v komediích. Jako příklady oblíbené dobové novely lze jmenovat Machiavelliho \"Belfagora\" (napsáno mezi lety 1518 a 1527, publikováno 1549) či texty Agnola Firenzuoly (1493–1543). Vlivné dílo napsal ve 20. letech 16. století Luigi da Porto, když starší milostný příběh zasazený do Sieny umístil do Verony počátku 14. století a milence pojmenoval Romeo a Giulietta, čímž značně ovlivnil pozdější Shakespearovo uchopení látky. Z dalších novelistů může být uveden Giovanni Brevio, Marco Cademosto, Giovan Francesco Straparola, Girolamo Parabosco (1524–1557) či Silvan Cattaneo (asi 1514–1553/1564). Někdy docházelo k propojování novel a jiných populárních žánrů jako ragionamento (rozprava či úvaha) nebo dopisu, jak dokládá tvorba dominikánského mniha Mattea Bandella (1484/1485–1561). Z druhé poloviny 16. století pak pocházejí sbírky novel autorů jako Pietro Fortini (asi 1500–1562) nebo Girolamo Bargagli (1537–1586) a jeho bratra Scipione Bargagli (1540–1612). Mnohé pozdější novely však byly psány jako vážnější a moralistnější díla, neboť rozpustilé a erotizované texty se střetávaly se sílící cenzurou. Poslední necenzurované vydání \"Dekameronu\" v Itálii se datuje do roku 1557. Kromě novely se v cinquecentu uplatňoval také milostný román (romanzo), obvykle vyprávěný v první osobě. K jeho výrazným autorům patřili Lodovico Corfino (1497/1498–1556) a Niccolò Franco (1515–1570).\nEpická poezie v cinquecentu stavěla na vlivných Pulciho a Boiardových textech z předchozího století. Zejména nedokončený Boiardův \"Zamilovaný Roland\" vedl k četným pokračováním a přepisům. Nad všemi ostatními ovšem ční osobnost Ludovica Ariosta (1474–1533), autora \"Zuřivého Rolanda\" (\"Orlando Furioso\", první verze 1516). Ve 20. a 30. letech 16. století pak téma rozvíjeli další, méně známí básníci dalšími veršovanými romány o jiných hrdinech z družiny Karla Velikého. Teofilo Folengo (1491–1544) tvořil naopak komické eposy, jako byl například \"Baldus\" (1521), v nichž uplatňoval své nadání pro satiru a makarónskou poezii. Svého druhého vrcholu dosáhlo italské epické básnictví v osobě Torquata Tassa (1544–1593), který ve svém slavném díle \"Osvobozený Jeruzalém\" zachytil dobytí Jeruzaléma křižáky v roce 1099. Proti Ariostovi, který popisoval dění z nadhledu a často užíval nepřímé řeči, je Tassovo dílo výrazněji zaměřené na emoce postav, jejich mluvu a detaily událostí – intelektuální novoplatonismus byl u něj již nahrazen prosazujícím se dynamickým pojetím světa jako divadla. Osvobozený Jeruzalém bývá proto často označován za ranou manýristickou či barokní báseň.\nLyrická poezie v Itálii 16. století byla ovlivněna především milostnými básněmi Pietra Bemba (1470–1547) a Jacopa Sannazara (1457–1530), navazujících svými díly na Petrarcu. K odkazu velkého básníka se hlásil také Bernardo Tasso (1493–1569). Kromě milostných veršů dosáhly popularity georgické (rolnické) a didaktické básně, spojené leckdy s experimenty v oblasti metra – Gian Giargio Trissino (1478) například začal využívat nerýmovaného jedenáctislabičného verše. Vynalézavými tvůrci byli také Claudio Tolomei (1503–1565) či Luigi Tansillo (1510–1568). Lyrickou poezii psali i tvůrcové známí primárně jinými svými díly – a sice Ludovico Ariosto, Torquato Tasso nebo Michelangelo Buonarroti (1475–1564), proslulý zejména jako malíř a sochař. Za stylově nejdokonalejšího lyrického básníka cinquecenta je označován Giovanni della Casa (1503–1556).\n\nSvou úlohu sehrály také básnířky, které se dostaly ke slovu díky preferenci vernakulárního jazyka – výbor Ludovica Domenichiho z roku 1559 jich uvádí již devadesát tři. Nejznámější z nich byly vdovy Vittoria Colonnová (1490–1547) a Veronica Gambarová (1485–1550) a kurtizány jako Gaspara Stampová (1523–1554), Veronica Francová (1546–1591), a především dobově neobyčejně obdivovaná Tullia d'Aragona. Z dalších osobností je možné uvést Lauru Battiferriovou (1523–1589), Chiaru Matrainiovou (1514 – po roce 1597), Isabellu di Mora (1520–1546) a Lauru Terracinovou (1510 – po roce 1597), známou tím, že psala v mužském rodě. Druhá polovina století pak přinesla humanistku Tarquinii Molzovou (1542–1617) a herečku Isabellu Andreiniovou (1562–1602). Kromě petrarkovské poezie vznikaly také verše parodické, satirické a burleskní, i když téměř výhradně jen v Římě a v severoitalských městech. Kromě Ariosta psal satirické texty zejména Francesco Berni (1497/1498–1535). Na římském dvoře sestavoval absurdní, perverzní a útočné básně a také parodie na sonety – nejrozsáhlejší z jeho „sonetti caudati“ (sonetů s ocasem) má 77 veršů. Jeho příkladu následovalo mnoho dalších tvůrců, mezi jinými i jeho úhlavní nepřítel Pietro Aretino (1492–1556), významný milník vývoje literární pornografie. Vzhledem ke svému bouřlivému životu bývá někdy označovaný za první celebritu. K humorné tvorbě mimo hlavní proud se řadila také makarónská poezie, jejím mistrem byl Teofilo Folengo, a takzvaná poesie fidenziana, jejímž zakladatelem byl Camillo Scroffa (asi 1525–1565) a která zesměšňovala školskou a jazykovou pedanterii.\n\nV dramatu 16. století převažovaly terentiovské a plautovské komedie. Jejich tvůrcem se stal například epický básník Ludovico Ariosto svou \"Hrou o truhle\" (\"La Cassaria\", 1508) či kardinál Bernardo Dovizi (1470–1520) s vlivným dramatem Calandra (1513). Nejvýše hodnocena bývá z dobových her Machiavelliho \"Mandragora\" (vytištěna 1524). V Sienské republice existovaly autorské skupiny, píšící komedie společně, přičemž centrální roli hrál Alessandro Piccolomini (1508–1579). Florenské prostředí, také velmi plodné, bylo konzervativnější a pojilo se s dramatiky jako Lorenzino de' Medici (1514–1548), Donato Giannotti (1492–1573) či s kromobyčejně produktivním Giovanem Mariou Cecchim (1518–1587). Benátské komedie ovlivnil Angelo Beolco přezdívaný Ruzante (asi 1495–1542), působící převážně v Padově. K ryze benátským tvůrcům pak patřili Andrea Calmo (1510–157), Gigio Artemio Giancarli (zemřel před rokem 1561) a Girolamo Parabosco (1524–1557). V 60. letech 16. století se ustavil žánr pastorálních dramat, sestavovaných autory jako Luigi Grotto, Alberto Lollio, Agostino Argenti či Flamminio Guarneri, dobově nejchválenějším dílem se ovšem stala Tassova pastorála \"Aminta\" (napsáno 1573, vydáno 1580). Cinquecento znamenalo také rozkvět improvizovaného divadla zvaného commedia dell'arte, v němž chyběl předem stanovený podrobný scénář a vycházelo se z ustálených podob a způsobů jednání postav. Jejich tři základní skupiny tvořili vecchi (neboli pedantští a chlípní starci), innamorati (mladí milenci) a servi (intrikující otroci či sluhové).\n\nVe francouzské literatuře začíná období renesance rokem 1515, nástupem Františka I., kulturně založeného krále přezdívaného „otec a obnovitel literatury“. Pozici královského knihovníka a tajemníka získal význačný humanista Guillaume Budé (1467–1540), průkopník vědecké filologie a textové kritiky. Jinou významnou osobností té doby se stal Jacques Lefèvre d'Étaples, teolog, který usiloval o reformu církve a v roce 1530 vydal francouzský překlad \"bible\" (\"La Sainte Bible en Français\"). Rozvoj literatury a distribuce nových myšlenek byl umožněny mimo jiné rozšířením knihtisku – zřizovatelem první tiskárny v Paříži byl roku 1470 Guillaume Fichet (1433–asi 1480). Negativní vliv měla sílící naopak sílící cenzura, kupříkladu významný humanista a básník Étienne Dolet (1509–1546) byl za vydávání zakázaných knih v Paříži odsouzen a upálen. Neobvyklou osobností raného francouzského humanismus byl Nostradamus, známý především jako autor 965 čtyřverší údajně předpovídajících budoucnost a vydaných jako \"Proroctví\" (\"Prophéties\", 1555).\n\nZa prvního významného renesančního básníka je ve francouzském prostředí považován Clément Marot (1496–1544), někdy řazen také k pozdně středověké poetické tradici. Kromě balad a rondelů začal jako první ve Francii psát sonety a do francouzštiny přeložil rovně padesát starozákonních žalmů. Na marotovskou smyslnost a hravost reagovali pozdější básníci kultem platonické lásky a krásy. Typickým představitelem tohoto nového pojetí byl Antoine Héroët (asi 1492–1568), autor \"Dokonalé přítelkyně\" (\"La Parfaite Amie\", 1542), v níž vyšel z předpokladu, že pravou lásku může vyvolat ideální krása. Platonismus v podobě touhy zoufalého básníka po dokonalé duchovní lásce k ideální ženě byl pojetím typickým pro Lyonskou školu. K jejím nejdůležitějším představitelům patřil Maurice Scève (po roce 1500 – po roce 1560), autor, který v díle \"Délie, bytost nanejvýš ctnostná\" (\"Délie, objet de plus haute vertu\", 1544) vyjádřil neuskutečnitelnou lásku k Pernette du Guillet (1520–1545). Tato básnířka, jejíž verše byly vydány až posmrtně, není jedinou ženskou autorkou v Lyonské škole. Kromě ní tvořila také Louise Labé (asi 1524–1566) a další básnířky.\nNovolatinskou poezii psal Salmon Macrin přezdívaný „francouzský Horatius“, převažovali však básníci, jejichž ambicí bylo sestavování veršů v jejich mateřském jazyce. Jejich skupina se zpočátku nazývala Brigáda, existovala pod vedením Jeana Dorata v letech 1547 až 1552 a vydala manifest \"Obrana a oslava francouzského jazyka\" (\"La Défense et illustration de la langue française\", 1549). Z této skupiny vznikla v roce 1565 věhlasná družina Plejáda, sdružení sedmi básníků, kteří se takto pojmenovali na počet básnického sdružení Plejáda z období helénismu. Jako zakladatelská a nejvýznamnější osobnost Plejády je vnímán Pierre de Ronsard, označovaný již za svého života za „knížete básníků“. Ronsard psal zejména milostnou a přírodní lyriku, k jeho významným dílům se řadí homérské \"Hymny\" (1515) či v alexandrinu psaný \"Epos o Frankovi\" (\"La Franciade\", 1572). K dalším jménům Plejády se řadí Joachim du Bellay, autor první sbírky francouzských sonetů, přední dobový vědec Jacques Peletier du Mans, a také Pontus de Tyard, Jean-Antoine de Baïf, Rémi Belleau, Étienne Jodelle a další básníci, kteří se k původní sedmici postupně přidávali.\nVe Francii i v období renesance vzkvétal rytířský román, největšího úspěchu dosáhl Nicolasem de Herberay des Essarts a dalšími překladateli ze španělštiny převedený \"Amadís Waleský\" (\"Amadis de Gaule\", francouzsky 1540–1548). Kromě toho se uplatňovaly také drobnější prózy, například \"Venkovské a žertovné rozprávky\" (\"Propos rustiques et facétieux\", 1547), jejichž autorem byl bretaňský šlechtic Noël du Fail, nebo sbírka 72 povídek později pojmenovaná \"Heptameron\" (\"L'Heptaméron\", 1558) královny Markéty Navarrské. Nejproslulejším prozaikem této éry se však stal François Rabelais, jehož životním dílo tvoří pět rozsáhlých knih burleskního románu \"Gargantua a Pantagruel\" (1532–1564), spojujícího závažné názory na politiku a společnost s expresivním, vulgárním a tělesným humorem.\n\nMemoárová literatura je spojována především se jménem dvořana, cestovatele a vojáka Pierre de Bourdeille, vzpomínky však zanechala například i Markéta z Valois známá jako královna Margot. Historiografická díla tvořili Étienne Pasquier, Claude Fauchet nebo hugenot Henri Estienne. Nejdůležitější osobností a otcem moderní francouzské historiografie byl ovšem v první polovině 17. století André Duchesne, píšící jak o vládnoucím francouzském rodě v díle \"Starožitnosti a bádání o velikosti a majestátu francouzských králů\" (\"Les Antiquités et les recherches de la grandeur et majesté des rois de France\", 1609), tak také o jiných významných šlechtických rodech a o starší francouzské historii vůbec. K významným počinům duchovní literatury patří \"Úvod do zbožného života\" (\"Introduction à la vie dévote\", 1609) Františka Saleského. Michel de Montaigne pak založil a nadlouho ovlivnil žánr eseje, a sice svou třísvazkovou prací \"Eseje\" (\"Les Essais\", 1580–1588). Zabýval se v ní otázkami sebepoznání, mravů, výchovy, ale také sebevraždou či etnografickými otázkami právě zkoumaného amerického kontinentu. Francouzské renesanční drama vycházelo z antických vzorů a využívalo historické a náboženské tematiky – Robert Garnier složil významnou tragédii \"Sedekiáš aneb Židovky\" (\"Sédécie ou les Juives\", 1583), prosadili se také Antoine de Montchrestien a Jean de La Taille. Komedie tvořil Pierre de Larivey.\n\nRenesanční literatura začala v Anglii již osobností Geoffreyho Chaucera a jeho \"Canterburskými povídkami\" (1387–1400), další literární rozvoj byl však zpomalen pokračováním stoleté války a následnými občanskými válkami růží. 15. století se tak vyznačuje především přechodem od chaucerovské střední angličtiny k rané podobě moderní angličtiny, s níž je spojeno takzvané velké samohláskové posouvání (Great Vowel Shift). Za vlády krále Jindřich VIII. (panoval 1509–1547) působily v Anglii výrazné humanistické osobnosti, z nichž nejslavnější byl sir Thomas More, autor \"Utopie\" (1516). V tomto latinsky psaném díle představil smyšlenou ostrovní říši, která dala název celému konceptu utopie a byla inspirována staršími úvahami o dokonalém státě (Platónovy spisy, Augustinův text \"O Boží obci\") a dobovými zámořskými objevitelskými úspěchy. Spíše než o vážně míněný návrh státního a společenského uspořádání však šlo o myšlenkový experiment, využívajícího širokého spektra nápadů, leckdy protikladných. Ke vzdělancům se řadil také Thomas Elyot (asi 1490–1546), sestavitel latinsko-anglického \"Slovníku\" (1538), a Roger Ascham (1515–1568) Z básníků získal vliv John Skelton (1460–1529), známý svými nepravidelnými krátkými verši, označovanými jako skeltonský verš. Sir Thomas Wyatt (1503–1542) uvedl do anglické literatury petrarcovský styl a formu sonetu. Jinou výraznou osobností rané anglické renesanční poezie se stal Henry Howard, inspirovaný především Vergiliem. 16. století bylo v Anglii také obdobím reformace, kterou lze pozorovat již v činnosti osob jako William Tyndale (1494–1536), podílející se na novém překladu \"bible\" do angličtiny. Překlad dokončil a první tištěnou anglickou \"bibli\" vydal v roce 1535 Myles Coverdale (1488–1569). V náboženské oblasti byla vlivná také \"Kniha společných modliteb\" (1549, revidovaná verze 1552) a \"Kniha mučedníků\" (\"Book of Martyrs\", 1563) Johna Foxe.\nRozkvětu dosáhlo v Anglii za vlády Tudorovců idrama. John Bale (1495–1563) se stal autorem první anglické veršované historické hry, \"Král Jan\" (\"Kyng Johan\", asi 1536), silně protipapežského ladění, což platilo i pro jeho náboženské hry. Na katolické straně pak tvořil například John Heywood. Komedie po vzoru Terentia a Plauta sestavoval Nicholas Udall (1504–1556). Ve druhé polovině 16. století, za vlády královny Alžběty I. pak tvořili Thomas Norton (1532–1584) a Thomas Sackville (1536–1608), spoluautoři významné hry \"Gorboduc\" (1562), označované za první anglickou tragédii. V oblasti poezie patřili k výrazným osobnostem básník a kritik sir Philip Sidney (1554–1586), autor \"Obrany poezie\" (\"The Defence of Poesie\", 1595), a George Puttenham (1529–1590), známý svou příručkou básnictví a rétoriky \"Umění anglické poezie\" (\"The Arte of English Poesie\", 1589). Z velkých prozaických děl tohoto období je možné jmenovat vlivný Sidneyho bukolický román \"Arkádie\". Po spisovatelově smrti dílo v 90. letech 16. století dokončila a doplnila jeho sestra Mary, hraběnka z Pembroke, je proto známé jako \"Arkádie hraběnky z Pembroke\" (\"The Countess of Pembroke's Arcadia\"). Oblíbeným tvůrcem byl rovněž John Lyly (1553/1554–1606), pisatel didaktického románu \"Euphues\" (1578) a také šesti komedií, a Thomas Nashe (1567–1601), básník, dramatik a autor pikareskního románu \"Nešťastný poutník\" (\"An Unfortunate Traveller\", 1594). Prózu i dramata vydávali též Robert Greene (1558–1592) a Thomas Lodge (1558–1625).\n\nNa anglickou tvorbu konce 16. století měla výrazný vliv královna Alžběta I. Sir Walter Raleigh, známý dvořan a cestovatel, napsal k poctě panovnice přes 40 básní. K nejslavnějším anglickým dílům 16. století patří ovšem rozsáhlá epická báseň \"Královna víl\" (1590, 1596), v níž Edmund Spenser (1552/1553–1599) na ploše šesti svazků oslavil Alžbětin královský dvůr. Spenser je kromě toho autorem mnoha drobnějších básní, kupříkladu jeho milostné sonety byly vydány v cyklu \"Amoretti\" (1595). Mezi další významné autory poezie patří Samuel Daniel (1562–1619), Michael Drayton (1563–1631) a státník Fulke Greville (1554–1628), známý také jako životopisec Philipa Sidneyho. Thomas Campion (1567–1620), básník, kritik, hudební skladatel a lékař, se proslavil zejména svými loutnovými airy, pro něž psal hudbu i slova.\n\nAlžbětinské divadlo dostoupilo své vrcholné fáze v 90. letech 16., když tvořili tři velcí dramatikové – Thomas Kyd (1558–1594), Christopher Marlowe (1564–1593), a především William Shakespeare (1564–1616). Christopher Marlowe zůstal v povědomí čtenářů a diváků primárně jako autor hry \"Tragická historie života a smrti doktora Fausta\" (\"The Tragical History of the Life and Death of Doctor Faustus\", 1592), zpracovávající oblíbený příběh o Faustovi. Thomas Kyd ovlivnil rychle se rozvíjející blankversové tragédie, a zejména takzvané drama pomsty hrou \"Španělská tragédie aneb Jeronimo už zase třeští\" (\"The Spanish Tragedy, or Hieronimo is Mad Again\", 1592). William Shakespeare, autor 38 dochovaných dramat, je často považován za jednoho z největších anglických tvůrců a své současníky zcela zastiňuje. Jeho tvorba nicméně zapadá do dobové atmosféry – v \"Titu Andronicovi\" (1594) využil například kydovské téma krvavé pomsty. K jeho nejslavnějším dílům patří nicméně jiné hry: významné tragédie \"Romeo a Julie\" (1595), \"Hamlet\" (1604), \"Othello\" (1604), \"Macbeth\" (1606) a \"Král Lear\" (1606), ale také komedie jako \"Zkrocení zlé ženy\" (1594) nebo \"Sen noci svatojánské\" (1596) a též historické hry a pohádkové hry (romance). Shakespeare je rovněž proslulý jako autor oblíbených a často vydávaných \"Sonetů\" (1609). Zlaté období anglického dramatu pokračovalo nicméně i po Shakespearově smrti a ve své pozdní fázi je spojeno s osobou Bena Johnsona (1572/1573–1637).\n\nK raným německy psaným renesančním dílům je někdy řazen Oráč z Čech (Der Ackermann aus Böhmen, 1401) Jana ze Žatce, byť otázka, zda nepatří spíše ještě k pozdnímu středověku, je předmětem sporů. Zřetelným humanistickým prvkem je důraz na řečnické umění – oráč rétoricky zápolí se Smrtí a je posléze Bohem pochválen, že zápasil zdatně. Renesanční a humanistické tendence ovšem do německé literatury v plné síly vstoupily až na konci 15. století, v době vlády císaře Maxmiliána I.. Císař literaturu podporoval a sám byl literárně činný, i když spíše jen jako autor námětů – jeho nápady zaznamenávali a dále rozváděli tajný písař Marx Treitzsaurwein a císařský rada Melchior Pfinzing. Tak vznikly alegorické rytířské eposy \"Bílý král\" (\"Weisskunig\", život Fridricha III., v próze, 1514), \"Frydal\" (veršovaná, dochovaná jen v nástinu) a \"Theuerdank\" (ve verších, zachycující stejně jako předchozí dílo námluvy Maxmiliána a Marie Burgundské, 1517). Významným raným humanistickým básníkem byl Conrad Celtis (1459–1508), autor geograficky milostného přehledu \"Čtyři knihy lásek podle čtyř krajů Německa\" (1502), líčení \"Město Norimberk\" (1495) či alegoricko-mytologických dramat \"Dianina hra\" (1501) a \"Rapsodie\" (1504). K Celtisovým nástupcům patřil mimo jiné Joachim Vadian (1484–1551).\n\nV 16. století značně narostl zájem o antickou komedii, vyvolaný nově nalezenými rukopisy Plautovými a Donatovým komentářem k Terentiovi. Zejména Terentius byl pak po celé renesanční období překládán do němčiny, hrán a podobován. Pozoronost německých humanistických dramatiků byla ovšem věnována tak Aristofanovi a Senecovi. Na přelomu 15. a 16. století tvořili Jacob Wimpheling (1450–1528), zesměšňující v komedii \"Stylpho\" (1486) hloupost nenasytného duchovního, a Johannes Reuchlin (1455–1522), jenž ve hře \"Scénická cvičení aneb Henno\" (\"Scenica progymnasmata sive Henno\", 1497) využívá postavu pacholka, který předstíráním hluchoněmoty před soudem zvítězí nad svým pánem, sedlákem Hennem. K pozdějším velkým postavám patřil erfurtský Eobanas Hessus (1488–1540), autor \"Chvály pakostnice\" (\"Ludus podagrae\"), v souladu s dobovou módou komicky vytvářející z nemoci postavu, jíž se lidé koří jako knížeti, a Nicodemus Frischlin, považovaný za nejdůležitějšího německého humanistického dramatika. K jeho dílům patří \"Paní Wendelgarda\" (\"Frau Wendelgard\", 1579), \"Zuzana\" (\"Susanna\", 1578) či \"Oživlý Julius\" (\"Julius Redivivus\", 1585), přivádějící do dobového Německa oživlého Caesara a Cicerona.\n\nV lyrickém básnictví se obdiv vůči římský satirikům (od Horatia po Persia) projevoval oblibou epigramů, hojně byly psány také heroidy, eklogy, elegie a ódy (nejčastěji chvály osoba a popisy měst) a také cestopisné básně. Eobanus Hessus se stal autorem \"Zpěvu pastýřského\" (\"Bucolicon\", 1509), \"Křesťanských hrdinek\" (\"Heroides christianae\", 1514) nebo \"Žalozpěvů za velké a slovutné muže\" (\"Illustrium ac clarorum virorum Epicedia\", 1539). Euricius Cordus je kromě svých \"Epigramů\" (\"Epigrammata\", 1517 a 1520) významný první v Německu vydanou cestopisnou básní \"Hodoeporicon\" (1515). Petrus Lotichius se počítá k mistrům novolatinské poezie a jeho verše vyšly v publikaci \"Kniha žalozpěvů a knížka písní\" (\"Elegiarum Liber et Carminum Libellus\", 1551). Ve druhé polovině 16. století pak působili básníci jako Paul Schede (zvaný Melissus) a Johannes Posthius, jejichž tvorba je již vnímání jako předzvěst barokního básnictví.\nNepřehlédnutelným hnutím v německém 16. století byla reformace. Určujícím momentem se pro ni stala literární činnost Martina Luthera, zejména překlad \"bible\" do němčiny, jeho traktáty jako například \"Traktát o překládání\" (\"Sendbrief vom Dolmetschen\", 1530) a náboženské písně. Lutherův spolupracovník Philipp Melanchthon je znám teologickým dílem \"Obvyklé otázky v teologii\" (1521), jímž navázal na myšlenky staršího humanistického myslitele Rudolfa Agricoly. Reformační myšlenky se šířily také pomocí letáků, jejichž významným autorem byl Johann Eberlin von Günzburg (asi 1470–1533). Zároveň došlo k neobyčejnému rozvoji mravoučné bajky. Ve druhé polovině 15. století byly otištěny bajky Ulricha Bonera a německý překlad Ezopa, což značně ovlivnilo další publikace v tomto žánru. K výrazným protestantským bajkařům patřili Erasmus Alberus (asi 1500–1533) a Burkhard Waldis (1490–1556), ale také samotný Martin Luther. Reformační dramata psal Ulrich von Hutten, ve svých hrách jako \"Horečka\" (\"Febris\", 1518/1519) či \"Štěstěna\" (\"Fortuna\", 1519) alegoricky pranýřující kleriky, a dále Pamphilus Gengenbach, Švýcar Niklas Manuel nebo Alsasan Johannes Sturm, tvůrce štrasburské latinské školy. V Sasku psal biblické hry v terentiovském stylu Joachim Greff (asi 1510–1552). Dalšími dramatiky pak byli Sixtus Birck z Augsburgu, Paul Rebhun, tvůrce nejvýznamnější reformační hry \"Duchovní hra o bohabojné a cudné paní Zuzaně\" (\"Ein Geistlich spiel von der Gotfurchtigen und keuschen Frawen Susannen\", 1535), a pozdní norimberský autor Jacob Ayrer (1543–1605). K nejoblíbenějším dobovým osobnostem patřil norimberský švec Hans Sachs, autor mnoha básní, například alegorického \"Wittenberského slavíka\" (\"Die wittembergisch nachtigall\", 1523), a sexualizovaných frašek a masopustních her jako \"Vyřezání bláznů\" (\"Das narren schneyden\", 1536). Dramata, masopustní hry a švanky sestavoval Jörg Wickram, německý zakladatel měšťanského prozaického románu.\n\n15. a 16. století se v německých zemích neslo také ve znamení neobyčejného rozmachu satiry. Georg Rollenhagen například zpracoval starořeckou \"Žabomyší válku\" (\"Batrachomyomachii\") do podoby své vlastní \"Žabomyší vojny\" (\"Froschmeuseler\", 1595), alegorického zpodobnění dobových náboženských sporů a válek. Sebastian Brant se proslavil svou \"Lodí bláznů\" (\"Das Narrenschyff\", 1494), výsměšným obrazem prudce se měnícího světa. K vrcholům dobové satiry patřila také protireformační publikace \"O velkém bláznu Lutherovi\" (\"Von dem großen Lutherischen Narren\", 1522) františkánský mnich Thomas Murner. Johann Fischart naopak zesměšňoval katolictví, kupříkladu v \"Kloboučku jezuitů\" (\"Jesuitenhütlein\", 1580), ale psal i satiry entšpíglovské nebo zvířecí. Z dobové slovesnosti nelze opomenout ani napínavé knížky lidového čtení a erotické a přízemní švanky, značně populární mezi lidovými čtenáři.\n\nHumanistické myšlenky vědecké a pedagogické v nizozemských oblastech vzklíčily již v 15. století a jsou spojeny s osobností Rodolpha Agricoly (1444–1485), jednoho z prvních zaalpských znalců řečtiny a hebrejštiny, a zejména Erasma Rotterdamského (1466/1469–1536). Oba tito latinsky píšící velikáni často cestovali a působili také v německých zemích a v Itálii. Erasmus působil mimo jiné jako rádce Karla V. si získal značnou proslulost zejména svou \"Chválou bláznovství\" (1511), přeloženou již v roce 1513 také do češtiny.\nPočátek renesance je v nizozemské umělecké literatuře spojen s činností řečnických komor, jež se v 16. století zaměřovaly stále více na moderní poezii (například formu sonetu) a morální hry. Tento přerod byl doplněn nástupem reformace a posléze Nizozemskou revolucí, vleklým konfliktem, trvajícím od roku 1568 a přerušeným až dvanáctiletým příměřím v roce 1609. V řečnických komorách působili například Anthonies de Roovere nebo Egbert Meynertsz, skladatel mnoha refrénů, krátkých alegorických básní. K nejnadanějším básníkům 16. století patřila také školní ředitelka Anna Bijnsová (1493–1575), militantně katolicky a feministicky zaměřená autorka. Šíření nových myšlenek napomáhal především knihtisk – Nizozemsko se v 16. století stalo tiskařskou velmocí. V první řadě se na tom podílely multikulturní Antverpy, kde působil mezi jinými také Francouz Christophe Plantin (asi 1520–1589). Renesance se však proti ostatním západoevropským zemím začala v plné síle projevovat později, ve druhé polovině 16. století, a to především v měšťanském prostředí. Například z Leidenu pocházeli básníci Jan van Hout (1542–1609) a Janus Dousa (1545–1604). Rozšířeným žánrem byly písně vydávané ve zpěvnících. Nejslavnější politickou skladbou byl Wilhelmus (asi 1568) vysvětlující počínání prince Oranžského a zařazovaná do souboru \"Nový zpěvník gézů\". Tato píseň se později stala nizozemskou hymnou. Protestantské náboženské zpěvníky se skládaly převážně z žalmů, které překládali převáděli exulanti Jan Utenhove a Lucas de Heere a později přísný kalvinista Petrus Datheen. Z katolické písňové tvorby lze jmenovat \"Zahrádku duševních slastí\" (\"Het prieelken der gheestelijker wellusten\", 1587) bruselské autorky Kathariny Boudewijnové. K náboženské literatuře se řadila rovněž satirická díla, nejslavnějším z nich je anonymně vydaný \"Včelín svaté církve římské\" (\"Byencorf der Heilighen Roomschen Kercke\", 1569), přisuzovaný Filipsovi van Marnix. Malíř Dirck Volkertszoon Coornhert (1522–1590), umírněný katolík, byl ve svých spisech naopak prosazovatelem umírněného a chápavého křesťanského učení a mimo jiné autorem nové koncepce kázeňských institucí.\n\nLatinskou humanistickou poezii reprezentuje v Nizozemsku v renesanční epoše Janus Secundus (1511–1536), autor sbírky \"Polibky\" (\"Basia\", knižně 1536). Pisatelem lékařských publikací byl Andreas Vesalius (1514–1564), učebnice a divadelní hry vydával Georgius Macropedius (1487–1558). Náboženstvím a politikou se zabýval Justus Lipsius, otázky starověké dějinné chronologie zkoumal Joseph Justus Scaliger, působící na Leidenské univerzitě. V nizozemštině psali poezii Lucas de Heere (1534–1584), autor prvního nizozemského sonetu, a Jan van der Noot (1536/1539–1595/1601), inspirovaný francouzskou skupinou Plejáda. Karel van Mander (1548–1606) se jako první zabýval v nizozemském jazyce dějinami umění. K velkým nizozemským cestopiscům konce 16. století patřili Jan Huyghen van Linschoten (1563–1611), jehož texty líčí cestu na Dálný východ, a Gerrit de Veer (asi 1570 – po roce 1598).\n\nRenesanční a humanistické vlivy působily díky stykům s Itálií na španělskou kulturu již od počátku 15. století. Pod vlivem velkých osobností, zejména Francesca Petrarcy se šířily nové poetické formy jako hendekasyllabus, sonet, kancóna, oktáva, tercína, óda a další, jakož i novoplatónské ideje lásky a krásy a ideál renesančního rytíře. Přijímání těchto vlivů bylo však bylo ve Španělsku velmi postupné a trvalo celé století. Teprve v poslední dekádě 15. století došlo k výraznějšímu přelomu, když byla v roce 1492 Antoniem de Nebrija (1444–1522) vydána Kastilská mluvnice a objevila se \"Celestina\" (neboli \"Komedie o Kalistu a Melibeji\", nejstarší dochovaný výtisk 1499). \"Celestina\" je považována za první velké dílo španělské renesance, stojící přitom na rozhraní mezi dramatem a románem. Tímto desetiletím začal ve Španělsku zlatý věk, nazývaný také Siglo de Oro, který trval od roku 1492 po celou španělskou renesanci a baroko až do konce 17. století. Šestisvazkový \"překlad bible\" byl vydán v letech 1514–1517.\n\nNa přelomu 15. a 16. století bylo také publikováno velké množství zpěvníků, například \"Obecný zpěvník\" (\"Cancienero general\", 1511), Hernanda del Castillo. Doboví básníci se nechávali inspirovat lidovou tvorbou a vytvářeli umělé romance. Za talentované skladatele poezie na přelomu 15. a 16. století bývají považováni Juan Álvarez Gato, Garci Sánchez de Badajoz, Pedro Manuel Jiménez de Urrea a další. Ve 20. letech 16. století se pak prosadila generace, k níž patřil katalánský tvůrce Juan Boscán (1487/1492–1542), autor epické básně \"Héro a Leandros\" (podle příběhu Hérony a Leandra) nebo Boscánův mladší přítel Garcilaso de la Vega (1503–1536), pisatel nevelkého, ale vlivného básnického díla, převážně bukolického a milostného. Mezi další významné básníky se pak přiřadili madrigalista Gutierre de Cetina (1520 – asi 1557), mimo jiné tvůrce madrigalu \"Vy vážné oči jasné\" (\"Ojos claros, serenos\"), voják a vášnivý stoupenec Karla V. Hernando de Acuña (1520–1580), španělsky píšící Portugalec Francisco de Sá de Miranda (1481–1558), autor tradičních milostných písní a satir Cristóbal de Castillejo (asi 1490–1550) a historik Diego Hurtado de Mendoza (1503–1575).\nZ prozaických žánrů byly v době španělské renesance ve všech společenských vrstvách neobyčejně populární rytířské romány. Největší obliby dosáhl \"Amadís Waleský\" (\"Amadís de Gaula\", nejstarší známé vydání z roku 1508), navazující na bretonský cyklus a vyprávějící o rytířských činech hlavního hrdiny a jeho lásce k sličné Orianě. Autor španělského Amadíse, Garci Rodríguez de Montalvo, vytvořil první tři knihy na základě starší verze, pravděpodobně původem z Portugalska, a čtvrtou knihu složil samostatně. Amadís se pak dočkal velkého množství pokračování a překladů. V oblasti renesančního dramatu se první velkou osobností stal Juan del Encina (1469–1529), jenž byl také autorem tří eklog o lásce – \"Eklogy o třech pastýřích\" (\"Égloga de tres pastores\"), \"Eklogy o Kristinovi a Febeji\" (\"Égloga de Cristino y Febea\") a \"Eklogy o Plácidě a Vitorianovi\" (\"Égloga de Plácida y Vitoriano\"). Encinovým nástupcem se stal Gil Vicente (po roce 1645 – asi 1536), původem Portugalec, leč píšící španělsky. Známým se stal například trilogií \"Bárky\" (\"Las Barcas\") nebo rytířským dramatem \"Amadis a Dom Duardos\", inspiroval se však také lidovými fraškami, jak dokládá \"Hra o vílách\" (\"Auto das fadas\") nebo \"Komedie o vdovci\" (\"Comedia del viudo\"). K raným dramatikům patřil též Bartolomé de Torres Naharo, ovlivněný italským prostředím a mísící ve svých hrách komediální a tragické prvky, což se stalo pro pozdější španělskou tvorbu charakteristickým (hry se však obecně označovaly jako komedie). Svou \"Komedií o Himeneovi\", tematizující ohroženou rodinnou čest, se stala předchůdcem typických komedií pláště a dýky. Dramata psali také Hernán Pérez de Oliva (asi 1494–1531) či Micael de Carvajal (zemřel kolem roku 1530).\n\nŽánr eseje pěstoval františkánský mnich Antonio de Guevara (asi 1480–1535) a také erasmovští humanisté Juan de Valdés (zemřel 1541), autor filologického \"Rozhovoru o jazyce\" (asi 1535), a jeho bratr Alfonso de Valdés (asi 1490–1532), slavný svou nábožensko-sociální satirou \"Rozhovor Mercuria a Charonta\" (\"Diálogo de Mercurio y Carón\"). K význačným dobovým historiografům se řadí Pero Mexía (1497–1551), Florián Ocampo (asi 1495 – asi 1558) či královský šašek Francesillo de Zúñiga (zemřel 1532) se svou skandální kronikou \"Kronika-historie\" (\"Corónica-Historia\", 1527) a mnozí další. Cenné zprávy o Novém světě zanechal ve španělském prostředí Kryštof Kolumbus (asi 1451–1506), conquistador Hernán Cortés (1485–1547), ale také voják Bernal Díaz del Castillo (1492–1581) nebo kněz Bartolomé de las Casas (1470–1566), snažící se prostřednictvím svých zpráv zlepšit postavení domorodého obyvatelstva.\nOd 30. let 16. století začaly být humanismus a erasmovské smýšlení ve Španělsku potlačovány, což znatelně proměnilo literární klima. Ve druhé polovině století se vynořila dvě nová centra básnictví – v Seville založil Fernando de Herrera (1534–1597) sevillskou školu a v Salamance vznikla salamanská škola, zahrnující tvůrce jako Franscisco de la Torre, Francisco de Aldana (1537–1578) a další. Prudce se rozvíjel rovněž španělský mysticismus, založený na extatickém a intuitivním spojení s Bohem. K prvním významným tvůrcům v této oblasti patřil kazatel a asketik Luis de Granada (1504–1588), největší proslulosti ovšem dosáhla karmelitská zakladatelka klášterů Terezie od Ježíše (známá také jako Terezie z Ávily, 1515 –1582), augustinián Luis de León (1528–1591) a Jan od Kříže (1542–1591), autor tří významných básní \"Temná noc duše\" (\"Noche oscura del alma\"), \"Duchovní zpěv\" (\"Cántico espiritual\") a Plamen lásky živý (\"Llama de amor viva\").\n\nZ rozsáhlé španělské renesanční epiky lze jmenovat třídílný epos \"Araukana\" (1569–1589) Alonsa de Ercilla (1533–1594) a také četné bukolické neboli pastýřské romány, idealizující život v přírodě, a maurské romány, využívající orientální tematiku. K autorům pastýřských románů patřil Jorge de Montemayor (asi 1520–1561) či Gaspar Gil Polo (zemřel 1585), maurské romány tvořil Ginés Pérez de Hita (asi 1544 – asi 1619). Zrození pikareskního románu je spojeno s prózou Lazarillo z Tormesu (1554) neznámého autora. Romány, v nichž vychytralý pícaro slouží mnoha pánům a cestuje po světě, pak nadlouho zůstaly součástí španělského písemnictví. Zdaleka nejproslulejším autorem španělského zlatého věku se však stal Miguel de Cervantes y Saavedra (1547–1616), autor mimo jiných prací také \"Příkladných novel\" (\"Novelas Ejemplares\", 1590–1612), a zejména románu \"Důmyslný rytíř Don Quijote de la Mancha\" (\"El ingenioso hidalgo Don Quixote de la Mancha\", první díl 1605, druhý díl 1615). Toto dílo, celosvětově vydávané a známé, bývá často považováno za první moderní román a spojuje v sobě parodii na rytířské i pastýřské prózy s četnými společenskými komentáři a intertextuálními hříčkami. Na přelomu 16. a 17. století se také značně rozhojnily divadelní hry, k jejichž tvůrcům patřili v té době antikizující autoři jako Alonso López Pinciano (zemřel po roce 1627) či Cristóbal de Virués (1550–1609) a také národní dramatikové Lope de Rueda (zemřel 1565) a Juan de la Cueva (1543–1610). Španělské renesanční drama pak završil Lope de Vega (1562–1635), jehož pozdní tvorba spadá již do éry baroka.\n"}
{"id": "523877", "url": "https://cs.wikipedia.org/wiki?curid=523877", "title": "Herpesvirové infekce ptáků", "text": "Herpesvirové infekce ptáků\n\nHerpesviry jsou sférické obalené partikule o průměrné velikosti 120 až 200 nm, s kubickou symetrií a lineární dvouvláknovou DNA. Replikují se v jádrech vnímavých buněk. Čeleď \"Herpesviridae\" se rozděluje na 3 podčeledě:\n\n\n\n\nSpolečným znakem ptačích herpesvirů je stimulace a proliferace lymfatických anebo plasmatických buněk a schopnost dlouhodobě perzistovat v organismu hostitele (latentní infekce). Rozdílná je tvorba a vylučování volného (free) a infekce schopného viru.\n\nHerpesviry jsou u ptáků značně rozšířené; byly izolovány u domácích i volně žijících ptáků, domácího i cizího původu, zdravých i nemocných (čápi, sokoli, sovy, pěvci aj.); časté jsou subklinické infekce. Vzájemný přenos infekce mezi nimi není častý, protože herpesviry vykazují poměrně úzký rozsah hostitelů.\n\nHerpesvirusy vyvolávají u ptáků 3 základní typy patologických změn:\n\nMezi závažné nemoci drůbeže s herpesvirovou etiologií patří infekční laryngotracheitida, herpesvirová enteritida kachen a Markova nemoc, u \"Psittaciformes\" zejména tracheitida amazoňanů a Pachecova nemoc a u holubů inkluzní hepatitida. Herpesviry jsou také považovány za příčinu některých kožních papilomů na prstech a běhácích kakadua moluckého a žlutolícího a podle některých autorů také za tzv. „chryzantémovou nemoc“ (\"feather duster syndrome\") u papoušků.\n\n"}
{"id": "523880", "url": "https://cs.wikipedia.org/wiki?curid=523880", "title": "I Like", "text": "I Like\n\n„I Like“ je píseň americké R&B zpěvačky Keri Hilson. Píseň se nachází na deluxe verzi jejího debutového alba \"In a Perfect World...\". Produkce se ujal producent David Jost a Robin Grubert. Tuto píseň nazpívala Keri Hilson pro německou romantickou komedii \"Zweiohrküken\".\n"}
{"id": "523881", "url": "https://cs.wikipedia.org/wiki?curid=523881", "title": "Trpasličí pinč", "text": "Trpasličí pinč\n\nTrpasličí pinč je asi 300 let staré plemeno psa vyšlechtěné v Německu na hlídání a lov škůdců, zejména potkanů. FCI jej uznává ve skupině 2, v sekci 1 pod číslem 185.\n\nTrpasličí pinč je zmenšeným obrazem německého pinče, bez stinných stránek, kterými by mohly být například velké oční bulvy v poměru k hlavě. Elegantní čtvercová postava je zřetelně viditelná díky krátké a hladké srsti. Má dlouhou lebku zakončenou černým nosem. Vysoko posazené uši jsou sklopeny do tvaru písmene V. Rovné přední a svalnaté zadní končetiny umožňují tomuto plemeni elegantní a plynulý pohyb, přičemž nejpřirozenější je pro něj klus. Poměr délky k výšce postavy by měl být co možná nejčtvercovější. Délka hlavy (měřeno od špičky nosu k týlu) odpovídá polovině délky horní linie těla (měřeno od kohoutku ke kořeni ocasu).\n\nPřes svoji pověst bojácného malého psíka je trpasličí pinč plemeno houževnaté, energické, čilé, veselé, sebejisté a vyvážené povahy, vyžadující fyzickou a psychickou aktivitu. Tyto kvality z něj dělají příjemného rodinného a společenského psa. Nedostatek pohybu a aktivity vede k problémům s chováním. Jeho temperamentu vyhovují různé kynologické sporty, jako jsou agility nebo dogdancing. Je přirozeně nebojácný a při správné motivaci je lehko cvičitelný. K cizím lidem se chová s přiměřenou nedůvěrou a při správném vedení se dobře snáší i s jinými domácími zvířaty. Jako pinč často přimkne k jedné osobě.\n\nTrpasličí pinč je jedno z mála malých plemen, které netrpí žádnými specifickými dědičnými chorobami. Vyhýbá se mu i pro jiná malá plemena typická luxace pately.\n"}
{"id": "523883", "url": "https://cs.wikipedia.org/wiki?curid=523883", "title": "Dromaeosauroides", "text": "Dromaeosauroides\n\nDromaeosauroides (\"tvarovaný jako běhající ještěr\") byl menší teropodní dinosaurus z čeledi Dromaeosauridae. Je znám pouze na základě korunky zubu o délce 21 mm, objevené v roce 2000 na ostrově Bornholm v Dánsku. První dánský dinosaurus byl popsán v roce 2003. Může se jednat o jediného nepochybného dromeosaura, objeveného ve vrstvách evropské spodní křídy. Na délku zřejmě měřil 3 až 4 metry a vážil kolem 40 kg. Přesné rozměry tohoto druhu však nelze s jistotou určit.\n\n\n"}
{"id": "523888", "url": "https://cs.wikipedia.org/wiki?curid=523888", "title": "Číslo 9 (film)", "text": "Číslo 9 (film)\n\nČíslo 9 (2009) (v originále \"9\") je počítačově animovaný fantasy film Shane Ackera. Film rozvíjí krátkometrážní film (získal mnoho ocenění a byl nominován na Oskara), který v roce 2005 uvedl stejný autor pod stejným názvem (tedy \"9\"). Hlavními dabéry jsou Elijah Wood, John C. Reilly, Jennifer Connelly, Crispin Glover, Martin Landau a Christopher Plummer.\n\nDěj se odehrává v jakémsi nejasném postapokalyptickém světě, kde nežijí lidé. Hlavním hrdinou je hadrová postavička s velkým zipem na hrudi a s číslem 9 na zádech. Potkává další hadrovou postavu mu podobnou, které se říká dvojka, podle jeho čísla na zádech. Seznámí se s ní, avšak do jejich rozhovoru zasáhne mechanická kočka a dvojku unese. Devítka uteče a je zachráněn dalšími \"čísly\". V katedrále nachází své dočasné útočiště a od ostatních se dozvídá skutečnost o světě. Rozhodne se, že se pokusí zachránit svého uneseného přítele a vydává se na cestu spolu se svým přítelem pětkou. Po cestě však ztratí mapu a jsou donuceni ukrýt se do dolu. Zde se však nachází mechanická kočka spolu s dvojkou. Při prozkoumávání dolu musí čelit útoku kočky, kterou zneškodní dávná přítelkyně sedmička, která již dávno opustila útočiště v katedrále. Poté, co osvobodí dvojku, devítka neúmyslně aktivuje robota \"M.O.Z.E.K\", který má pouze jediný cíl - zničit vše živé, a to včetně našich postaviček. Během příběhu musí \"čísla\" bojovat proti různým robotům, které na ně vysílá \"mozek\", se který se musí nakonec také vypořádat. Devítka se však náhlé dozvídá pravou skutečnost jejich vzniku a vzniku \"mozka\" a původní plány o zničení musí pozměnit.\n\n\n\n\n\n\n\n\nZatímco hrdinové slaví, v pozadí hraje píseň \"Somewhere over the rainbow\" od Judy Garland.\n\n\"Číslo 9\" vyšlo v Americe na DVD a Blu-ray 29. prosince 2009 a v Evropě 22. února 2010.\n\nPři prvním dni premiéry film vydělal 3 115 775 a dostal se na první příčky. V prvním premiérovým víkendu byl posunut na druhou příčku se svou tržbou 10 856 000$ a od pět dní později 15 264 000$. Do 29. listopadu 2009 si film vydělal po celém světě celkově 41 859 395 dolarů.\n\n"}
{"id": "523889", "url": "https://cs.wikipedia.org/wiki?curid=523889", "title": "Vasilij Kuzněcov", "text": "Vasilij Kuzněcov\n\nVasilij Dmitrijevič Kuzněcov ( ) (7. února 1932, Kalikino - 6. srpna 2001, Moskva) byl sovětský atlet, desetibojař.\n\nTřikrát v řadě vybojoval titul mistra Evropy, což doposud nikdo jiný nedokázal. Dva tituly v řadě získali Joachim Kirst, Daley Thompson a Roman Šebrle. První titul získal na mistrovství Evropy ve švýcarském Bernu v roce 1954, kde posbíral dohromady 6 752 bodů. O čtyři roky později titul obhájil na šampionátu ve Stockholmu (7 865 bodů). Poslední, třetí zlatou medaili vybojoval v roce 1962 v Bělehradu (8 026 bodů).\n\nReprezentoval na letních olympijských hrách v roce 1956, 1960 a 1964. Na olympiádě v Melbourne 1956 získal bronzovou medaili, když v deseti disciplínách postupně nasbíral 7 465 bodů. Na následující letní olympiádě v Římě 1960 vybojoval druhou bronzovou medaili (7 809 bodů). V roce 1964 skončil na letních hrách v Tokiu na sedmém místě (7 569 bodů).\n\nV roce 1959 získal na první světové letní univerziádě v Turíně zlatou medaili v pětiboji. O dva roky později již byl na univerziádě v Sofii na programu desetiboj, kde nasbíral celkově 7 918 bodů a získal zlato. Dvakrát ve své kariéře vytvořil světový rekord. \n\n"}
{"id": "523899", "url": "https://cs.wikipedia.org/wiki?curid=523899", "title": "Abstraktní algebra", "text": "Abstraktní algebra\n\nAbstraktní algebra je oblast matematiky zkoumající abstraktní algebraické struktury. Termín vznikl počátkem 20. století na odlišení oboru od elementární algebry, jež se zabývá například úpravou algebraických výrazů s reálnými a komplexními čísly. Dnes se již toto rozdělení obvykle nepoužívá.\n\nZatímco elementární algebra se zabývá konkrétními objekty (například reálnými čísly), abstraktní algebra se týká jakékoli struktury, která splňuje dané podmínky. Například pologrupou je každá množina s asociativní binární operací - může to být množina čísel, množina funkcí, množina uspořádaných pětic atd.\n\nVýhoda abstraktního přístupu spočívá v tom, že stačí pro daný typ struktury (např. grupu nebo lineární prostor) jednou dokázat nějakou větu a můžeme ji aplikovat na každou strukturu, která splňuje definici grupy, lineárního prostoru apod.\n\nAlgebra zkoumá \"množiny s operacemi\". Například grupa je jakákoli množina s binární operací, která splňuje vztahy v definici grupy. Některé grupy jsou množiny čísel, jiné grupy jsou množiny funkcí, jiné grupy jsou množiny množin atd. Pokud však něco dokážeme pro každou grupu, nemusíme to již znovu dokazovat pro jednotlivé množiny, které jsou grupami.\n\nKromě toho, na téže množině je často možné operace definovat několika způsoby a všechny mohou být užitečné. Např. pokud na množině {0,1} uvažujeme sčítání a násobení definované obvyklým způsobem až na to, že 1+1=0, dostaneme tzv. těleso modulo 2, velmi užitečné v teorii šifrování. Pokud uvažujeme 1+1=1, dostaneme Booleovu algebru užitečnou v logice.\n\nUvedený příklad je nedokonalý, neboť lze argumentovat, že signatura těles či okruhů nemá nic společného se signaturou Booleových algeber (u nichž je navíc běžnější operace značit ∧ a ∨). Ovšem na množině čtvercových matic dané velikosti lze operaci násobení definovat několika způsoby: buď obvyklým maticovým násobením, nebo po prvcích, kdy součin dvou matic \"A\" a \"B\" má na pozici \"(i,j)\" součin prvků \"A\" a \"B\".\n\nNení tedy možné se zeptat, zda okruh čtvercových matic má nějakou vlastnost (například je izomorfní s jiným okruhem), pokud neupřesníme, jak jsou na něm definovány operace.\n\nDalším příkladem struktury s neobvykle definovanými operacemi je svaz vyjadřující dělitelnost. Operace \"spojení\" (formula_1 ve svazu představuje \"nejmenší prvek formula_2 takový, že formula_3 a formula_4\". Jelikož však ve svazu dělitelnosti relace formula_5 představuje \"\"x\" je dělitel \"y\"\", je například formula_6, nikoli 30.\n\nTyto zdánlivě neobvyklé struktury se zkoumají proto, že pomocí nich lze objevit důležité matematické výsledky s mnoha aplikacemi v různých oblastech vědy i v technologické praxi.\n\nAlgebra zkoumá tzv. algebraické struktury, tedy množiny vybavené operacemi, nikoli např. relacemi.\n\nAlgebraickou operací arity \"n\" na množině \"A\" (jinými slovy: \"n\"-ární operací) se rozumí zobrazení, které uspořádané n-tici prvků z \"A\" přiřadí prvek z \"A\". Například násobení přiřadí dvojici (3,2) číslo 6.\n\nPříklad operací:\n\nPříklady vztahů, které nejsou algebraickými operacemi:\n\nPříkladem struktur, které jsou v matematice často zkoumány, ale nejsou algebraickými strukturami, jsou uspořádané množiny, topologické prostory, normované vektorové prostory, grafy apod. Model predikátové teorie je algebraickou strukturou jen tehdy, pokud tato teorie neobsahuje relační symboly.\n\nIntuitivně je algebraická struktura \"množina vybavená operacemi\". Aby bylo možné s nimi exaktně pracovat, formálně se tyto struktury definují jako uspořádané n-tice, kde \"n\" je číslo o jedna větší, než počet těchto operací.\n\nNapříklad grupa je množina se třemi operacemi, které lze značit např. formula_9, , \"e\" (nebudeme se teď držet jiné možné definice, která si vystačí s jednou operací). Grupou je tedy každá uspořádaná čtveřice formula_10 = (formula_11, formula_9, , \"e\") taková, že\n\nGrupa celých čísel je tedy uspořádaná čtveřice (Z, +, -, 0), kde symbol + značí množinu všech uspořádaných trojic celých čísel formula_18 takových, že formula_19.\n\nMnožině G v právě uvedené definici se říká \"nosná množina\". Grupa formula_10 a její nosná množina G jsou dva různé matematické objekty, ale tam, kde nehrozí nedorozumění, se označují stejným písmenem, takže je běžné psát například\načkoli \"x\" je prvkem formula_11 a nikoli formula_10\n\nPříklady struktur, které algebra zkoumá:\n\n\n\"Příklad: Celá čísla se sčítáním tvoří grupu. Přirozená čísla včetně nuly se sčítáním tvoří monoid, celá kladná čísla pak pologrupu, neboť neutrálním prvkem pro sčítání je 0. Celá čísla s násobením tvoří monoid, jehož neutrální prvek je 1. Racionální čísla tvoří monoid, neboť k nule neexistuje inverzní prvek. A taky tvoří pologrupu a grupoid, protože každý monoid je zároveň pologrupa a grupoid. (Podobně v ostatních příkladech.)\"\n\nPříkladem algebraické struktury jsou tělesa a lineární vektorové prostory nad nimi. Typickým příkladem tělesa je množina reálných nebo komplexních čísel, vektorový prostor nad ním je například množina vektorů v třírozměrném prostoru nebo množina všech spojitých funkcí na daném intervalu.\n\nObecnějším pojmem je okruh a moduly nad okruhem. V definici okruhu vyžadujeme méně podmínek, než u tělesa, takže tuto definici splňuje širší třída matematických objektů. Například množina celých čísel se sčítáním a násobením je okruh, ale nikoli těleso, neboť k většině jejích prvků neexistuje prvek inverzní vzhledem k násobení (například inverzní prvek při sčítání k číslu 2 je -2, ale inverzní prvek při násobení je 1/2 a ten se v množině celých čísel nenachází).\n\nDalšími algebraickými strukturami jsou například svazy a Booleovy algebry.\n\nMezi disciplínami, které studují jednotlivé struktury (např. teorie grup) zaujímá zvláštní postavení univerzální algebra, jejíž výsledky lze aplikovat na širokou skupinu struktur. Dokážeme-li v ní, že něco platí pro každou varietu, pak to platí pro všechny grupy, všechny svazy, všechny lineární prostory apod. (nikoli však pro tělesa) a není nutné to dokazovat pro každou algebraickou strukturu zvlášť. Příkladem takových matematických výsledků jsou věty o izomorfismu nebo existence volných algeber.\n\nVýsledky univerzální algebry lze zobecnit ještě dále v teorii kategorií, ovšem ta již není odvětvím algebry, neboť zkoumá algebraické i jiné struktury.\n"}
{"id": "523901", "url": "https://cs.wikipedia.org/wiki?curid=523901", "title": "Bohušický potok", "text": "Bohušický potok\n\nBohušický potok je pravostranný přítok říčky Sázavky v okrese Havlíčkův Brod v Kraji Vysočina. Délka jeho toku činí 4,0 km.\n\nPotok pramení severozápadně od Druhanova v nadmořské výšce okolo 500 m. Po celé své délce teče převážně jižním směrem. Do Sázavky se vlévá na jejím 0,6 říčním kilometru ve Světlé nad Sázavou v nadmořské výšce okolo 395 m.\n\nPotok nemá žádné větší přítoky.\n\nVe Světlé nad Sázavou se na pravostranném bezejmenném přítoku nachází \"Bohušický rybník\", jehož katastrální výměra činí 0,69 ha.\n"}
{"id": "523906", "url": "https://cs.wikipedia.org/wiki?curid=523906", "title": "Max Fleischer (architekt)", "text": "Max Fleischer (architekt)\n\nMax Fleischer (29. března 1841, Prostějov - 8. prosince 1905, Vídeň) byl rakouský židovský architekt.\n\nNejprve studoval na „Technické univerzitě“ ve Vídni a v roce 1863 přestoupil na tamní „Akademii výtvarných umění“. Zde studoval u Augusta Sicarda von Sicardsburg (1813-1868) a Eduarda van der Nülla (1812-1868). Po ukončení školy nastoupil Fleischer do architektonické kanceláře Friedrich von Schmidta (1825-1891), který projektoval novou vídeňskou radnici a tak se tedy Fleischer zúčastnil také na projektu radnice.\n\nV roce 1887 se osamostatnil. Byl znám jako projektant tří gotických synagog ve Vídni a také židovských modliteben v gotickém slohu v Českých Budějovicích a Pelhřimově. Vytvořil také modlitebny v jiném slohu v Břeclavi, Kremži a Mikulově. Často vybíral gotické motivy do městských staveb kvůli propagaci židovství. Dalšími jeho díly byly také náhrobky pro Adolfa Fischhofa (1816-1893) a Salomona Sulzera (Loewy) (1804-1890).\n\nArchitekt Johann Miedel (1860–1945) byl ve své tvorbě stavitelem synagog, který byl ovlivněn právě Maxem Fleischerem. Miedel proto také dokončil některé Fleischerovy práce i některé ještě nezahájené, jako např. obřadní síň na židovském hřbitově v Brně a po Fleischerovy smrti převzal i jeho ateliér.\n\nDne 20. listopadu 2008 byla pro vzpomínku a na jeho počest odhalena v 7. vídeňském okrese v ulici „Neustiftgasse 64“ pamětní deska.\n\n\n\n"}
{"id": "523910", "url": "https://cs.wikipedia.org/wiki?curid=523910", "title": "Markova nemoc", "text": "Markova nemoc\n\nMarkova nemoc (angl. Marek´s disease, MD) je lymfoproliferativní neoplastické onemocnění kura domácího (\"Gallus domesticus\"), charakterizované mononukleární infiltrací v periferních nervech a tvorbou lymfomů v gonádách, kůži, svalovině a mnoha dalších orgánech a tkáních. Původcem MD je lymfotropní na buňky vázaný (cell-associated) herpesvirus, který je všeobecně rozšířen v populaci drůbeže na celém světě. Přestože jen část infikované drůbeže klinicky onemocní, představuje MD ve všech drůbežnicky vyspělých státech ekonomicky nejzávažnější infekční onemocnění za posledních 50 let, a to i přes úspěšně prováděnou imunoprofylaxi. Kromě schopnosti neoplastické transformace lymfocytů byl u MDV prokázán i aterogenní potenciál, projevující se proliferativními změnami v buňkách hladké svaloviny artérií jako následek poruch metabolismu tuků. Markova nemoc je první nádorové onemocnění u živočichů, proti které byla vyvinuta účinná vakcína. Slouží také jako experimentální model ve srovnávací onkologii a při studiu patogeneze aterosklerózy.\n\nV roce 1907 pozoroval profesor veterinárního lékařství Josef Marek poprvé při histopatologickém vyšetření nervového systému 4 parézou postižených dospělých kohoutů mononukleární infiltrace v periferních nervech, spinálních nervových gangliích, epidurální tkáni a v povrchových vrstvách bílé hmoty mozku. Popsal klinické příznaky i patologické změny a nemoc označil jako \"\"polyneuritis interstitialis chronica\"\".\n\nBěhem několika let se choroba rozšířila po Evropě i do USA. Postupně se prokázalo, že změny nejsou omezeny pouze na periferní nervy a míchu. Pappenheimer ak. (1926) zaznamenali častou souvislost mezi paralýzou a nálezem mononukleárních infiltrací v duhovce (způsobujících depigmentaci až ztrátu zraku) nebo paralýzou a výskytem lymfoidních nádorů v různých viscerálních orgánech. Navrhli proto původní pojmenování nahradit názvem \"\"neurolymphomatosis gallinarum\"\" a nádorové změny ve viscerálních orgánech označovat jako \"viscerální lymfomatózu\". Pro nedostatek vhodných diagnostických techniky i vědeckých poznatků byly nádorové změny u drůbeže nadále souhrnně označovány podle patomorfologické klasifikace jako \"komplex aviární leukózy\".\nDalší vědecké studie věnované etiologii, epizootologii a přirozené odolnosti k nemoci, postupně prokázaly neudržitelnost tohoto hlediska a potvrdily, že komplex aviární leukózy zahrnuje nejméně dvě rozdílné a nepříbuzné nemoci – aviární leukózu a Markovu nemoc.\n\nKoncem 50. let popsali Benton a Cover (1957) zvýšený výskyt \"viscerální lymfomatózy\" v USA u brojlerů a mladé drůbeže ve věku 8-10 týdnů. Zřejmě shodná choroba, označená jako \"akutní aviární leukóza\", byla popsána na východním pobřeží USA a ve Velké Británii. Studiem terénních případů a na základě výsledků pokusů o experimentální přenos nemoci se prokázalo, že se nejedná o akutní leukózu, ale o virulentnější formu MD a bylo navrženo ji označovat jako \"akutní formu Markovy nemoci\". Původní onemocnění popsané Markem (1907) a Pappenheimerem ak. (1926) se začalo označovat jako \"klasická forma Markovy nemoci\".\n\nV USA byla také diagnostikována tzv. \"leukóza kůže\", která se projevovala nádorovými změnami lokalizovanými v péřových folikulech kůže, zjistitelnými převážně jen u opracovaných kuřat po porážce. Postupně se prokázalo, že i tato forma nemoci je dalším projevem akutní formy MD.\n\nDůležitost genetické konstituce pro vnímavost k nemoci prokázaly práce Hutta a Coleho. Se svými pokusy začali v 30. letech a poukázali na význam genetické selekce v rodičovských chovech při omezování výskytu MD.\n\nPokusy o přenos MD byly zahájeny v letech 1920-1930. Často byly neúspěšné nebo s rozdílnými výsledky. První úspěšný experimentální přenos nemoci provedli až Sevoian ak. (1962) a Biggs a Payne (1963). Přestože infekční povaha nemoci byla známa již od 40. let min. století, teprve v roce 1967 dvě laboratoře nezávisle na sobě zjistili přítomnost herpesvirusů v buňkách tkáňových kultur kokultivovaných s nádorovými buňkami z lymfomů MD. Byla také prokázána jednoznačná korelace mezi přítomností herpesvirů v těchto tkáňových kulturách a schopností infikovaných buněk indukovat MD. Výsledky laboratorních pokusů byly potvrzeny následujícími epizootologickými studiemi.\n\nRozpor mezi vysokou kontagiozitou MD a nemožností detekovat bezbuněčný (cell-free) virus v nervových změnách ani v nádorových buňkách, rozřešili Calnek a Hitchner (1969), když prokázali virové specifické antigeny v epitelu péřových folikulů kuřat infikovaných virem Markovy nemoci (MDV). Krátce po tomto zjištění následovala extrakce bezbuněčného viru z epiteliálních buněk péřových folikulů a odhalení způsobu virové replikace in vivo i šíření infekce do vnějšího prostředí.\n\nÚspěšná propagace MDV v systému in vitro umožnila jeho sériové pasážování, kvantitativní titraci i atenuaci patogenních kmenů viru s jejich následným využitím v imunoprofylaxi. Izolace krůtího herpetického viru (HVT) a poznání jeho schopnosti chránit kuřata před vznikem nádorů vyústila v celosvětové používání HVT jako vakcinačního kmene. Byla tak vyvinuta první protinádorová vakcína.\n\nDalším krokem, který napomohl k objasnění procesu transformace, bylo ustanovení transplantovatelných nádorů a lymfoblastoidních buněčných linií odvozených z nádorů MD.\n\nSoučasná virologická klasifikace zařazuje virus Markovy nemoci (\"Herpesvirus galli 2\") do podčeledě \"Alphaherpesvirinae\" a čeledě \"Herpesviridae\". Obdobně je zařazován krůtí herpetický virus (\"Herpesvirus meleagris\"), který je úzce příbuzný s herpesvirem MD\nStruktura virů MD i HVT odpovídá ostatním herpesvirům. Virová kapsida má kubickou ikozaedrální symetrii a v průměru měří 90-110 nm. Skládá se ze 162 dutých cylindrických kapsomer o velikosti 6x9 nm. Nukleokapsidy mohou zůstat neobalené (jsou neinfekční) nebo pučením přes buněčnou membránu získávají obal tvořený jemným granulárním materiálem a stávají se plně infekčními.\n\nGenom viru tvoří lineární, nesegmentovaná dvouvláknová DNA. Mezi genomy MDV a HVT byly zjištěny jen minimální odlišnosti; vykazují 70-80% homologii. Také elektronoptická konfigurace obou genomů je stejná.\n\nDoposud izolované kmeny MDV a HVT lze rozdělit do 3 hlavních, sérologicky částečně příbuzných skupin:\nPrimární izolace MDV i HVT se provádějí v různých buněčných kulturách ptačího původu i v kuřecích embryích.\n\nV rámci 1. sérotypu existuje veliká rozmanitost virových kmenů z hlediska jejich tropismu, virulence i onkogenního potenciálu. Některé velmi virulentní izoláty jsou patogenní i pro vakcinovaná nebo geneticky rezistentní kuřata. Rovněž existují méně virulentní až apatogenní kmeny, které nevyvolávají žádné nebo jen mírné formy onemocnění. Kmeny jsou klasifikovány jako mírné (mMDV), virulentní (vMDV), velmi virulentní (vvMDV) a velmi vysoce virulentní (vv+MDV). Izoláty sérotypů 2 a 3 jsou nepatogenní.\n\nRozdílná virulence mezi terénními izoláty MDV má značný epizootologický význam, protože přirozená infekce virusy o nízké virulenci chrání kuřata před následnou infekcí mnohem virulentnějšími kmeny MDV.\n\nInfekce buňky virem MD může probíhat 3 odlišnými způsoby:\n\n\nVirus MD a v poněkud menší míře i HVT jsou v podmínkách \"in vitro\" vázány na buňku. Jejich infekciozita je proto v přímém vztahu k intaktnosti hostitelských buněk. Z hlediska dekontaminace prostředí je důležitá přítomnost viru MD v prachu, peří a nečistotách infikovaných hal. Tyto látky organického i jiného původu zvyšují jeho odolnost vůči působení dezinfekčních prostředků. Podestýlka zůstává infekční nejméně 16 týdnů. Virus MD je v prostředí hal z velké části destruován parami formaldehydu, jodovými a z menší části i chlorovými preparáty.\n\nPřirozeným hostitelem MDV je kur domácí. Význam MD pro jiné ptačí druhy je minimální. Různé druhy savců, včetně křečků, krys a opic, jsou refrakterní k infekci virulentním MDV.\n\nPřímý nebo nepřímý kontakt mezi drůbeží umožňuje šíření viru, pravděpodobně vzdušnou cestou. Virus se replikuje do plně infekčního stavu v epitelu péřových folikulů. Postižené buňky se nalézají v keratinizované vrstvě vrstevnatého dlaždicovitého epitelu, uvolňují se při pelichání peří a slouží jako zdroj kontaminace prostředí.\n\nKlinicky zdravá drůbež může být nosičem a vylučovatelem infekce. Perzistentní infekce přetrvává dlouhodobě; byla zjištěna drůbež vylučující virus kůží až v 76. týdnu věku. Kontinuální vylučování viru infikovanou drůbeží a jeho odolnost v prostředí vysvětlují jeho trvalou přítomnost v chovech drůbeže.\n\nUrčitý význam jako přenašeče infekce je přiznáván brouku plesnivec obilní (\"Alphitobius diaperinus\"). Komáři (\"Culex quinquefasciatus\", \"Culex pipiens\") mohou pravděpodobně krátkodobě přechovávat virus. Přenos infekce oocystami kokcidií se neprokázal. Možnost vertikálního přenosu infekce je většinou vylučována; jeho význam je minimální. Přenos infekce ze slepic na potomstvo kontaminací skořápky násadových vajec je nepravděpodobný, protože virus je inaktivován vysokou vlhkostí a teplotou inkubátoru.\n\nMarkova nemoc je imunosupresivní onemocnění. Imunologické reakce jsou také základem věkové i genetické rezistence. Infekce geneticky vnímavých kuřat bez mateřských protilátek onkogenním kmenem MDV probíhá ve 4 fázích:\n\n\n\nInkubační doba (ID). Klinické příznaky i makroskopické změny se objevují obvykle až za 3-4 týdny po infekci. Faktory ovlivňující ID i průběh nemoci jsou kmen viru, dávka a způsob infekce, věk, imunitní stav, genetická konstituce a pohlaví hostitele. Ve většině případů se nemoc objevuje po 8.-9. týdnu věku, kdy je již nemožné určit dobu a podmínky infekce. Morbidita v hejnu je obvykle shodná s mortalitou.\n\nNespecifickými příznaky jsou pokles hmotnosti, bledost, anorexie a průjem, zejména u drůbeže s pomalým průběhem nemoci. V komerčních podmínkách dojde k úhynu v důsledku dehydratace a vyhladovění, protože kuřata nejsou schopna se dostat ke krmítkům ani k napáječkám anebo v mnoha případech je uklována ostatní drůbeží.\n\nRozlišují se čtyři základní formy Markovy nemoci:\n\n\n\n\nKonstantním nálezem u nemocné drůbeže je postižení periferních nervů, které je charakterizováno ztrátou příčného žíhání, šedým nebo žlutým zabarvením a někdy edématozním vzhledem. Rozlišují se 2 hlavní typy změn – neoplastické a zánětlivé. Postižení nervů může být i jednostranné a změny se mohou lišit i v průběhu jednoho nervu. Lymfoidní tumory se vyskytují v jednom nebo více různých orgánů. Nacházejí se např. v gonádách, plicích, srdci, mezenteriu, ledvinách, játrech, slezině, nadledvině, pankreatu, proventrikulu, střevu, duhovce, kosterní svalovině a kůži. Makroskopicky jsou neodlišitelné od změn způsobovaných virem lymfoidní leukózy, výjimkou je postižení Fabriciovy burzy. Pravděpodobně neexistuje orgán nebo tkáň, kde by se nádory nemohly ojediněle vyskytovat.\nTepenné léze popisované při MD jsou představovány aterosklerotickými změnami v aortálních, koronárních, gastrických a mezenteriálních arteriích.\n\nDiagnóza Markovy nemoci je založena na komplexním rozboru anamnestických údajů, klinického a patomorfologického vyšetření. Vzhledem k ubikvitárnímu výskytu viru MD v populaci drůbeže má virologické i sérologické vyšetření omezený význam.\n\nDiferenciální diagnostika. Markovu nemoc je nutné odlišit zejména od lymfoidní leukózy, případně od jiných neoplasií. Z dalších nemocí to jsou tuberkulóza, aviární encefalomyelitida, postižení kloubů různé etiologie, osteopatie, avitaminózy A, intoxikace a některé endoparazitózy.\n\nÚčinná terapie Markovy nemoci v hejnu ani u jednotlivých zvířat prakticky neexistuje. Někdy se však může klinicky nemocná drůbež spontánně uzdravit.\n\nPrevence MD se provádí třemi základními způsoby, přičemž důsledné uplatňování kteréhokoliv z těchto způsobů je účinné, nejvhodnější je však vzájemná kombinace:\n\n\n\n\n"}
{"id": "523911", "url": "https://cs.wikipedia.org/wiki?curid=523911", "title": "Atomový stát", "text": "Atomový stát\n\nAtomový stát s podtitulem (Od pokroku k nelidskosti) je kniha rakouského futurologa, novináře a spisovatele židovského původu Roberta Jungka z roku 1977, kdy ji vydal v němčině pod názvem \"Der Atomstaat. Vom Fortschritt in die Unmemnschlichkeit\".\n\nV češtině ji v roce 1994 vydalo sdružení Děti Země s předmluvou Dalibora Stráského a s přímluvou Ivana Dejmala.\n"}
{"id": "523914", "url": "https://cs.wikipedia.org/wiki?curid=523914", "title": "Seiko Epson", "text": "Seiko Epson\n\nSeiko Epson Corporation, nebo jen Epson, je japonská technologická společnost. Epson je jeden z největších světových výrobců počítačových tiskáren a příslušenství. Sídlo firmy je v Japonsku (Suwa, Nagano). Firma má mnoho dceřiných společností po celém světě a vyrábí inkoustové, jehličkové a laserové tiskárny, skenery, stolní počítače, multimediální projektory pro obchodní i domácí použití, velkoformátové televize, průmyslové roboty a jejich příslušenství, POS tiskárny a registrační pokladny, notebooky, integrované obvody, komponenty LCD a dalších souvisejících elektronické součástky. Od svého založení vyrábí firma hodinky Seiko a je jedním ze tří hlavních společností Seiko Group. Čisté tržby za rok 2006/2007 činily 1,416 bilionu jenů.\n"}
{"id": "523921", "url": "https://cs.wikipedia.org/wiki?curid=523921", "title": "SimulationX", "text": "SimulationX\n\nSimulationX je CAE-software pro simulace fyzikálních systémů a technických zařízení v řadě oborů, je vyvinutý a komerčně provozovaný společností ESI ITI GmbH z Drážďan v Německu. Vědci a inženýři z oblasti průmyslu a vzdělávání využívají tento software ve výpočtech, analýzách a virtuálních testech komplexních mechatronických systémů. Tento software modeluje na jedné platformě účinky různých komponent z řady oborů a zároveň zohledňuje jejich vzájemná působení a zpětné vazby. Jako odpověď na stoupající poptávku na systémové simulace zavedla firma ITI v roce 2000 následníka programu ITI-SIM, software SimulationX. Jednou z hlavních oblastí jeho využití je analýza stacionárních větvených pohonů, za jejíž řešení byla firma ITI v roce 2006 vyznamenána cenou AEI Tech Award „Top Product of Powertrain Simulation“. Aktuální verze SimulationX 3.4 byla představena v červnu 2010..\n\nSimulationX je software vyvinutý firmou ESI ITI GmbH. V oblasti virtuálních inženýrských systémů jsou její hlavní aktivity ve vývoji standardních software, konzultační, inženýrské a programátorské činnosti. Hlavní sídlo firmy ITI je v Drážďanech v Německu. Podnik má celosvětovou působnost s rozsáhlou sítí dceřiných společností a distributorů. Uplatnění má software SimulationX nejen ve výuce, ale také ve výrobních podnicích, zejména v oblasti automobilového průmyslu, letectví, energetického průmyslu, strojírenství, loďařství, hornictví, ropného a plynárenského průmyslu, přesné mechaniky a v oblasti kolejové dopravy. Kromě toho má software mnohostranné použití i ve vědě a výzkumu.\n\nSoftware podporuje funkce Windows a disponuje množstvím předdefinovaných elementů a připravených knihoven z různých fyzikálních oblastí. Tyto knihovny klasifikují modely podle jejich fyzikálních a užitných vlastností. K dispozici je více než 500 připravených modelů pro více než 11 oblastí využití. Funkce „drag and drop“ zjednodušuje a urychluje proces vytváření modelů. Hydraulické, pneumatické a elektrické pohony stejně jako řídící prvky lze ve víceprvkových systémech integrovat do téhož modelu. V průběhu výpočtu lze chování celého systému pozorovat a analyzovat a parametry mohou být online upravovány. Mezi uživateli po celém světě je software SimulationX znám svým uživatelsky příjemným grafickým prostředím, které umožňuje intuitivní a precizní vytváření komplexních modelů.\n\nSimulationX-knihovny disponují:\n\nSimulationX podporuje jazyk Modelica pro modelování a umožňuje provádět simulace vlastních (sub)reálných modelů. Umožňuje provádět simulace modelů ze standardních knihoven softwaru Modelica nebo i z jiných programů založených na jazyku Modelica.\n\nSimulationX disponuje otevřenými obsáhlými CAx-rozhraními k jiným programům různých využití, např..:\n\n\nCo-Simulation poskytuje obecná rozhraní pro napojení SimulationX k jiným CAE-prostředků s předdefinovanou nadstavbou pro speciální realizace. (MSC.Adams, Simpack, MATLAB/Simulink, Fluent, Cadmould etc.). Tato spojení umožňují přenos dat mezi těmito prostředky a simulačním software. Dále jsou k dispozici nástroje pro komplexní strukturovanou a systémovou analýzu (výpočet rovnováhy, vlastních frekvencí, tvarů kmitů, vstupní a výstupní analýza). OM-rozhraní umožňuje komunikaci mezi SimulationX a jinými aplikacemi Windows pro uživatelem definované Batch-průběhy, Embedded simulaci, rozbory parametrů a optimalizace.\n\nCode Export-Features podporují C-Code-generování pro bezprostřední integraci modelů, Hardware-in-the-Loop (HiL)-aplikací a Rapid Control Prototyping, Functional Mock-up Virtual Machine. Inženýři a vědci mohou pracovat s množstvím integrovaných nástrojů ve všech stupních systematického konstrukčního procesu. Spojením SimulationX s testovacími a simulačními platformami v reálném čase jako jsou LabVIEW, NI VeriStand, dSPACE, a SCALE-RT stoupá produktivita konstrukčního cyklu a značně se zkracuje čas zavedení výrobku do výroby.. \n\n"}
{"id": "523922", "url": "https://cs.wikipedia.org/wiki?curid=523922", "title": "James Tobin", "text": "James Tobin\n\nJames Tobin (5. března 1918, Champaign, Illinois, USA – 11. března 2002, New Haven, Connecticut, USA) byl americký ekonom, nositel Nobelovy ceny za ekonomii z roku 1981. Byl zastánce keynesovského přístupu k ekonomii a hájil vládní zásahy pro stabilizaci ekonomiky. Jeho akademická práce zahrnovala průkopnické příspěvky ke studiu investic, peněžní a fiskální politiky a finančních trhů. Navrhl také ekonometrický model Tobit. \n\n"}
{"id": "523926", "url": "https://cs.wikipedia.org/wiki?curid=523926", "title": "Fridrich Vilém III.", "text": "Fridrich Vilém III.\n\nFridrich Vilém III. () (3. srpen 1770, Postupim, Prusko - 7. červen 1840, Berlín, Prusko) byl v letech 1797 až 1840 pátý pruský král a braniborský markrabě, a jako Fridrich Vilém IV. v letech 1797 až 1806 braniborský kurfiřt. Pocházel z rodu Hohenzollernů.\n\nNarodil se roku 1770 v Postupimi jako syn pruského krále a braniborského kurfiřta Fridricha Viléma II. a Frederiky Hesensko-Darmstadtské. Během svého dětství se projevoval jako stydlivý a zdrženlivý chlapec, což bylo přičiněno jeho málomluvností, vypouštěním zájmen a používáním skrovné vojenské řeči.\n\nDne 24. prosince 1793 se oženil s Luisou Meklenbursko-Střelickou, s níž měl deset dětí. Ve svém paláci v ulici Unter den Linden v Berlíně vedl korunní princ měšťanský život v bezproblémovém manželství. Tohoto životního stylu se nevzdal ani po korunovaci na pruského krále v roce 1797. Protivil se mu morální úpadek na dvoře jeho otce (hlavně intriky a aféry), proto se zde pokusil o obnovu mravnosti. Toto úsilí šlo dokonce tak daleko, že nechal téměř okamžitě po svém nástupu na trůn odstranit sochu Johanna Gottfrieda Schadowa, na které byly znázorněny jeho manželka a její sestra (Frederika Meklenbursko-Střelická). Nadto také neprojevoval mnoho zájmu pro umění a literaturu.\n\nPo předčasné smrti královny Luisy v roce 1810 se dlouho neoženil, až v roce 1824 uzavřel morganatický sňatek s hraběnkou Augustou von Harrach; toto manželství zůstalo bezdětné.\n\nJeho politika byla stejně jako on sám zdrženlivá a nevýrazná. Reformy probíhaly jen velmi pomalu a jeho neutrální politika na mezinárodní scéně byla neúspěšná, jelikož Francie stále okupovala levobřežní území Rýna. Navíc se vytvořila koalice Velké Británie, Ruska a Rakouska, která následně zahájila tzv. druhou koaliční válku. Francie sice vyšla z této války oslabena, ale její vliv na Prusko stále rostl. Německo bylo v následujících letech Francií značně přetvořeno. V rámci tzv. mediatizace německých zemí zaniklo mnoho malých státečků a svobodných měst. Zpočátku Prusko profitovalo ze své neutrality, z Napoleonovy vůle mělo dokonce obdržet anglické Hannoversko, postupně se ale dostalo do mezinárodní izolace. Přestože Francie nakonec porušila i neutralitu severoněmeckých států, zastával Fridrich Vilém stále stejnou politiku a přispěl tak k úpadku Svaté říše římské a nepřímo také k vítězství Francie nad Ruskem a Rakouskem.\n\nV roce 1806 se zavázal Rusku, že neposkytne Napoleonovi vojáky pro jeho plánovaný vpád do této země. Později vydal Francii ultimátum, ve kterém stanovil požadavek na stažení všech francouzských vojsk z jižního Německa. Toto ultimátum přišlo v době po porážce Rakušanů a Rusů v bitvě u Slavkova a francouzského triumfu, proto ho Napoleon ignoroval a místo toho vyhlásil dne 9. října 1806 Prusku válku. V bitvě u Saalfeldu z 10. října téhož roku padl u dvora velmi vlivný princ Ludvík Ferdinand, synovec Fridricha II. V následující bitvě u Jeny byla pruská armáda zničena a Fridrich Vilém musel uprchnout do Memelu ve Východním Prusku. Dne 9. července 1807 byl nucen podepsat tzv. Tylžský mír, ve kterém ztratilo Prusko všechna území západně od řeky Labe a také velkou část území, získaného během dělení Polska.\n\nTento úpadek pruského státu byl vhodným momentem pro zavedení reforem, které Fridrich Vilém začal jen s velkou nechutí. Tyto reformy však byly výrazně prosazovány politiky, jako byli Karl August von Hardenberg, Heinrich Friedrich Karl vom und zum Stein, Wilhelm von Humboldt, a vojáky, mezi nimiž figurovali August Neidhardt von Gneisenau a Gerhard von Scharnhorst. Situace země, ale také vztah mezi lidem a králem se v důsledku těchto změn citelně zlepšily.\n\nDne 24. února 1812 musel na nátlak Francouzů vstoupit do válečného stavu s Ruskem. Prusko vypravilo kontingent svých vojáků, který se účastnil po boku Grande Armée Napoleonova tažení do Ruska. Nutná potřeba vojáků vedla v Prusku k vyhlášení branné povinnosti \"po dobu války\" ze dne 9. února 1813, která však zůstala později zachována. Po pohromě napoleonské armády při ruském tažení vyhlásil Fridrich Vilém 16. března 1813 Francii válku. Na pruskou armádu, reorganizovanou branným zákonem z roku 1814, uvolnil velké finanční prostředky. Např. 11. března 1815 vydal \"Příkaz na znovuopevnění města Koblenze a pevnosti Ehrenbreitstein (Order zur Neubefestigung der Stadt Coblenz und der Festung Ehrenbreitstein)\", na jehož základě vznikla koblenzská pevnost, jeden z nejrozsáhlejších pevnostních systémů v Evropě, postavená podle nejmodernějších způsobů.\n\nZanedbáno za jeho vlády nebylo ani školství. Dne 11. srpna 1806 nařídil založení prvního pruského ústavu pro slepce. V roce 1810 byla založena Wilhelmem Humboldtem první berlínská Univerzita Fridricha Viléma (\"Friedrich-Wilhelms-Universität\", dnes Humboldtova univerzita v Berlíně), následujícího roku Slezská univerzita Fridricha Viléma ve Vratislavi (\"Schlesische Friedrich-Wilhelms-Universität\", dnes Vratislavská univerzita) a také Rýnská univerzita Fridricha Viléma v Bonnu (\"Rheinische Friedrich-Wilhelms-Universität\", dodnes stejný název).\n\nV roce 1817 pak sjednotil kalvinisty a luterány do tzv. Unie (\"Evangelische Kirche in Preußen\"). Dne 11. března 1812 bylo z iniciativy krále na 30 000 pruských Židů zrovnoprávněno díky tzv. \"Judenediktu\" s křesťanským obyvatelstvem.\n"}
{"id": "523929", "url": "https://cs.wikipedia.org/wiki?curid=523929", "title": "Jenny Nimmová", "text": "Jenny Nimmová\n\nJenny Nimmová (* 15. ledna 1944, Windsor) je britská spisovatelka knížek pro děti, fantasy a dobrodružné literatury.\n\n\n\n\n\n\n\n\n\n\n\n\n"}
{"id": "523942", "url": "https://cs.wikipedia.org/wiki?curid=523942", "title": "Velíšek", "text": "Velíšek\n\nPříjmení Velíšek nosí více různých osobností:\n\n"}
{"id": "523953", "url": "https://cs.wikipedia.org/wiki?curid=523953", "title": "Fever (píseň, Cascada)", "text": "Fever (píseň, Cascada)\n\n„Fever“ je píseň německé dance-popové skupiny Cascada. Píseň pochází z jejich třetího alba \"Evacuate the Dancefloor\". Produkce se ujal producent Manuel Reuter a Yann Peifer.\n"}
{"id": "523958", "url": "https://cs.wikipedia.org/wiki?curid=523958", "title": "Ta'anachim", "text": "Ta'anachim\n\nTa'anachim též Pásmo Ta'anachu (: nebo , Chevel Ta'nach ,: Ta'anakh nebo Hevel Ta'anakh) je blok plánovitě zřizovaných zemědělských vesnic v Izraeli, v Severním distriktu, v oblastní radě Gilboa. Rozkládá se v jižní části Jizre'elského údolí.\n\nTento blok vznikl v 50. letech 20. století. Sloužil pro usídlení židovských přistěhovalců zejména z arabských zemí (Maroko). Jako první byla založena vesnice Avital, a to <time datetime=\"1953-06-02\">2. června 1953</time>. Oficiální vznik bloku pak bývá kladen do roku 1956. V roce 1963 měl blok rozlohu cca  akrů (přibližně 60 km²), z toho polovinu tvořila obdělávaná půda. Zahrnoval 10 vesnic, z toho 7 nových, a jeho populace čítala 600 rodin. Hlavními zdroji obživy bylo pěstování zeleniny, bavlny, burských oříšků a tabáku, a dále chov dobytka.\nBlok Ta'anachim sestává ze tří takřka identicky rozvržených shluků zemědělských vesnic, které jsou vždy seskupeny po třech s tím, že v jejich geografickém středu se nachází malá čtvrtá vesnice, jež plní střediskové funkce. K této základní struktuře později ještě přibyly novější vesnice Ram On a Magen Ša'ul. Všechna zdejší sídla mají formu kolektivního mošavu nebo individuální společné osady.\n\n\n"}
{"id": "523965", "url": "https://cs.wikipedia.org/wiki?curid=523965", "title": "Čerenkovův detektor", "text": "Čerenkovův detektor\n\nČerenkovův detektor je detektor částic, který využívá Čerenkovovo záření vznikající při průchodu částice látkou rychlostí vyšší než je rychlost světla v dané látce. Protože toto záření vytváří charakteristický kužel, lze z jeho vrcholového úhlu formula_1 odvodit rychlost částice:\n\nkde formula_3 je rychlost světla a formula_4 index lomu v dané látce.\n\nPokud se z jiného jevu odvodí hybnost takové částice, například z poloměru pohybu částice v magnetickém poli, lze určit i hmotnost sledované částice, což umožňuje její identifikaci.\n\nTento typ detektoru nese jméno Pavla Alexejeviče Čerenkova, který spoluobjevil Čerenkovovo záření.\n\n"}
{"id": "523976", "url": "https://cs.wikipedia.org/wiki?curid=523976", "title": "Staatsformmerkmal", "text": "Staatsformmerkmal\n\nStaatsformmerkmal je pojem německého státního práva - v českém kontextu ústavního práva - a státovědy. Jedná se o \"základní znak státní formy\", německé státní právo používá častěji synonymní označení Staatsstrukturprinzip a \"verfassungsgestaltende Grundentscheidung\". Jde o znaky, které určují základní podobu, fungování a principy státu. \n\nNěmecká ústava obsahuje následující znaky v článku 20.\n\n\nČl. 28, odst. 1 ústavy tyto znaky stanoví jako závazné i na zemské úrovni (princip ústavní stejnorodosti). Čl. 23, odst. 1 tyto znaky spojuje i s procesem a naplňováním evropské integrace (zmocnění k integraci). Základní znaky státu jsou chráněny klauzulí nezměnitelnosti obsaženou ve článku 79, odst. 3, což znamená, že nemohou být ani ústavní cestou měněny či odstraněny. \n"}
{"id": "523984", "url": "https://cs.wikipedia.org/wiki?curid=523984", "title": "Louisiana (rozcestník)", "text": "Louisiana (rozcestník)\n\nVýraz Louisiana může znamenat:\n\n\n"}
{"id": "524007", "url": "https://cs.wikipedia.org/wiki?curid=524007", "title": "Kombovití", "text": "Kombovití\n\nKombovití (Galagonidae) je čeleď z podřádu poloopic (Strepsirrhini) obývajících Afriku. Čeleď čítá 5 rodů.\n\nObývají africké savany, trnitá křoviska, akáciové porosty i galeriové lesy od pobřeží Indického oceánu a Rudého moře přes střední Afriku až po Senegal a Angolu na západě. Obývají sever Jižní Afriky, jsou domovem i na ostrově Zanzibar.\n\nČeleď kombovitých zahrnuje druhy se zadními končetinami mnohem delšími než přední, takže jim umožňují dlouhé skoky. Jsou poměrně malé, nejmenší váží jen asi 10 dkg a největší z nich dosahují velikosti kočky. Mají dlouhý ocas, většinou delší než tělo, který jim pomáhá při skocích dlouhých až 4 m jako kormidlo. Ušní boltce mají velké, pohyblivé, holé a při spánku je sklápějí k hlavě. Velké oči prozrazují, že kombovití přísluší k nočním zvířatům. Dostanou-li se na zem, skáčou po klokaním způsobu jen po zadních končetinách, přední nepoužívají, chodidla mají dlouhá a kosti prstů v širokem rozsahu pohyblivé. Lebeční dutinu mají malou, nízkou, obličejová část je protáhlá. Čelisti mají silné, jejich zubní vzorec je 2, 1, 3, 3.\n\nKomby žijí skrytým nočním životem ve větvích stromů a keřů. Ozývají se navzájem silným plačtivým hlasem. Živí se tropickým ovocem, semeny, hmyzem, drobnými bezobratlými i obratlovci a vejci ptáků. Nemalý podíl na jídelníčku má míza akácií.\n\nŽijí v malých skupinách samic s mláďaty, dospělí samci jsou samotáři. Den přespávají v hnízdech postavených z větví a vystlaných listím nebo ve stromových dutinách. Svá území si značkují močí, kterou roztírají po okolí předními tlapkami. Doba březostí je u komb asi 3 měsíce, narodí se často dvojčata i trojčata. Zpočátku jsou ukryta v hnízdě z větví nebo v dutině, později matka mláďata nosí sebou zavěšena v kožichu. Kojí je asi 2 měsíce, mláďata již brzy přijímají pevnou stravu, pohlavně dospívají asi v jednom roce. Samice je březí dvakrát ročně.\n\nVe volné přírodě se dožívají 10, v zajetí asi 16 let. Jsou přes svůj skrytý způsob života loveni domorodci pro kožešinu. Mimo kombu rondskou která je považována za kriticky ohrožený druh (CR) a kombu ulugurskou označenou za téměř ohroženou (NT), jsou ostatní komby klasifikovány v červeném seznamu IUCN jako druhy málo dotčené (LC).\n\nProhlubováním a zpřesňováním poznatků dochází ke změnám v taxonomii, postupně se vyvíjí zařazování skupin zvířat do rodů, druhů nebo podruhů. Obdobná situace je i při zatřiďování do vyšších taxonů.\n\nKomba je české jméno pro všech pět rodů:\n\n"}
{"id": "524010", "url": "https://cs.wikipedia.org/wiki?curid=524010", "title": "Nippon Paper Cranes", "text": "Nippon Paper Cranes\n\nNippon Paper Cranes je hokejový tým z města Kuširo v Japonsku, který působí v Asijské hokejové lize. Klub byl založen jako Jūjō Papaer Kushiro Ice Hockey Club v roce 1949. Vyhrál hned první ročník Asijské hokejové ligy v sezoně 2003/2004. Vítězství si zopakoval ještě dvakrát v sezoně 2006/2007 a 2008/2009.\n\n"}
{"id": "524013", "url": "https://cs.wikipedia.org/wiki?curid=524013", "title": "Problém tří těles", "text": "Problém tří těles\n\nProblém tří těles je úloha nebeské mechaniky, jejímž cílem je spočítat, a tak předpovědět pohyb tří těles, které se navzájem gravitačně ovlivňují. Původní problém tří těles se vztahoval k řešení pohybu soustavy Slunce-Země-Měsíc. Poprvé ho již roku 1687 ve svých Principiích rozebíral Isaac Newton. \n\nObecný problém tří těles je analyticky velmi těžko řešitelný, dlouho se nevědělo, zda vůbec řešitelný je. Teprve roku 1912 finský matematik Karl Frithiof Sundman ukázal, že existuje řešení ve tvaru mocninné řady. Řešení vykazuje známky chaotického chování bez zjevné periody. Sundmanova řada konverguje velmi pomalu, takže je pro reálné výpočty nepoužitelná. Problém se tedy musí řešit některou z numerických metod.\n\nO něco jednodušeji (pro Ljapunovovým časem omezený vývoj) se dají řešit omezené problémy tří těles, například, když jedno těleso má oproti ostatním zanedbatelnou hmotnost (to znamená, že pohyb alespoň jednoho ze dvou ostatních jím není prakticky ovlivňován). Takové zjednodušení lze například použít pro soustavu Slunce-Země-Měsíc. Měsíc prakticky neovlivňuje pohyb Slunce okolo společného těžiště celé soustavy.\n\nPři hledání řešení omezeného problému tří těles objevil v roce 1772 Joseph Louis Lagrange librační centra. V 80. letech 19. století se studium omezeného problému tří těles Henrim Poincarém stalo základem pro teorii chaosu.\n"}
{"id": "524014", "url": "https://cs.wikipedia.org/wiki?curid=524014", "title": "Smír", "text": "Smír\n\nSmír je v občanském soudním řízení dohoda mezi spornými stranami, kterou na jejich návrh schválí soud a která tím získá účinky pravomocného rozsudku. Schválena může být v předběžném smírčím řízení, pak se jedná o tzv. prétorský smír, nebo už v zahájeném soudním řízení jako tzv. soudní smír, který nahradí rozhodnutí soudu ve věci. Oba tyto druhy smíru jsou svou povahou stejné.\n\nSoud ale smír schválí jen tehdy, pokud to připouští povaha věci, což znamená jen v případech spadajících pod civilní pravomoc soudů, navíc musí jít o taková práva a povinnosti, kterými účastníci mohou nakládat podle předpisů hmotného práva, nikoli tedy ve věcech osobního stavu (rozvod, popření otcovství, osvojení či povolení uzavřít manželství). Smír také nelze schválit ve věcech, kde lze zahájit řízení i bez návrhu, i kdyby zde účastníci dohodu uzavřít mohli (v takovém případě ji soud jako smír neschválí, ale pojme do rozsudku), a ve věcech, kde je nutný soudní výrok, který právo vytvoří.\n\nSmírčí řízení je specifické předběžné řízení před soudem, jehož účelem je pouze uzavření smíru a kde na návrh jedné ze sporných stran soud provede pokus o smír. Součinnost nebo přítomnost účastníků ale nemůže žádným způsobem vynucovat. Průběh smírčího řízení má tři etapy:\n\nNáležitosti návrhu při použití analogie legis budou vycházet z obecných ustanovení občanského soudního řádu s hlavní odchylkou, kterou je, že není nutné navrhovat důkazy k prokázání žalobního tvrzení. Jde o návrh hmotněprávní dohody, kde musí být přesně vymezeny strany a specifikován předmět dohody, respektive vzájemné vypořádání stran. Návrh musí být učiněn svobodně, vážně, určitě a srozumitelně. Obsahem může být např. dohoda o splátkách, vzdání se práva, uznání dluhu, narovnání atd.\n\nSmírčí řízení provádí samosoudce, popř. předseda senátu ve věcech, v nichž jedná a rozhoduje soudní senát. Jestliže bude věcně příslušným v prvním stupni krajský soud, může provést smírčí řízení a schválení smíru i kterýkoli okresní soud. Místně příslušný je kterýkoli okresní (krajský) soud. Dokazování se neprovádí, nezjišťuje se skutkový stav a soud pouze zkoumá, zda obsah smíru není v rozporu s právními předpisy, shledá-li takový rozpor, smír neschválí, v opačném případě jej usnesením schválí. Takové rozhodnutí má pak účinky pravomocného rozsudku a vytváří tedy také překážku věci rozhodnuté.\n\nKlasické soudní řízení lze skončit kromě autoritativního rozhodnutí soudu ve věci i uzavřením smíru mezi jeho účastníky a následným jeho schválením ze strany soudu. Soud by dokonce měl na účastníky vždy působit tak, aby k uzavření smíru došlo, přičemž je při svém pokusu o uzavření smíru má upozornit na stanoviska Nejvyššího soudu a publikovanou judikaturu, která se dané věci týká.\n\nObsah dohody účastníků řízení, její schválení soudem a charakter usnesení o schválení smíru je stejný jako u smírčího řízení.\n\nProtože jde o dohodu mezi spornými stranami, není proti usnesení, kterým byl smír schválen, přípustné odvolání. Z toho vyplývá i nepřípustnost dovolání jako mimořádného opravného prostředku. Naopak nelze vyloučit využití žaloby na obnovu řízení, lze-li důvody obnovy vztahovat i na předpoklady, za nichž byl smír schvalován, nebo žaloby pro zmatečnost.\n\nJako zvláštní opravný prostředek zákon nicméně umožňuje použít žalobu o neplatnost smíru, kterou je nutné podat do tří let od právní moci usnesení o schválení smíru. Soud pak může dané usnesení rozsudkem zrušit, pokud by byl smír podle hmotného práva neplatný.\n"}
{"id": "524022", "url": "https://cs.wikipedia.org/wiki?curid=524022", "title": "Zpracování signálu", "text": "Zpracování signálu\n\nZpracování signálu je vědeckotechnický obor na pomezí elektrotechniky a aplikované matematiky, který se zabývá analýzou, modifikací i syntézou signálů. Takovým signálem může být obraz, zvuk či jakákoli časově či prostorově proměnná měření. Zpracování signálu se zabývá jak diskrétním, tak spojitým signálem.\n\nTypickými úlohami jsou například rozpoznávání vzorů, komprese, zlepšení signálu nebo obecně jeho filtrace.\n\n"}
{"id": "524028", "url": "https://cs.wikipedia.org/wiki?curid=524028", "title": "IAI Heron", "text": "IAI Heron\n\nIAI Heron (: הרון, jinak též Machac 1, : מחץ 1) je izraelský bezpilotní letoun (UAV) vyráběný divizí Malat společnosti Israel Aerospace Industries (IAI). Jedná se o letoun operující ve středních výškách. Modernizovanou a větší verzí tohoto bezpilotního letounu je IAI Ejtan.\n\n\n\n\n\n"}
{"id": "524033", "url": "https://cs.wikipedia.org/wiki?curid=524033", "title": "Klíčení semene", "text": "Klíčení semene\n\nKlíčení semene je proces při kterém ze semene, zárodku rostliny, vyrůstá klíček.\n\nSemena vyšších rostlin se tvoří v plodech rostlin po spojení samičí a samčí pohlavní buňky. Všechna plně rozvinutá semena obsahují zárodek a u většiny rostlinných druhů i zásoby výživných látek uložených v osemení. Rostliny mohou tvořit i semena která postrádají zárodek a jsou sterilní. Sterilní osivo nikdy neklíčí. Některá semena klíčí ihned a později jejich klíčivost silně klesá (koniklec velkokvětý). Většina semen však prochází před klíčením obdobím klidu. Během této doby osivo bezpečně překoná nepříznivé podmínky. Za příznivých podmínek, osivo začne klíčit a vyvíjí se v rostlinu.\n\nKlíčivost klesá s postupem času a může být ještě omezena dlouhou dobou nebo nevhodným způsobem skladování. Ke zjištění klíčivosti se provádí orientační zkoušky klíčivosti.\n\nKlíčivost semen závisí na vnitřních a vnějších podmínkách. Mezi nejdůležitější vnější faktory patří teplota, voda, kyslík, a někdy i světlo, nebo tma. Semena různých rostlin vyžadují různé podmínky pro úspěšné klíčení osiva. Podmínky klíčení jsou často odpovědí na běžné podmínky prostředí.\n\n\n\n\n\nPodle toho, zda se při klíčení dostávají semena nad povrch půdy nebo klíči pod povrchem, rozeznáváme dva základní druhy:\n\n"}
{"id": "524036", "url": "https://cs.wikipedia.org/wiki?curid=524036", "title": "Zvířecí sloup", "text": "Zvířecí sloup\n\nZvířecí sloup je sloup znázorňující zápas lidí a zvířat. Zvířecí sloupy jsou vzácnou formou sloupu románského slohu, už v době svého vzniku byly považovány za velmi cenné, protože jejich zhotovení vyžadovalo vysokou sochařskou zručnost.\n"}
{"id": "524037", "url": "https://cs.wikipedia.org/wiki?curid=524037", "title": "Republikánský princip (Německo)", "text": "Republikánský princip (Německo)\n\nRepublikánský princip, princip republiky, v originálu Republikprinzip je podle článku 20, odst. 1 německé ústavy jedním ze základních znaků státní formy Německa. Klauzule nezměnitelnosti zakotvená v článku 79, odst. 3 pak stanoví, že tento státní znak nemůže být změněn ani zrušen, a že je tedy Německo na věky republikou.\n\nV první řadě se v případě německého státního práva republikou myslí protiklad monarchie, tedy jak vyplývá ze závaznosti republikánského principu to, že Německo nesmí mít dědičnou hlavu státu, a to ani kdyby se jednalo o formálního představitele konstituční monarchie.\n\nVedle tohoto formálního pojetí je republika chápána i jako protiklad jakéhokoliv autoritativního státu. Republika je v tomto smyslu synonymem pojmu Svobodný stát, jak se označovaly některé spolkové země ve svých zemských ústavách za Výmarské republiky a jak se podle zemské ústavy z roku 1946 nazývá Bavorsko a po sjednocení Německa opět i Sasko a Durynsko\n\nPodle článku 28, odst. 1 ústavy musí pak být republikánský princip uplatněn i v jednotlivých spolkových zemích.\n\n"}
{"id": "524041", "url": "https://cs.wikipedia.org/wiki?curid=524041", "title": "Vilka", "text": "Vilka\n\nNázev Vilka může znamenat:\n\n"}
{"id": "524052", "url": "https://cs.wikipedia.org/wiki?curid=524052", "title": "Mercury City Tower", "text": "Mercury City Tower\n\nMercury City Tower (rusky \"Меркурий Сити Тауэр\") je mrakodrap postavený v Moskvě v Rusku. Jeho výstavba začala koncem roku 2009 a dokončen byl v roce 2013. Celková výška budovy je 339 metrů. Věž se nachází v Moscow International Business Center - Moskva-City. Budova má 70 nadzemních pater a 5 podlaží v podzemí, kde se nacházejí parkoviště, obchody a různá technická vybavení důležitá k provozu budovy. Celková podlahová plocha mrakodrapu je 158 528 m, z toho 86 000 m zabírají kancelářské prostory třídy A+, 24 000 m je určeno pro luxusní apartmány. Architekti M. M. Posochin, F. Williams a L. G. Sirota navrhli původně plánovanou výšku 380 m, ale z finančních důvodů se výška snížila.\n\nBudova držela prvenství nejvyšší budovy Evropy od roku 2013 do roku 2015, kdy byla dostavěna Věž Federace. Nyní je nejvyšší budovou Evropy rozestavěný mrakodrap Gazprom Tower v ruském Petrohradu, který je vysoký již 390 metrů, má se však dostat až na výšku 440 metrů se 110 podlažími.\n\n\n"}
{"id": "524055", "url": "https://cs.wikipedia.org/wiki?curid=524055", "title": "Žluťásek řešetlákový", "text": "Žluťásek řešetlákový\n\nŽluťásek řešetlákový (\"Gonepteryx rhamni\") je v České republice poměrně hojný druh motýla. Křídla samců jsou zbarvena citronově žlutě, křídla samic jsou žlutavě až zelenavě bílá. Může připomínat běláska. Obě pohlaví však mají na spodní straně křídel typickou malou červenofialovou tečku.\n\nAreál rozšíření žluťáska řešetlákového sahá od severozápadní Afriky přes Evropu, včetně jihu Skandinávie a Turecka, až po Mongolsko ve střední Asii. U nás je rozšířen téměř všude, zvláště hojný je v podhůřích a v lesnatějších krajích nížin a pahorkatin. Preferuje rozhraní lesních a lučních biotopů.\n\nDožívá se věku 10 až 11 měsíců, což jej řadí k našim nejdéle žijícím motýlům.\n\nŽluťásek řešetlákový není v Česku ohroženým druhem.\n\n"}
{"id": "524070", "url": "https://cs.wikipedia.org/wiki?curid=524070", "title": "Mo Tche-pom", "text": "Mo Tche-pom\n\nMo Tche-pom ( , anglický přepis: \"Mo Tae-bum\"; * 15. února 1989 Soul) je jihokorejský rychlobruslař.\n\nPrvního juniorského světového šampionátu se zúčastnil v roce 2006 (6. místo), o rok později skončil čtrnáctý. Ze Zimní univerziády 2007 si přivezl bronzové medaile ze závodů na 500 m a 1500 m. Od podzimu 2008 pravidelně startuje v závodech Světového poháru, na Zimní univerziádě 2009 získal čtyři medaile, z toho dvě zlaté. Tentýž rok také debutoval na světovém šampionátu na jednotlivých tratích (1000 m – 8. místo, 1500 m – 11. místo). Na Zimních olympijských hrách 2010 vybojoval zlato v závodě na 500 metrů a stříbro na trati 1000 metrů, na patnáctistovce skončil pátý. Stal se tak prvním Jihokorejcem, který získal zlatou medaili na zimních olympijských hrách v jiném sportu než v short tracku. Z Mistrovství světa ve sprintu 2011 si odvezl stříbrnou medaili, následující rok bronzovou. V sezóně 2011/2012 zvítězil v celkovém hodnocení Světového poháru v závodech na 500 m. Na Mistrovství světa na jednotlivých tratích 2012 si na distanci 500 m dobruslil pro zlatou medaili, kterou o rok později obhájil, tehdy k ní navíc přidal stříbro z kilometrové distance. Zúčastnil se Zimních olympijských her 2014, kde se v závodě na 500 m umístil na 4. místě, na dvojnásobné distanci byl dvanáctý. Startoval i na ZOH 2018 (500 m – 16. místo).\n\n"}
{"id": "524076", "url": "https://cs.wikipedia.org/wiki?curid=524076", "title": "Ulrike Brunsová", "text": "Ulrike Brunsová\n\nUlrike Brunsová, rozená Klapezynskiová (* 17. listopadu 1953, Chotěbuz) je bývalá německá atletka, běžkyně, která reprezentovala tehdejší NDR.\n\nVěnovala se středním a dlouhým tratím. Na letních olympijských hrách v Montrealu 1976 získala bronz v závodě na 1500 metrů. V roce 1978 se stala v Miláně halovou mistryní Evropy v běhu na 800 metrů. O dva roky později doběhla na olympiádě v Moskvě na pátém místě (1500 m). Další úspěchy zaznamenala až na sklonku kariéry. V roce 1986 získala bronzovou medaili (10 000 m) na mistrovství Evropy ve Stuttgartu. O rok později v Římě na mistrovství světa doběhla třetí ve finále běhu na 3000 metrů.\n\n"}
{"id": "524078", "url": "https://cs.wikipedia.org/wiki?curid=524078", "title": "Hershey Bears", "text": "Hershey Bears\n\nHershey Bears je profesionální americký klub ledního hokeje, který sídlí v Hershey ve státě Pensylvánie. Do AHL vstoupil v ročníku 1938/39 a hraje v Atlantické divizi v rámci Východní konference. Své domácí zápasy odehrává v hale Giant Center s kapacitou 10 500 diváků. Klubové barvy jsou čokoládová, písečná, kakaová a bílá.\n\n\"Medvědi\" jsou nejdéle existující klub v AHL - v soutěži působí od roku 1938. Tým odehrál 20. prosince 2006 svůj 5,000. zápas v soutěži. V roce 2010 získal klub svůj jedenáctý Calder Cup, trofej pro vítěze AHL, to je rekordní počet titulů v celé historii ligy. Klub Hershey Bears je majetkem společnosti Hershey Entertainment and Resorts Company (HERCO). V letech 1932-1933 a 1934-1935 se klub jmenoval Hershey B'ars(méďové), v sezoně 1933/34 působil jako Hershey Chocolate B'ars(čokoládoví méďové). Od roku 1935 hrají hráči z Hershey se současným názvem. Bears jsou záložním týmem klubu NHL Washington Capitals.\n\nV posledních sedmi sezonách měli Bears pokaždé v základní části AHL nejvyšší návštěvnost na svém stadionu ze všech účastníků. Šestého ledna 2012 odehráli Bears jako hostující tým utkání s Adirondack Phantoms pod širým nebem na baseballovém stadionu ve Philadelphii, který zhlédla rekordní návštěva na AHL - 45 653 (zápas prohráli medvědi 4:3).\n\nZdroj: \n\n\n\n\nOficiální maskot Hershey Bears je antropomorfní hnědý medvěd Coco. Je oblečený do domácího týmového dresu s bílou hokejovou helmou. Coco si odbyl premiéru 14. října 1978 v Hersheypark Areně, bývalém působišti klubu. Jeho jméno vzniklo z kakaového bobu (cocoa bean), z kterého se dělá hersheyská čokoláda. Cocova oblíbená kniha je Karlík a továrna na čokoládu od Roalda Dahla a jeho oblíbeným filmem je originální film k této knize z roku 1971.\n\n"}
{"id": "524080", "url": "https://cs.wikipedia.org/wiki?curid=524080", "title": "Joachim Reinelt", "text": "Joachim Reinelt\n\nJoachim Friedrich Reinelt (* 21. října 1936, Nowa Ruda, Slezsko) je římskokatolický kněz, v letech 1988–2012 drážďansko-míšeňský biskup.\n\nPo odsunu z Dolního Slezska se rodina Joachima Reinelta usadila v Sasku. Reinelt odmaturoval v roce 1954 v Radebergu. Po ročním jazykovém kurzu v Halle studoval od roku 1955 do 1961 v Erfurtu a Neuzelle katolickou teologii. 29. června 1961 mu biskup Otto Spülbeck udělil v dómě St. Petri v Budyšíně kněžské svěcení.\n\nPoté působil jako kaplan v Geře a Freibergu a od roku 1964 jako „pfarradjutor“ v Ebersbachu. Roku 1966 se stal kaplanem v drážďanském chrámu Hofkirche a od roku 1970 působil nejprve jako administrátor opět ve Freibergu a od roku 1974 do roku 1986 jako farář v Altenburgu. Zároveň byl od roku 1980 do roku 1986 děkanem stejnojmenného děkanátu. V roce 1986 byl jmenován poradcem ordináře biskupství drážďansko-míšeňského, kde působil v pozici ředitele charitní oblasti.\n\n2. ledna 1988 ho papež Jan Pavel II. jmenoval biskupem drážďansko-míšeňským. Při této příležitosti Reinelt přijal heslo \"Iesus in medio\" („Ježíš ve středu“), jakožto zkrácení biblického „Kde dva nebo tři se sejdou v mém jménu, tam jsem uprostřed nich“ z evangelia sv. Matouše (Mt. 18, 20). Biskupské svěcení přijal 20. února 1988 od biskupa Gerharda Schaffrana.\n\nJoachim Reinelt má v německé biskupské konferenci funkci místopředsedy Komise pro společenské a sociální otázky a předsedy Komise pro charitní záležitosti.\n\n"}
{"id": "524087", "url": "https://cs.wikipedia.org/wiki?curid=524087", "title": "Nepenthes adnata", "text": "Nepenthes adnata\n\nNepenthes adnata je endemická láčkovka ze Západní Sumatry, kde roste v nadmořské výšce od 600 do 1 200 metrů. Druhové jméno \"adnata\" znamená \"široce připojený\", popisuje připojení báze čepele listu.\n\n\"N. adnata\" byla objevena Willemem Meijerem, nizozemským botanikem, v roce 1957 poblíž řeky Tjampo na Západní Sumatře ve výšce 1000 m. Druh byl poprvé popsán v roce 1986.\n\n\"N. adnata\" je drobný druh. Stonek je válcovitého průřezu, převislý nebo vystoupavý. Zřídka přesahuje 3 mm v průměru a 2 m délky. Internodia jsou až 10 cm dlouhá. Listy kožovité, přisedlé. Čepel elipsovitá, kopinatá, až 10 cm dlouhá a 2 cm široká. Báze čepele přisedlá, vrchol tupý až špičatý. 2 až 3 podélné žilky na každé straně středního žebra. zpeření obtížně rozlišitelné. Úponky mohou být až 5 cm dlouhé.\n\nRůžice a spodní láčky jsou ve spodní třetině vejčité, pak válcovité, malé, do 10 cm délky a 2,5 cm v průměru. Láčky ležící na zemi jsou po straně lemovány dvěma roztřepenými křidélky. Oblast se žlázami, vylučujícími tekutinu, se nachází ve spodní třetině láčky. Ústí je kruhovité, sešikmené dovnitř. obústí je až 2 mm široké, nevýrazně zoubkované. Víčko je okrouhlé, na bázi srdcovité. Na horní straně mmohou být jemné chloupky. Na bázi víčka se nachází měkký trn.\n\nVýše rostoucí láčky jsou ve spodní čtvrtině oválné, nahoře válcovité až nálevkovité. křidélka jsou redukována v žebra, občas ale mohou nést řasení. Jinak se víceméně neliší od spodních láček.\n\nLáčkovky mají racemózní květenství. U samčích rostlin hlavní osa dosahuje 10 cm délky, zatímco samičí zřídka dorůstají 7 cm. Květní stopky nemají listeny a jsou až 10 mm dlouhé. Kališní lístky jsou kopinaté, vejčité, asi 4 mm dlouhé. Plody jsou až 40 mm dlouhé.\n\nNa hranách čepele se jsou drobné hnědé chloupky. Řapík a čepel nesou řídký pokryv krátkých bílých chloupků. Květenství je pokryto drobnými hnědými chloupky.\n\nLáčky \"N. adnata\" jsou červenofialově kropenaté. Obústí je obvykle tmavě fialové. Vnitřní povrch láčky je bílý až světle zelený, listy jsou celé zelené.\n\n"}
{"id": "524092", "url": "https://cs.wikipedia.org/wiki?curid=524092", "title": "Religiozita", "text": "Religiozita\n\nReligiozita (angl. \"religiosity\") znamená česky \"„zbožnost“\", víru v pravost či pravdivost náboženství a sílu této víry. Může být také charakterizovaná jako náboženské přesvědčení obecně, udané svou mírou či zaměřeností ke konkrétní církvi, odrážející se v každodenním chování a praxi jednotlivce. Nemusí však jít jen o „pozitivní“ osobnostní rys, například psycholog Jean Decety tvrdí, že pro religiózní jedince je charakterističtější větší egoismus. Válka traumaticky zvyšuje religiozitu.\n\nReligiozita je přeneseně také sociologický termín, který určuje podíl věřících na celkovém počtu lidí zkoumané oblasti. Téměř všechny státy mají tento podíl vyšší než 50 %, tj. většina lidí je věřících. Mnoho islámských států (jako Saúdská Arábie, Írán či Súdán) udává dokonce stoprocentní či téměř stoprocentní podíl věřících. Naopak Česká republika se s přibližně 30 procenty (v roce 2001 podle ČSÚ 32,2 % ) řadí k nejateističtějším státům světa. \n\nS religiozitou může souviset prožívání spirituální zkušenosti. Studie realizovaná v České republice poukázala vyšší spiritualitu mezi ženami a mezi vdovami a vdovci. S věkem také koreluje zvýšený výskyt spirituální zkušenosti. Jako omezení vzorku je ale konstatován nedostatečný počet věřících respondentů, což je právě důsledek realizace výzkumu na reprezentativním vzorku populace v sekulárním prostředí.\n\nKřesťanství pochází z Judeje, ale během staletí se rozšířilo téměř do celého světa. Dnes na světě žijí asi dvě miliardy křesťanů.\n\nKatolicismus je rozšířen v západní Evropě (kromě oblastí, převážně germánských, kde převládá protestanství), zvláště silný je v Itálii či Polsku. V podstatě stoprocentní podíly má v Latinské Americe.\n\nProtestanství se odštěpilo od katolicismu ve středověku, pod vlivem učení reformátorů jako Mistra Jana Husa, Johna Wycliffa či Martina Luthera. Leckde, například v Čechách, ho však zahubila protireformace. Dnes má většinu v severním a středním Německu, nizozemsky mluvících oblastech, ve Skandinávii, v Anglii či v Severní Americe.\n\nPravoslaví se oddělilo od katolictví již roku 1054. Má stabilní pozici v jižní a východní Evropě a v celém Rusku.\n\nIslám, stejně jako křesťanství abrahámovské náboženství, vznikl na Arabském poloostrově, dnes je rozšířen s mezerami od Senegalu až po Malajsii, v Evropě v Albánii i jinde. V mnohých zemích je islám oficiálně či prakticky povinný. Na světě žije asi miliarda muslimů.\n\nJudaismus patří do stejné skupiny jako křesťanství a islám. Je to výhradně židovské náboženství, tedy má následníky v Izraeli a jinak různě po světě, kde žijí židovské menšiny. Spíše než početně je významný kulturně a historicky.\n\nHinduismus je náboženství čistě indické, kromě toho ho vyznává přibližně polovina obyvatel Srí Lanky. V Indii v podstatě jiné víry nejsou, pouze trochu islámu na severu země, u hranic s Pákistánem. Vzhledem k tomu, že v Indii žije miliarda lidí, je však i přes toto nepříliš plošné rozšíření hinduismus významné světové vyznání.\n\nBuddhismus, rozsáhlý filosofický systém odvozený z nauk Buddhy Šákjamuniho, vyznávají lidé v Číně, Nepálu, Tibetu či jihovýchodní Asii. V současné době stále roste jeho popularita v Západním světě, ale tam je zatím významný spíše kulturně než početně.\n\nDalší víry již nejsou počtem vyznavačů důležité. Patří sem lokální víry jako taoismus, šintoismus, konfucianismus, voodoo, či zbytky starých náboženství - animismus, šamanismus apod.\n\n"}
{"id": "524096", "url": "https://cs.wikipedia.org/wiki?curid=524096", "title": "Čmelák", "text": "Čmelák\n\nČmelák (\"Bombus\") je rod hmyzu náležící do čeledi včelovití (Apidae). Popsáno bylo více než 250 druhů rodu čmelák. Četnější výskyt je na severní polokouli, i když jsou druhy známé na Novém Zélandu a na ostrově Tasmánie.\n\nČmeláci jsou sociální hmyz. Vyznačují se barevným ochlupením těla, často v černé a žluté barvě, obvykle v pásech. Některé druhy ovšem mají i oranžovou nebo červenou barvu, nebo mohou být úplně černé. Stejně jako jejich příbuzní, včely, se čmeláci živí nektarem a pylem, shromažďují jej jako potravu pro své larvy.\n\nZpůsob života je pro všechny čmeláky v mnoha ohledech podobný. Samička tráví zimu v zemní komůrce (hibernaculum). Na jaře komůrku opouští. Sbíráním nektaru doplňuje energetické zásoby v těle. Po několika dnech začne konzumovat také pyl potřebný pro rozvoj vaječníků. Během deseti dnů začne pátrat po vhodném místě k vybudování hnízda. Podle druhové příslušnosti vznikají čmeláčí příbytky v opuštěných dírách zemních hlodavců (č. hájový, lesní, sorojský, zemní), kromě zemních děr jsou vhodná místa vyhledávána také v budovách, škvírách skal (č. skalní, zahradní, rolní), nebo využijí pustá hnízda po ptácích i veverkách (č. rokytový).\n\nTeplý a jemný materiál, který v opuštěných hnízdech a norách nikdy nechybí, upraví matka v oválnou komůrku jen o něco větší než je sama. U vchodu do komůrky vytvoří \"medový džbánek\" velikosti hrášku až náprstku. Na dně komůrky vytvoří voskovou buňku, do níž naklade několik vajíček. Buňku přikryje zadečkem a vyhřívá na 30 °C. Vajíčka i larvy matka doslova vysedí. Energii k zahřívání získává konzumací medu v připraveném \"džbánku\".\n\nPodle způsobu krmení larev tvoří druhy rodu čmelák dvě skupiny. Buď matka krmnou směs připravuje ve volátku a vyvrhuje do buňky k larvičkám (skupina \"pollen storers\"), nebo pod larvičkami vybuduje voskovou kapsu, ve které je předem uskladněna zásoba směsi medu a pylu. Larvičky se pak živí samy (skupina \"pocket makers\"). Na konci svého vývoje vytvoří larvy ve voskové buňce zámotek. Matka seškrábe vnější vrstvu vosku, zámotek tak obnaží, a buduje další buňky v sousedství. Po 24 dnech se líhnou první dělnice. Pomáhají matce s krmením, zahříváním, sběrem pylu a nektaru a s úpravami hnízda.\n\nS přibývajícími buňkami nabývá hnízdo hroznovitého spirálovitého tvaru. Nejstarší buňky zůstávají vespod nové jsou nahoře.\n\nUprostřed léta se v hnízdě objevují samečkové přibližně stejné velikosti jako dělnice a líhnou se nové matky. Samečkové hnízdo opouštějí a pátrají v krajině po mladých samičkách. Páření probíhá na zemi podle druhově odlišných rituálů. Oplozená matka se vrací do hnízda, plní si volátko hustým medem a odlétá hledat vhodné místo k přezimování. Stará matka koncem léta hyne. Dělnice jsou schopné ještě nějakou dobu klást neoplozená vajíčka, ze kterých se líhnou samečkové. Hnízdo však záhy vymírá.\n\nHnízdo na vrcholu svého rozvoje obsahuje podle druhové příslušnosti několik desítek až dvě stovky jedinců.\n\nStejně jako ostatní včely (a řada dalších zástupců blanokřídlého hmyzu, mezi který je řadíme), mají sterilní samice (\"dělnice\") čmeláků přeměněné své kladélko (ovipozitor) v žihadlo s jedovou žlázou. Funkční kladélko mají jen včelí královny, samci (\"trubci\") čmeláků mají místo něj penis a tudíž jim žihadlo zcela chybí. V přírodě a mimo hnízdo však nikoho nenapadají. Pouze společenství čmeláka rokytového aktivně brání své hnízdo v okruhu několika metrů.\n\nBodnutí se určitě dočká ten, kdo by chtěl proniknout do jejich hnízda. Chovatelé čmeláků popisují obranné postavení matky při otevření úlku; leží nehnutě na zádech s roztaženýma nohama, otevřenými kusadly a špičkou zadečku namířenou vzhůru. Dotknout se matky v této poloze znamená jisté bodnutí.\n\nBodnout může čmelák na rozdíl od včely opakovaně, poněvadž žihadlo vždy z rány vytáhne. Účinky čmelího jedu jsou podobné jaku u jedu včelího. Bodnutí je bolestivé, provázené otokem a svěděním kolem ranky. Nebezpečné je pouze pro alergiky.\n\nČmeláci mají, stejně jako všechny ostatní včely, mezi které patří, ústní ústrojí adaptované k hledání výživy ve sladkých šťávách květů (tzv. nektraru). Čelisti, které mohou u hmyzu s kousacím ústním ústrojím způsobit bolestivé mechanické stisknutí (např. u brouků, mravenců a vos, kobylek či kudlanek) jsou srostlé do tvaru, které je vhodné k lízání. Tomuto typu ústního ústrojí říkáme lízací, bolestivé stisknutí je tedy vyloučeno.\n\nČmelák (resp. čmeláčí dělnice, tedy sterilní samice) vás může bodnout žihadlem, nikoliv však kousnout (a to ani samec). Čmeláci jsou však velmi klidní a případy bodnutí čmelákem jsou velmi vzácné.\n\nV Jižní Americe jsou čmeláci pochoutkou – jedí se živí nebo se z nich dělá víno; v Indii je zase připravují v kořeněném těstíčku; Dajákové na Borneu čmeláky s oblibou konzumují s rýží.\n\nPodle pachu čmelák pozná, zda květ již před ním navštívil ten den jiný čmelák.\n\n\n"}
{"id": "524099", "url": "https://cs.wikipedia.org/wiki?curid=524099", "title": "Gilboa", "text": "Gilboa\n\nGilboa též Har Gilboa nebo Har ha-Gilboa (: גלבוע nebo הר הגלבוע, : též Har HaGilboa) je horský masiv na pomezí severního Izraele a Západního břehu Jordánu.\n\nPohoří má tvar oblouku, který se táhne v délce cca 18 kilometrů a v šířce cca 9 kilometrů. Nejvyšším bodem je Har Malkišua s nadmořskou výškou 536 metrů. V jižní části pohoří stojí kromě Har Malkišua ještě vrcholy Har Avner, Har Avinadav a skalní stupně Matlul Avinadav nebo Cukej Migda. Ve střední části je to vrchol Micpe Gilboa, Har Jicpor, Har Barkan, Har Achina'am a Har Gefet. V severní (respektive severozápadní) sekci pohoří stojí kopce Har Lapidim, Har Ša'ul, Giv'at Chochit, Har Giborim nebo výšina Ma'ale Nurit. Celý pás je pak zakončen vrchy Tel Jizre'el a Giv'at Jizre'el.\n\nGilboa je vymezena výraznými sníženinami okolních údolí, přičemž výškový rozdíl mezi nejvyšším bodem tohoto pohoří a nejnižšími body těchto údolí činí téměř 700 metrů. Na západní straně Gilboa relativně zvolna klesá do Jizre'elského údolí, na severu prudce propadá do Charodského údolí, na východě se nachází strmý sráz do Bejtše'anského údolí, které leží v příkopové propadlině řeky Jordán a je součástí většího celku tektonického Jordánského údolí. Pouze na jihozápadě Gilboa spíše plynule přechází do hornatiny Samařska. Ze svahů pohoří Gilboa stékají četná vádí. Na východní straně jsou to vádí Nachal Bezek, Nachal Ner, Nachal Avner, Nachal Malkišua, Nachal Avinadav, Nachal Cvija, Nachal Jicpor a Nachal Gefet. Na sever stékají vádí Nachal Jehonatan a Nachal Nurit. Na západ směřují toky Nachal Gilboa nebo Nachal Chochit.\n\nPohoří Gilboa se v Bibli objevuje v první knize Samuelově, kde je místem bojů mezi Pelištejci a králem Saulem (například 31,1: \"\"Pelištejci bojovali proti Izraeli. Izraelští muži před Pelištejci utíkali a padali pobiti v pohoří Gilbóa\"\"). V druhé knize Samuelově 1,21 naříká král David: \"\"Hory v Gilbóe, rosa ani déšť ať na vás ne sestoupí, ať se v oběť nepozdvihuje nic z vašich polí, neboť tam byl pohozen štít bohatýrů, štít Saulův, nepomazán olejem\"\" Tato kletba bývala někdy považována za důvod, proč svahy Gilboe zůstávaly holé (to se změnilo až ve 20. století díky zalesňovací politice státu Izrael).\n\nŽidovské osídlení se v tomto regionu začalo rozvíjet až ve 20. letech 20. století, ale šlo o zemědělské osady situované na úpatí horského masivu, zejména v Charodském údolí (Ejn Charod, Tel Josef nebo Bejt Alfa). Stejně tak nebyly vrcholové partie Gilboe osídleny ani Araby. V podhůří Gilboe se ovšem do roku 1948 rozkládalo 15 arabských vesnic, které během arabského povstání v tehdejší britské Palestině sloužily jako jedno z povstaleckých center.\n\nBěhem války za nezávislost v roce 1948 dobyly hlavní hřeben Gilboe izraelské síly, přičemž na základě následných dohod o příměří probíhala v letech 1949–1967 pohořím Gilboa hranice mezi Izraelem a Jordánským královstvím (takzvaná Zelená linie). Po roce 1967 jde o hranici mezi Izraelem a okupovaným Západním břehem Jordánu s osídlením palestinskými Araby. Počátkem 21. století byla přes pohoří Gilboa, přibližně v trase Zelené linie, vedena izraelská bezpečnostní bariéra, která fyzicky oddělila palestinské části pohoří od izraelských.\n\nNa izraelské straně horského masivu vzniklo několik vesnic (Malkišua, Mejrav a Ma'ale Gilboa), které propojuje lokální silnice číslo 667 využívaná i turisty jako scénická, vyhlídková trasa. Všechny tyto tři horské vesnice jsou navíc situovány na dílčí vrcholky. V případě vesnice Malkišua je to hora Har Malkišua, Mejrav stojí na Har Avinadav a Ma'ale Gilboa na kopci Micpe Gilboa. Na severozápadním okraji pohoří pak ještě stojí obec Gan Ner a nedaleko ní zrušená (a po roce 2010 znovu budovaná) vesnice Nurit. Daleko hustější osídlení mají údolí na úpatích pohoří. V rámci státu Izrael bylo v prostoru masivu Gilboa provedeno masivní zalesnění na ploše cca 20 000 dunamů (20 kilometrů čtverečních).\n\n"}
{"id": "524100", "url": "https://cs.wikipedia.org/wiki?curid=524100", "title": "Nicolas Hulot", "text": "Nicolas Hulot\n\nNicolas Hulot (* 30. dubna 1955, Lille) je francouzský fotograf, reportér, spisovatel a politik. Je známý z televizního dokumentárního cyklu o expedicích do přírody pod názvem \"Ushuaia Nature\" televizní stanice TF1. Od 21. června 2017 do 4. září 2018 byl ministrem životního prostředí ve druhé vládě Édouarda Philippa.\n\nV roce 1990 založil „Nadaci Ushuaia“ (\"Fondation Ushuaia\"), která se v roce 1995 přejmenovala na „Nadaci Nicolase Hulota pro přírodu a člověka“ (\"Fondation Nicolas Hulot pour la nature et l'homme\") zaměřenou na vzdělávání o životním prostředí.\n\nJako fotograf byl angažován v roce 1973 Goksinem Sipahioglu, zakladatelem agentury SIPA Press. V roce 1976 odjel do Guatemaly po zemětřesení, které si vyžádalo 20 000 životů. Ve stejném roce pokračoval ve své činnosti v Jižní Africe. V roce 1977 byl v tehdejší Rhodesii během války o nezávislost.\n\nPopularita mezi veřejností mu umožnila dosáhnout určitého vlivu v rámci francouzské politické diskuse. V roce 2007 jeho zásluhou pět hlavních kandidátů na francouzské prezidentské volby (včetně Nicolase Sarkozyho) podepsalo dohodu, která posunula otázky environmentální krize na prioritní vládní úroveň.\n\nOd 21. června 2017 do 4. srpna 2018 byl ministrem životního prostředí ve druhé vládě Édouarda Philippa. Z této funkce odstoupil na protest proti nedostatečnému zohledňování ochrany životního prostředí v politice prezidenta Emmanuela Macrona.\n\n"}
{"id": "524105", "url": "https://cs.wikipedia.org/wiki?curid=524105", "title": "Farní kostel", "text": "Farní kostel\n\nFarní kostel je v územním členění různých křesťanských církví hlavní kostel farnosti (lat. \"parochia\", z řec. \"paroikia\", sousedství), kde sídlí farář. Pokud je kostel sídlem faráře s titulem arciděkana či děkana, nazývá se arciděkanský či děkanský, plní ale stejnou funkci jako farní. Vedlejší kostely farnosti se nazývají filiální.\n\nCo se týče vlastnických vztahů bývá farní kostel v majetku farnosti, ale může být i v majetku veřejné právnické osoby, jako je např. město nebo obec. V takovém případě získává kostel i přídomek městský či obecní. Pokud je budova kostela v majetku nějaké instituce či soukromé osoby, další přídomky se zpravidla neuvádějí.\n\nV katolické církvi je farnost právnickou osobou, kterou zřizuje diecézní biskup. Ve farním kostele se mají pravidelně konat bohoslužby a také křty, svatby a pohřby farníků. Věřící už dnes nejsou vázáni ke své farnosti, jako tomu bylo dříve, kánon 857 CIC jim ale doporučuje, aby se bohoslužeb účastnili právě zde.\n\nPodobně je tomu v luterských církvích v Německu a ve skandinávských zemích, kde se místo farnost říká církevní obec (\"Kirchengemeinde\"). Pojem farní kostel se však v poslední době užívá méně často.\n\nV Anglii a ve Skotsku je farní organizace téměř úplná a užívají ji anglikáni i presbyteriáni.\n\n"}
{"id": "524106", "url": "https://cs.wikipedia.org/wiki?curid=524106", "title": "Gabriele Hinzmannová", "text": "Gabriele Hinzmannová\n\nGabriele Hinzmannová, rozená Trepscheková (* 31. května 1947, Schwerin) je bývalá východoněmecká atletka, která se věnovala hodu diskem.\n\nV roce 1964 získala ve Varšavě stříbrnou medaili na prvním ročníku evropských juniorských her (předchůdce ME juniorů v atletice) . Na evropském šampionátu v Athénách 1969 obsadila výkonem 52,32 m sedmé místo. O tři roky později reprezentovala na letních olympijských hrách v Mnichově, kde skončila šestá (61,72 m). V roce 1974 získala bronzovou medaili na mistrovství Evropy v Římě, její nejdelší pokus měřil 62,50 m . Největší úspěch své kariéry zaznamenala na letních olympijských hrách v Montrealu 1976. Ve finále hodila disk do vzdálenosti 66,84 m a vybojovala bronzovou medaili. Zlato získala další východoněmecká diskařka Evelin Jahlová a stříbro Bulharka Maria Vergovová. \n\n"}
{"id": "524110", "url": "https://cs.wikipedia.org/wiki?curid=524110", "title": "Pelonoska hluchavková", "text": "Pelonoska hluchavková\n\nPelonoska hluchavková (\"Anthophora plumipes\") je druh blanokřídlého hmyzu, samotářsky žijící včely, z čeledi včelovití (Apidae). Dospělý hmyz létá již na počátku roku (březen-červen) a je často viděn na kopřivách, nebo hluchavkách. Pelonoska je typická zední včela, samice buduje pro své potomstvo příbytky ve zdech, stejně jako v útesech z hlíny a spraše. Pro husté ochlupení se poněkud podobá čmeláku.\n\n\n\n"}
{"id": "524114", "url": "https://cs.wikipedia.org/wiki?curid=524114", "title": "Seznam olympijských medailistů ve skocích na lyžích", "text": "Seznam olympijských medailistů ve skocích na lyžích\n\nSkoky na lyžích se objevily už na prvních zimních olympijských hrách v roce 1924 v Chamonix, ale jen s jednou disciplínou a to závodem jednotlivců na velkém můstku. Postupně byly do programu zimních olympijských her zařazeny další disciplíny a to v roce 1964 závod jednotlivců na středním můstku a v roce 1988 závod družstev na velkém můstku.\n\n\n\n"}
{"id": "524115", "url": "https://cs.wikipedia.org/wiki?curid=524115", "title": "Charodské údolí", "text": "Charodské údolí\n\nCharodské údolí (: עמק חרוד, : Harod Valley) je údolí v Izraeli, v Severním distriktu, které tvoří východní část Jizre'elského údolí. Na rozdíl od západní poloviny Jizre'elského údolí je Charodské údolí odvodňováno do řeky Jordán, a to prostřednictvím vodního toku Nachal Charod (: נחל חרוד, : Nahal Harod), který pramení v lokalitě Ma'ajan Charod (: מעיין חרוד, : Ma'ayan Harod).\n\nNa jižní straně je Charodské údolí ohraničeno masivem pohoří Gilboa, na severní straně se pozvolna zdvíhá náhorní planina Ramot Isachar. Na východě plynule přechází do Bejtše'anského údolí.\n\nPramen Charod je zmiňován už v Bibli, v Knize Soudců 7,1: \"\"Za časného jitra se Jerubaal, to je Gedeón, a všechen lid, který byl s ním, utábořili u pramene Charódu\"\"\n\nNovověké židovské osídlení se v tomto regionu začalo rozvíjet až ve 20. letech 20. století. Šlo o zemědělské osady jako Ejn Charod, Tel Josef nebo Bejt Alfa. Další vznikaly koncem 30. let 20. století jako opevněné židovské body typu Hradba a věž (Nir David). Mezi nimi až do roku 1948 existovaly i četné arabské vesnice, které byly během války za nezávislost v roce 1948 dobyty izraelskými sílami a vysídleny. Etnické složení populace údolí je nyní ryze židovské.\n\nCelý pás údolí je intenzivně zemědělsky využíván. Kromě rostlinné výroby se zdejší zemědělské vesnice specializují na umělý chov ryb v rybnících, které vyplňují značnou část plochy údolí a které sem lákají velké množství ptactva (kormoráni, čápi, rackové).\n\n"}
{"id": "524117", "url": "https://cs.wikipedia.org/wiki?curid=524117", "title": "První úkol - Dračí srdce", "text": "První úkol - Dračí srdce\n\nPrvní úkol – Dračí srdce (v originále \"Long de xin\") je hongkongská akční komedie, kterou režíroval Sammo Hung spolu s asistentem Fruit Chanem. Hlavními herci filmu jsou Sammo Hung, Jackie Chan, Emily Chu, Lam Ching Ying, James Tien a Yuen Wah. Sammo si zahrál roli jako Danny / Do-do, muže s mentálním postižením, o kterého se stará jeho bratr Tad (Jackie Chan). Yuen Biao asistoval Hungovi s akční choreografií, ačkoliv se ve filmu neobjevil. Film je znám také pod názvy \"Heart of the Dragon\", \"The First Mission\" nebo \"Powerman III\". Závěrečná scéna byla filmována na budově, která se později stala hotelem Regal Riverside v Sha Tin.\n\nHlavním hrdinou je mentálně postižený Danny, o kterého se musí starat jeho bratr, policista zásahové jednotky, Tad. Ten má však své problémy – chce si vzít svou přítelkyni a odjet na moře jako elitní jednotka. Danny, nebo jak mu říkají přátelé Do-do, ho doslova přinutí, aby zůstal. Do-do omylem zastraší gangstera, který upustí svou tašku se zlatými šperky a Do-do ji vezme a ukryje v nevědomí co skrývá. Věci se však zkomplikují a Do-do vyhrabe tašku zpět v domnění, že ji vrátí zpět svému majiteli. Je ale přepaden a následně obklíčen policií, která ho podezřívá z krádeže šperků. Podaří se mu utéct a Tad se zaváže svému policejnímu šéfovi, že ho přivede zpět. Do-do však padne do rukou mafiánů a ti žádají výkupné. Tad se rozhodne spolu s jeho přáteli Dannyho zachránit. To se mu také povede, avšak on i jeho přátelé jsou zatčeni za nedovolený zásah. Tad je obžalován jako hlavní viník a Do-do propuštěn díky jeho mentálnímu postižení. O něj se stará přítelkyně Tada a později, když jsou propuštěni, i přátelé Tada. Nakonec je i Tad propuštěn.\n\n\n"}
{"id": "524119", "url": "https://cs.wikipedia.org/wiki?curid=524119", "title": "Ploskočelka (Halictus)", "text": "Ploskočelka (Halictus)\n\nPloskočelka (\"Halictus\") je rod hmyzu náležící do čeledi ploskočelkovití (\"Halictidae\").Je známo více než 300 druhů tohoto rodu. Především se vyskytují na severní polokouli, několik druhů ale lze najít i v Jižní Americe a Africe. Většina druhů rodu je černě nebo tmavě hnědě zbarvena, někdy mají kovové nazelenalou barvu a s bělavým vrcholkem hrudi.\n\nMnoho druhů rodu žije v společenstvích. Velikost kolonií se pohybuje od velmi malých (2–4 včely) až po velké (více než 200 jedinců). Hnízda jsou obvykle podzemní nory. Někdy jsou buňky v hnízdech uspořádány do skupin připomínající plástev, ale vyrobenou z půdy, nikoli včelího vosku.\n\n\n"}
{"id": "524121", "url": "https://cs.wikipedia.org/wiki?curid=524121", "title": "Řeckokatolická církev v Česku", "text": "Řeckokatolická církev v Česku\n\nŘeckokatolická církev v českých zemích (v Čechách, na Moravě a ve Slezsku) působila po vzniku Československa v rámci prešovské eparchie zřízené v roce 1818, v roce 1933 byla zřízena česká farnost a později moravskoslezská a několik pomocných duchovních správ. V letech 1950–1968 byla činnost této církve v Československu zakázaná. Dne 1. ledna 1993 byl zřízen zvláštní český vikariát a 13. března 1996 samostatný apoštolský exarchát v České republice.\n\nŘeckokatolické církve vznikly odtržením části pravoslavných církví a jejich podřízením římskokatolické církvi na základě brestlitevské unie z roku 1596. Původně se unie týkala jen církve na území polskolitevského státu, později se řeckokatolictví neboli uniatství rozšířilo též do Itálie, na Sicílii a do Řecka, roku 1649 se na základě Užhorodské unie začala formovat i na Podkarpatské Rusi a východním Slovensku. Roku 1818 byla papežem Piem VII. ustanovena eparchie v Prešově. Pod její působnost po vzniku Československa spadalo i území českých zemí.\n\nPro české, moravské a slezské řeckokatolíky byla 16. prosince 1933 zřízena v Praze ústřední farnost u kostela sv. Klimenta. Prešovský biskup Pavol Peter Gojdič později zřídil v Brně farnost pro Moravu a Slezsko. Po 2. světové válce vznikly pomocné duchovní správy v Liberci, Tachově, Plané, Jelení, Mikulově a Bruntále.\n\nPo inscenovaném Prešovském soboru 28. dubna 1950 komunistický režim řeckokatolickou církev v Československu zakázal a postavil mimo zákon; její věřící byli prohlášeni za pravoslavné. Mnoho řeckokatolických kněží bylo vězněno, mezi nimi i biskup Gojdič, který byl odsouzený na doživotí, v žaláři zemřel a papež Jan Pavel II. ho v roce 2001 beatifikoval. Činnost řeckokatolické církve byla obnovena roku 1968, avšak její šíře zůstávala velmi omezená až do roku 1989.\n\nPo osamostatnění České republiky byl 1. ledna 1993 zřízen zvláštní vikariát pro české občany - katolíky byzantského obřadu. Biskupským vikářem se stal Ivan Ljavinec. Papež Jan Pavel II. na území České republiky vyhlásil 13. března 1996 apoštolský exarchát podléhající přímo pravomoci Apoštolského stolce, prvním exarchou se stal dosavadní biskupský vikář Ljavinec. Roku 2003 byl jmenován novým řeckokatolickým exarchou Ladislav Hučko.\n\nŘeckokatolická církev v České republice měla podle sčítání lidu z roku 2001 7675 věřících (0,075 % všech obyvatel ČR), což představuje nárůst 9,2 % proti sčítání z roku 1991, kdy se k ní přihlásilo 7030 obyvatel. Pri sčítání v roce 2011 se k této církvi přihlásilo 9 927 obyvatel. Ke zmíněným počtům je ovšem třeba přičíst zde pracující a dlouhodobě pobývající cizince řeckokatolického vyznání (zejména Slováky a Ukrajince, včetně Rusínů, a v malých počtech i občany Rumunska, Bulharska, Makedonie, Srbska, Černé Hory, výjimečně i Běloruska), jejichž počet je církevními zdroji odhadován na 35-81 tisíc -každoročně kolísá. Existuje zde 19 farností, ve kterých působí 35 kněží.\n\n\n"}
{"id": "524122", "url": "https://cs.wikipedia.org/wiki?curid=524122", "title": "Ma'ajan Charod", "text": "Ma'ajan Charod\n\nMa'ajan Charod (: מעיין חרוד, : Ma'ayan Harod) je sladkovodní pramen a národní park v Izraeli, v Severním distriktu, situovaný na úpatí masivu Gilboa v Charodském údolí.\n\nLeží na okraji vesnice Gid'ona v nadmořské výšce cca 20 metrů pod hladinou moře, 27 kilometrů jihozápadně od Galilejského jezera a 20 kilometrů západně od řeky Jordánu. Pramen se nachází cca 9 kilometrů jihovýchodně od města Afula a cca 45 kilometrů jihovýchodně od centra Haify.\n\nPramen Charod je zmiňován už v Bibli, v Knize Soudců 7,1: \"\"Za časného jitra se Jerubaal, to je Gedeón, a všechen lid, který byl s ním, utábořili u pramene Charódu\"\" Ve středověku se tu odehrávaly bitvy mezi křižáky a muslimy. Roku 1260 se tu zase odehrála bitva mezi egyptskými Mameluky a Mongoly - bitva u Ajn Džalut (arabský název tohoto pramene).\n\nVe 20. letech 20. století se právě v okolí tohoto zdroje vody začalo rozvíjet novověké židovské osídlení. Zemědělská osada Ejn Charod se původně nacházela přímo vedle pramene. Poblíž pramene je pohřben Jehošua Chankin, jehož nákupy pozemků na přelomu 19. s 20. století umožnily židovské osidlování tohoto regionu.\n\n\n"}
{"id": "524133", "url": "https://cs.wikipedia.org/wiki?curid=524133", "title": "Adam Zagajewski", "text": "Adam Zagajewski\n\nAdam Zagajewski (* 21. června 1945, Lvov) je současný polský básník, prozaik, esejista a překladatel. Bývá považován za jednu z nejvýznamnějších literárních osobností Polska. Je synem Tadeusze Zagajewského. V rané tvorbě byl spojován s polským literárním směrem Nowa fala (Nová vlna).\n\nJeho báseň \"Září\" ze sbírky \"Ohnivá země\" pojednává o básníkově návštěvě Prahy a hledání domu Vladimíra Holana. Je dedikována Petru Královi, s nímž se setkal ve Francii během emigrace.\nVystudoval filosofii a psychologii v Krakově na Jagellonské univerzitě, asistoval na Hornicko-hutnické akademii. Po podepsání protisovětské petice List 59 v roce 1975 se stal zakázaným autorem. Od roku 1982 žil v emigraci v Paříži, poté v Americe, kde přednášel na houstonské univerzitě. Do Polska se vrátil v roce 2002. Nyní žije v Krakově.\n\n\n\n\n\n"}
{"id": "524136", "url": "https://cs.wikipedia.org/wiki?curid=524136", "title": "Claudin de Sermisy", "text": "Claudin de Sermisy\n\nClaudin de Sermisy (okolo 1490 Pikardie nebo Île-de-France – 13. října 1562 Paříž) byl francouzský renezanční hudební skladatel.\n\nSermisy se patrně narodil v Pikardii nebo v Île-de-France. Přesné místo a datum narození nejsou známy. Na místo narození se usuzuje pouze z tvaru příjmení. O mládí a vzdělání muzikologové pouze spekulují. Je možné, že byl žákem Josquina des Preze, přímé důkazy však neexistují. V každém případě je vliv Josquina des Preze na Sermisyho rané skladby zřejmý. \n\nV roce 1508 byl klerikem a zpěvákem v královské kapli krále Ludvíka XII.. V roce 1515 doprovázel krále Františka I. do Itálie a 30. ledna 1516 se stal kanovníkem v diecézi Noyon a získal i převorství v diecézi Nantes. \n\nPodílel se v roce 1520 na hudebních představeních při setkání krále Františka I. s jeho anglickým protějškem Jindřichem VIII. na Camp du Drap d'Or (angl. Field of the Cloth of Gold) v blízkosti Calais. Účinkoval jako zpěvák, ale pravděpodobně zde byly provozovány i jeho skladby. \n\nNa počátku dvacátých let by kanovníkem v chrámu \"Notre-Dame-de-la-Rotonde\" v Rouenu a od roku 1524 zastával obdobné postavení v Amiens. V roce 1532 se stal ředitelem královské kaple Františka I. a o rok později i kanovníkem v Sainte-Chapelle. V Paříži získal velký dům, ve kterém poskytl přístřeší uprchlíkům z města Saint-Quentin kteří byli ze svého města v roce 1559 vyhnáni Španěly. V roce 1554 pobíral rovněž prebendy z kostela Ste Catherine v Troyes.\n\nKomponoval až do posledních dnů svého života. Zemřel v Paříži 13. října 1562. Je pochován v Sainte-Chapelle.\n\n\n\n\n\n\nŘada dalších skladeb je Sermisymu pouze připisována, autorství není jisté.\n\n\n"}
{"id": "524137", "url": "https://cs.wikipedia.org/wiki?curid=524137", "title": "Prosím už dost", "text": "Prosím už dost\n\nProsím už dost (P.U.D.) je amatérský divadelní soubor, jehož domácí půdou je brněnská Fakulta sociálních studií MU. \n\nPůvodní název divadla byl Průšovo umělecké-úchylné divadlo. Soubor vystupuje v Brně, jezdí i po mnohých městech České republiky – hrál například v Českých Budějovicích, Liberci, Novém Strašecí, Hodoníně, Zlíně, Hradci Králové, Havířově, Plzni či Praze. Soubor začal vznikat před létem roku 2005, první hra P.U.D. měla premiéru 14. března 2007. V roce 2010 soubor opustili jeho zakladatelé a založili si nové \"divadlo poPUD\", P.U.D. převzali noví studenti a rozběhnuvší se tradice školního divadla na FSS tak zůstala nepřerušena.\n\nP.U.D. hraje autorské hry nebo hry se svým výrazným autorským vkladem. První hrou byla poloautorská \"Potopa\", následovala autorská \"Diktátoruji, diktátoruješ, diktátorujeme\" (premiéra 2. dubna 2008), po té \"Rej\" Arthura Schnitzlera (premiéra 6. května 2009) a první \"generace\" se rozloučila hrou \"aktovky\" (premiéra 24. září 2009). P.U.D. také zdramatizovalo Disciplinární řád své fakulty, zahrálo Červenou karkulku dětem z Dětského koutku FSS nebo prováděl na studentské svépomocné párty Pařeniště.\n\nNová parta zahájila inscenací \"Modré tváře\" Arnošta Goldflama (premiéra 4. dubna 2011), dále nazkoušela autorskou pohádku \"Radši do pekla půjdu!\" (premiéra 27. března 2012), na brněnském festivalu divadelníBAF! v předpremiéře představila hru \"Mátový nebo citron?\" (23. listopadu 2012) a naposledy opět autorskou hru \"Pracák \"(premiéra 26. května 2014).\n\n\n"}
{"id": "524138", "url": "https://cs.wikipedia.org/wiki?curid=524138", "title": "Pískorypka ranní", "text": "Pískorypka ranní\n\nPískorypka ranní (\"Andrena bicolor\" či \"Andrena gwynana\") je druh blanokřídlého hmyzu z čeledi pískorypkovití (\"Andrenidae\"). Vyznačuje se výrazným pohlavním dimorfismusem: samičky jsou velké asi 8–10 mm, samečkové 6–9 mm. Samičky jsou také výrazně zavalitější.\n\nPískorypka ranní není příliš náročná a lze ji tak nalézt v mnoha lokalitách. Je rozšířena v teplých a mírných oblastech Evropy a na severu Afriky. Směrem na východ její rozsah končí ve Střední Asii.\n\nPískorypka ranní je bivoltinní neboli za rok má dvě generace. Na obou hnízdně parazituje včela \"Nomada fabriciana\", která je též bivoltinní.\n\n"}
{"id": "524139", "url": "https://cs.wikipedia.org/wiki?curid=524139", "title": "Nachal Charod", "text": "Nachal Charod\n\nNachal Charod (: נחל חרוד, : Nahal Harod) je vádí v Izraeli, v Severním distriktu.\nPramení v masivu Giv'at ha-More na okraji Jizre'elského údolí. Směřuje pak jihovýchodním směrem podél Charodského údolí, ve kterém přijímá další prameny, zejména Ma'ajan Charod. Ze severu obtéká město Bejt Še'an a zdejší Národní park Bejt Še'an a ústí do řeky Jordán v nadmořské výšce cca 270 metrů pod úrovní moře, cca 2 kilometry severně od vesnice Ma'oz Chajim. Délka toku je cca 32 kilometrů.\n\nPodél celého toku je okolí Nachal Charod zemědělsky intenzivně využíváno, včetně rozsáhlých komplexů umělých vodních nádrží pro chov ryb.\n\n\n"}
{"id": "524141", "url": "https://cs.wikipedia.org/wiki?curid=524141", "title": "Andrea Fischbacherová", "text": "Andrea Fischbacherová\n\nAndrea Fischbacherová (* 14. října 1985, Schwarzach im Pongau) je současná rakouská reprezentantka v alpském lyžování, specializující se především na sjezd a Super G. Jejím životním úspěchem je zisk zlaté medaile na ZOH 2010 ve Vancouveru. Po Sigrid Wolf (ZOH 1988) a Michaela Dorfmeisterová (ZOH 2006) se stala třetí rakouskou vítězkou super G na ZOH.\n\n\n"}
{"id": "524144", "url": "https://cs.wikipedia.org/wiki?curid=524144", "title": "Plíseň šedá", "text": "Plíseň šedá\n\nPlíseň šedá (\"Botrytis cinerea\") je nepohlavní stadium životního cyklu hub \"Botryotinia fuckeliana\", které se rozmnožují výhradně nepohlavně.\n\nChoroba napadá zejména oslabené rostliny ve všech fázích vývoje a bez výběru druhů (je polyfágní). Mezi nejvýznamnější hostitele náleží i réva vinná. V náchylnosti odrůd jsou významné rozdíly. Na poškozených výhoncích starších rostlin se objevují měkké tmavé, vodnaté a rychle se rozšiřující skvrny, které za krátký čas hnědnou a pokrývají se šedivým povlakem plodnic. Plíseň šedá se šíří především ve vlhkém prostředí, nebo za deštivého počasí. Pro infekci je nezbytné ovlhčení rostliny, nebo vysoká vlhkost vzduchu (přes 85 %). Významné škody proto může působit plíseň šedá i u množitelského materiálu a ve školkách. Na výsevech se může projevovat jako spála.\n\nAgrotechnické zásady:\nVčasná likvidace posklizňových zbytků a rostlinného odpadu. Výsadby s dostatečným sponem. Nepřehnojování dusíkem. Půdu v pařeništích a skleníku dezinfikovat. Napadené rostliny anebo jejich části odstranit.\n\nChemická ochrana\nOchrana spočívá v moření osiva, preventivních postřicích fungicidy u potenciálně ohrožených porostů a v použití organických fungicidů (například s obsahem mancozebu)\nDoporučované přípravky: TELDOR 500 SC (přípravek specificky proti plísni šedé), DITHANE DG NEO-TEC. DITHANE M 45, EUPAREN MULTI, MYTHOS 30 SC, NOVOZIR MN 80 NEW, RONILAN WG, ROVRAL FLO,SUMILEX 50 WP, TRICHODEX.\n\nV oblastech, kde se pěstují bílé odrůdy révy vinné, se\n\"Botrytis cinerea\" neboli botrytida nazývá ušlechtilou plísní, jelikož snižuje obsah vody v hroznu, čímž vlastně zvyšuje obsah cukru, ale i aciditu, viskozitu a celkovou chuť, takže vznikne sladké, rozplývající se a šťavnatě aromatické víno. Pro vznik botrytidy jsou ideální vlhkost s následným slunečním svitem, což je situace typická pro mlhavá podzimní rána. Hyfy tak mohou perforovat slupku bobulí, dužnina však zůstává nedotčená. Plíseň se postupně rozšíří po celém hroznu, až se nakonec bobule scvrknou. Protože nástup ušlechtilé hniloby není nikdy pravidelný, je třeba hrozny sbírat výběrově a vinohradem se často musí projít několikrát. To vysvětluje relativně malá množství botrytického vína a vysoké výrobní náklady.\n\n"}
{"id": "524155", "url": "https://cs.wikipedia.org/wiki?curid=524155", "title": "Bannewitz", "text": "Bannewitz\n\nBannewitz je obec nacházející se jižně od Drážďan v zemském okrese Saské Švýcarsko-Východní Krušné hory (\"Landkreis Sächsische Schweiz-Osterzgebirge\"). Má obyvatel.\n\nBannewitz hraničí na jihu a jihovýchodě s částmi obce Kreischa (Kleba, Brösgen, Theisewitz, Kleincarsdorf a Quohren), na jihozápadě s částmi města Rabenau (Karsdorf, Oelsa, Obernaundorf), na západě s Freitalem a na severu a na severovýchodě se zemským hlavním městem Drážďany.\n\nBannewitz sestává ze čtyř obecních obvodů Bannewitz, Possendorf, Goppeln a Rippien. Tyto obvody pak sestávají z následujících částí:\nSamotná část Bannewitz se skládá ze čtyř historických vesnic Bannewitz, Eutschütz, Nöthnitz a Rosentitz, které se rozkládají na katastrálních územích, jež jsou po nich pojmenována.\n\nPrvní písemná zmínka o obci pochází z roku 1311, a to ve znění „Panewycz“. Bannewitz patřilo na začátku dvacátého století k úřednímu hejtmanství Drážďany, Possendorf naproti tomu k úřednímu hejtmanství Dippoldiswalde. V roce 1952 byly tyto dosud samostatné obce připojeny k novému okresu Freital. Po spojení okresu Freital s okresem Dippoldiswalde se Bannewitz stalo v roce 1994 součástí nového okresu Weißeritzkreis. V roce 1999 byly spojeny obce Possendorf a Bannewitz; přičemž bannewitzská část Kauscha byla začleněna do Drážďan. V srpnu 2008 Bannewitz přešlo spolu s celým okresem Weißeritzkreis do nově vytvořeného zemského okresu Saské Švýcarsko-Východní Krušné hory \"(Sächsische Schweiz-Osterzgebirge)\".\n\n\n\nChristoph Fröse (bez stranické příslušnosti) od 1. dubna 2008\n\n\nBannewitz udržuje vztahy se svým partnerským městem Bräunlingen v Bádensku-Württembersku.\n\n"}
{"id": "524157", "url": "https://cs.wikipedia.org/wiki?curid=524157", "title": "Seznam poslanců Burgenlandského zemského sněmu (XVIII. funkční období)", "text": "Seznam poslanců Burgenlandského zemského sněmu (XVIII. funkční období)\n\nTento seznam poslanců Burgenlandského zemského sněmu zahrnuje všechny členy Burgenladského zemského sněmu v jeho XVIII. funkčním období, které začalo 28. prosince 2000 a skončilo 24. října 2005. Po zemských volbách v roce 2000 z celkových 36 mandátů získala 17 SPÖ, 13 ÖVP, 4 FPÖ a 2 Zelení.\n"}
{"id": "524165", "url": "https://cs.wikipedia.org/wiki?curid=524165", "title": "V Bahnách", "text": "V Bahnách\n\nPřírodní rezervace V Bahnách je nevelký mokřad, rašelinná louka s bohatou květenou a společenstvy slatin, nacházející se v katastru obce Třtice na severovýchodě okresu Rakovník, v mělkém údolí asi 1 km jižně od Třtice, v nivě potoka Loděnice (Kačáku) pod Buckým rybníkem, západně od silnice Třtice – Nové Strašecí. Rozloha PR činí 8,6 ha, nadmořská výška 422 m.\nVrstva rašeliny na lokalitě V Bahnách dosahuje síly i 320 cm, a proto se dokonce těžila pro potřebu lázní Mšené u Budyně.\n\nChráněné území bylo vyhlášeno již 1. října 1952 vyhláškou Ministerstva školství, věd a umění ČSR č. 43.958/52, dodatečná registrace provedena výnosem č. 14.200/88-SÚOP ze dne 29. listopadu 1988 a přehlášení nařízením Okresního úřadu Rakovník č. 17/1996 ze dne 1. červbna 1996.\n\nMajitel pozemku Ing. Ivan Kasalický nechal zpracovat projekt, podle kterého se realizovaly asanační práce v letech 1994 – 2003 na tomto území. Plán péče pro chráněné území vychází ze zákona ČR č. 114/92 Sb. o ochraně přírody a krajiny a prováděcí vyhlášky č. 395/92 Sb.\nMonitoring provedený po předchozích asanačních zásazích potvrdil jejich význam pro vitalitu a rozšíření vzácných rostlin. Území vyžaduje trvalou péči, zejména kosení.\n\nPřevažujícími rostlinami jsou rákos obecný (\"Phragmites australis\") a olše lepkavá (\"Alnus glutinosa\"), které doprovázejí pcháč zelinný (\"Cirsium oleraceum\"), pcháč bahenní (\"Cirsium palustre\"), kakost bahenní (\"Geranium palustre\"), vrbina obecná (\"Lysimachia vulgaris\") či kostřava luční (\"Festuca pratensis\"). V rákosinách se vyskytují též bezkolenec modrý (\"Molinia caerulea\"), čertkus luční (\"Succisa pratensis\"), krvavec toten (\"Sanguisorba officinalis\"), vrba rozmarýnolistá (\"Salix rosmarinifolia\"), ostřice Davallova (\"Carex davalliana\"), vachta trojlistá (\"Menyanthes trifoliata\") a hořec hořepník (\"Gentiana pneumonanthe\"). Prolákliny porůstá vícero druhů rašeliníku, též rosnatka okrouhlolistá (\"Drosera rotundifolia\"), bublinatka jižní (\"Utricularia australis\"), kohátka kalíškatá (\"Tofieldia calyculata\"), tolije bahenní (\"Parnassia palustris\") či všivec ladní (\"Pedicularis sylvatica\"), na rašelinných odkryvech lze spatřit tučnici obecnou (\"Pinguicula vulgaris\").\n\nZ typických živočichů pro nížinná rašeliniště lze zmínit ještěrku živorodou nebo hraboše mokřadního (\"Microtus agrestis\").\n\n\n"}
{"id": "524169", "url": "https://cs.wikipedia.org/wiki?curid=524169", "title": "Ted Bundy", "text": "Ted Bundy\n\nTheodore Robert „Ted“ Bundy, rodným příjmením Cowell, (24. listopadu 1946 Burlington, Vermont – 24. ledna 1989 Bradford County, Florida) byl americký sériový vrah aktivní v letech 1974 až 1978, násilník, nekrofil, s ukončeným základním pregraduální stupněm vysokoškolského studia v psychologii.\n\nPo více než desetiletém intenzivním popírání viny se doznal k vraždám nejméně 30 obětí, ačkoli celkový počet usmrcených žen je neznámý. Zdokumentovány byly vraždy v sedmi unijních státech. Modus operandi vycházel z prvotního omráčení oběti úderem do hlavy a následnou strangulací. Jeho objekty zájmu se staly mladé bělošky ve věku 13 až 26 let, které po útoku znásilňoval, v řadě případů posmrtně. Nejméně u dvanácti žen provedl dekapitaci. Některé z oddělených hlav si ponechal jako trofej ve svém bytě. Opakovaně se také vloupal do obydlí během noci a vedl brutální útok na spící oběti. \n\nMezi lety 1977–1978 za dramatických okolností dvakrát uprchl z vězení. Na útěku pokračoval v násilném chování, včetně tří vražd na území Floridy, než byl definitivně uvězněn v únoru 1978. Za floridské vraždy byl ve dvou oddělených procesech odsouzen k trojnásobnému trestu smrti. Rozsudek byl vykonán 24. ledna 1989 v 7.06 hodin ve státní floridské věznici v Bradford County prostřednictvím elektrického křesla. Do popravy se pokoušel trest smrti zvrátit.\nDívky vyhledával na veřejných místech, ve společnosti lidí. Napomáhal mu jeho atraktivní vzhled a schopnost získat důvěru. Byl považován za jemného a inteligentního mladého muže. Autorka životopisu Ann Ruleová, která s ním také pracovala, jej popsala slovy „\"sadistický sociopat, jemuž dělala potěšení bolest druhých a udržování kontroly nad obětmi, až do příchodu smrti a dokonce i po ní\"“. Bundy sám sebe označil za „\"nejbezcitnějšího zkurvysyna, na kterého jste kdy mohli narazit\"“. Právnička Polly Nelsonová, členka jeho posledního týmu obhájců, jej charakterizovala jako „\"přesnou definicí bezcitného zla\"“.\n\nV roce 1965 dokončil střední školu Woodrow Wilson High ve washingtonské Tacomě. Navazující akademický rok strávil na University of Puget Sound tamtéž, než v roce 1966 přestoupil ke studiu čínštiny na Washingtonskou univerzitu v Seattlu. Na začátku roku 1968 odešel ze školy a pracoval v několika zaměstnáních s minimální mzdou. Stal se také dobrovolníkem prezidentské kampaně Nelsona Rockefellera v seattleské kanceláři. V srpnu téhož roku se stal delegátem hlasujícím pro Rockefellera na Republikánské národní konvenci v Miami.\n\nBěhem podzimu 1969, kdy byl zpět ve státě Washington, navázal bouřlivý vztah s Elizabeth Kloepferovou (jíž v zápiscích označoval jako Meg Andersovou, Beth Archerovou či Liz Kendallovou), rozvedenou sekretářkou lékařské fakulty Washingtonské univerzity z utažského Ogdenu. Kontinuální poměr pokračoval až do prvního uvěznění v Utahu roku 1975. \n\nV létě 1970 se zaměřil na studium a vrátil se na Washingtonskou univerzitu, tentokrát s hlavním oborem psychologie. Pedagogy byl považován za dobrého studenta. Roku 1971 získal pracovní úvazek v tísňové lince pro sebevrahy seattleského krizového centra, kde se poznal s bývalou policejní důstojnicí a spisovatelkou kriminálního žánru Ann Ruleovou. Ta o něm v roce 1980 napsala životopis \"The Stranger Beside Me\" (\"Cizinec vedle mě\"). Během jejich pracovního vztahu Ruleová neviděla v Bundyho osobnosti nic zneklidňujícího a tehdy jej charakterizovala jako „\"laskavého, starostlivého a empatického\"“.\nPo získání základního pregraduálního stupně vysokoškolského studia (undergraduate degree) na Washingtonské univerzitě v roce 1972, se připojil ke kampani za znovuzvolení guvernéra Daniela J. Evanse. V roli univerzitního studenta sledoval Evansova protikandidáta, bývalého guvernéra Alberta Roselliniho, a nahrával protivníkovy projevy pro další analýzu. Po Evansově znovuzvolení se stal asistentem Rosse Davise, předsedy republíkánů ve státu Washington. Davis o něm smýšlel pozitivně a považoval jej za „\"chytrého, agresivního … a věřícího v systém\"“. Na počátku roku 1973 byl, nazdory průměrným výsledkům přijímacích zkoušek, přijat ke studiu práva na University of Puget Sound a kolej S.J. Quinneyho Utažské univerzity, k čemuž přispěly doporučení od Evanse, Davise a několika profesorů psychologie z jeho alma mater.\n\nPři pracovní cestě do Kalifornie v záležitosti Republikánské strany během léta 1973 obnovil vztah s bývalou spolužačkou, jíž přezdíval Stephanie Brooksová. Překvapující pro ni byla jeho proměna ve vážného profesionála, budícího dojem oddanosti právnické a politické kariéře. Zároveň však Bundy pokračoval ve vztahu s Kloepferovou, aniž by měly o sobě partnerky vzájemné povědomí. Na podzim 1973 byl imatrikulován na právnické fakultě University of Puget Sound. V soukromí pokračoval v námluvách s Brooksovou, která za ním několikrát přiletěla do Seattlu. Pár zvažoval svatbu a Davisovi ji představil jako snoubenku. Nicméně v lednu 1974 s ní náhle přerušil kontakt bez zdůvodnění. V té době začal absentovat na univerzitě a do dubna 1974 zcela ukončil studium, což korelovalo se začátkem mizení mladých žen na severozápadě pacifického pobřeží.\n\nV prosinci 1987 jej více než sedm hodin vyšetřovala profesorka Dorothy Otnowová Lewisová z New York University Medical Center. Diagnostikovala u něj bipolární afektivní poruchu se závěrem, že ke kriminální činnosti docházelo zejména během depresivní fáze.\n\nByl také zlodějem drobných věcí. Ukradenými kreditními kartami například nakoupil při své cestě po Floridě přes 30 párů ponožek. Sám sebe označil za footfetishistu.\n\nVětšina důkazů nenahrávala na Bundyho bipolární afektivní poruchu nebo psychózu, ale směřovala k psychopatii. Většina sociopatů dokáže rozlišovat dobré věci od špatných a neřadí se mezi psychotiky, ale taková schopnost hraje minimální roli v jejich jednání. Dané osoby postrádají pocit viny nebo soucitu, s čímž souhlasil také Bundy. Odpoledne před popravou poskytl rozhovor psychologu Jamesi Dobsonovi. Využil této možnosti k novému mediálnímu prohlášení o násilí a pornografických „kořenech“ jím páchaných zločinů. \"„Probíhalo to postupně ve fázích,“\" sdělil. \"„Má zkušenost s … pornografií, která sexualitu přivádí na úroveň násilí, je jednou z věcí, proč se na tom stanete závislý.“\"\n\nO životě Bundyho a jeho činech byly natočeny dokumenty, televizní a celovečerní filmy:\n\n"}
{"id": "524171", "url": "https://cs.wikipedia.org/wiki?curid=524171", "title": "Silnice II/124", "text": "Silnice II/124\n\nII/124 je silnice 2. třídy která prochází třemi kraji (Středočeským, Jihočeským a Vysočinou) a spojuje Neustupov, Mladou Vožici a Těchobuz. Patří mezi kratší silnice. Její celková délka je 32,924 km.\n\n\"- celková délka 6,930 km\"\nSilnice II/124 začíná v Hostišově na křižovatce s I/3 a pokračuje přes Hory, Neustupov, Bořetice, Sedlečko a Jiřetice. Za Jiřeticemi přechází do Jihočeského Kraje.\n\n\"- celková délka 17,940 km\"\n\"- počet mostů: 6\"\nSilnice II/124 přichází na hranicích s okresem Benešov do Jihočeského Kraje. Prochází obcemi Slapsko, Moraveč, Noskov a Mladá Vožice. Zde je přerušena silnicí II/137. Dále pokračuje přes Janov, Staniměřice a Františkov. Na hranici s okresem Pelhřimov přechází do Kraje Vysočina.\n\n\"- celková délka 8,054 km\"\n\"- počet mostů: 4\"\nNa hranicích s okresem Tábor přichází silnice II/124 do Kraje Vysočina. Prochází Těchobuzí a Jetřichovcem. Mezi oběma obcemi se nachází kamenolom. Silnice končí zaústěním do II/128 za Jetřichovcem.\n"}
{"id": "524173", "url": "https://cs.wikipedia.org/wiki?curid=524173", "title": "Aedh", "text": "Aedh\n\nAedh (před rokem 858 – 878), vlastním jménem Áed mac Cináeda, byl synem Kennetha I. Králem Piktů se stal roku 877 po smrti svého předchůdce a bratra Konstantina I..\n\nKronika králů Alby uvádí, že vládl jeden rok, jeho panování nebylo historicky významné a byl zabit v městě Nrurim. Kde se toto město nacházelo, není známo. Ulsterská kronika zaznamenává, že byl zabit svými společníky.\n\nJeho syn Konstantin se stal králem roku 900.\n"}
{"id": "524174", "url": "https://cs.wikipedia.org/wiki?curid=524174", "title": "Donald I.", "text": "Donald I.\n\nDonald I. (812 – 13. duben 862), vlastním jménem Domnall mac Ailpín byl králem Piktů v letech 858 až 862. Na trůnu byl následníkem svého bratra Kennetha I.\n\nKronika králů Alby uvádí, že Donald vládl čtyři roky, podobně jako Ulsterská kronika, která zaznamenává smrt jeho bratra v únoru 858 a jeho vlastní v dubnu 862.\n\nKronika také uvádí vznik zákonů Aed Find, které jsou ztraceny, ale předpokládá se, že se vztahovaly k církvi a stanovovaly určité výsady. Zmínka o Fortevoitu jako místě vzniku těchto zákonů, jakož i místě Kennethovy smrti nasvědčuje tomu, že se jednalo o centrum království, předtím než se jím stalo Scone.\n\nPravá příčina smrti i místo, kde Donald I. v dubnu 862 zemřel, nejsou známé, předpokládá se, že by se mohlo jednat o Cinnbelachoir. Pohřben byl na Ioně, malém ostrově souostroví Vnitřní Hebridy.\n"}
{"id": "524175", "url": "https://cs.wikipedia.org/wiki?curid=524175", "title": "Donald II.", "text": "Donald II.\n\nDonald II. (? – 900), vlastním jménem Domnall mac Causantín, byl králem Alby na konci 9. století a synem krále Konstantina I.\n\nDonald se stal králem po smrti svého předchůdce Girice, jejíž datum není přesně známé, ale běžně se uvádí jako rok 889. Kronika králů Alby uvádí, že byl králem po jedenáct let v období, kdy Vikingové vyplenili území Piktů. V době jeho vlády došlo k bitvě mezi Skoty a Vikingy, ve které Skotové zvítězili.\n\nDonald byl zabit u Dunnottaru, zřejmě v bitvě s Vikingy. Podle Ulsterské kroniky, kde již označován jako panovník království Alba namísto panovníka Piktů, jak byli označováni jeho předchůdci, k tomu došlo roku 900. Pohřben byl na Ioně, malém ostrově souostroví Vnitřní Hebridy.\n\nZměna označení Donalda jako krále Alby, není přijímána všemi historiky, kteří považují za prvního krále Alby Konstantina II., zatímco někteří jiní označují jako prvního krále Alby již Girice.\n\nPodle Kroniky panovníků království Alba se Donaldovým nástupcem stal Konstantin II. Jeho syn Malcolm se stal také králem.\n"}
{"id": "524176", "url": "https://cs.wikipedia.org/wiki?curid=524176", "title": "Giric", "text": "Giric\n\nGiric, vlastním jménem Giric mac Dúngail, byl králem Piktů cca v letech 878 až 889. Ani Irské kroniky ani Anglosaská kronika neuvádějí žádné informace o jeho vládě a skromné informace, které o ní existují, jsou protichůdné. Moderní historici se neshodují zda Giric vládl samostatně nebo společně s Eochaidem a zda má být považován za krále Piktů nebo již za prvního panovníka království Alba.\n\nZdroje informací o panovnících království Alba jsou v období po rozsáhlém vpádu Vikingů v letech 875 až 876 zmatené. Následníci krále Piktů Kennetha I. ztratili vládu nad královstvím někdy v období let 878 až 889. V tomto období zde vládl Eochaid nebo Giric. Ten mohl být Eochaidův strážce.\n"}
{"id": "524177", "url": "https://cs.wikipedia.org/wiki?curid=524177", "title": "Konstantin I. Skotský", "text": "Konstantin I. Skotský\n\nKonstantin I. (836 – 877), vlastním jménem Constantín mac Cináeda, byl králem Piktů. Byl synem Kennetha I. a následníkem svého strýce Donalda I. po jeho smrti 13. dubna 862. Období jeho vlády bylo poznamenáno zvýšenou aktivitou Vikingů usídlených v Irsku a Northumbrii v oblasti severní Británie. Konstantin sám padl v jedné bitvě s Vikingy.\n"}
{"id": "524178", "url": "https://cs.wikipedia.org/wiki?curid=524178", "title": "Království Alba", "text": "Království Alba\n\nKrálovství Alba (Alban, Alan, latinsky Albania) je označení pro Skotské království v období od smrti Donalda II. roku 900 do skonu Alexandra III. roku 1286, jenž nepřímo vedl k válce Skotska za nezávislost. \n\nTento název označuje období, kdy elitu a obyvatelstvo království tvořili Piktové a Keltové a později Piktové, Keltové a skotští Normané na rozdíl od stuartovského Skotska kdy aristokracie byla složena z lidí hovořících angličtinou nebo skotštinou. \n\nOznačení království Alba se tak používá pro určité historické období Skotského království a vychází z keltského označení pro Skotské království (\"Rìoghachd na h-Alba\").\n"}
{"id": "524179", "url": "https://cs.wikipedia.org/wiki?curid=524179", "title": "Kronika králů Alby", "text": "Kronika králů Alby\n\nKronika králů Alby, někdy také Skotská kronika, je krátká kronika o panovnících království Alba, zahrnující období od počátku vlády Kennetha I. (zemřel roku 858) až do doby vlády Kennetha II. (zemřel roku 995).\n\nCelý text pochází z Poppletonova rukopisu, který je nyní uschován v Francouzské národní knihovně v Paříži. Jedná se o čtvrtý ze sedmi navazujících skotských rukopisných dokumentů. Prvních šest bylo zřejmě zhotoveno ve 13. století.\n\nKronika je důležitým zdrojem informací o době, kterou popisuje a je psána většinou v latinském jazyce. Původní text byl zcela jistě napsán ve Skotsku, zřejmě na počátku 11. století, krátce po konci vlády Kennetha II. jehož panování je posledním obdobím, které dokument popisuje.\n"}
{"id": "524180", "url": "https://cs.wikipedia.org/wiki?curid=524180", "title": "Ulsterská kronika", "text": "Ulsterská kronika\n\nUlsterská kronika je kronika středověkého období Irska. Záznamy zachycují období od let 431 až 1540. Údaje o době do roku 1489 byly napsány na konci 15. století písařem Ruaidhrí Ó Luinínem na ostrově Belle Isle nedaleko Ulsteru. \n\nPro počáteční období byly použity starší kroniky, a to až z 6. století, zdrojem pro pozdější léta byly paměti a vzpomínky dochované v ústním podání. Podle T. M. Charles-Edwardse byly hlavním zdrojem pro počáteční období záznamy v současnosti neexistující Irské kroniky.\n\nKronika je psaná irským jazykem a jen několik záznamů je latinských. Vzhledem k tomu, že přepis z použitých zdrojů byl doslovný, je kronika i podkladem pro studium vývoje irského jazyka.\n\nOriginální rukopisy jsou uschovány v knihovně Trinity College v Dublinu. V Bodleianské knihovně v Oxfordu je uschována kopie, která je doplněna o některé chybějící záznamy. Existují dvě verze překladu do moderní angličtiny z let 1893 a 1983.\n"}
{"id": "524198", "url": "https://cs.wikipedia.org/wiki?curid=524198", "title": "Nový Vojířov", "text": "Nový Vojířov\n\nNový Vojířov (dříve Peršlák, německy \"Böhmisch Bernschlag\") je vesnice, část města Nová Bystřice v okrese Jindřichův Hradec. Nachází se asi 4 km na západ od Nové Bystřice. Je zde evidováno 66 adres. V roce 2011 zde trvale žilo 48 obyvatel.\n\nNový Vojířov je také název katastrálního území o rozloze 6,08 km.\n\nVe vsi stojí kostel svatých Andělů strážných.\n\nPrvní písemná zmínka o vesnici pochází z roku 1334.\n\n"}
{"id": "524199", "url": "https://cs.wikipedia.org/wiki?curid=524199", "title": "Petr Rafaj", "text": "Petr Rafaj\n\nPetr Rafaj (* 23. června 1961 Valašské Meziříčí) je český politik, v letech 2002 až 2009 poslanec Poslanecké sněmovny, od roku 2009 předseda Úřadu pro ochranu hospodářské soutěže.\nJe absolventem Hornicko-geologické fakulty na Vysoké škole báňské v Ostravě. v 90. letech působil v soukromém sektoru.\n\nV komunálních volbách roku 1998, komunálních volbách roku 2002 a komunálních volbách roku 2006 byl zvolen za ČSSD do zastupitelstva města Frýdek-Místek. Profesně se uvádí k roku 1998 jako ekonom. V roce 1998 se stal místostarostou Frýdku-Místku.\n\nVe volbách v roce 2002 byl zvolen do poslanecké sněmovny za ČSSD (volební obvod Moravskoslezský kraj). Byl členem sněmovního rozpočtového výboru a v letech 2002-2005 i členem zemědělského výboru. Poslanecký mandát obhájil ve volbách v roce 2006. Byl členem rozpočtového výboru a hospodářského výboru. Působil i jako místopředseda poslaneckého klubu sociálních demokratů. Ve sněmovně setrval do července 2009, kdy rezignoval na mandát. Byl předkladatelem zákona o zneužití významné tržní síly.\n\nOd 9. července 2009 je předsedou Úřadu pro ochranu hospodářské soutěže, do funkce jej jmenoval prezident Václav Klaus. V souvislosti s nástupem na ÚOHS rezignoval v srpnu 2009 na post zastupitele a radního města Frýdku-Místku. V dubnu 2015 získal podporu premiéra Bohuslava Sobotky, aby byl jmenován předsedou ÚOHS i pro období let 2015 až 2021. Dne 25. května 2015 jeho nominaci na funkci schválila většinou jednoho hlasu Vláda ČR a 10. června 2015 jej pro druhé funkční období jmenoval prezident Miloš Zeman.\n\nPetr Rafaj je ženatý a má dvě dcery.\n\n"}
{"id": "524207", "url": "https://cs.wikipedia.org/wiki?curid=524207", "title": "Lev perský", "text": "Lev perský\n\nLev perský (dříve \"Panthera leo persica,\" od roku 2017 \"Panthera leo leo\"), též zvaný lev indický či lev asijský je označení pro asijskou populaci lva pustinného. Historické rozšíření tohoto lva se táhlo v pásu území od Turecka na západě až po střední Indii na východě. V současnosti (2019) žije pouze v Indii ve státě Gudžarát a Mezinárodním svazem ochrany přírody (IUCN) je veden jako ohrožený. Jeho populace od 70. let 20. století pomalu vzrůstá a podle sčítání z roku 2017 dosahuje celkem 650 kusů. Nicméně snaha o reintrodukci na jiná místa Indie se zatím nepodařila.\n\nVe srovnání s africkými populacemi lva mají lvi perští několik zvláštností. Dosahují v průměru poněkud menšího vzrůstu a hříva samců bývá méně rozsáhlá (především na temeni hlavy). Na břiše mají podélný lalok volně visící kůže, jenž africkým lvům chybí. Z hlediska sociální organizace je hlavním rozdílem to, že jejich smečky nejsou tak početné a málokdy zahrnují i dospělé samce. Ti se ke lvicím připojují většinou jen v době páření nebo občas také při konzumaci větší kořisti.\n\nNejdůležitější kořistí lvů perských jsou různé druhy kopytníků (především jelenů a divokých turů), přičemž poměrně často zabíjejí i domácí zvířata.\n\nLev perský byl vědecky popsán v roce 1826 rakouským zoologem Johannem Meyerem pod trinomickým jménem \"Felis leo persicus\" čili jako poddruh lva pustinného. V průběhu 19. století pak několik vědců popsalo pod různými názvy lvy z rozličných oblastí Asie. Šlo o \"Felis leo bengalensis, Felis leo goojratensis, Leo asiaticus\" a \"Felis leo indicus.\" Britský zoolog a taxonom Reginald Innes Pocock tomuto poddruhu v roce 1930 přidělil na dlouhou dobu validní název \"Panthera leo persica.\" Ve 20. století zůstávala taxonomie nejistá, obvykle se asijské formy lva přiřazovaly do jednoho samostatného poddruhu. Nicméně český zoolog Vratislav Mazák dělil asijské lvy na dva poddruhy – lvy perské (\"Panthera leo persica\") a lvy indické (\"Panthera leo goojratensis\"). Kristin Nowellová a Peter Jackson ve své kompilaci čeledi kočkovitých, vydanou vědeckým institutem IUCN ve Švýcarsku v roce 1996, uznávali jen jeden asijský poddruh. V roce 2017 prošla většina kočkovitých šelem rozsáhlou taxonomickou revizí sepsanou odborníky z \"SSC Cat Specialist Group\" (spadá pod IUCN), která přinesla mnohdy velmi razantní změny dosavadního členění. Počet subspecií lva byl zredukován z dosavadních jedenácti na pouhé dvě. Za prvé jde o nominátní poddruh \"Panthera leo leo\", který zahrnuje severoafrické, západoafrické, středoafrické a veškeré asijské lvy. Druhým poddruhem je \"Panthera leo melanochaita\", kam se řadí lvi jihoafričtí a východoafričtí. Hranicí mezi oběma poddruhy je Etiopie, bez přesnějšího vymezení.\n\nLev perský je morfologicky i geneticky odlišný od prehistorického jeskynního lva (\"Panthera spelaea\"), který obýval Eurasii v pleistocénu. Fosilní zbytky lvů byly nalezeny v západním Bengálsku a fosilní zuby poddruhu nazvaného \"Panthera leo sinhaleyus\" byly objeveny na Srí Lance. Má se za to, že tato forma, jež byla rovněž odlišná od moderního lva perského, vyhynula asi před 39 000 lety, ještě před příchodem moderního člověka do oblasti.\n\nFylogenetická analýza z roku 2006 založená na zkoumání mitochondriální DNA lvů z různých oblastí výskytu ukázala, že subsaharská populace lvů je bazální v poměru ke všem moderním lvům. Tato zjištění podporují teorii o východoafrickém či jihoafrickém původu lva. Zdá se pravděpodobné, že lvi odtud následně migrovali do západní a severní Afriky, poté na Arabský poloostrov, do Turecka, jižní Evropy, jihozápadní a jižní Asie. Došlo k tomu pravděpodobně v průběhu posledních 20 000 let. Další navazující studie z roku 2008 provedená na 347 vzorcích tato tvrzení poněkud upravila. Podle ní se bazální populace moderního lva objevila v Africe asi před 169 000 až 324 000 lety. Odtud se ve dvou vlnách rozšířila do zbytku areálu. První vlna proběhla asi před 100 000 lety, druhá na přelomu pleistocénu a holocénu, tedy zhruba před 7 000 až 14 000 lety.\nJeště do 18. století žil lev perský v rozsáhlé oblasti západní a jižní Asie táhnoucí se od Turecka po střední Indii (lvi žijící až do začátku letopočtu v jihovýchodní Evropě se většinou mezi asijské lvi nezařazují a uvádějí se pod provizorním názvem lev evropský). Z naprosté většiny tohoto území ale do konce 19. století, především kvůli intenzivnímu lovu, vymizel. Ve 20. století přežíval už jen v Indii, Iráku a Íránu. Z posledně jmenovaných států vymizel do roku 1942, někdy se udává, že v případě Íránu možná až v roce 1957. V Indii zbývala začátkem 20. století jen gudžarátská populace, která byla místní šlechtou chráněná jako součást soukromého loveckého teritoria. Jednalo se zpočátku o 20 (zřejmě záměrně podhodnocený odhad) až 100 (reálný odhad) jedinců, nicméně populace pod ochranou pomalu rostla. V 70. letech 20. století šlo o asi 180 kusů, v roce 2010 o 411 a v roce 2015 o 523. V současnosti (2018) žije lev perský ve volné přírodě nadále pouze v Indii ve státě Gudžarát a to v rezervaci Gírský les a jejím okolí. Celková populace dosahuje počtu asi 650 jedinců (2017). Přímo v Gírském lese žilo v roce 2010 asi 3/4 lvů, zbytek osídlil okolí rezervace. Předpokládá se, že kapacita rezervace je okolo 300 kusů, pokud je lvů více, musejí migrovat pryč.\n\nBarva srsti asijských lvů má načervenale hnědý, pískový až šedý odstín. Samci mají méně hustou hřívu než jejich afričtí příbuzní (až na jedince chované v zoo), jejich uši jsou vždy dobře viditelné. Poměrně spolehlivým rozlišovacím znakem od afrických lvů je přítomnost laloku visící kůže na břiše jak u samců tak u samic. Další odlišnosti jsou ve tvaru lebky (například výraznější sagitální hřeben) a stavbě některých jejích kostí (46 % asijských lvů má rozdělení otvorů pod očnicemi, tzv. \"foramen infraorbitale,\" 99 % afrických lvů toto chybí), a také v tom, že asijští lvi mají obvykle větší střapec na konci ocasu. Délka lebky u samců dosahuje 330 až 340 mm, u samic je to 292 až 302 mm. Délka těla a ocasu se nejčastěji pohybuje od 267 do 292 cm. Samci dosahují hmotnosti 160–190 kg, samice 110–120 kg. V kohoutku měří 80 až 120 cm. Celkově je perský lev nepatrně menší než průměrní lvi afričtí.\nSamci lvů perských se sdružují do malých volných skupin několika málo jedinců (nejčastěji 2, maximálně 4 najednou). Loví, značkují a hlídají si teritorium a odpočívají spolu. Panuje mezi nimi jasná hierarchie. Samice s mláďaty tvoří ucelenější smečky, počet jejich členů může dosáhnout až 12, ale obvykle je podstatně menší. Nejčastěji jde o dvě samice s mláďaty, výjimečně může být samic až pět. Samci se se samicemi druží převážně jen v období páření, zřídka společně hodují na kořisti nebo cestují. Teritorium samců má plochu od 100 do 150 km, území samic je výrazně menší a měří asi 30 až 80 km. Teritorium samic z jedné smečky se samozřejmě překrývá. V období sucha a tepla vyhledávají lvi hustou vegetaci a stín ideálně v okolí řek. Populační hustota je odhadována na 1 lva na 7 km, což je zhruba dvakrát více, než je běžné u tygrů (1 tygr na 11 až 17 km).\n\nObecně lvi preferují velkou kořist ve váhovém rozsahu 190 až 550 kg, nicméně v Gírském lese se mnohdy musejí spokojit i s menšími zvířaty (jedna z jejich hlavních kořistí jelen axis indický váží v průměru okolo 50 kg). Hovězí dobytek v podobě skotu a vodních buvolů patřil v minulosti mezi hlavní kořist perských lvů v Gírském lese a okolí a i nadále tvoří významnou složku potravy (cca 25 až 30 %). Z divoce žijících zvířat loví lvi především různé kopytníky jako je axis (čital), sambar, nilgau, buvol a méně často také divoké prase. Výjimečně napadnou i velblouda či antilopu. Loví většinou v blízkosti vodních zdrojů a snaží se zvíře dostihnout prudkým výpadem z co nejkratší vzdálenosti. Dominantní samci si z kořisti nárokují podstatně větší část než jejich níže postavení partneři.\nObdobí rozmnožování probíhá obvykle mezi zářím a lednem. Vlastní páření trvá 3 až 6 dní. Během této doby lvi neloví, jen pijí vodu. Březost trvá asi 110 dní. Poté samice vrhne 1 až 5 koťat (průměrně 2,5). Dominantní samci se páří častěji než níže postavení členové samčích smeček. Úmrtnost mláďat dosahuje 33 až 36 %. Průměrná doba mezi jednotlivými vrhy činí u samic 24 měsíců, pokud tedy mláďata nezahynou v důsledku infanticidy či kvůli jiným příčinám. Některé samice si vyvinuly zajímavou strategii, aby snížily riziko infanticidy. Spáří se s jakýmkoliv samcem, který pronikne do jejího teritoria, čímž ho zřejmě odradí od případného zabití jejích mláďat, neboť samec si nemůže být následně jist, že neusmrcuje mláďata svá.\n\nMladí lvi se stávají nezávislými ve věku přibližně dvou let. Mladí samci následně opouštějí smečku a snaží se ustavit vlastní teritorium. Rozmnožovat se začínají ve 3 až 8 letech věku. Lvi perští se za příznivých podmínek dožívají 16 až 21 let.\n\nLvi dominují nad všemi ostatními predátory, kteří žijí v oblasti jejich výskytu (levharti, hyeny, šakalové, různé druhy malých koček). Historickou výjimkou byli tygři. Obě šelmy sdílely habitat v některých částech střední a západní Asie a především v Indii. Obecně se předpokládá, že tygr by mohl být při případném střetu jeden na jednoho potenciálním vítězem (tygr je považován za zuřivější, rychlejší a inteligentnější šelmu), ve prospěch lvů nicméně hovoří sdružování do smeček. Kolovaly sice lidové zkazky, že tygři přispěli k téměř vyhubení lvů v Indii, ale už britský zoolog Reginald Innes Pocock je v první polovině 20. století jednoznačně zavrhl.\n\nLov na lva byl oblíbenou zábavou vládnoucích vrstev již od starověku. Zhruba od poloviny 18. století byl lev loven tak intenzivně, že z naprosté většiny svého historického rozšíření během 200 let vymizel. Důvodem bylo masové rozšíření palných zbraní a povýšení lovu na zábavu nejen pro panovníky a šlechtu, ale i pro kolonialisty a různé zbohatlíky. Například v roce 1857 si jeden britský důstojník sloužící v Indii zaznamenal, že toho roku zastřelil 300 lvů. Lev perský má v současnosti jen jednu subpopulaci, tudíž je velmi náchylný k vyhynutí z hlediska neočekávaných událostí, jako může být například epizootie nebo rozsáhlý lesní požár. Dalším problémem je pytláctví, především v poslední době, kdy se některé organizované gangy začínají přeorientovávat z tygrů na lvy. Bylo zaznamenáno i několik utonutí poté, co lvi spadli do studny. Další hrozbou je automobilová a železniční doprava, která ročně způsobí smrt několika jedinců. V září a říjnu 2018 bylo v Gírském lese a jeho blízkosti nalezeno 23 mrtvých lvů. Nejméně 5 z nich zahynulo v důsledku nákazy psinkou (\"Canine distemper virus\"). Dalších více než 20 jedinců je virem nakaženo a je možné, že část z nich rovněž uhyne. Podobná epidemie (příbuzného viru) zdecimovala v roce 1994 serengetskou populaci lva.\n\nExistenci stabilní lví populace ohrožovaly i pastevecké komunity žijící v Gírském lese. Jejich dobytek vytlačoval divoké kopytníky tím, že jim spásal trávu a listí. Lvi museli mnohem častěji lovit dobytek, a tím se dostávali do konfliktu s lidmi. Po přesídlení pastevců a části dobytka se situace výrazně zlepšila. Populace divokých kopytníků vzrostla mezi lety 1970 až 2010 zhruba desetkrát (z cca 6 400 na 64 850) a populace lvů se mezi roky 1974 a 2010 zvýšila ze 180 na 411 zvířat. V důsledku vysoké hustoty zalidnění v Indii se lvi někdy dostávají do těsného kontaktu s lidmi, což může skončit tragicky. Například mezi lety 1988 a 1990 došlo k 81 útokům lvů a výsledkem bylo 16 mrtvých lidí.\n\nZajímavé je, že genetická variabilita lvů perských navzdory malé populaci není tak nízká, jak se dříve předpokládalo.\n\nLev perský požívá v Indii plnou právní ochranu. Došlo dokonce ke snahám o jeho reintrodukci do jiných částí země, ale žádná trvalá populace se nikde jinde zatím neuchytila. V roce 1973 se chystala reintrodukce v Íránu. Bylo v plánu dodat z Indie 15 lvů, výměnou za 7 gepardů indických. Dokonce bylo vybráno i území v Národním parku Arjan o rozloze 1910 km, ale nakonec se tyto plány neuskutečnily.\n\nV Evropě je v rámci zoo chováno přibližně 150 jedinců ve čtyřech desítkách zoo. Chov je koordinován pomocí Evropského záchovného programu.\n\nV Česku chová lva perského pod označením lev indický Zoo Praha a Zoo Ostrava.\n\nV minulosti je také chovala Zoo Dvůr Králové.\n\nV závěru roku 2015 se podařilo získat po dlouhých diplomatických jednáních lvy indické přímo z Indie, což je pro evropský chov velmi cenné. Evropská populace totiž byla tímto obohacena po dvou desítkách let. Dvě samice (Ginni, Suchi) a samec (Jamvan) byli získáni z indického státu Gudžarát, konkrétně ze Zoo Sakkarbaug, která v době příchodu trojice lvů do Prahy chovala 56 příslušníků tohoto poddruhu, nejvíce na světě.\n\nJelikož se zatím v Ostravě ani Praze nepodařilo odchovat mláďata, došlo v listopadu 2017 k dočasnému přesunu ostravského samce Sohana do Zoo Praha. V zimních měsících probíhalo páření s oběma pražskými samicemi. Během roku 2018 proběhlo testování březosti u obou samic a bylo zjištěno, že Suchi je pro rozmnožování ztracená a pro Ginni je nejlepší umělé oplodnění (proběhlo na počátku roku 2019).\n\nV průběhu roku 2018 byli chováni dva samci a dvě samice: V dubnu 2019 byl chován samec a dvě samice.\n\n\nDo počátku dubna 2019 byl samec Sohan (narozen 2003) krátkodobě zapůjčen ze Zoo Ostrava. V Zoo Praha pobýval od konce roku 2017 do 3. 4. 2019, kdy byl převezen zpět do Ostravy. Samice Ginni porodila 23. 4. 2019 mrtvé mládě.\n\nZvířata obývají velký pavilon šelem a plazů v dolní části zoo.\n"}
{"id": "524219", "url": "https://cs.wikipedia.org/wiki?curid=524219", "title": "Míša Kulička", "text": "Míša Kulička\n\nMíša Kulička je hlavní postava pětice dětských knih Josefa Menzela a později i stejnojmenného loutkového seriálu z roku 1973. První příběhy Míši Kuličky vyšly v roce 1940.\n\nPrvní díl tohoto seriálu začíná probuzením malého medvídka na paloučku, který se ihned vydává prozkoumávat své okolí. Potká první kamarády zajíčka a veverku se kterými si začíná hrát v okolním lese, přičemž probudí starou spící sovu. Nejdříve hrají na slepého medvěda až do chvíle, kdy je vyruší medvědice Barbora, která Míšu učí, jak být správným medvědem: učí ho šplhat na strom, plavat v rybníce, a jak a kde se schovat před rojem rozzuřených včel. Zároveň mu vysvětluje, že žádný medvěd se nemusí ničeho bát kromě zlého medvědího strašidla Vasila. Míša po chvíli, aniž by věděl jak toto medvědí strašidlo vypadá Vasila potká a ukradne mu čepici. Vasil se velmi rozzlobí, utíká domu pro lopatu a vykope hlubokou jámu, kam ke konci dílu Míšova maminka spadne při hře na slepou bábu a Míša poprvé v životě musí přečkat noc v temném strašidelném lese úplně sám a bez maminky.\n\nV druhém díle se Míša Kulička probouzí sám na kraji lesa, ztracenou maminku hledal všude, ptal se všech zvířátek i věcí, jestli nevědí, kde se ztrácejí medvědí maminky, ale ani Motýlek, ani Sluníčko mu neporadilo. Jak tak usilovně hledal, začalo malému medvídkovi kručet v bříšku a tak mu kamarád zajíček poradil, že musí něco sníst. Míša se proto vydává na lov husy, o které mu maminka říkala, že je velice dobrá. Na lovu se zatoulá až k domku medvědího strašidla Vasila, kde objeví čepýřivého kohouta Ludvíka, o kterém si myslí, že je to husa a tudíž ho chce sníst. Při tomto nebezpečném lovu utrpí ostré klovnutí do hlavy a pár ran. Dostane vynadáno od opravdové husy, kterou však nepozná. Nakonec se mu podaří kohouta chytit, odvést na louku a svázat. Kohout uteče a žene se vzbudit Vasila, který tvrdě spí. V průběhu buzení Vasil v chaloupce rozbije hodiny, talíře, hrnec, vysype pytel hrachu a vše kolem rozhází.. Vasil kohoutovi vytrhne ocas a Míša vše pobaveně sleduje oknem. Vzhledem k tomu, že je vše v chalupě úplně zničené, bere Vasil husu do města, aby jí prodal. Míša mezitím prozkoumává Vasilův dům, spálí se o uhlíky v kamnech, praští se o kyvadlo hodin, a utrpí spoustu dalších ran. Nebezpečí lidského světa Míšu vyděsí tak, že peláší zpátky k lesu co mu síly stačí. Jakmile se blíží k přítmí rodného lesa, uslyší maminčino volání a rozběhne se za ním. Spadne do jámy k mamince, kde je najde Vasil, který se právě vrací z trhu. Ihned si běží domu pro palici na medvěda, mezitím maminka pomůže Míšovi aby vylezl z díry a ten utíká k Vasilovi domu. Odláká jeho pozornost sebere žebřík a přinese ho mamince, kterou tím vysvobodí. Ona mu na oplátku večer před spaním zazpívá oblíbenou ukolébavku.\n\nVe třetím díle, se Míša ihned po probuzení vydává hrát si s kamarádem zajícem a veverkou. nejdříve si házejí šiškami a poté hrají na honěnou. Medvědice Barbora je však přeruší a vyhubuje Míšovi, že každý správný medvěd spí až do oběda. Medvědí strašidlo Vasil si mezitím opatřil palici a vydává se s nebojácným popěvkem zlomit medvědům vaz. Hnědí chlupáči ho však zpozorují, jak se blíží k lesu a připraví na něj léčku. Schovají se za strom a překvapí ho právě když si rozmýšlí, jak si s medvědy poradí. Díky momentu překvapení seberou Vasilovi palici a začnou se domlouvat, zda si ho nasolí na zimu či ne. On sebere veškerý svůj důvtip a dá medvědům ochutnat dýmku, medvědici se po silném tabáku zatočí hlava a Vasil se znovu chystá jí praštit palicí. Zachrání je však zajíček, který shodí dobře mířenou šiškou Vasilovi na hlavu starou spící sovu. Vasilovi se zatmí před očima, a jak vidí před sebou velkou rozzlobenou medvědici, peláší strachy domů, až se za ním práší. Medvědice ho pronásleduje až na kraj lesa. Ustrašený človíček se doma zabarikáduje a schová se do peřin, toho využívá malý Míša, který si na hlavu nasadí starý rozbitý hrnec a vydává se strašit strašidlo. Když leze na střechu, aby se k Vasilovi dostal, hrnec mu spadne a skončí přímo na Kozlově hlavě, ten strčí hlavu oknem do chalupy a Vasil je strachy bez sebe. Míšovi to ale nestačí a tak začne volat do komína hlubokým hlasem, naklání se víc a víc, až do něj spadne. Vystrčí z kamen hlavičku celou černou od sazí a Vasil si myslí že má v chaloupce čerta. Utíká proto z domu a míří přímo k lesu, kde na něj vybafne medvědice, Vasil peláší hloub do lesa tak rychle, že nedává pozor na nohy a spadne do vlastní vykopané jámy, kam po chvilce spadne i malý Míša. Medvědice Míšu vytáhne a chystá se človíčka sežrat, ten se však vymluví na poslední přání a chystá zabijačku.. Medvědice mu pomáhá pokácet stromy na špejle, když v tom přestane dávat pozor a tlapy se jí chytí do špalku, Vasil jí však vysvobodí a Společně s malým Míšou a Kozlem se vydávají do světa.\n\nČtvrtý díl o vykutáleném medvídkovi se odehrává na cestách. Medvědí rodinka si společně s Vasilem založila CIRGUS VASILINI a zatímco Barbora předvádí krásy medvědího tance, malý Míša se učí ostrostřelcem. Jednoho dne se Míša vydává na procházky, když v tom potká včelku, která mu připomene lahodnou chuť medu. Vypraví se za včelkou do vesnice a narazí na koledníky, protože jsou právě velikonoce. Když se po jedné nepovedené koledě dostane k vajíčkům, snaží se z nich vysedět malé medvídky jako to dělají ptáčci, ale vajíčka se mu rozbijí. Dále po cestě potkává dvě koťátka, usrkne jim trochu mlíčka, ale máma kočka ho vyžene přímo do náruče koledníků, kteří mu pěkně vypráší kožich. Zklamaný Míša se vrátí k mamince, která ho vydrhne, a společně s Vasilem vyrážejí na první představení. Příjezd do města se jim však moc nevydaří, protože kozel, kterého používají místo koně uvidí kytky v květináči a poboří půlku návsi. Žádné z připravovaných čísel se jim však nepovede, a proto je vesničané vyženou. Na útěku se všichni dostanou k opravdovému cirkusu, kde Míša sklidí velikánský potlesk.\n\nMíša kulička se se svojí maminkou, kozlem a Vasilem dostali k opravdovému cirkusu. Hned první den dostane Míša na práci vyčistit všem boty, zatímco uvnitř cirkusu probíhá zkouška na večerní představení. Míša se vplíží dovnitř, když uvidí překrásnou baletku tančící na slonovi. Po baletce přichází na řadu výcvik lvů, kteří svého krotitele vystřelí střechou ven, a tím zkouška končí. Míša se venku zapovídá s přívětivým slonem Tomym, který mu daruje kupku sena, aby si Míša mohl udělat vlastní pelíšek pod růžovým vagónkem krásné baletky Manuely. V tomto díle se Míša setká také se závistivým a škodolibým opičákem a zkušeným vysloužilým papouškem. Zlý opičák ale Míšovo seno ve spánku zapálí a vše začne hořet, medvídek však přivolá na pomoc slona, který vše uhasí a Kulička dostane sladkou pusu od krásné Manuely. Malý medvídek se také naučí balancovat se špalíčky a žebříkem a ve večerním představení předvede i drezuru kozla. Sklidí veliký potlesk, dostanou nabídku na mezinárodní turné, ale raději zůstanou doma s veverkami a zajíci.\n\nŠestý díl pohádkového cyklu pojednává o návratu veselé trojky z putování po světě. Cesta je však plná útrap a všechny výletníky trápí hlad. Míša, který rád prozkoumává okolí, se zatoulá k potulnému prodejci hrnců. Ten ho naláká na velký hrnec plný medu a Míšu chytne. Doveze ho na trakaři do města, kde hodlá medvídka prodat na vycpání. Když však na chvilku vozík opustí, ukáže se myška, která zavolá kamarády a Míšu vysvobodí. A protože medvídkovi velice kručí v bříšku, vezme ho myška kanálem do parku, kde je všeho jídla a pití kolik si jen lze přát. Barbora s Vasilem Míšu už dávno hledají a tak dorazili až do města, kde potkají zlého hrnčíře i hodnou myšku, ta je zavede k Míšovi do parku. Zde se všichni nasytí. V podvečer však přijde správce a snaží se všechny vyhnat, Míša se ztratí, Barbora s Vasilem vyšplhají na hvězdárnu, aby ho našli a když se všichni shledají, správce je vyžene za bránu. Na hvězdárně také potkají starého známého papouška z cirkusu, který jim pomůže zbavit se správce a nakonec jim najde i nocleh. Všichni pak spokojeně usnou v zoologické zahradě.\n\nRáno posledního dílu všechny výletníky čeká překvapivé probuzení. Vasil se vzbudí v kleci s vyhladovělým lvem, který ho chce sežrat, Barbora nemůže najít Míšu který se zase někam zatoulal a malý Míša se setká s malinkou medvědí slečnou Žofinkou. Houpají se spolu na houpačce, prolézají okolní skulinky, když v tom přijde Žofinky táta medvěd Brumla a místo své dcerky vykoupe v mýdlové vodě malého medvídka. Správce ZOO chce připravit pro návštěvníky speciální program a medvěd Brumla se nabídne, že jeho dcera umí chodit po provaze s deštníkem. Žofinka však spadne a tak si Míša namaluje bříško na černo aby je nikdo nerozeznal a předvede akrobatické číslo za ní. Hned po představení se však záměna odhalí a správce je vyžene ze Zoo, i když je mají všechna zvířátka ráda. Smutná trojice chvíli bloudí světem, až se sejdou u rodného lesa, kde je podle všech nejkrásněji na světě.\n\nDále ještě vyšlo:\n\n"}
{"id": "524221", "url": "https://cs.wikipedia.org/wiki?curid=524221", "title": "AMD CrossFireX", "text": "AMD CrossFireX\n\nAMD CrossFireX (známé i jako CF nebo CrossFire) je technologii vyvíjená společností AMD, která umožňuje propojení až čtyř GPU napájených na grafické karty zapojených na jedné základní desce tak, aby mohly fungovat současně a díky tomu zvednout až 4-násobně grafický výkon při zapojení 4 GPU.\n\n\nCrossFire byl poprvé pro veřejnost uvolněn 27. září 2005. Technologie požadovala CrossFire kompatibilní základní desku s dvojicí karet ATI Radeon připojených přes PCI-Express (PCIe). Radeony řady X800, X850, X1800 a X1900 vyšly ve dvou edicích, v klasické a CrossFire. CrossFire edice se vyznačovala funkcí \"Master\" zabudovanou přímo do hardware karty. Jako \"Master\" se označuje díky pěti integrovanými obvody pro obrazovou kompozici, které pomáhaly kombinovat výstupy obou karet. Stačilo tedy koupit jednu \"Master\" kartu a spárovat jí z klasickou ze stejné série. \"Master karty\" se dodávaly se speciálním DVI slučovačem (tzv. Y-Dongle), který spojil oba hlavní video výstupy obou kartách do jednoho vstupu na monitoru. Tento slučovač sloužil jako hlavní spojka mezi kartami, které posílaly nekompletní obrazy, a spojoval je do jednoho kompletního pro monitor. Low-endové karty Radeon X1300 a X1600 neměli CrossFire edici, ale i tak byly CrossFire kompatibilní pomocí software, který komunikoval přes standardní PCI-Express slot. ATI dosud nevytvořila infrastrukturu pro povolení CrossFire na svých FireGL kartách. \"Slave\" karty musí být vždy stejný model jako \"Master\".\n\nGrafické karty X850 používali čip Silicon Image (SiI 163B TMDS), který měl omezení frekvence u rozlišení 1600×1200 na 60 Hz nebo 1920×1440 na 52 Hz, kvůli tomuto problému bylo na CRT použitelné pouze rozlišení 1280x1024, kvůli tomu nebyl takový zájem o CF, cena převyšovala použitelnost.\n\nPři používání čipové sady \"CrossFire Xpress 3200\" od ATI již nebylo potřeba karet \"Master\" pro všechny CrossFire kompatibilní karty (výjimku tvoří pouze série Radeon X1900). S \"CrossFire Xpress 3200\" mohly dvě klasické karty fungovat v CrossFire, s komunikací zprostředkovanou skrze PCI-Express slot. To je podobné komunikaci jako u karty X1300, až na to že Xpress 3200 byl přímo navržen na nízkou odezvu a vysokorychlostní komunikací mezi grafickými kartami. Zvýšení výkonu a eliminace \"Mastera\" bylo považováno za celkové zlepšení v tržní strategii firmy, protože \"Master\" karty byly velice drahé, poptávka převyšovala nabídku a bylo je možné sehnat jen na u vybraných maloobchodníků. Ačkoli \"CrossFire Xpress 3200\" opravdu umožňuje využít technologii CrossFire skrze PCI-Express pro každý Radeon nižší než X1900, ovladače pro Radeon X1800 ještě nebyly zkompletovány. Společnost ATI prohlásila, že podpora pro Radeon X1800 bude vydána spolu s jejich ovladači Catalyst, ale datum nikdy nebylo upřesněno.\n\nGrafické karty X1800 používali 2 čipy Silicon Image (SiI 163B TMDS), díky tomu nebyly omezení jako u 1. generace u frekvence a rozlišení.\n\nS vydáním série Radeon X1950, společnost ATI kompletně zrevidovala propojovací infrastrukturu CrossFire, eliminovala potřebu spojovače a dělení na \"Master\" a \"Slave\" pro funkčnost CrossFire technologie. ATI CrossFire konektor je nyní \"kšanda\" připojená na straně každé karty, podobně jako je tomu u stejné technologie SLI konkurenční firmy nVidia, jen s jinými fyzickými a logickými rysy. Díky tomu přestaly \"Master\" karty podávat nejvyšší výkon, a tudíž zanikly. Série karet Radeon HD 2900 a HD 3000 používají dva stejné \"kšandové\" konektory, ale od série HD 3800 se požaduje pouze jeden konektor, díky němuž se usnadnilo propojení CrossFireX. Na rozdíl od starších sérií, karty série Radeon HD 3800 nemusejí být stejného modelu (ale ze stejné série být musí), a lze je spojit pomocí CrossFire, a přitom kontrolovat takt každé karty samostatně.\n\n19. července 2007 vydalo AMD (které o rok dříve koupilo ATI Technologies) novou desktopovou platformu označenou kódovým názvem \"Spider\". Následně bylo CrossFire aktualizované pro podporu až čtyř karet, disponujících čipovou sadou 790FX, zapojených najednou. Díky tomu se označení CrossFire se změnilo na ATI CrossFireX. Zapojení čtyř grafických karet do CrossFire, jak odkazuje vnitřní testování AMD, by mělo přinést nárůst výkonu až na 320% v řadě her a aplikací, které požadují obrovské grafické výpočetní schopnosti. Toto nastavení je ovšem díky vysokým pořizovacím nákladům zaměřené jen na trh pro opravdové nadšence. Poslední vývoj v infrastruktuře CrossFire obsahuje podporu pro karty s dvěma GPU jádry, které byly vydány na začátku roku 2008, jde o modely Radeon HD 3870 X2 a mladší Radeon HD 4870 X2, které obsahují pouze jeden CrossFire konektor, ovšem díky osazení 2 GPU i tak dosáhneme výkonu \"čtyř\" karet.\n\nCatalysty 11.1 a novější podporují CrossFire profily, ty AMD vydává co nejdřív po uvedení nové hry, pro maximální výkon CF v dané hře.\n\nUvedené GPU R900 dokáže mít efektivnost zapojení 2 GPU až 200% výkonu 1 GPU, díky tomu se v některých testech dostalo nad výkon SLI.\n\nHybrid CFX podporují pouze některé čipsety s IGP. Umožňují, aby spolupracovala IGP s dedikovanou grafickou kartou. Výkon to zvýší pouze při zapojení s nejnižší třídou dedikovaných grafických karet, kvůli nízkému výkonu IGP.\n\nPodporované čipsety jsou řady 700 a 800 označované jako Hybrid CrossFire X.\n\n\n\n\nOficiální tabulka doporučených zapojení CF. Je možnost zapojit i jiné karty spolu, ale bude docházet k degradaci výkonu a mohou nastávat chyby.\n\nPůvodní název je ATI CrossFire, ale po odkoupení AMD se změnil nejdříve na ATI CrossFireX a následně na AMD CrossFireX.\n\nPůvodní název pro Hybrid CrossFireX je Hybrid CrossFire.\n\nPrvní CrossFire se objevuje u čipů R580 (osazováno na X1900), kde je k zapojení potřeba \"Master karta\", kterou mělo jen pár distributorů a měla vyšší cenu než karta bez určení pro \"Master kartu\". Čip R600 přinesl podporu bez potřeby \"Master karty\" a tak se CF dostala více mezi lidi, přesto se stále jednalo o velmi malé procento uživatelů. Následující řady čipů přinášely lepší využití CF, svůj úděl na tom mělo i zlepšování výkonu díky ovladačům. Čip R900 přinesl škálování výkonu u zapojení 2 čipů až na 200% výkonu jednoho čipu a v některých testech dosahuje lepší efektivity než SLI (březen 2011).\n\nSteam stáhnul statistiky s podílem CF, kvůli podezření na špatný algoritmus pro zjištění aktivního CF. Má se jednat o 3 roky starý způsob zjištění, který se mezitím podle AMD změnil a je popsán v dokumentaci. Díky této chybě má SLI podíl 93% proti 7% CF, jestli se jedná o chybu se zjistí až po opravě algoritmu a následné postupné aktualizaci statistik.\n\nScalable Link Interface – konkurenční technologie od NVIDIE\n\n"}
{"id": "524224", "url": "https://cs.wikipedia.org/wiki?curid=524224", "title": "Jiří Vyčichlo", "text": "Jiří Vyčichlo\n\nJiří Vyčichlo (* 17. května 1946, Praha) je bývalý československý atlet, specialista na trojskok. \n\nV roce 1974 se zúčastnil evropského šampionátu v Římě, kde ve finále obsadil 7. místo (16,37 m). O rok později skončil na halovém ME v polských Katovicích na 9. místě. V roce 1976 reprezentoval na letních olympijských hrách v Montrealu. Do finále se probojoval šestým nejdelším výkonem kvalifikace (16,54 m). Ve finálovém kole v úvodních dvou pokusech přešlápl a ve třetí sérii skočil do vzdálenosti 16,28 m, což k postupu mezi nejlepších osm nestačilo. I tak je jeho deváté místo jedním z nejlepších výsledků československého trojskoku na olympijských hrách. Lepšího umístění dosáhl jen Martin Řehák na olympiádě v Melbourne v roce 1956, když skončil na 5. místě a v roce 1988 na LOH v jihokorejském Soulu Ivan Slanař, který se umístil na 7. místě.\n\nByl dlouholetým reprezentantem ČSSR v lehké atletice, člen oddílu Dukla Praha. Sedmkrát se stal mistrem Československa v trojskoku na dráze a třikrát v hale.\n\nJeho druhou manželkou byla olympijská vítězka ve skoku do výšky Miloslava Rezková.\n\n"}
{"id": "524227", "url": "https://cs.wikipedia.org/wiki?curid=524227", "title": "Ovčárna", "text": "Ovčárna\n\nOvčárna () je vesnice, část města Nová Bystřice v okrese Jindřichův Hradec. Nachází se asi 1 km na sever od Nové Bystřice. Prochází zde silnice II/128. Je zde evidováno 55 adres. V roce 2011 zde trvale žilo 52 obyvatel.\n\nOvčárna leží v katastrálním území Nová Bystřice o výměře 10,68 km.\n\nPrvní písemná zmínka o vesnici pochází z roku 1842.\n\n"}
