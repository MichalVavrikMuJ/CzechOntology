{"id": "404452", "url": "https://cs.wikipedia.org/wiki?curid=404452", "title": "Dům umění (Ostrava)", "text": "Dům umění (Ostrava)\n\nDům umění v Ostravě je jednopatrová budova v duchu funkcionalistického a konstruktivistického slohu, nacházející se v blízkosti kavárny Elektra. Objekt je sídlem Galerie výtvarného umění v Ostravě.\n\nZnámý ostravský stavitel a sběratel umění František Jureček těžce nesl, že Ostrava dosud nemá vlastní uměleckou síň pro výstavy. Inicioval proto vznik Spolku pro vystavění a udržování výstavního pavilonu v Moravské Ostravě, který byl založen 24. ledna 1923. Ten pak vyhlásil architektonickou soutěž na novou budovu výstavní síně. Porotci, mezi které patřil např. Václav Vilém Štech, František Váhala či Bohuslav Fuchs, vybrali návrh dvojice Františka Fialy (1895 – 1957) a Vladimíra Wallenfelse (1895 – 1962). Vítězný projekt posléze zrealizoval Rudolf Kaulich.\n\nSlavnostního otevření se už nedožil ideový a duchovní otec celého projektu stavitel František Jureček, který odkázal Domu umění svou sbírku obsahující 113 položek – budoucí základ galerie. Budova puristického vzhledu s akcentujícími velkými plochami cihlových stěn byla slavnostně otevřena 13. května 1926.\n\nZákladní uspořádání budovy bylo již předem naznačeno směrnicemi stavebního programu: v přízemí měl být velký a malý výstavní sál, přednáškový sál s příslušenstvím, šatna a část administrativní; první patro bylo určené pro stálou galerii, dva ateliéry a klubovnu. V suterénu měl být byt správce domu a podle původního projektu umělecko-průmyslové dílny. Podoba dnešní architektury se však značně odlišuje od soutěžních návrhů, vedoucích k stále čistější puristické koncepci.\n\nJiž samotné muzejně-technické připomínky, které byly připojeny k podmínkám soutěže, vyjadřovaly moderní přístup k problému i důraz na vnitřní účelnost. Ideálem se tak staly výstavní sály, v nichž architektura neomezovala změny ve velikosti interiérů a umožnila variabilitu vnitřního uspořádání. Bylo doporučeno, aby kanceláře o menší výšce než sály byly umístěny mimo hlavní komunikaci návštěvníků. Nejzávažnějším problémem se stalo osvětlení sálů. Osvětlení shora však u nás ještě nebylo tak běžné a ani se s ním nepočítalo v prvním předkládaném návrhu.\n\nS těmito všemi podmínkami se architekti Fiala a Wallenfels dobře vypořádali. Dali tak vzniknout jednomu z prvních moderních výstavních pavilonů v republice. Situační požadavky budovy jasně předurčovaly umístění hlavního i postranních vstupů a vjezdu do manipulačního dvora k zadní rampě. Výstavní síně kolem vstupního vestibulu mají jednoduchou dispozici, každá z nich má svůj vlastní vchod.\n\nK velkému výstavnímu sálu v levém křídlu s lucernovým světlem o výměře 8 m × 31 m, je přiřazena malá výstavní síň s postranním osvětlením okny na vysokém parapetu. V ose budovy je řešena přednášková síň spojená s velkým a malým sálem, kterou lze použít také k výstavním účelům. K vestibulu, ze kterého vede hlavní schodiště do prvního patra, byla přiřazena šatna a toalety, dále pak v pravé administrativní části úřadovna sekretáře, zdviž (nakonec nerealizovaná) a sklad. V prvém patře v ose budovy nad přednáškovým sálem a vestibulem jsou dva sály pro výstavní účely, dříve s lucernovým osvětlením. Administrativní křídlo prvního patra mělo dva ateliéry pro umělce a klubovnu výboru Spolku. V suterénu byly umístěny dílny, byt správce a kotelna. Složitým problémem při stavbě budovy bylo rozsáhlé poddolování ostravské oblasti a podle provedených sond se dalo očekávat značné sesedání půdy. Ze zamýšleného systému topení podlahou bylo z finančních důvodů upuštěno, proto bylo nakonec použito radiátorů krytých drátěnou konstrukcí.\n\nNa vysoké technické úrovni bylo provedeno osvětlení výstavních síní, kde systém luceren s vertikálními okenními plochami značně omezoval usazování prachu. Okna ocelových luceren byla zasklena tlačeným sklem, vnitřní strop sklem leptaným.\n\nOsvětlení zde bylo zcela podřízeno speciální funkci objektu. V době vzniku Domu umění se v odborném tisku objevilo několik článků, které jasně charakterizovaly situaci osvětlení v již existujících obrazárnách jako tristní a byla zde předložena nová řešení. Zejména se jedná o článek S. H. Seagera, který byl původně otištěn v roce 1923 v časopise \"The American Architect\" a \"Architectural Review\". Připojena byla předmluva amerických vydavatelů konstatující velmi malý pokrok v této oblasti. Česká redakční poznámka zdůrazňovala, že speciální určení budovy může povýšit určitou její funkci na hlavní, téměř jedinou. V témže roce byla publikovaná studie Antonína Beneše \"Lucernové osvětlení galerií\", která seznámila s historií tohoto způsobu osvětlení, s jeho nespornými výhodami a konstrukčními pravidly. Byly zde uvedeny i aktuální příklady obrazárny ve Winterthuru a muzea v Hamburku a Kasselu, které vycházejí z typu osvětlení vyvíjejícího se na britských ostrovech (Christie v Londýně, Birmingham).\n\nNejen technická řešení byla v souladu se světovými tendencemi. Samotná architektura je výrazná svým stylovým projevem nejen v ostravském prostředí. Svým charakterem odráží vývoj české architektury první poloviny dvacátých let. Ještě do roku 1923 Josef Gočár s Pavlem Janákem obhajovali koncepci tzv. národního stylu a architektura se v těchto letech opět vracela k „nulovému bodu“, ke Kotěrově cihelné architektuře a holandským příkladům. Zvláště Josef Gočár a spříznění tvůrci navázali velmi úzké kontakty s puristicko-funkcionalistickou „novou architekturou“, a to oklikou přes umírněné holandské architekty Dudokova směru, která vyšla z Berlageho školy. Roku 1924 Gočárův ateliér podnikl exkurzi do Holandska. Ve stejném roce přijel do Prahy H. P. Berlage, jehož architektura kladla důraz na výtvarné působení cihly a zákonitosti čisté geometrie.\n\nVizuální podoba architektury ostravského regionu se tradičně spojuje s pohledovou režnou cihlou, která se uplatňuje na mnohých stavbách. Cihla je v Ostravě významným prvkem zástavby Vítkovic, ale také mnohých jiných průmyslových objektů, např. Dolu Michal v Michálkovicích. Proto architekti Fiala s Wallenfelsem použili obdobný aparát pro budovu Domu umění. Nejen že programově a vizuálně navázali na tradiční architekturu regionu, ale významným způsobem využili vizualitu cihly k zcivilnění Domu umění. Pro žáky Kotěry a Gočára nebyl tento přístup ničím neobvyklým, protože jejich učitelé k tomuto materiálu měli blízký vztah. Sám Jan Kotěra přiznal své ovlivnění holandskou architekturou po cestě do Nizozemí roku 1908. Podle něj estetika cihly vedla „k přísné kráse, chladné střízlivosti a mužné drsnosti.“ Podobně Gočár od roku 1924 a po něm i další spříznění tvůrci začínal navazovat kontakty s puristicko-funkcionalistickou „novou architekturou“. Na několik let se v Gočárových stavbách zabydlely neomítané cihly rámované přiznanými železobetonovými elementy. Tímto způsobem, vyjadřujícím zlatou střední cestu tehdejší české architektury, pojal Gočár např. Gymnázium J. K. Tyla v Hradci Králové (1924–1926) a československý pavilon na Mezinárodní výstavě dekorativního umění v Paříži (1925).\n\nNová architektura se stala elementární a funkční, protože se vyvíjela z přesně zjištěných potřeb. Proto došlo od roku 1921 k postupnému odklonu od artistního řešení k oproštěné puristické formě, volným přechodem k zvýšené hmotnosti na úkor dynamického působení celku i detailů. Toto modernější pojetí monumentality spatřovalo kvalitu v mohutnosti a dokonalé proporcionalitě jednoduché plastické formy. Tak se i Dům umění projevuje velkým klidem, který není narušován šikmými motivy, tělesy nepravidelného tvaru nebo výrazným detailem. Architektura Wallenfelsova profesora sloužila Domu umění jako jeden z příkladů. V Ostravě je dovedena k dokonalosti Kotěrova snaha monumentalizace civilnosti.\n\n\n"}
{"id": "404455", "url": "https://cs.wikipedia.org/wiki?curid=404455", "title": "Bill Nelson (politik)", "text": "Bill Nelson (politik)\n\nClarence William „Bill“ Nelson (* 29. .září 1942, Miami, Florida), Spojené státy americké) je americký politik, člen Senátu USA. V roce 1986 absolvoval šestidenní let v raketoplánu a stal se tak v pořadí 199. člověkem ve vesmíru.\n\nUniverzitní studia zahájil na Floridě na University of Florida a pak pokračoval v Yale University, kde v roce 1965 úspěšně absolvoval. Dalších šest let věnoval armádě, během nichž studoval na univerzitě ve Virginii (University of Virginia), kde se roku 1968 stal právníkem.\n\nOd roku 1979 byl politikem demokratické strany, později i senátorem USA za stát Florida . Do výcvikového střediska NASA byl přijat v roce 1985 a hned po letu z něj odešel. Používal přezdívku Bill.\n\nV lednu 1986 mu bylo 43 let a byl na palubě raketoplánu Columbia, který startoval po několika odkladech z kosmodromu na Mysu Canaveral k misi STS-61-C. Mise byla katalogizována v COSPAR jako 1986-003A. Posádku kromě Nelsona tvořili tito astronauti: Robert Gibson, Charles Bolden, Franklin Chang-Diaz, Steven Hawley a Robert Cenker. Sebou vezli a na oběžné dráze vypustili telekomunikační družici RCA Satcom Ku-1. Během letu Nelson prováděl připravené biologické experimenty, ale práci nemohl dokončit. Nepříliš vydařený let byl ukončen přistáním na základně Edwards v Kalifornii.\n\n\n"}
{"id": "404456", "url": "https://cs.wikipedia.org/wiki?curid=404456", "title": "Galerie výtvarného umění v Ostravě", "text": "Galerie výtvarného umění v Ostravě\n\nGalerie výtvarného umění v Ostravě byla jako krajská galerie založena v roce 1952 a je tak nejstarší galerií v Ostravě. Navazuje na tradice \"Spolku pro vystavění a udržování výstavního pavilonu v Moravské Ostravě\" z roku 1923. Jejím sídlem je ostravský Dům umění. Prvním fondem byla sbírka ostravského stavitele a sběratele umění Františka Jurečka (tzv. Jurečkova galerie). Od 60. let 20. století zahájila galerie rozsáhlou akviziční činnost a rozšířila své sbírky výtvarného umění. V současné době jsou v galerii umístěny především expozice sbírek českého malířství 19. a 20. století a sochařství 20. století. Dále pak grafické sbírky starého i novodobého evropského umění. Kvalita sbírek řadí galerii k pěti nejvýznamnějším českým sbírkotvorným institucím. Galerie mj. vlastní jeden z nejvýznamnějších obrazů 20. století, Juditu, dílo Gustava Klimta.\n\nDne 22. října 1922 schválil přípravný výbor za organizačního vedení profesora českého gymnázia v Ostravě Rudolfa Tlapáka stanovy a program Spolku pro vystavění a udržování výstavního pavilonu v Moravské Ostravě. Byl tak položen základ soustavné prezentace výtvarného umění a postupného utváření systematické umělecké sbírky. Programem spolku totiž bylo „vybudovati důstojný stánek umění výtvarného, který by sloužil jednak k pořádání uměleckých výstav, jednak k umístění stálé umělecké galerie a který by byl střediskem programové výchovy umělecké.“\n\nV roce 1924 byla započata výstavba a již o dva roky později slavnostně otevřen Dům umění Pozoruhodný objekt vystavěný Kotěrovými žáky architekty Fialou a Wallenfelsem ve funkcionalistickém slohu byl veřejnosti zpřístupněn zahájením výstavy ze soukromých sbírek ostravských sběratelů. Současně byla otevřena Jurečkova galerie – stálá výstava odkazu jednoho ze zakladatelů Spolku a mecenáše, stavitele Františka Jurečka. Jeho dar 113 (většinou grafických) děl českého umění 19. století lze považovat za základ uměleckých sbírek dnešní Galerie výtvarného umění v Ostravě (od roku 1952 do roku 1990 pod názvem Krajská galerie v Ostravě).\n\nDům umění a Galerie výtvarného umění v Ostravě prošly bouřlivým historickým vývojem. K slavným počátkům počítáme především obrovský přínos Domu umění pro rozvoj výtvarné kultury na Ostravsku ve 20. a 30. letech. Nezanedbatelná byla však i úloha, kterou Dům umění sehrával ve válečných letech. Přehledy výstav uskutečněných v Domě umění po roce 1948 názorně ilustrují politické proměny dalších 40 let.\n\nK velkému rozšiřování galerijních sbírek docházelo už v 60. letech 20. století zásluhou tehdejšího vedoucího odborných pracovníků Viléma Jůzy. Díky jeho uvědomělé akviziční činnosti se dnes může Galerie výtvarného umění v Ostravě chlubit poměrně celistvou sbírkou umění 60. let. Desítky let soustavné akviziční práce vedly nakonec k vytvoření rozsáhlé, vnitřně strukturované sbírky, jejíž kvalita značně překračuje Jurečkovy záměry. Sbírky Galerie výtvarného umění v Ostravě v současné chvíli čítají přes 22 000 uměleckých děl.\n\nV roce 1984 získala Galerie výtvarného umění v Ostravě další výstavní prostor. Nová síň Poruba sloužila až do roku 2012 výstavám a dříve v ní sídlila i knihovna. Třetí a poslední budovou, která rozšířila prostory výstavní instituce, je administrativní a správní budova na Poděbradově ulici. V roce 2008 sem byla přemístěna galerijní knihovna a veškeré administrativní zázemí.\n\nGalerie výtvarného umění v Ostravě spravuje sbírku malby a plastiky – konkrétně sbírku evropského umění, českého umění 19. století, 1. a 2. poloviny 20. století, umění regionu a sbírku kresby a grafiky.\nSbírky Galerie výtvarného umění v Ostravě jsou v současnosti natolik kvalitní a rozsáhlé, že ji řadí k pětici nejvýznamnějších galerií v České republice.\nVýznamnou součástí sbírky Galerie výtvarného umění v Ostravě je kolekce starého italského a nizozemského umění z let 1500–1800, která je neobyčejně zajímavým souborem představujícím poklady ostravské sbírky. Pochopitelně existují mezery v kolekci jednotlivých časových období, ale spojení malby a grafiky přináší možnost bohatšího naznačení souvislostí slohového vývoje. Exponáty z počátku sledovaného období pochází ze středoevropského prostoru a zachycují přechod od pozdní gotiky k renesanci. S 16. stoletím nabývá přirozenou dominanci italské umění, zejména s nastupujícím manýrismem. Nejpřesvědčivěji je reprezentováno umění 17. a 18. století, jež se stalo významným fenoménem, který ve své široké škále odrážel mnohé společenské, politické a náboženské děje tehdejší barokní Evropy.\nZ významných evropských tvůrců jsou ve sbírkách zastoupeni Albrecht Dürer, rodina Cranach, Hans von Aachen, Domenico Fetti, Daniele Crespi, Václav Hollar, Rembrandt van Rijn, David Teniers, Giovanni Battista Tiepolo, Francisco Goya, Leopold Kupelwieser.\n\nČlenění vychází z přirozeně vznikajících celků sakrálního umění, mytologických námětů, krajinomalby a dalších žánrů. V jednotlivých skupinách se může divák seznámit s přístupem umělců tvořících pod vlivem italským, vlámským či nizozemským.\nSbírka moderního evropského umění se svou kvalitou vřazuje do evropského galerijního kontextu zejména v oblasti malířství 19. a 20. století středoevropského okruhu, a to především ruského malířství, které představuje nejvýznamnější sbírku po Národní galerii v Praze (Ilja Repin, Ivan Ivanovič Šiškin, Filip Andrejevič Maljavin).\n\nKolekce, množstvím spíše minoritní, v sobě rovněž skrývá význačná díla evropské moderny, která v čele se slavnou Juditou Gustava Klimta oprávněně přitahují pozornost širokého publika. Dominance je v dílech širšího středoevropského, převážně německého okruhu (například Emil Orlík). Obrazy Albina Egger-Lienze, Maxe Oppenheimera, Antona Faistauera a dalších zastupují umělce, kteří podstatným způsobem určovali směřování moderního umění první poloviny 20. století.\n\nSoubor uzavírají působivé příklady španělských umělců pařížské školy, kteří měli po roce 1945 s českým prostředím úzké kontakty (Oscar Dominguez, Antoni Clavé).\nPředstavovaná díla nejen zastupují dnes již klasiku první poloviny 20. století, ale jsou také reprezentanty vyspělého česko-německého sběratelství první republiky, díky němuž se dostávaly do našeho prostředí. Součástí evropské sbírky je i řada kreseb.\nSbírka českého umění 19. století patří mezi nejvýznamnější součásti konvolutů Galerie výtvarného umění v Ostravě a řadí se k předním v kontextu České republiky tím, že rovnoměrně mapuje vývojové proudy a tendence celého století s přesahem do počátku moderny ve 20. století. Výčet autorů zahrnuje všechny významné osobnosti 19. století, které jsou mnohdy zastoupeny v průřezu své tvorby.\n\nPočátek století reprezentují rokokově laděná plátna Františka Xavera Procházky, klasicistní obrazy monumentálních interiérů Ludvíka Kohla, alegorie Ferdinanda Lichta, časný nazarénistický obraz Františka Tkadlíka a širší kolekce obrazů Josefa Matěje Navrátila.\n\nK chloubě této sbírky patří vynikající soubor Machkových portrétů a zejména pak důstojné zastoupení malířské rodiny Mánesů, jimž vévodí raný obraz Josefa Mánesa Poutník. Portrétní malba je zastoupena i díly v té době nejvýznamnějšího umělce severní Moravy Adolfa Winklera a portrétem Karla Purkyně, který napovídá jeho pracovní vztah ke známé monumentální podobizně rodiny sochaře Vorlíčka.\n\nRomantickou krajinomalbu reprezentují obrazy Aloise Bubáka, Augusta Piepenhagena, Bedřicha Havránka a Bedřicha Wachsmanna. Dvěma drobnějšími skicami je zastoupen i největší představitel české romantické figurální malby Jaroslav Čermák. Sbírka umožňuje setkání s prakticky celou šíří nejvýznačnějších představitelů generace Národního divadla. Defilují zde významná plátna Vojtěcha Hynaise, Františka Ženíška, Václava Brožíka, Mikoláše Alše a sochy Josefa Václava Myslbeka, ale také zadumanější polohy v obrazech Maxmiliána Pirnera, Hanuše Schweigera, Beneše Knüpfera a Jakuba Schikanedera. Francouzský vliv zprostředkovává zcela odlišný krajinář Antonín Chittussi nebo Luděk Marold, zaujatý každodenním životem městské rodiny.\n\nZávěr kolekce obrazů 19. století představuje generace 90. let, která již otevírá cestu modernímu umění. Velmi kvalitně jsou reprezentováni nejvýznamnější malíři českého symbolismu – zejména Jan Preisler, František Kupka a Miloš Jiránek, vedle nich sochaři František Bílek, Quido Kocian a Ladislav Šaloun. Bohatě je zastoupen Joža Uprka, malíř Moravského Slovácka nebo krajináři ze školy Julia Mařáka v čele s Antonínem Slavíčkem. V obrazech Stanislava Lolka a Jana Honsy se již objevuje nastupující secese, jejíž nejpřednější představitel Alfons Mucha je ve sbírce rovněž zastoupen.\n\nSbírka českého umění 1. poloviny 20. století je rozčleněna do dvou částí, protože zastoupení a kvalita autorů a děl jsou mimořádné. Podobně jako u sbírky 19. století je umělecká hodnota sbírky zcela zásadní v republikovém kontextu, většina děl patří k reprezentativním příkladům tvorby jednotlivých autorů, včetně sochařských exponátů.\n\nNejživější část galerijní sbírky představuje kolekce moderního a současného umění. Moderní umění zrušilo uzavřenost systému vnímání a hodnocení uměleckého díla, jak ho známe z vývojových fází od starověku až po konec 19. století. Úkolem konstruktérů moderní sbírky je především nalézání vzájemných vztahů mezi jedinečnými přínosy vynikajících a typických představitelů českého umění a překonávání časové podmíněnosti postojů dobové umělecké kritiky. Kontinuita této práce nutí galerijní pracovníky vyrovnat se všemi zvláštnostmi, vybočeními, záměrnými návraty a citacemi, agresivitou až arogancí moderního a postmoderního uměleckého výrazu i s projevy nekonformnosti některých uměleckých osobností.\n\nSbírka českého moderního umění navazuje plynule na kolekci 19. století. Generaci 90. let střídá zakladatelská generace české moderny v čele s umělci výtvarných sdružení Osma, Spolku výtvarných umělců Mánes a Tvrdošíjných. Zde zcela výjimečné postavení zaujímá rozsáhlá kolekce prací Antonína Procházky, vynikající expresionistická a kubistická díla Bohumila Kubišty, Emila Filly a Vincence Beneše, špičkové kolekce Václava Špály, Karla Čapka a Jana Zrzavého. Nelze si ovšem nepovšimnout vynikajících figurálních kompozic Rudolfa Kremličky či krajin Otakara Kubína a Jana Trampoty.\n\nVedle nich stojí \"umělci domova\", jak často charakterizujeme členy Umělecké besedy Václava Rabate, Vlastimila Radu a Vojtěcha Sedláčka.\n\nIdylické zpodobení české krajiny je střídáno mohutnou vlnou sociálního umění 20. let v dílech Františka Foltýna, Karla Holana, Pravoslava Kotíka, Miloslava Holého a sochaře Karla Pokorného, sbírku kvalitně doplňují obrazy ostravského Vladimíra Kristina.\n\nVedle malířských děl první čtvrtiny našeho století stojí za povšimnutí plastiky nejvýznačnějších českých sochařů té doby Josefa Mařatky, Jana Štursy, Karla Dvořáka, Otto Gutfreunda, Otakara Španiela, Bohumila Kafky.\n\nNástup surrealistické poetiky dokumentují díla Adolfa Hoffmeistera, Jindřicha Štýrského, Marie Čermínové-Toyen, Vojtěcha Tittelbach, Františka Janouška a Františka Muziky. Skupina 42, okouzlená technickou civilizací a fenoménem města, je zastoupena díly Františka Hudečka, Františka Grosse, Kamila Lhotáka, Jana Smetany, Jana Kotíka a Bohumíra Matala.\n\nReflexi válečných hrůz dokumentuje pozdější tvorba Emila Filly, obrazy Čapkovy, Endre Nemese, Karla Černého, Františka Tichého, Josefa Brože či umělců Skupiny Ra Josefa Istlera a Václava Tikala.\n\nMalířskou kolekci doplňují plastiky Jana Laudy, Vincence Makovského, Ladislava Zívra.\n\nSbírka českého umění 2. poloviny 20. století má významně zastoupené období 60. let, ale ve významných příkladech jsou podchyceny také tendence a proudy umění do současnosti. Celou sbírku českého umění přirozeně doplňuje soubor prací slovenských umělců 20. století.\n\nO tom, že české umění nekleslo na kolena ani v neblahých padesátých letech, svědčí díla malířských gigantů Jana Baucha a Mikuláše Medka, šedesátá a sedmdesátá léta reprezentuje například Václav Boštík, malíř a sochař Vladislav Vaculka, Vladimír Vašíček a rozsáhlé kolekce českého informelu a nové figurace, kde Vladimíra Boudníka, Aleše Veselého, Jana Koblasu, Eduarda Ovčáčka, Čestmíra Kafku, Josefa Jíru, Františka Ronovského, Bedřicha Dlouhého, Otakara Slavíka, Adrienu Šimotovou, Zbyška Siona a další skvěle doplňuje havířovský Jaroslav Kapec.\n\nZe sochařských prací jmenujme alespoň díla Olbrama Zoubka, Karla Nepraše, Věry a Vladimíra Janouškových, Vladimíra Preclíka, Zdeny Fibichové, Jana Hovadíka nebo ve zcela jiné poloze tvořícího Stanislava Hanzíka.\n\nNejmladší systematicky utříděná kolekce představuje generaci umělců 70. a 80. let v širokém záběru od geometrické abstrakce a konkrétního umění přes expresivní a akční polohy malířství až k polohám meditativním či ke konceptuálnímu umění a instalacím. Ze široké škály umělců můžeme jmenovat například Rudolfa Valentu, Radka Kratinu, Zdeňka Kučeru, Jiřího Bieleckého, či Jaroslavu Severovou, malíře Jiřího Načeradského, Michaela Rittsteina, Antonína Kroču, Ivana Ouhela, Petra Šmahu, Aleše Lamra, Miloslava Mouchu, či sochaře Kurta Gebauera a Otmara Olivu. Mnozí z těchto umělců mají velmi těsný vztah k regionu, což dokládá nejen respektování specifiky regionálního výtvarného života v akviziční práci ostravské galerie, ale současně i skutečnost postupného prorůstání tvůrčích aktivit regionu do celonárodního kontextu.\n\nUmění regionu je významnou součástí sbírek, neboť mapování umělecké činnosti oblasti, kde galerie sídlí, je jedním ze stěžejních pilířů odborné práce. Galerii se podařilo vytvořit výtvarnou mapu celého století, zachycující všechny podstatné okamžiky i počiny a sbírkově zdokumentovat významné osobnosti severní Moravy, které zde působily, ale i ty, které se zde jen na krátko usadily, nebo patřily k okruhu německo-židovské kultury (Vladimír Kristin, Vilém Wünsche, Ferdiš Duša, Kurt Gebauer, Viktor Planckh, Eduard Ovčáček, Jiří Bielecký, Antonín Kroča, Jindřich Štreit).\nAktuální tendence poválečného umění se v regionu objevují až s generací narozenou ve dvacátých letech 20. století (Vladislav Gajda, Karel Haruda, Jaroslav Kapec, Jiří Myszak) a počátkem šedesátých let se objevují i mladší (Eduard Ovčáček, Svatoslav Böhm, Jaroslav Rusek a další). Součástí sbírky středoevropského významu jsou umělecká díla členů „Klubu konkrétistů“ (Jiří Bielecki, Svatoslav Böhm, Jindřich Gola, Zdeněk Kučera, Eduard Ovčáček). Nelze opomenout Vratislava Varmužu, Karla Adamuse a Jana Wojnara, příslušníky zakladatelské generace konceptuálního myšlení v československém kontextu, jenž začali vystavovat na přelomu desetiletí.\nZe současných autorů jmenujme například Daniela Balabána, Petra Pastrňáka, Jiřího Surůvku nebo Pavla Šmída).\nVýše zmíněné kolekce plasticky doplňuje sbírka kresby a grafiky, která tvoří nejpočetnější soubor celého fondu galerie. Některé části sbírky jsou tak kvalitní, že mohou být vystaveny i samostatně, jako například renesanční grafika, italská barokní kresba a grafika, Václav Hollar, evropská kresba a grafika 19. a 20. století, Honoré Daumier, Česká kresba 1. poloviny 20. století a jiné.\n\nGalerie výtvarného umění v Ostravě nabízí svým návštěvníkům kromě výstavních projektů také celou řadu doprovodných programů. Je hlavním spoluorganizátorem kulturní akce Ostravská muzejní noc, která spojuje nejrůznější kulturní instituce. Co dva roky připravuje letní Minimaraton elektronické hudby a podzimní festival alternativní tvorby Pohyb-Zvuk-Prostor, jenž se rok co rok střídají. Spolupracuje na festivalech Malamut a ProtimluvFest.\n\nGalerie výtvarného umění v Ostravě provozuje veřejnou knihovnu, která čítá přibližně 20 000 knih, časopisů a katalogů k výstavám. V knihovně je 20 badatelských míst a 3 místa s počítačem, připojeným na internet. Knihovna rovněž spravuje dokumentaci a archiv Domu umění a činnosti Galerie výtvarného umění v Ostravě od jejich vzniku. V knihovně Galerie výtvarného umění v Ostravě probíhají v pravidelných měsíčních intervalech přednášky.\n\nGalerie výtvarného umění v Ostravě připravuje doprovodné programy k výstavám ve formě komentovaných prohlídek, přednášek, animačních programů, koncertů, workshopů, divadelních představení, performancí a autorských čtení.\n\n\n"}
{"id": "404457", "url": "https://cs.wikipedia.org/wiki?curid=404457", "title": "Force India VJM01", "text": "Force India VJM01\n\nForce India VJM-01 je vůz formule 1 týmu Force India, který se účastnil mistrovství světa v roce 2008. Monopost by představen 7. února 2008 v Bombaji.\n\nSpyker F8-VII byl vozem formule 1 týmu Spyker, který se účastnil mistrovství světa v roce 2007. Pro mistrovství světa v roce 2008 Force India používala mírně upravenou verzi z F8-VII, která nazvala Force India VJM-01.\n\n\ntučně vyznačené závody znamenají zisk pole position, závody vyznačené kurzívou zajetí nejrychlejšího kola v závodě\n"}
{"id": "404458", "url": "https://cs.wikipedia.org/wiki?curid=404458", "title": "Ornithocheirus", "text": "Ornithocheirus\n\nOrnithocheirus (z řeckého \"ορνις\" – \"pták\" a \"χειρ\" – \"ruka\") je rod velkých pterosaurů z čeledi Ornithocheiridae. V období spodní křídy (asi před 110 milióny let) žili tito létající plazi v Evropě a Jižní Americe. Několik větších kosterních fragmentů blíže neurčeného druhu bylo nalezeno ve formaci Santana v Brazílii. Na základě těchto objevů vědci usuzují, že společně s rodem \"Quetzalcoatlus\" by mohl být jedním z největších pterosaurů, kteří kdy žili. Rozpětí křídel dosahovalo u ornitocheira až kolem 12 m a když stál na zemi, jeho výška mohla dosáhnout až ke 3 metrům. Délka těla činila asi 3,5 metru a jen samotná hlava byla kolem 150 cm dlouhá. Přesto činila hmotnost tohoto pterosaura jen kolem 70 kg.\n\nDo tohoto rodu byl řazen také ojedinělý český nález, objevený roku 1880 u Zářecké Lhoty nedaleko Chocně (\"O. hlavatschi\"). Dnes ale víme, že do daného rodu tento 92 milionů let starý jedinec nepatřil, šlo nejspíš o mládě jakéhosi neznámého azdarchida. Dnes nese vědecké jméno \"Cretornis hlavaci\".\n\n\n\n"}
{"id": "404459", "url": "https://cs.wikipedia.org/wiki?curid=404459", "title": "Líza na větvi", "text": "Líza na větvi\n\nLíza na větvi ( ) je 4. díl dvanácté řady amerického animovaného seriálu Simpsonovi, poprvé vysílaný 19. listopadu 2000 (v celkovém pořadí 252. díl).\n\nBart si chce pořídit nejnovější herní konzoli, jenže Marge ani Homer mu nedají peníze a sám žádné nemá, a tak si začne shánět nějaký přivýdělek. Nakonec se mu podaří získat práci v holičství, kde začne vypomáhat, jenže majitel mu zaplatí obálkou plnou vlasů. Jeho hledání tedy začíná nanovo. Když prochází kolem thajské restaurace, nabídne mu zničehonic její provozovatel, aby pro něj roznášel thajské menu. I když se to Bartovi nejdřív zdá jako snadná věc, brzy to chce vzdát, ovšem majitel restaurace ho vycvičí, aby byl schopen roznášet lístky s menu i do takových nebezpečných míst, jakým je panství Montgomeryho Burnse.\n\nBart má nakonec tolik peněz, že si může dovolit pozvat celou rodinu do Šáša Burgeru. Plán jim ale překazí demonstranti na střeše jejich oblíbeného podniku, kteří protestují proti kácení pralesů kvůli pastvinám pro dobytek. Vůdce demonstrantů Jesse Grass je zatčen a odvezen v poutech, ještě předtím si s ním ale stačí Líza krátce promluvit a do hezkého mladíka se zakouká.\n\nDalší den se Líza rozhodne mladíka navštívit na policejní stanici, kde je stále zadržován. Dozvídá se např. že cvičí jógu, je ultravegan a kompostuje přímo v kapse svých kalhot. Večer se Líza zúčastní schůze sdružení Děti hlíny, které pomáhá chránit planetu a jehož členem je i Jesse. Hlavním bodem programu je zpráva, že starosta Quimby tajně vydražil nejstarší Springfieldskou sekvoj. Ta byla prodána texaskému pracháči, který ji hodlá porazit. Možnost, jak pokácení sekvoje zabránit je, že na ni nějaký dobrovolník vyšplhá a zůstane do doby, než bude od záměru sekvoji pokácet upuštěno. Tohoto úkolu se zhostí Líza, aby získala Jesseho sympatie.\n\nLíza nejdříve drží hlídku, jenže po čase ji přemůže stesk a jen na skok odběhne domů. Probouzí se až druhý den ráno, jelikož spolu s ostatními členy rodiny usnula u krbu. Co nejrychleji se vrací k sekvoji, ale ta je k jejímu zděšení pokácená. Později se ze zpráv dozvídá, že za zkázu stromu nemohou lidé, ale blesk, který přitáhl Lízin železný kbelík na laně, jenž jí sloužil k tomu, aby jí mohli nahoru na sekvoj posílat jídlo a jiné věci.\n\nProtože si všichni kromě její rodiny myslí, že v době kdy do stromu uhodil blesk byla na něm, považují ji za mrtvou a na místě kde strom stál vytvoří památník. Mezitím Bart a Homer využívají předností, které jim jsou poskytovány jako truchlícím pozůstalým a dokonce ani Líza zprvu nestojí o to, aby se zjistilo že je naživu, v tom případě by byl totiž celý okolní les vykácen, jelikož na její památku texaský pracháč hodlá místo zábavního parku v okolním lese vytvořit Přírodní rezervaci Lízy Simpsonové. Svůj slib ovšem nakonec nedodrží a přezevšechno chce postavit zábavní park. V tu chvíli už Líza nehodlá dál lhát a morálně rozhořčená se ukáže na veřejnosti, při slavnostním shromáždění u pozůstatků sekvoje, která je nyní držena lany a na jejím vrcholku je umístěna Lízina obří hlava s neonovým nápisem Lí\nLí\nLízin park. Ve chvíli, kdy se texaského pracháče ptá, jestli se nestydí, začne Jesse kleštěmi přestříhávat lana držící sekvoji, ta padá a uhání z kopce kamsi do dáli, přičemž zničí několik budov.\n\nV závěru Líza navštěvuje Jeseeyho v cele, protože ho opět zatkli. I tak ovšem stále brání planetu a navrhl elektrické křeslo na solární pohon. Líza slibuje, že mu bude psát dopisy, čímž si z vděčnosti vyslouží pusu.\n\n\n\n"}
{"id": "404462", "url": "https://cs.wikipedia.org/wiki?curid=404462", "title": "Franz Kruckenberg", "text": "Franz Kruckenberg\n\nFranz Friedrich Kruckenberg (21. srpna 1882, Uetersen – 19. června 1965, Heidelberg) byl německý strojní inženýr a železniční konstruktér. Byl průkopníkem rychlé železniční dopravy, jeho nejznámější konstrukcí byl Schienenzeppelin, který v roce 1931 dosáhl rekordní rychlosti 230 km/h.\n\nFranz Kruckenberg pocházel ze staré obchodnické rodiny z Hamburku. Jako diplomovaný inženýr v oboru stavby lodí konstruoval v období před první světovou válkou bojová letadla a vzducholodě. Už v této době kritizoval vzducholodě. Důvodem bylo jejich plnění explozivním vodíkem. U letadel těžších než vzduch byly zase pro civilní využití příliš velké náklady na palivo a provoz.\n\nPo válce si Franz Kruckenberg otevřel konstrukční kancelář v Heidelbergu. Nejprve navrhl projekt visuté dráhy – monorailu, ten však pro nedostatek kapitálu nedovedl ani do stadia prototypu. Později společně s Hermannem Föttingerem založil \"Flugbahn-Gesellschaft mbH\" pro stavbu „Schienenzeppelinu“ – vozu s vrtulovým pohonem. První testovací jízdy se uskutečnily 25. září 1930 na trati Braunschweig-Paderborn mezi Kreiensen a Altenbeken. \n21. června 1931, po mnoha zkušebních jízdách, se jím zkonstruovaný vůz předvedl na první jízdě na trati mezi obcemi Ludwigslust a Wittenberge. Dvounápravový aerodynamický vůz lehké konstrukce poháněný vrtulí dosáhl při této jízdě železničního světového rekordu 230,2 km/h. Tento rekord byl překonán až po více než dvaceti letech (1954). Vozidlo bylo na svou dobu revoluční, jeho koncept – aerodynamický tvar a lehkou konstrukci využívají vysokorychlostní vlaky až do současnosti (ICE, Acela, TGV). Hlavním problémem však byl vrtulový pohon vytvářející hluk a proud vzduchu. Kruckenberg přestavěl „Schienenzeppelin“ na hydrodynamický přenos výkonu. Takto rekonstruovaný vůz s motorem o výkonu 441 kW dosahoval maximální rychlosti 180 km/h.\n\nDalší Kruckenbergovou konstrukcí byla prototypová motorová jednotka SVT 137 155. Pohonná jednotka byla ukryta v mohutném aerodynamickém čele. Přenos výkonu byl opět hydrodynamický, jako přenosové médium byla použita voda. Při zkušební jízdě 23. června 1939 dosáhla jednotka na trati Hamburk–Berlín rychlosti 215 km/h. Po druhé světové válce navázala na tento typ Kruckenbergova konstrukční kancelář při vývoji jednotek řady DB VT 10.5 („Senator“ a „Komet“). Kruckenbergovy konstrukce byly inspirací i pro motorovou jednotku DB VT 11.5 známou z nasazení do západoevropské sítě expresních dálkových vlaků Trans Europ Express (TEE) a pro východoněmeckou VT 18.16 známou v Československu především z nasazení na mezinárodní vlaky \"Vindobona\", \"Karlex\" a \"Karola.\"\n\n\n\n"}
{"id": "404464", "url": "https://cs.wikipedia.org/wiki?curid=404464", "title": "Opiové války", "text": "Opiové války\n\nOpiové války se konaly ve 40. a 50. letech 19. století jako reakce čínského císařství za dynastie Čching proti importu a prodeji opia v Číně. Poté, co Anglie začala dovážet indické opium, se stalo velké množství Číňanů závislými na této omamné látce a později se počet závislých vyšplhal až na 20 milionů. Císař Sien-feng se pokusil prodej a konzumaci zakázat, avšak po prohře v první (1839–1842) a druhé (1856–1860) opiové válce byl donucen import opia do země tolerovat. \n"}
{"id": "404466", "url": "https://cs.wikipedia.org/wiki?curid=404466", "title": "Rád létá a ne že ne", "text": "Rád létá a ne že ne\n\nRád létá a ne že ne je první díl 19. řady amerického animovaného seriálu Simpsonovi.\n\nHomer zachrání panu Burnsovi život a za odměnu je pozván na večeři. Pan Burns vezme Homera na večeři do Chicaga jeho soukromým letadlem. Homerovi se létání soukromým letadlem natolik zalíbí, že ztratí o všechno zájem. Marge mu proto najme motivátora, který mu poradí změnit zaměstnání, na nějaké, ve kterém by létal letadlem. Z nabídek práce tomu vyhovuje jen Inspektor měděných trubek ve firmě Šikulovy měděné trubky. Při pohovoru si sice padne s šéfem do oka, ale protože o měděných trubkách nic neví, tak ho nevezmou. Sice doma řekne, že ho vzali, ale místo do práce jezdí do Krusty burgeru. Tam jej náhodou objeví Bart. Po Bártově domluvě se Homer rozhodne říct Marge pravdu a to na místě, kde je každý šťastný, tedy na palubě soukromého letadla. Najme tedy za ušetřené peníze soukromé letadlo, ale než stačí Marge říct pravdu, pilot se zhroutí a Homer musí s letadlem sám přistát. I když s letadlem přistane v pořádku, při rolování s letadlem spadnou do moře. Proto Homer Marge řekne, že létání letadlem je moc nebezpečné a že se vrací do elektrárny.\n"}
{"id": "404473", "url": "https://cs.wikipedia.org/wiki?curid=404473", "title": "Jörg Pfeifer", "text": "Jörg Pfeifer\n\nJörg Pfeifer (* 19. března 1952, Merseburg, Sasko-Anhaltsko) je bývalý východoněmecký atlet, sprinter.\n\nPrvní mezinárodní úspěchy zaznamenal v roce 1970 na juniorském mistrovství Evropy v Paříži, kde doběhl ve finále běhu na 100 metrů na pátém místě. Na dvojnásobné trati skončil těsně pod stupni vítězů, na čtvrtém místě a čtvrté místo obsadil také s východoněmeckým kvartetem ve štafetě na 4×100 metrů.\n\nV roce 1971 vybojoval na evropském šampionátu v Helsinkách bronzovou medaili v běhu na 200 metrů. Startoval rovněž ve štafetě (4×100 m), ta však byla ve finále diskvalifikována.\n\n11. ledna 1976 zaběhl na trati 200 m halový světový rekord v čase 21,10 sekundy.\n\nV témže roce získal na letních olympijských hrách v Montrealu stříbrnou medaili ve štafetě na 4×100 metrů. Východoněmecké kvarteto, za které dále běželi Manfred Kokot, Klaus-Dieter Kurrat a Alexander Thieme proběhlo cílem v čase 38,66 s. Olympijské zlato vybojovalo americké kvarteto, které bylo o 33 setin rychlejší.\n\n"}
{"id": "404476", "url": "https://cs.wikipedia.org/wiki?curid=404476", "title": "Toyota RAV4", "text": "Toyota RAV4\n\nToyota RAV4 je menší SUV, které od roku 1996 vyrábí japonská automobilka Toyota. Některé modely mají pohon všech kol (AWD). Zkratka RAV znamená Recreational Active Vehicle, neboli automobil pro volný čas.\n\nVyráběla se od roku 1995 do roku 2000. K dispozici byla jako dvoudveřový uzavřený vůz nebo polokabriolet a nebo pětidveřová varianta s prodlouženým rozvorem. Základ vycházel z vozu Toyota Corolla. Z Ravky byl odvozen elektromobil s dojezdem 97 000 km.\n\n\nVyráběla se v letech 2001 až 2005. Na výběr byly dvě verze, buď celý vůz v jedné barvě nebo s doplňky v šedém čí stříbrnošedém odstínu. K dispozici byla i verze pouze s pohonem předních kol. Karosářské verze zůstaly. Do výbavy přibylo ABS, ESP, klimatizace, rádio s šesti reproduktory. Za příplatek se dodával i sportovní balíček, který obsahoval otvor na sání na kapotě, kola z lehkých slitin, kliky v barvě vozu, střešní nosiče, sportovní volant, sedadla, hlavici řadicí páky a prvky imitace hliníku v interiéru. Druhá generace se stala nejprodávanějším SUV v Austrálii pro rok 2001.\n\n\n\n\nVyrábí se od roku 2006. Z nabídky zmizela krátká třídveřová varianta. Design byl zmodernizován. U vozidel bez pohonu všech kol je rezerva umístěna pod podlahou zavazadlového prostoru. Od května 2008 se kromě Japonska vyrábí i v Ontariu v Kanadě. V roce 2009 prošla drobným faceliftem. Výrazná modernizace proběhla v roce 2010, kdy byl kompletně změněn vzhled a přestaly být nabízeny verze s pohonem jedné nápravy.\n\n\nČtvrtá generace vozu byla poprvé představena na Auto Show v Los Angeles na konci listopadu 2012. Na evropské trhy byl vůz uveden 13. dubna 2013.\n\nVe srovnání se svým předchůdcem výrazně „nabral“ na rozměrech, na délku měří 4570 mm, což je o 205 mm více, než generace předchozí. Mimoto je o 30 mm širší, ale zase o 25 mm nižší. Poprvé byla v této generaci u modelu RAV4 použita LED světla.\n\nNa výběr jsou čtyři motory, základním zůstává (ostatně jako doposud) dvoulitrový benzínový motor o výkonu 150 koňských sil, který je kombinován se šestistupňovou manuální převodovkou nebo variátorem. Benzinový motor o objemu 2,4 litru z předchozí verze byl ale nahrazen motorem s objemem 2,5 litru a výkonu 180 koňských sil, který se montuje výlučně s automatickou převodovkou (stejný se používá i u sedanu Camry). K disposici jsou dále dva turbodieselové motory, dvoulitrový o výkonu 124 koňských sil a větší, o objemu 2,2 litru a s výkonem 150 koňských sil.\n\nV květnu 2010 navázala automobilka Toyota spolupráci s americkou automobilkou Tesla Motors. Spolupráce se měla týkat elektromobilů a souvisejících komponent. V červenci 2010 se objevily první informace o tom, že Toyota a Tesla Motors společně obnoví výrobu elektrické verze Toyota RAV4, která se bude jmenovat Toyota RAV4 EV. Naživo se tento elektromobil poprvé představil na autosalonu v Los Angeles. Na trhu se má elektrické auto objevit v roce 2012 a nabídnou dojezd až 160 km. \n\n"}
{"id": "404479", "url": "https://cs.wikipedia.org/wiki?curid=404479", "title": "Mušketýr", "text": "Mušketýr\n\nMušketýr byl voják ozbrojený mušketou, v některých armádách také vojenská hodnost. \n\nMušketýři se začali uplatňovat v armádách již koncem 16. století. Byli vyzbrojeni ručnicí (mušketou) s doutnákovým zámkem o váze 4 – 7 kg, ráže 10 – 20 mm. Dostřel muškety byl 200 – 300 metrů. Střelný prach nosili střelci v prachovnicích nebo v malých dřevěných pouzdrech (tzv. apoštolcích), zavěšených na koženém pásu, takzvaném bandalíru. Doutnák nosili mušketýři ovinutý kolem ramene nebo krku. Bývali vyzbrojeni ještě kordem, častěji i dýkou. Nabíjení a střelba s mušketou byly dosti náročné. Mušketa se nabíjela zepředu vestoje dřevěným nabijákem. Pro střelbu bylo zapotřebí, aby se mušketa opřela do kovové nebo dřevěné vidlice. Střelný prach se zapaloval na pánvičce pomocí doutnákového zámku. Nabíjení a střelba na počátku třicetileté války obsahovala 99 poloh a 163 povelů, koncem války díky zlepšení zbraně již jen 43 poloh. V bojových podmínkách vypálil zručný střelec za minutu až 3 rány. \n\nMušketýři tvořili při bitvě sestavu s pikenýry, kteří byli vyzbrojeni 6 metrů dlouhým kopím. Počátkem 17. století byl poměr pikenýrů a mušketýrů 120 ku 160 v jednom pěším praporci. Protože nabíjení muškety bylo značně zdlouhavé, získával se čas výměnou předních bojových sestav. První řada vypálila salvu z mušket, pak se rozdělila do dvou částí a každá z nich odešla do jedné strany bojového sevřeného útvaru znovu nabíjet muškety. Pak tento manévr postupně uskutečnily další řady. Tak byla zajištěna nepřetržitá palba bojové sestavy. Při útoku jezdectva nebo když se blížila nepřátelská bojová sestava na malou vzdálenost, ustoupili mušketýři za pikenýry, kteří byli vyzbrojeni pro boj zblízka. \n\nBěhem třicetileté války se bojové sestavy měnily a jejich činnost zdokonalovala, přičemž bylo dosaženo maximálního využití palných zbraní a lidí. Díky dobrému výcviku a lehčím mušketám a učlenění do třech řad mohly pálit tři řady mušketýrů současně. Mušketýři se tak stali v průběhu třicetileté války rozhodující silou na bojišti.\n\nV druhé polovině 17. století byl vynalezen křesadlový zámek a pušky s kolečkovým a křesadlovým zámkem začaly postupně vytlačovat muškety. Na počátku 18. století již pušky s dlouhou hlavní, křesadlovým zámkem a mířidly zcela nahradily muškety. \n\nMušketýři ale nezmizeli úplně. Některé evropské armády (např. Prusko a Württembersko) používaly u pěchoty jako nejnižší hodnost \"Musketier\" až do první světové války. To proto, že mušketýr představoval na rozdíl od obyčejného vojína elitu. Po roce 1918 označení zmizelo a tak mušketýři zmizeli z ozbrojených složek úplně. \n\n"}
{"id": "404480", "url": "https://cs.wikipedia.org/wiki?curid=404480", "title": "Aeterna Dei sapientia", "text": "Aeterna Dei sapientia\n\nAeterna Dei sapientia (věčná Boží moudrost) byla šestá encyklika papeže Jana XXIII., vydaná 11. listopadu 1961. Připomínala patnáct set let od smrti papeže Lva I. a volá po sjednocení křesťanských zemí proti prosazování komunismu a sekularismu.\n"}
{"id": "404481", "url": "https://cs.wikipedia.org/wiki?curid=404481", "title": "Klaus-Dieter Kurrat", "text": "Klaus-Dieter Kurrat\n\nKlaus-Dieter Kurrat (* 16. ledna 1955, Nauen, Braniborsko, Německá demokratická republika), je bývalý atlet sprinter, který získal stříbrnou olympijskou medaili ve štafetě běhu 4×100 metrů na LOH 1976 v Montrealu. Jeho kolegy v týmu byli Jörg Pfeifer, Manfred Kokot a Alexander Thieme. Na LOH 1980 v Moskvě vypadl na trati 100 m ve čtvrtfinále.\n\nV roce 1973 vybojoval na juniorském mistrovství Evropy v tehdy západoněmeckém Duisburgu tři zlaté medaile (100 m, 200 m, 4×100 m). Na halovém ME 1977 v San Sebastiánu doběhl ve finále běhu na 60 metrů v čase 6,69 s na 4. místě. Bronz získal Polák Marian Woronin, který byl o dvě setiny rychlejší.\n\nStal se dvojnásobným mistrem NDR na trati 100 m, stejně tak v roce 1976 na trati 200 m.\n"}
{"id": "404482", "url": "https://cs.wikipedia.org/wiki?curid=404482", "title": "Malý čtenář", "text": "Malý čtenář\n\nMalý čtenář byl přední český ilustrovaný časopis pro děti a mládež, vycházející v letech 1882 – 1941. \nCílem zakladatelů časopisu, poděbradských učitelů, bylo dosáhnout vyšší úrovně české četby pro děti po všech stránkách – umělecké, myšlenkové a jazykové. \n\nV prvních letech časopis vydávali vlastním nákladem redaktoři, zejména Gabriel Smetana, učitel v Poděbradech a Josef Zelený, ředitel měšťanské školy v Polné. \n\nPrvní číslo vyšlo roku 1882 s podtitulem \"Školské mládeži českoslovanské pro poučení a zábavu\". V prvních ročnících byl rozsah i obsah časopisu skromný. Jednotlivá čísla měla 14-16 stránek, časopis vycházel měsíčně, s výjimkou prázdninových měsíců. Z počátku chyběl i výtvarný doprovod nebo byla otištěna jedna ilustrace na titulní stránce. Nenáročný byl i obsah, přesto se objevily i příspěvky Adolfa Heyduka a Karla Václava Raise.\n\nOd ročníku (1887-1888) se vydavatelem stalo nakladatelství Josef Richard Vilímek (firmu vedl nejprve Josef Richard Vilímek otec, později syn). Počínaje osmým ročníkem se z časopisu stal bohatě ilustrovaný čtrnáctideník, a rozšířil se okruh autorů. Přitom zůstávala zachována kvalita. Rozvoji \"Malého čtenáře\" přispěla dobře vedená reklama nakladatelství J. R. Vilímek, které časopis propagovalo v jím vydávaných periodikách.\n\nOd ročníku 1929-1930 se počet stran rozšířil na 24, v ročníku 1939-1940 se časopis proměnil na týdeník (40 čísel po 16 stranách).\n\nV roce 1941 vyšlo pouze 38 čísel a vydávání časopisu bylo protektorátními úřady zastaveno.\n\nV počátcích Malého čtenáře byli jeho přispěvateli především redaktoři, i když se podařilo získat příspěvky Adolfa Heyduka a Karla Václava Raise.\n\nOd sedmého ročníku (1887-1888), kdy časopis převzalo nakladatelství J. R. Vilímek, k nim přibyli (uvedeni pouze nejvýznamnější) např. Růžena Jesenská, Bohdan Kaminský, Josef Kožíšek, Eliška Krásnohorská, Emanuel Lešehrad, Josef Václav Sládek, F. X. Svoboda, Jaroslav Vrchlický a řada dalších. Později spolupracovali Alois Jirásek, Alois Mrštík, Vilém Mrštík, Quido Maria Vyskočil, Adolf Wenig, Zikmund Winter a jiní.\nTexty byly ve vrcholném období bohatě doprovázeny fotografiemi i celostránkovými obrázky. K nejvýznamnějším ilustrátorům patřili Věnceslav Černý, Stanislav Hudeček, Artuš Scheiner a Josef Wenig. V novější době se k nim přiřadil Zdeněk Burian, který je autorem čtrnácti titulních stran (z dvaceti) pro 54. ročník (1932-1933). Dalšími předními ilustrátory byli Marie Fischerová-Kvěchová, Adolf Kašpar, Adolf Liebscher, Alfons Mucha, František Ženíšek a v závěru vydávání František Tichý.\n\nČasopis se vyvíjel a ovlivňoval několik generací dětí. Cíle prvního období (do převzetí nakladatelstvím J. R. Vilímek) byly především vzdělávací a osvětové.\n\nOd 8. ročníku zachovával časopis původní koncepci. Verše a povídky byly doplňovány naučnými texty, závěrečná stránka přinášela hádanky a rébusy. Na přelomu 19. a 20. století přibyly malé obrazové seriály, návody ke zhotovení různých předmětů. Ve třicátých letech se časopis věnoval, zpravidla na přechodnou dobu, tématům skautingu, letectví, filatelie, esperanta, kouzelnictví, správného chování apod. \n\nOd 30. let 20. století se časopis zaměřil především na starší mládež a jeho program se stal náročnější. Články se věnovaly též výtvarnému umění i hudbě. Od poloviny třicátých let vzrostl podíl překladů a Malý čtenář zveřejňoval díla autorů jako Jules Verne, Johann Wolfgang Goethe, Michail Prišvin, Rudyard Kipling apod.\n\nNa vydávání časopisu úzce navazovala \"Vilímkova knihovna Malého čtenáře\" (1900-1927), kde vycházela hodnotná díla pro děti. V ní vyšla např. Kytice Karla Jaromíra Erbena (1916), Babička Boženy Němcové (1900), Robinson na Otavě Karla Klostermanna (1911 a 1923). Z překladů uvedla tato edice např. Kavkazský zajatec Lva Nikolajeviče Tolstého (1911) či Hrdinný kapitán Korkoran Alfreda Assolanta (do 1903). Častými ilustrátory Knihovny, stejně tak jako časopisu Malý čtenář, byli Věnceslav Černý a Stanislav Hudeček.\n\nMalý čtenář 1884-1941 je zdigitalizován a dostupný v systému Kramerius. Ročníky 1-3, 5, 12-13, 20, 25, 29, 33, 36 nejsou k dispozici. Od ročníku 1915-1916 je Malý čtenář přístupný pouze v prostorách Národní knihovny ČR nebo lze objednat papírovou kopii příslušné stránky.\n\n"}
{"id": "404484", "url": "https://cs.wikipedia.org/wiki?curid=404484", "title": "Mistrovství světa v jízdě na saních 2009", "text": "Mistrovství světa v jízdě na saních 2009\n\nXLI.. ročník Mistrovství světa v jízdě na saních 2009 se konal v americkém Lake Placid od 6. února do 7. února 2009. Na programu šampionátu byl závod jednotlivců a jednotlivin, závod dvojic a závod družstev, kde jednotlivou zem zastupují jeden muž, jedna žena a dvojice.\n\nPo devatenácti letech slavili titul ve dvojicích Italove a to zásluhou dvojice Gerhard Plankensteiner a Oswald Haselrieder. Druzí skončili obhájci loňského prvenství André Florschütz a Torsten Wustlich z Německa bronz získali domácí Američané Mark Grimmette a Brian Martin. Česká dvojice Lukáš a Antonín Brožovi byli dvanáctí. \n\n"}
{"id": "404488", "url": "https://cs.wikipedia.org/wiki?curid=404488", "title": "Alexander Thieme", "text": "Alexander Thieme\n\nAlexander Thieme (13. ledna 1954, Karl-Marx-Stadt, Sasko, Německá demokratická republika - 29. listopadu 2016, Johnsdorf/Erzgebirge, Sasko) byl německý atlet sprinter, který získal stříbrnou olympijskou medaili ve štafetě běhu 4×100 metrů na LOH 1976 v Montrealu (celkový čas 38,66 sekundy). Jeho kolegy v týmu byli Jörg Pfeifer, Klaus-Dieter Kurrat a Manfred Kokot.\n\nNa Mistrovství Evropy v atletice 1978 v Praze získal další stříbrnou medaili ve stejné disciplíně 4×100 m spolu s Manfredem Kokotem, Eugenem Rayem a Olafem Prenzlerem (celkový čas 38,78 sekundy).\n\n"}
{"id": "404489", "url": "https://cs.wikipedia.org/wiki?curid=404489", "title": "Volkswagen Corrado", "text": "Volkswagen Corrado\n\nVolkswagen Corrado je sportovní automobil, který v letech 1988 až 1995 vyráběla německá automobilka Volkswagen. Pro ni ho vyráběla firma Karmann. Vůz nahradil typ Scirocco a po ukončení výroby neměl přímého nástupce. Tím se stala v roce 2008 další generace Scirocca. Celkem bylo vyrobeno 97 521 kusů. Několik z nich vyrobil Karmann ve verzi kabriolet.\n\nVůz měl třídveřovou čtyřmístnou karoserii typu hatchback. Byl postaven na základě druhé generace Golfu. Od roku 1990 se prodával i ve Spojených státech. Speciálním prvkem bylo přítlačné křídlo, které se vysunovalo při 120km/h. Tento prvek je znám z vozů Porsche. Prodávaly se i speciální edice. V Německu edice Jet, ve Velké Británii Champaign a v Itálii Estoril.\n\nVůz měl pětistupňovou převodovku umístěnou napříč. Podvozek byl bezrámový. Přední kola nezávisle zavěšená na příčných ramenech a vzpěrách McPherson, zadní na vlečných ramenech odpružených vinutými pružinami s teleskopickými tlumiči. Vpředu i vzadu byl zkrutný stabilizátor. Vůz byl vybaven posilovačem a protiblokovacím systémem Bosch ABS. Přední i zadní brzdy byly kotoučové.\n\n\n"}
{"id": "404490", "url": "https://cs.wikipedia.org/wiki?curid=404490", "title": "Kostel Všech svatých (Pražský hrad)", "text": "Kostel Všech svatých (Pražský hrad)\n\nKostel (respektive \"kaple\") Všech svatých na Pražském hradě je gotická, renesančně upravená stavba v areálu Pražského hradu. Organicky přiléhá k východní stěně starého paláce a navazuje na Vladislavský sál. Jeho gotický presbytář je výraznou částí hradního panorámatu.\n\nKostel Všech svatých stojí na místě starší palácové kaple z 12. století, která byla vysvěcena roku 1185. Roku 1339 Karel IV. ještě jako markrabí moravský při ní založil kolegiátní kapitulu. Současný kostel byl vystavěn někdy kolem roku 1372 a dokončen před rokem 1386 podle plánů Petra Parléře. Jeho účast dokládá znění nápisu v triforiu \"a za svrchu uvedeného času též započal a dokončil chór Všech svatých.\" Před husitskými válkami byl dokončen jen závěr kostela a založena byla čtvercová loď.\n\nKostel byl těžce poškozen při velkém požáru Hradu roku 1541, kdy z něho zůstaly jen obvodové zdi. Podle kronikáře Václava Hájka z Libočan byl chór kaple sochařsky vyzdoben a v oknech byly vitráže: \"\"kapla pak výborná Všech Svatých před palácem, kteráž dílem krásným a nákladným někdy císaře Karla draze vystavěna byla a řezbami kamennými i jiným dílem kamenickým draze ozdobena byla a skly převýbornými okrášlena, ta všecka hanebně vnitř i zevnitř vyhořela\".\"\n\nZbytky původních okenních kružeb se zachovaly v podkroví kostela. Oprava, při níž byla snížena klenba a přistavěna loď, takže se stavba spojila s palácem, byla dokončena roku 1580 na náklad Alžběty Isabely, dcery císaře Maxmiliána II., pozdější francouzské královny, která patrně věnovala i oltářní obraz. Roku 1588 sem byly přeneseny ostatky svatého Prokopa ze Sázavy a roku 1598 vznikl přístup na kruchtu z Vladislavského sálu.\n\nJednolodní kostel se skládá z gotického chóru a renesanční lodi se dvěma bočními kaplemi. Klenba je z roku 1580, náhrobek svatého Prokopa, původně uprostřed lodi, byl přesunut ke stěně roku 1768. Vnitřní zařízení je barokní, z let 1732 a 1750, kruchta z roku 1732 je patrně dílem K. I. Dienzenhofera. Barokní varhany sem byly přeneseny roku 1969 z kostela ve Skapcích.\n\n\n"}
{"id": "404492", "url": "https://cs.wikipedia.org/wiki?curid=404492", "title": "Dominum et vivificantem", "text": "Dominum et vivificantem\n\nDominum et vivificantem (Pán a dárce života), o Duchu svatém v životě Církve a světa, je pátá encyklika papeže Jana Pavla II. Byla vyhlášena 18. května 1986. Jedná se o výklad role Ducha svatého v moderním světě a církvi a o využití spirituální modlitby k obnovení duchovního života.\n\n"}
{"id": "404496", "url": "https://cs.wikipedia.org/wiki?curid=404496", "title": "Probus", "text": "Probus\n\nMarcus Aurelius Probus (19. srpna 232 Sirmium, Dolní Panonie – září či říjen 282 tamtéž) byl římský císař vládnoucí v letech 276–282. Moderní historiografie ho pokládá za jednoho z nejschopnějších panovníků ve 3. století, ať už ve vojenském či správním ohledu.\n\nProbus pocházel z rolnické rodiny usazené v okolí Sirmia v dnešním Srbsku. Podle Epitome de Caesaribus se jeho otec jmenoval Dalmatius, podle Historie Augusty Maximus; jméno matky, která prý náležela k významnější rodině, je neznámé. Údaje o Probově příbuzenství s císařem Claudiem Gothikem jsou považovány za fikci.\n\nDo armády vstoupil Probus zřejmě za vlády císaře Valeriana a udělal v ní rychlou kariéru, naposledy ve funkci velitele východních legií (\"dux Orientis\"). Přesný průběh jeho vojenské dráhy nelze na základě dnešního stavu poznání zrekonstruovat.\n\nCísařem provolaly Proba syrské legie, patrně ihned poté, co se v létě 276 rozšířila zpráva o násilné smrti císaře Tacita, teprve nedávno zvoleného. Pro poměry ve 3. století bylo typické, že proklamace nedošla všeobecného přijetí a prakticky v téže době si oblékl purpur i nevlastní Tacitův bratr, prefekt pretoriánů Florianus, který při Bosporu bojoval s Góty. Florianus přerušil stíhání již poražených útočníků a nastoupil pochod do nitra Malé Asie, aby se postavil Probovi. Toho sice uznali v Sýrii, Foinikii, Palestině a Egyptě, přesto však nebylo jeho postavení záviděníhodné, neboť většina říše včetně senátu se vyslovila pro jeho soupeře.\n\nV nastalé občanské válce se Probus osvědčil jako dobrý taktik. Podle kronikáře Zosima se s ohledem na převahu Florianových jednotek snažil zápas prodlužovat a nakonec těžil z toho, že nepřátelské legie, většinou naverbované v Evropě, začaly v důsledku horkého místního podnebí trpět nemocemi. V září 276 byl pak Florianus vlastními vojáky v Tarsu zavražděn – cestu k moci měl Probus volnou.\n\nSvé působení v čele říše zahájil Probus velmi energicky. Vydal se po Florianových stopách zpět k Bosporu, rozprášil zbytky gótských oddílů, které dosud sužovaly kraj, a na jaře 277 dospěl do svého rodiště Sirmia na Balkáně. V té době již zcela jistě plánoval výpravu na západ, k Rýnu, neboť Frankové a Alamani vážně ohrožovali galské provincie. Do Lugduna dorazil pravděpodobně koncem srpna.\n\nVálka s germánskými kmeny se protáhla až do roku 278 a jejím výsledkem bylo obnovení stability v celém galském prostoru. Podle Historie Augusty prý zahynulo 400 000 nepřátel, silně přehnané číslo, které ale dokazuje, jak výrazné římské vítězství bylo. Na jaře 278 se Probus odebral do Raetie, aby i na dunajské hranici obnovil mír a pořádek.\n\nPři tažení Raetií vystoupil Probus proti Alamanům, Burgundům a Vandalům, uštědřil jim rozhodnou porážku a zajal jednoho z jejich náčelníků jménem Igillus. Pak pokračoval v pochodu do Ilyrika, kde se střetl se Sarmaty, a odtud dále do Thrákie, ohrožované Góty. Do léta 279 se mu podařilo neklidnou oblast natolik pacifikovat, že mohl poprvé během své vlády odejít na delší čas do Říma.\n\nBez účasti císaře byla roku 278 potlačena vzpoura v Lykii a Pamfýlii, vedená jakýmsi Lydiem, při níž vyslané vojsko delší čas obléhalo město Kremna v Pisidii, kam se rebelové uchýlili. Obsáhlou zprávu kronikáře Zosima o tomto povstání potvrdily archeologické vykopávky v Kremně a jejím okolí, které probíhaly v letech 1985–1987. Rovněž místními veliteli byly zlikvidovány snahy Blemmyů podnikat kořistné výpravy do Egypta a město Ptolemais, jehož obyvatelé se s útočníky spojili, padlo zpět do římských rukou.\n\nO pohraničních potyčkách s Persií v roce 279 a následném uzavření míru někteří badatelé pochybují, faktem však zůstává, že Probus užíval vedle vítězných příjmení \"Gothicus maximus\" a \"Germanicus maximus\" i příjmení \"Persicus maximus\" (velký vítěz nad Peršany). Podrobnosti však nejsou známy.\n\nV roce 280 se zdálo, že je Probus na vrcholu moci. Nepodařilo se mu sice zastavit hrozivou inflaci a nepřistoupil ani k zasádnějším reformám v oblasti správy či vojenství, ale zvítězil nad většinou vnějších nepřátel a úspěšně ukončil vnitřní rozbroje, jež otřásaly říší. Přesto byl klid pouze zdánlivý, neboť v letech 280–281 došlo na několika místech impéria k pokusu Probovu vládu svrhnout a tyto snahy, ačkoli byly potlačeny, císařovo postavení zřetelně oslabily.\n\nZ pramenů není jasná přesná chronologie událostí, první revolta však patrně propukla v Británii, kde ji vedl místní správce, a další, Proculova a Bonosova, v Colonii Agrippině – obě udusili lokální činitelé bez přímé účasti císaře. Třetí, Saturninova revolta v Sýrii si vyžádala bezprostřední panovníkův zásah na východě, potom se ale rychle zhroutila a Saturninus byl zabit. Koncem roku 281 v říši opět zavládl klid a Probus se vrátil do Říma, aby zde oslavil triumf za svá vítězství nad Germány a Blemmyi.\n\nV roce 282 se Probus přesunul do Panonie, pravděpodobně proto, že se rozhodl zakročit proti některému ze zadunajských etnik. V mezidobí, než se shromáždily dostatečné síly, využíval vojáky k hloubení kanálů a odvodňovacím pracím v okolí Sirmia – tato nepopulární činnost nepochybně snížila jeho oblibu u armády. V srpnu či v září 282 pak přišla nečekaná zpráva, že legie v Raetii či Noriku provolaly za císaře prefekta pretoriánů Marka Aurelia Cara. Probus vyslal proti vzbouřenci jednotky, které mohl momentálně postrádat, ty ale přešly na Carovu stranu a následně byl císař někde v okolí Sirmia zavražděn. Jeho vláda trvala o něco více než šest let a většina antických autorů ji hodnotí velmi pozitivně. Po převzetí moci Diocletianem byl Probus dodatečně prohlášen za boha (DIVUS PROBUS).\n\n\n"}
{"id": "404501", "url": "https://cs.wikipedia.org/wiki?curid=404501", "title": "Ostrostřelec", "text": "Ostrostřelec\n\nOstrostřelec byl historicky dobrovolník či voják, který zvládal precizně střelbu. \n\nVe vrcholném středověku si začala zřizovat města, která neměla stálou vojenskou posádku, dobrovolnické spolky střelců zejména z řad měšťanů. Jejich příslušníci byli cvičeni ke střelbě a využíváni nejen k obraně samotných měst, ale i k vojenským tažením. \n\nZ těchto útvarů se vyvinuly elitní útvary ostrostřelců, které byly nasazovány tam, kde bylo potřeba přesné střelby. V 17. století již města ztratila svou pevnostní funkci a z městských útvarů ostrostřelců se staly spolky, které měly jednak funkci reprezentativní, jednak se jednalo o spolky prestižní. \n\nV revolučním roce 1848 se ostrostřelecké spolky změnily v národní gardu, ovšem po třech letech byly tyto gardy rozpuštěny. Spolky byly sice obnoveny, ovšem původní vojenskou funkci již neplnily. \n\nV armádních útvarech však zůstaly stále vojenské jednotky, které byly nazývány jako ostrostřelecké. V současné době se tento starý termín se používá jen zřídka. Ostrostřelec (angl. sharpshooter) označuje odstřelovače, který působí v rámci nějaké jednotky. Pohybuje se zpravidla v hloubi či na konci formace a jeho úkolem je vyhledávání a likvidace kulometčíků, střelců v maskovaných postech a dalších cílů podobného typu.\n"}
{"id": "404503", "url": "https://cs.wikipedia.org/wiki?curid=404503", "title": "Alfa Romeo 2000", "text": "Alfa Romeo 2000\n\nAlfa Romeo 2000 byl automobil střední třídy, který v letech 1957 až 1969 vyráběla italská automobilka Alfa Romeo. Nahradila typ 1900 a vystřídal jí typ 2600. Celkem bylo vyrobeno 2 893 kusů. Vyráběla se jako sedan, kupé a spider.\n\nPoháněl jí motor o objemu 2 litry a výkonu 79,4 kW. Motor byl osazen dvěma karburátory. Rychlost byla 161 km/h.\n\n"}
{"id": "404509", "url": "https://cs.wikipedia.org/wiki?curid=404509", "title": "Panda Express", "text": "Panda Express\n\nPanda Express je americký řetězec restaurací rychlého občerstvení, nabízející jídla čínské kuchyně. Působí především na území Spojených států amerických, v nákupních střediscích, supermarketech, na letištích, nádražích, zábavních parcích, kolejních kampusech a Pentagonu. Jedná se o jeden z největších řetězců čínských restaurací rychlého občerstvení ve Spojených státech.\n\nPanda Express provozuje kolem 1 054 restaurací ve 37 státech USA a Portoriku. Hlavní sídlo se nachází v Rosemeadu, Kalifornii.\n\n"}
{"id": "404512", "url": "https://cs.wikipedia.org/wiki?curid=404512", "title": "Mistrovství světa v ledním hokeji 1961", "text": "Mistrovství světa v ledním hokeji 1961\n\n28. mistrovství světa a 39. mistrovství Evropy v ledním hokeji probíhalo ve dnech 2. – 12. března 1961 ve švýcarských městech Ženeva a Lausanne.\n\nNa turnaj se přihlásilo rekordních 20 účastníků. Poprvé byla mužstva rozdělena podle výkonnosti do tří skupin (A, B, C), byl zaveden postup a sestup do skupin. Do osmičlenné A-skupiny postoupilo prvních šest účastníků z MS 1959 a o dvě volná místa hrálo kvalifikaci osmé Norsko s devátým NDR z MS 1959 a sedmé Německo s pořadatelem MS 1961 Švýcarskem. Do skupiny B byli zařazeni poražení z kvalifikace MS o skupinu A a desátá Itálie a jedenácté Polsko z MS 1959, dále pak dva vítězové kvalifikace MS o skupinu B. Kvalifikaci MS o skupinu B hráli účastníci Evropského kritéria 1959 Rumunsko a Rakousko, a byli k nim přiřazeni Velká Británie a Belgie. Ostatní hráli MS skupiny C. Ve všech skupinách se hrálo jednokolově systémem každý s každým.\n\nTěsně před odjezdem čs. mužstva tragicky zahynul jeho trenér Eduard Farda, kterého nahradili Zdeněk Andršt a Vladimír Kostka. Československo poprvé na mistrovství světa porazilo Sovětský svaz. Rozhodující však byl zápas s Kanadou, který skončil remízou a o titulu mistra světa rozhodl brankový poměr mezi Kanadou a ČSSR. Československo bylo po dvanácti letech lepší než třetí.\n\nŠampionát ve Švýcarsku byl poslední na otevřeném kluzišti.\n\n Kanada – Švédsko 6:1 (3:1, 0:0, 3:0)\n\n2. března 1961 (20:45) – Ženeva (Les Vernets)\nBranky Kanday: 14. Jack McLeod, 15. Don Fletcher, 18. Cal Hockley, 47. Mike Lagace, 55. Jack McLeod, 56. Walter Peacosh\nBranky Švédska: 15. Hans Mild\nRozhodčí: Olivieri, Breitenstein (SUI)\nVyloučení: 3:5 (1:0)\nDiváků: 10 500\n\nKanada: Martin – Sly, Fletcher, Ferguson, Smith - Hockley, Lagace, Tambellini - McLeod, Jones, McIntyre - Lenardon, Rusnell, Peacosh.\n\nŠvédsko: Svensson – Stoltz, Björn, Blomé, Nordlander - Bröms, T. Johansson, Öberg - Sandberg, Mild, Rydberg - Petterson, Anderson, Sterner.\n\n2. března 1961 (17:00) – Lausanne (Patinoire de Montchoisi)\nBranky Československa: 6. Josef Černý, 44. Luděk Bukač, 47. Jan Kasper, 47. Bohumil Prošek, 48. Miroslav Vlach, 49. Ján Starší.\nBranky Finska: nikdo\nRozhodčí: MülIer (SUI), Wiking (SWE)\nVyloučení: 3:5 (1:0) + Jiří Dolana a Erkki Koiso na 5. min.\nDiváků: 3 000\n\nČSSR: Josef Mikoláš – Rudolf Potsch, Jan Kasper, František Gregor, Stanislav Sventek - Vlastimil Bubník, Václav Pantůček, Miroslav Vlach - Ján Starší, František Vaněk, Josef Černý - Jiří Dolana, Luděk Bukač, Bohumil Prošek.\n\nFinsko: Juhani Lahtinen – Matti Haapaniemi, Kalevi Numminen, Mauno Nurmi, Erkki Koiso - Anssi Salonen, Teppo Rastio, Raimo Kilpiö - Pertti Nieminen, Jouni Seistamo, Esko Luostarinen - Timo Ahlqvist, Pentti Hyytiäinen, Seppo Vainio.\n\n2. března 1961 (20:45) – Lausanne (Patinoire de Montchoisi) \nBranky SSSR: 1. Venjamin Alexandrov, 2. Viktor Cypljakov, 9. Konstantin Loktěv, 11. Alexandr Ragulin, 13. Vjačeslav Staršinov, 29. Vjačeslav Staršinov, 32. Venjamin Alexandrov, 36. Henrich Sidorenko, 37. Ivan Tregubov, 40. Jevgenij Majorov, 48. Konstantin Loktěv, 53. Nikolaj Sologubov, 56. Ivan Tregubov\nBranky USA: 46. Jack Poole, 53. Herb Brooks\nRozhodčí: Pokorný (TCH), Braun (SUI)\nVyloučení: 8:7\nDiváků: 11 000\n\nSSSR: Činov - Sologubov, Tregubov, Sidorenkov, Ragulin - Loktěv, Almetov, Alexandrov - Snětkov, Jakušev, Cypljakov - Jevgenij Majorov, Staršinov, Boris Majorov.\n\nUSA: Yurkovich - Riley, Noreen, Mayasich, Westby - Brooks, Turk, Williams - Poole, Johnson, Jorde - Burg, Rovick, Grafstrom.\n\n4. března 1961 (20:45) – Ženeva (Les Vernets)\nBranky Československa: 18. Václav Pantůček, 24. Václav Pantůček, 52. Miroslav Vlach, 53. František Vaněk\nBranky USA: 46. Jack Poole\nRozhodčí: MacLean (SUI), Wilkert (SWE)\nVyloučení: 4:2 (0:0) + Miroslav Vlach na 10 min.\nDiváků: 5 800\n\nČSSR: Josef Mikoláš – Rudolf Potsch, Jan Kasper, František Gregor, Stanislav Sventek - Vlastimil Bubník, Václav Pantůček, Miroslav Vlach - Ján Starší, František Vaněk, Josef Černý - Jiří Dolana, Luděk Bukač, Bohumil Prošek\n\nUSA: Tom Yurkowich – Tom Riley, Dale Noreen, John Mayasich, Jim Westby - Herb Brooks, Bob Turk, Dick Burg - Jack Poole, Paul Johnson, Marv Jorde - Jack Williams, David Rovick, Sam Grafstrom.\n\n4. března 1961 (17:00) – Ženeva (Les Vernets)\nBranky Finska: 2. Teppo Rastio, 24. Pertti Nieminen, 25. Timo Ahlqvist, 35. Raimo Kilpiö, 55. Teppo Rastio, 58. Pertti Nieminen\nBranky NDR: 2. Gerhard Szengel, 20. Heinz Kuczera, 32. Manfred Buder, 48. Erich Novy.\nRozhodčí: Müller (SUI), Pokorný (TCH)\nVyloučení: 5:4\nDiváků: 800\n\nFinsko: Lahtinen – Haapaniemi, Numminen, Suokko, Koiso - Rikala, Rastio, Kilpiö - Nieminen, Seistamo, Luostarinen - Ahlqvist, Hyytiänien, Vainio.\n\nNDR: Kolbe - Heinze, Kuczera, Heinicke, Voigt - Novy, Buder, Franke - Klügel, Ziesche, Poindl - Kratzsch, Szengel, Grimm.\n\n4. března 1961 (17:00) – Lausanne (Patinoire de Montchoisi) \nBranky Kanady: 20. Adolphe Tambellini, 29. David Rusnell, 38. Darryl Sly, 40. Jack McLeod, 42. Hal Jones, 46. David Rusnell, 48. Adolphe Tambellini, 55. Jack McLeod, 59. David Rusnell\nBranky SRN: 19. Helmut Zanghellini\nRozhodčí: Barry (USA), Starovojtov (URS)\nVyloučení: 8:6\nDiváků: 5 000\n\nKanada: Cyr – Sly, Fletcher, Ferguson, Smith - McLeod, Jones, McIntyre - Kromm, Rusnell, Peacosh - Hockley, Lagace, Tambellini.\n\nSRN: Edelmann – Ambros, Waitl, Schneitberger, Riedl - Schuldes, Reif, Herzig - Wellen, Sepp, Trautwein - Zanghellini, Schubert, Eberl.\n\n4. března 1961 (20:45) – Lausanne (Patinoire de Montchoisi)\nBranky SSSR: 4. Boris Majorov, 11. Alexandr Almetov, 15. Nikolaj Snětkov, 23. Jevgenij Majorov, 28. Nikolaj Snětkov, 42. Jevgenij Majorov\nBranky Švédska: 51. Bert-Olov Nordlander, 52. Ulf Sterner.\nRozhodčí: Wagner (GER), Gross (GDR)\nVyloučení: 8:1 (0:0)\nDiváků: 13 700\n\nSSSR: Činov – Sologubov, Tregubov, Sidorenkov, Ragulin - Loktěv, Almetov, Alexandrov - Snětkov, Jakušev, Cypljakov - Jevgenij Majorov, Staršinov, Boris Majorov\n\nŠvédsko: Svensson (41. Björkman) - Stoltz, Björn, Blomé, Nordlander - Bröms, T. Johansson, Öberg - Rydberg, Mild, Pettersson - Sandberg, Svedberg, Sterner.\n\n5. března 1961 (17:00) – Ženeva (Les Vernets) \nBranky Kanady: 10. Jack McLeod, 12. Norman Lenardon, 14. Darryl Sly, 15. John McIntyre, 31. Norman Lenardon, 34. John McIntyre, 44. Harry Smith\nBranky USA: 13. Herb Brooks, 18. Jack Poole, 48. Jack Williams, 49. Herb Brooks.\nRozhodčí: Pokorný, Adamec (TCH)\nDiváků: 7 000\n\nKanada: Martin (44. Cyr) – Sly, Fletcher, Cristofoli, Smith - Hockley, Lagace, Tambellini - McLeod, Jones, McIntyre - Lenardon, Rusnell, Peacosh.\n\nUSA: Yurkovich – Riley, Noreen, Mayasich, Westby - Brooks, Turk, Burg - Poole, Johnson, Jorde - Williams, Rovick, Grafstrom.\n\n5. března 1961 (20:45) – Ženeva (Les Vernets)\nBranky Československa: 4. Jiří Dolana, 10. Josef Černý, 45. Vlastimil Bubník, 46. Bohumil Prošek, 46. Bohumil Prošek, 53. Jiří Dolana.\nBranky SRN: nikdo\nRozhodčí: MacLean (CAN), Barry (USA)\nVyloučení: 7:5 (0:0)\nDiváků: 2 400\n\nČSSR: Josef Mikoláš – Jan Kasper, Stanislav Sventek, František Gregor - Vlastimil Bubník, Václav Pantůček, Miroslav Vlach - Ján Starší, František Vaněk, Josef Černý - Jiří Dolana, Luděk Bukač, Bohumil Prošek\n\nSRN: Wilhelm Edelmann – Hans Rampf, Otto Schneitberger, Paul Ambros, Walter Riedel - Horst Schuldes, Bernd Herzig, Josef Reif - Georg Scholz, Kurt Sepp, Ernst Trautwein - Helmut Zanghellini, Siegfried Schubert, Georg Eberl\n\n5. března 1961 (20:45) – Lausanne (Patinoire de Montchoisi) \nBranky Švédska: 20. Carl-Göran Öberg, 26. Hans Svedberg, 49. Anders Andersson\nBranky NDR: 36. Gerhard Klügel, 40. Joachim Ziesche.\nRozhodčí: Müller, Braun (SUI)\nVyloučení: 1:1\nDiváků: 1 500\n\nŠvédsko: Björkman – Stoltz, Björn, Svedberg, Nordlander - Petterson, T. Johansson, Öberg - Sandberg, Mild, Rydberg - Härdin, Anderson, Sterner.\n\nNDR: Hirche – Heinze, Kuczera, Schildan, Voigt - Novy, Buder, Franke - Klügel, Ziesche, Hiller - Kratzsch, Poindl, Grimm.\n\n5. března 1961 (17:00) – Ženeva (Les Vernets) \nBranky SSSR: 3. Nikolaj Snětkov, 3. Viktor Jakušev, 6. Venjamin Alexandrov, 9. Vjačeslav Staršinov, 15. Henrich Sidorenko, 44. Nikolaj Snětkov, 53. Henrich Sidorenko\nBranky Finska: 41. Esko Luostarinen, 52. Teppo Rastio, 56. Anssi Salonen.\nRozhodčí: Breitenstein, Olivieri (SUI)\nVyloučení: 7:8 + Raimo Kilpiö na 10 min.\nDiváků: 4 000\n\nSSSR: Činov (2.tř. Konovalenko) - Brežněv, Tregubov, Sidorenkov, Ragulin - Loktěv, Almetov, Alexandrov - Snětkov, Jakušev, Jurzinov - Jevgenij Majorov, Staršinov, Boris Majorov.\n\nFinsko: Lahtinen - Haapaniemi, Numminen, Nurmi, Koiso - Salonen, Rastio, Kilpiö - Nieminen, Rikala, Luostarinen - Ahlqvist, Hyytiänien, Vainio.\n\n7. března 1961 (17:00) – Ženeva (Les Vernets)\nBranky Švédska: 17. Ronald Pettersson, 34. Sigurd Bröms, 38. Hans Svedberg, 52. Ulf Sterner, 54. Ronald Pettersson, 60. Carl-Göran Öberg\nBranky Finska: 6. Raimo Kilpiö, 24. Jouni Seistamo, 24. Anssi Salonen, 41. Raimo Kilpiö.\nRozhodčí: Wycisk (POL), Starovojtov (URS)\nVyloučení: 2:4\nDiváků: 1 000\n\nŠvédsko: Svensson – Stoltz, Björn, Svedberg, Nordlander - Bröms, Johansson, Öberg - Blomé, Mild, Petterson - Härdin, Anderson, Sterner.\n\nFinsko: Lahtinen – Haapaniemi, Numminen, Suokko, Nurmi - Salonen, Rastio, Kilpiö - Nieminen, Seistamo, Luostarinen - Ahlqvist, Hyytiänien, Vainio.\n\n7. března 1961 (20:45) – Ženeva (Les Vernets)\nBranky Československa: 10. Ján Starší, 15. Ján Starší, 31. František Gregor, 34. Jiří Dolana, 53. Vlastimil Bubník, 60. Václav Pantůček\nBranky SSSR: 19. Vjačeslav Staršinov, 21. Jevgenij Majorov, 25. Viktor Jakušev, 47. Boris Majorov.\nRozhodčí: Barry (USA), Wiking (SWE)\nVyloučení: 6:7 (2:0)\nDiváků: 11 500\n\nČSSR: Josef Mikoláš – Rudolf Potsch, Jan Kasper, František Gregor, Stanislav Sventek – Vlastimil Bubník, Václav Pantůček, Miroslav Vlach – Ján Starší, František Vaněk, Josef Černý – Jiří Dolana, Luděk Bukač, Bohumil Prošek.\n\nSSSR: Vladimír Činov – Nikolaj Sologubov, Ivan Tregubov, Henrich Sidorenko, Alexandr Ragulin – Konstantin Loktěv, Alexandr Almetov, Venjamin Alexandrov – Nikolaj Snětkov, Viktor Jakušev, Viktor Cypljakov – Jevgenij Majorov, Vjačeslav Staršinov, Boris Majorov.\n\n7. března 1961 (17:00) – Lausanne (Patinoire de Montchoisi)\nBranky USA: 1. Jack Williams, 17. , 20. a 38. Marv Jorde\nBranky SRN: 1. Ernst Trautwein, 3. Hans Rampf, 39. a 51. Georg Scholz\nRozhodčí: Olivieri, Breitenstein (SUI)\nVyloučení: 4:7 + Paul Johnson 2 x na 10 min.\nDiváků: 1 500\n\nUSA: Palmer – Riley, Mayasich, Westby, Noreen - Brooks, Turk, Williams - Poole, Johnson, Jorde - Burg, Rovick, Grafstrom.\n\nSRN: Lindner - Ambros, Schneitberger, Rampf, Riedl - Schuldes, Waitl, Reif - Scholz, Sepp, Trautwein - Wellen, Schubert, Eberl.\n\n7. března 1961 (20:45) – Lausanne (Patinoire de Montchoisi) \nBranky Kanady: 41. Jack McLeod, 43. Mike Lagace, 46. Walter Peacosh, 47. Norman Lenardon, 54. Mike Lagace\nBranky NDR: 44. a 59. Joachim Ziesche.\nRozhodčí: Pokorný (TCH), Wilkert (SWE).\nDiváků: 2 000\n\nKanada: Cyr – Sly, Fletcher, Ferguson, Smith - McLeod, Jones, McIntyre - Lenardon, Rusnell, Peacosh - Hockley, Lagace, Kromm.\n\nNDR: Hirche – Heinze, Kuczera, Heinicke, Voigt - Novy, Poindl, Franke - Klügel, Ziesche, Hiller - Kratzsch, Szengel, Grimm.\n\n8. března 1961 (20:45) – Ženeva (Les Vernets) \nBranky Švédska: 1. Ronald Pettersson, 2. Lars Björn, 17. Ronald Pettersson, 22. Roland Stoltz, 31. Ronald Pettersson, 32. Per-Olof Härdin, 43. Hans Mild, 45. Ulf Sterner, 53. Anders Andersson, 53. a 57. Per-Olof Härdin, 58. Sigurd Bröms\nBranky SRN: 29. Georg Scholz\nRozhodčí: Olivieri (SUI), McLean (CAN)\nVyloučení: 3:6 + Ronald Pettersson na 10 min.\nDiváků: 2 500\n\nŠvédsko: Svensson – Stoltz, Björn, Svedberg, Nordlander - Bröms, Johansson, Rydberg - Öberg, Mild, Petterson - Härdin, Anderson, Sterner.\n\nSRN: Edelmann – Ambros, Schneitberger, Rampf, Riedl - Schuldes, Waitl, Reif - Scholz, Sepp, Trautwein - Herzig, Schubert, Eberl.\n\n8. března 1961 (20:45) – Lausanne (Patinoire de Montchoisi)\nBranky USA: 1. Paul Johnson, 16. Jack Poole, 29. Bob Turk, 33. Herb Brooks, 39. Sam Grafstrom\nBranky NDR: 12. Dieter Kratzsch, 15. Joachim Ziesche, 39. Manfred Buder, 48. Horst Heinze, 51. Manfred Buder, 53. Joachim Franke.\nRozhodčí: Wiking (SWE), Starovojtov (URS)\nVyloučení: 8:0\nDiváků: 1 800\n\nUSA: Palmer – Riley, Mayasich, Burg, Noreen - Brooks, Turk, Williams - Poole, Johnson, Jorde - Dilworth, Rovick, Grafstrom.\n\nNDR: Hirche (40. Kolbe) – Heinze, Kuczera, Schildan, Voigt - Novy, Buder, Franke - Klügel, Ziesche, Hiller - Kratzsch, Poindl, Grimm.\n\n9. března 1961 (20:45) – Ženeva (Les Vernets)\nBranky SSSR: 1. Konstantin Loktěv, 2. Ivan Tregubov, 2. Nikolaj Snětkov, 3. Vjačeslav Staršinov, 4. Venjamin Alexandrov, 16. Ivan Tregubov, 39. Alexandr Almetov, 52. Konstantin Loktěv, 55. Venjamin Alexandrov\nBranky NDR: 26. Sigfried Grimm.\nRozhodčí: Müller (SUI), Nordlie (NOR)\nVyloučení: 3:2\nDiváků: 2 000\n\nSSSR: Činov – Sologubov, Tregubov, Sidorenkov, Ragulin - Loktěv, Almetov, Alexandrov - Snětkov, B. Jakušev, Cypljakov - Jevgenij Majorov, Staršinov, Boris Majorov.\n\nNDR: Kolbe – Heinze, Kuczera, Heinicke, Voigt - Novy, Buder, Franke - Szengel, Ziesche, Hiller - Kratzsch, Poindl, Grimm.\n\n9. března 1961(17:00) – Ženeva (Les Vernets) \nBranky Finska: 5. a 52. Teppo Rastio, 54. Pertti Nieminen\nBranky SRN: 27. a 55. Otto Schneitberger, 56. Ernst Trautwein\nRozhodčí: Wiking, Wilkert (SWE)\nVyloučení: 9:6\nDiváků: 500\n\nFinsko: Lahtinen – Haapaniemi, Numminen, Suokko, Koiso - Salonen, Rastio, Kilpiö - Nieminen, Seistamo, Luostarinen - Ahlqvist, Hyytiänien, Vainio.\n\nSRN: Edelmann – Waitl, Schneitberger, Ambros, Scholl - Zanghellini, Trautwein, Wellen - Schuldes, Schubert, Reif - Rampf, Eberl.\n\n9. března 1961 (20:45) – Lausanne (Patinoire de Montchoisi)\nBranky Kanady: 37. John McIntyre\nBranky Československa: 20. Miroslav Vlach\nRozhodčí: Olivieri, Breitenstein (SUI)\nVyloučení: 5:2 (0:0)\nDiváků: 14 000\n\nČSSR: Josef Mikoláš – Rudolf Potsch, Jan Kasper, František Gregor, Stanislav Sventek – Vlastimil Bubník, Václav Pantůček, Miroslav Vlach – Ján Starší, František Vaněk, Josef Černý – Jiří Dolana, Luděk Bukač, Bohumil Prošek.\n\nKanada: Seth Martin – Darryl Sly, Don Fletcher, George Ferguson, Harry Smith – Norman Lenardon, David Rusnell, Walter Peacosh – Jack McLeod, Hal Jones, John McIntyre – Cal Hockley, Mike Lagace, Adolphe Tambellini.\n\n11. března 1961 (16:00) – Ženeva (Les Vernets) \nBranky Československa: 14. Ján Starší, 26. Václav Pantůček, 27. Vlastimil Bubník, 50. Miroslav Vlach, 60. Josef Černý\nBranky NDR: 31. Sigfried Grimm\nRozhodčí: Olivieri (SUI), Wilkert (SWE)\nVyloučení: 1:3 (0:0)\nDiváků: 2 000\n\nČSSR: Josef Mikoláš – Rudolf Potsch, Jan Kasper, František Gregor, Stanislav Sventek - Vlastimil Bubník, Václav Pantůček, Miroslav Vlach - Ján Starší, František Vaněk, Josef Černý - Jiří Dolana, Luděk Bukač, Bohumil Prošek.\n\nNDR: Klaus Hirche – Horst Heinze, Heinz Kuczera, Heinz Schildan, Dieter Voigt - Erich Novy, Manfred Buder, Joachim Franke - Gerhard Klügel, Joachim Ziesche, Bernd Hiller - Dieter Kratzsch, Bernd Poindl, Sigfried Grimm\n\n11. března 1961 (20:45) – Ženeva (Les Vernets) \nBranky Švédska: 3. Sven Tumba Johansson, 28. Ronald Pettersson, 37. Anders Andersson, 46. a 52. Ulf Sterner, 55. Bert-Olov Nordlander, 57. Per-Olof Härdin\nBranky USA: 1. Marv Jorde, 2. a 30. Bob Turk.\nRozhodčí: Adamec, Pokorný (TCH)\nVyloučení: 4:6\nDiváků: 6 500\n\nŠvédsko: Svensson – Stoltz, Björn, Blomé, Nordlander - Bröms, T. Johansson, Rydberg - Öberg, Mild, Petterson - Härdin, Anderson, Sterner.\n\nUSA: Yurkovich – Riley, Mayasich, Westby, Noreen - Brooks, Turk, Williams - Poole, Johnson, Jorde - Burg, Frank, Grafstrom.\n\n11. března 1961 (17:00) – Lausanne (Patinoire de Montchoisi)\nBranky SSSR: 8. Boris Majorov, 11. Nikolaj Snětkov, 21. Venjamin Alexandrov, 25. Vjačeslav Staršinov, 26. Konstantin Loktěv, 39. Alexandr Almetov, 45. Boris Majorov, 46. Alexandr Almetov, 55. Boris Majorov, 59. Jevgenij Majorov, 60. Boris Majorov\nBranky SRN: 35. Ernst Trautwein\nRozhodčí: Braun (SUI), Wycisk (POL)\nVyloučení: 0:3\nDiváků: 5 000\n\nSSSR: Činov – Sologubov, Tregubov, Sidorenkov, Ragulin - Loktěv, Almetov, Alexandrov - Snětkov, Jurzinov, Cypljakov - Jevgenij Majorov, Staršinov, Boris Majorov\n\nSRN: Lindner – Waitl, Rampf, Schneitberger, Riedl - Scholz, Sepp, Trautwein - Herzig, Schuldes, Eberl - Schubert, Zanghellini, Wellen.\n\n11. března 1961 (20:45) – Lausanne (Patinoire de Montchoisi)\nBranky Kanady: 2. Walter Peacosh, 5. Hal Jones, 13. a 14. David Rusnell, 14. Mike Lagace, 16. Jack McLeod, 18. a 23. Darryl Sly, 41. a 42. John McIntyre, 44. Walter Peacosh, 54. Jack McLeod\nBranky Finska: 17. Jorma Suokko\nRozhodčí: Müller (SUI), Wagner (GER)\nVyloučení: 4:5 + Don Fletcher a Pertti Nieminen na 5 min.\nDiváků: 5 000\n\nKanada: Martin – Sly, Fletcher, Ferguson, Smith - McLeod, Jones, McIntyre - Lenardon, Rusnell, Peacosh - Hockley, Lagace, Tambelllni.\n\nFinsko: Lahtinen – Haapaniemi, Nurmi, Suokko, Koiso - Salonen, Rastio, Kilpiö - Nieminen, Seistamo, Luostarinen - Rikala, Hyytiänien, Vainio.\n\n12. března 1961 (18:00) – Ženeva (Les Vernets)\nBranky Kanady: 9. Harry Smith, 31. Jack McLeod, 33. Hal Jones, 41. Jack McLeod, 59. Norman Lenardon\nBranky SSSR: 52. Boris Majorov\nRozhodčí: Olivieri, Breitenstein (SUI)\nVyloučení: 3:4 (0:0) + David Rusnell a Vjačeslav Staršinov na 5 min.\nDiváků: 12 000\n\nKanada: Martin – Sly, Fletcher, Ferguson, Smith - McLeod, Jones, McIntyre - Lenardon, Rusnell, Peacosh - Hockley, Lagace, Tambelllni.\n\nSSSR: Činov – Sologubov, Tregubov, Sidorenkov, Ragulin - Loktěv, Almetov, Alexandrov - Snětkov, Jakušev, Jurzinov - Jevgenij Majorov, Staršinov, Boris Majorov\n\n12. března 1961 (14:30) – Lausanne (Patinoire de Montchoisi)\nBranky Československa: 1. Jan Kasper, 11. Miroslav Vlach, 14. Jan Kasper, 30. Luděk Bukač, 41. Vlastimil Bubník\nBranky Švédska: 2. Sven Tumba Johansson, 32. Hans Mild\nRozhodčí: McLean (CAN), Gross (GDR)\nVyloučení: 10:5 (0:0)\nDiváků: 9 000\n\nČSSR : Josef Mikoláš – Rudolf Potsch, Jan Kasper, František Gregor, Stanislav Sventek – Vlastimil Bubník, Václav Pantůček, Miroslav Vlach – Ján Starší, František Vaněk, Josef Černý – Jiří Dolana, Luděk Bukač, Bohumil Prošek.\n\nŠvédsko: Kjell Svensson – Roland Stoltz, Bert-Olov Nordlander, Hans Svedberg, Gert Blomé – Ronald Pettersson, Hans Mild, Gösta Sandberg – Sigurd Bröms, Sven Tumba Johansson, Carl-Göran Öberg – Per-Olof Härdin, Anders Andersson, Ulf Sterner.\n\n12. března 1961 (18:30) – Lausanne (Patinoire de Montchoisi)\nBranky USA: 14. Dick Burg, 24. Dan Dilworth, 31. Paul Johnson, 57. David Frank, 57. Herb Brooks\nBranky Finska: 52. Timo Ahlqvist, 55. Raimo Kilpiö.\nRozhodčí: Wagner (GER), Wycisk (POL)\nVyloučení: 3:4 + Mauno Nurmi na 10 min.\nDiváků: 1 500\n\nUSA: Palmer – Riley, Mayasich, Burg, Noreen - Brooks, Turk, Williams - Poole, Johnson, Jorde - Dilworth, Frank, Grafstrom.\n\nFinsko: Lahtinen – Haapaniemi, Nurmi, Suokko, Koiso - Salonen, Rastio, Kilpiö - Nieminen, Seistamo, Luostarinen - Rikala, Hyytiänien, Vainio.\n\n12. března 1961 (14:00) – Ženeva (Les Vernets)\n\n Kanada (Trail Smoke Eaters)\nBrankáři: Seth Martin, Claude Cyr.\nObránci: Don Fletcher, Darryl Sly, George Ferguson, Harry Smith, Ed Christofoli.\nÚtočníci: Jack McLeod, Hal Jones, John McIntyre, Norman Lenardon, David Rusnell, Walter Peacosh, Cal Hockley, Mike Lagace, Adolphe Tambellini, Robert Kromm, Gerry Penner.\nTrenér: Robert Kromm.\n\n Československo\nBrankáři: Josef Mikoláš, Vladimír Nadrchal.\nObránci: Rudolf Potsch, Jan Kasper, František Gregor, Stanislav Sventek, Jaromír Bünter.\nÚtočníci: – Vlastimil Bubník, Václav Pantůček, Bohumil Prošek, Ján Starší, František Vaněk, Miroslav Vlach, Jiří Dolana, Luděk Bukač, Josef Černý, Zdeněk Kepák.\nTrenér: Vladimír Kostka, Zdeněk Andršt.\n\n SSSR\nBrankáři: Vladimír Činov, Viktor Konovalenko.\nObránci: Alexandr Ragulin, Henrich Sidorenko, Nikolaj Snětkov, Nikolaj Sologubov, Ivan Tregubov, Vladimir Brežněv.\nÚtočníci: Venjamin Alexandrov, Alexandr Almetov, Viktor Jakušev, Vladimír Jurzinov, Konstantin Loktěv, Boris Majorov, Jevgenij Majorov, Vjačeslav Staršinov, Viktor Cypljakov\nTrenér: Arkadij Černyšev, Vladimir Jegorov.\n\n4. Švédsko\nBrankáři: Tommy Björkman, Kjell Svensson.\nObránci: Lars Björn, Gert Blomé, Bert-Olov Nordlander, Roland Stoltz, Hans Svedberg.\nÚtočníci: Anders Andersson, Sigurd Bröms, Per-Olof Härdin, Hans Mild, Ronald Pettersson, Åke Rydberg, Gösta Sandberg, Ulf Sterner, Sven Tumba Johansson, Carl-Göran Öberg.\nTrenér: Arne Strömberg.\n\n5. NDR\nBrankáři: Klaus Hirche, Peter Kolbe.\nObránci: Horst Heinze, Heinz Kuczera, Heinz Schildan, Dieter Voigt, Günther Heinicke.\nÚtočníci: Joachim Franke, Manfred Buder, Erich Novy, Gerhard Klügel, Joachim Ziesche, Bernd Hiller, Dieter Kratzsch, Bernd Poindl, Sigfried Grimm, Gerhard Szengel.\nTrenéři: Jiří Anton (TCH), Rudi Schmieder.\n\n6. USA\nBrankáři: Tom Yurkowich, Larry Palmer.\nObránci: Jim Westby, John Mayasich, Dale Noreen, Tom Riley.\nÚtočníci: Herb Brooks, Bob Turk, Jack Williams, Jack Poole, Paul Johnson, Marv Jorde, Sam Grafstrom, David Rovick, Dick Burg, Dan Dilworth, David Frank.\nTrenér: John Pleban.\n\n7. Finsko\nBrankáři: Juhani Lahtinen, Isto Virtanen.\nObránci: Kalevi Numminen, Jorma Suokko, Matti Haapaniemi, Erkki Koiso, Mauno Nurmi.\nÚtočníci: Raimo Kilpiö, Teppo Rastio, Anssi Salonen, Pertti Nieminen, Esko Luostarinen, Jouni Seistamo, Timo Ahlqvist, Pentti Hyytiäinen, Seppo Vainio, Jorma Rikala.\nTrenér: Derek Holmes.\n\n8. SRN\nBrankáři: Wilhelm Edelmann, Harry Lindner.\nObránci: Paul Ambros, Leonhard Waitl, Hans Rampf, Otto Schneitberger, Walter Riedel\nÚtočníci: Georg Scholz, Kurt Sepp, Ernst Trautwein, Josef Reif, Bernd Herzig, Horst Schuldes, Georg Eberl, Helmut Zanghellini, Siegfried Schubert, Remigius Wellen.\nTrenér: Markus Egen.\n\n Švýcarsko – SRN 5:6 (0:1, 1:3, 4:1 – 0:1pp)\n\n1. března 1961 (20:45) – Ženeva (Les Vernets)\nBranky Švýcarska: 3x Naef, Messerli, Stammbach\nBranky SRN: 3x Georg Scholz, 2x Josef Reif, Helmut Zanghellini\nRozhodčí: MacLean (CAN), Barry (USA)\nVyloučení: 7:8 + Kurt Sepp na 10 min.\nDiváků: 7 200\n\nŠvýcarsko: Kiener – Pappa, Gerber, Friedrich, Bagnoud – Bazzi, Stammbach, Naef – Ehrensberger, Messerli, Berchtold – H. Truffer, Pfammatter, Berry.\n\nSRN: Edelmann – Ambros, Rampf, Waitl, Riedl – Schuldes, Reif, Herzig – Scholz, Sepp, Trautwein – Zanghellini, Schubert, Eberl.\n\n2. března 1961 (12:00) – Lausanne (Patinoire de Montchoisi)\nBranky NDR: 2x Bernd Poindl, 2x Gerhard Klügel, Joachim Franke, Joachim Ziesche\nBranky Norska: 2x Dalsören, Gundersen.\nRozhodčí: MacLean (CAN), Barry (USA)\nVyloučení: 4:1\nDiváků: 300\n\nNDR: Kolbe – Heinze, Heinz Kuczera, Schildan, Voigt – Erich Novy, Manfred Buder, Franke – Klügel, Joachim Ziesche, Bernd Hiller – Poindl, Dieter Kratzsch, Grimm.\n\nNorsko: Nygard – Bjerklund, Gundersen, H. Petersen, Bakke – Hellrud, Dalsören, Larsen – Nyhaug, Bergeid, Ch. Petersen – Troften, Skjerwen, Moe.\n\n Švýcarsko – Norsko 0:6 (0:3, 0:3, 0:0)\n\n3. března 1961 - Ženeva\nBranky USA: nikdo\nBranky USA: 2x H. Petersen, Bjerklund, Nyhaug, Hellrud, Bergeid\n\n3. března 1961 - Lausanne\nBranky Velké Británie: 3x Fresher, 2x Paton, 2x O’Brien, 2x Carlyle, Imrie\nBranky Rakouska: Znehnalik, Bachura.\n\n3. března 1961 - Lausanne\nBranky Itálie: Mandala, A. Da Rin, Crotti, Coletti, Tucci\nBranky Polska: Manowski, Olczyk, Bryniarski.\n\n5. března 1961 – Ženeva\nBranky Itálie: 3x Mandala, 2x A. Da Rin, Crotti, Agazzi\nBranky Rakouska: Mössmer, Spielmann.\n\n6. března 1961 - Ženeva\nBranky Norska: Larsen, Bjerklund, Nyhaug, Moe, Bergeid\nBranky Polska: Sitko, Kilanowicz, Kurek.\n\n6. března 1961 - Ženeva\nBranky Velké Británie: Imrie, Fresher, Forbes\nBranky Itálie: 2x Branduardi, Mandala.\n\n6. března 1961 – Lausanne\nBranky Švýcarska: 2x Naef, 2x H. Truffer, Stammbach, Bazzi, Golaz, Berchtold, Messerli\nBranky Rakouska: Bächler.\n\n7. března 1961 – Lausanne\nBranky Švýcarska: Stammbach\nBranky Polska: Fonfara, Gosztyla, Bryniarski.\n\n9. března 1961 – Ženeva\nBranky Velké Británie: Dryburgh, Spence, Imrie\nBranky Polska: Regula, Gosztyla.\n\n9. března 1961 – Lausanne\nBranky Norska: 2x Ch.Petersen, Nyhaug, Olson, Bjerklund, Dalsören, Larsen\nBranky Rakouska: Spielmann, Tischer.\n\n10. března 1961 – Ženeva\nBranky Polska: Gosztyla, J. Bryniarski\nBranky Rakouska: Znehnalik, Spielmann, Wechselberger.\n\n10. března 1961 – Ženeva\nBranky Norska: 2x Riise, Hansen, Dalsören, Olsen, Ch. Petersen, Moe\nBranky Itálie: Mandala.\n\n10. března 1961 – Lausanne\nBranky Švýcarska: Golaz, Messerli\nBranky Velké Británie: Paton, Forbes.\n\n11. března 1961 – Ženeva\nBranky Švýcarska: 2x Naef, Berry, Stammbach, Bazzi\nBranky Itálie: 2x Branduardi, Oberhammer.\n\n12. března 1961 – Lausanne\nBranky Norska: Moe, Bergeid\nBranky Velké Británie: Browne, Forbes, Fresher.\n\n Velká Británie – Belgie 18:1 (6:1, 6:0, 6:0)\n\n2. března 1961 - Ženeva\nBranky Velké Británie: 9. Forbes, 13. Paton, 14. Shepperd, 16. Carlyle, 19. W. Brennan, 19. Forbes, 24. Carlyle, 26. Crawford, 28. Spence, 29. Shepperd, 36. O’Brian, 40. Smith, 42. Fresher, 46 Spence, 47. Spence, 53. O’Brian, 58. Spence, 59. W. Brennan.\nBranky Belgie: 10. Moris\nRozhodčí: Adamec (TCH), Gross (GDR)\nVyloučení: 3:4\n\nVelká Británie: Clarke – Shepperd, Brown, Imre, Carlyle – Crawford, Spence, Forbes – Fresher, O’brian, W. Brennan – Murray, Smith, Paton.\n\nBelgie: Van Der Were – R. Couquelet, Vanderacoirt, Colfs, Moris – De Ceunynck, Berry, G. Couquelet – Crombags, Delvignette, Berger.\n\n2. března 1961 - Ženeva\nBranky Rakouska: 10. Jöchl, 23. Singenwald, 24. Winkler, 34. Knoll, 37. Jöchl, 54. Spielmann\nBranky Rumunska: I. Szabo, 25. Takacs, 32. Ferenczy, 36. G. Szabo, 41. I. Szabo\nRozhodčí: Wycisk (POL), Wagner (GER)\nVyloučení: 5:4\n\nRakousko: Püls – Bachura, Knoll, Thielmann, Mössmer – Jöchl, Wechselberger, Winkler – Spielmann, Znenahlik, Singenwald.\n\nRumunsko: Sofian (Puskas) – Ionescu, Czaka, Varga, Hollo – I. Szabo, Ferenczy, G. Szabo – Biro, Naghi, Takacs – Cazan, Kalamar, Sodre.\n\n Francie – Nizozemsko 7:3 (1:1, 4:0, 2:2)\n\n3. března 1961 – Ženeva\nBranky Francie: 16. Lacarriere, 21. Lacarriere, 28. Paupardin, 34. Bozon, 39. Lacarriere, 42. Bozon, 59. Lacarriere.\nBranky Nizozemska: 6. Bakker, 47. Hendricks, 49. Bakker\nRozhodčí: Viitala (FIN), Gösser (ITA)\n\n3. března 1961 – Ženeva\nBranky Rumunska: 7. Ferenczi, 9. I. Szabó, 11. Calamar, 12. Calamar, 14. Ionescu, 15. Andrei, 17. Cazan, 21. Cazan, 24. Ferenczi, 28. Andrei, 29. Ferenczi, 32. Andrei, 33. Cazan, 34. I. Szabó, 35. Varga, 36. Ferenczi, 39. I. Szabó, 47. Calamar, 49. Ionescu, 51. Varga, 54. Tiriac, 59. Cazan.\nBranky Belgie: 13. Colfs\nRozhodčí: Wilkert (SWE), Nordlie (NOR)\n\n3. března 1961 – Lausanne\nBranky Jugoslávie: 6. Smolej, 10. Felc, 12. Zupančič, 20. Klinar, 21. Felc, 29. Klinar, 36. Tišlar, 46. Djordjevič, 53. Klinar, 54. Trebušak, 57. Smolej, 58. Klinar.\nBranky JAR: 32. Prisley, 45. Campbell, 48. Lucas,\nRozhodčí: Müller, Braun (SUI)\n\n4. března 1961 – Ženeva\nBranky USA: 6. Trebušak, 6. Holbus, 7. Smolej, 11. Trebušak, 32. Klinar, 36. Tišlar, 38. Valentar, 55. Felc, 58. Brun.\nBranky USA: 21. Hoogervorst, 27. Bakker\nRozhodčí: Wiking (SWE), Pougencq (FRA)\n\n5. března 1961 – Lausanne\nBranky Rumunska: 6. Tiriac, 11. Tiriac, 14. Nagy, 17. Andrei, 20. Biró, 22. Ferenczi, 31. Hollo, 32. Takacs, 33. Hollo, 39. Szabó, 42. Ionesco, 46. Hollo, 47. Takacs, 54. Tiriac.\nBranky JAR: nikdo\nRozhodčí: Nordlie (NOR), Viitala (FIN)\n\n6. března 1961 – Ženeva\nBranky JAR: 18. Vickers, 23. Geffen, 42. Geffen, 58. Geffen\nBranky Nizozemska: 6. Smit, 13. Heruer, 22. Pieterse, 44. Klein, 45. Pieterse, 48. Pieterse, 59. Heruer, 59. Dirks\nRozhodčí: Tsutsumi (JPN), Wagner (GER)\n\n6. března 1961 – Lausanne\nBranky Francie: 2. Dufour, 15. Lacarriere, 30. Bozon, 31. Bozon, 36. Lacarriere, 37. Bochatay, 41. Bozon, 41. Allard, 45. Guenelon, 49. Lacarriere.\nBranky Belgie: nikdo\nRozhodčí: Nordlie (NOR), Adamec (TCH)\n\n6. března 1961 – Lausanne\nBranky Rumunska: 4. Biró, 18. G. Szabó, 21. G. Szabó, 22. Biró, 28. G. Szabó, 36. Calamar, 43. G. Szabó, 44. G. Szabó, 46. Ionesco, 47. Ferenczi, 48. Andrei, 54. Nagy.\nBranky Jugoslávie: 31. Tišlar\nRozhodčí: Müller, Braun (SUI)\n\n7. března 1961 – Ženeva\nBranky Francie: 1. Lacarrière, 34. Lacarrière, 37. Guennelon, 38. Bozon, 46. Guennelon, 46. Bozon, 48. Paupardin, 54. Pianfetti, 56. Bochatay, 58. Guennelon, 59. Bozon\nBranky JAR: 4. Geffen, 60. Vickers\nRozhodčí: Müller (SUI), Gross (GDR)\n\n8. března 1961 – Ženeva\nBranky Jugoslávie: 6. Smolej, 13. Klinar, 25. Felc, 26. Valentar, 29. Ravnik, 32. Mijuškovič, 34. Zupančič, 43. Zupančič, 44. Tišlar, 59. Klinar\nBranky Belgie: 39. De Ceunynck, 54. Noterman\nRozhodčí: Barry (USA), Nordlie (NOR)\n\n8. března 1961 – Lausanne\nBranky Rumunska: 1. J. Szabó, 8. Cazan, 11. J. Szabó, 19. Hollo, 30. J. Szabó, 32. Varga, 36. Biró, 40. Tiriac, 42. Hollo, 43. Biró, 52. G. Szabó, 59. Ferenczi.\nBranky Nizozemska: nikdo\nRozhodčí: Pokorný (TCH), Wilkert (SWE)\n\n9. března 1961 – Lausanne\nBranky Francie: 5. Bozon, 48. Lacarriere, 54. Bozon\nBranky Jugoslávie: 27. Valentar, 55. Tišlar\nRozhodčí: Tsutsumi (JAP), Gross (NDR)\n\n10. března 1961 – Ženeva\nBranky Rumunska: 13. Varga, 13. G. Szabó, 16. Ionescu, 31. Ferenczi, 46. Takacs, 47. Biró, 51. J. Szabó, 57. J. Szabó, 57. G. Szabó.\nBranky Francie: 17. Lacarriere, 30. Guenelon, 42. Paupardi\nRozhodčí: Wiking (SWE),Adamec (TCH)\n\n10. března 1961 – Lausanne\nBranky Nizozemska: 16. Smit, 16. Bakker, 33. Bakker, 42. Smit, 49. Van Dyck,\nBranky Belgie: 23. Colfs, 49. Noterman, 52. Anciaux, 54. Noterman.\nRozhodčí: Wycisk (POL), Starovojtov (URS)\n\n11. března 1961 – Lausanne\nBranky JAR: 22. Lucas, 27. Geffen, 27. Lawrence, 35. Lucas, 40. Campbell, 41. Geffen, 43. Lucas, 54. Prisley, 58. Wahl.\nBranky Belgie: 1. Colfs, 16. Noterman,\nRozhodčí: Nordlie (NOR), Viitala (FIN)\n\n\n"}
{"id": "404513", "url": "https://cs.wikipedia.org/wiki?curid=404513", "title": "Volby do Evropského parlamentu v Česku 2009", "text": "Volby do Evropského parlamentu v Česku 2009\n\nVolby do Evropského parlamentu v Česku 2009 byly volby konané v Česku, ve kterých bylo určeno, kdo bude Česko zastupovat v Evropském parlamentu ve volebním obdobní 2009-2014. V Česku se volilo 22 z celkových 736 poslanců. \n\nVolby se uskutečnily v pátek 5. června od 14:00 do 22:00 a sobotu 6. června od 8:00 do 14:00; řídily se zákonem o volbách do Evropského parlamentu č. 62/2003 Sb.\n\nPřesná pravidla voleb do evropského parlamentu nejsou napříč EU plně sjednocena. Pro volby jsou nicméně stanovena rámcová pravidla: volby podle zásad poměrného volebního systému, maximální uzavírací klauzule a pasivní i aktivní volební právo pro všechny občany EU, kteří mají v státě voleb trvalé bydliště. Další pravidla jako je přesná doba voleb si přes pokusy o sjednocení každá země určuje sama.\n\nPřepočítávání hlasů na mandáty probíhá D'Hondtovou metodou, která mírně zvýhodňuje silnější strany. Oslabení malých stran však nebude tak velké jako se stalo při volbách do sněmovny v roce 2006, kde byly malé strany znevýhodněny tím, že nedosáhly dostatečného počtu hlasů v některých obvodech, protože pro volby do Evropského parlamentu tvoří celé Česko jeden volební obvod.\n\nVe volbách do evropského parlamentu mohou v Česku kandidovat pouze politické strany, hnutí a jejich koalice, stejně jako ve volbách do Poslanecké sněmovny. Platí stejná 5% uzavírací klauzule.\n\nZajímavostí je, že i v čistě proporčním systému by vzhledem k počtu poslanců, kteří se v Česku volí (22), mohla být tato klauzule jen o málo nižší (4,54 %).\n\nVzhledem k tomuto faktu volba strany, jejíž preference se pohybují kolem 5 %, splývá s volbou člověka na prvním (případně ještě na druhém) místě kandidátky (v případě, že pořadí nezmění preferenční hlasy).\n\nKaždý volič má právo udělit tzv. preferenční hlas až dvěma kandidátům jím volené strany. Provede to zakroužkováním čísla kandidáta na kandidátce. Pokud kandidáta takto označí 5 % z těch voličů, kteří dali hlas jeho straně, kandidát se pro udělování mandátů straně posunuje na první místo. Pokud dostatečný počet preferenčních hlasů obdrží více kandidátů, tito kandidáti jsou seřazeni podle počtu obdržených preferenčních hlasů.\n\nKaždý volič má dva preferenční hlasy, nemusí však možnosti udělení preferenční volby vůbec využít nebo může využít jen jeden preferenční hlas. V případě, že využije obou preferenčních hlasů, je však musí přidělit dvěma kandidátům; nemůže přidělit dva hlasy jednomu člověku.\n\nPro získání volebního práva musí pro volby v Česku musí volič dosáhnout 18 let věku aspoň druhý dne voleb.\n\nVolby se v EU konají ve dnech 4.6. až 7.6.; až s koncem voleb v poslední zemi, kde se volby konají, smí být vyhlašovány výsledky. To znamená určité technické komplikace pro Česko, hlasy zde není možné začít sčítat hned po uzavření volebních místností, okrskové volební komise musí urny ponechat zapečetěné a sejít se ke sčítání opět v neděli 7.6.\n\nRovněž další technické záležitosti a záležitosti volebního práva a systému jsou v EU nejednotné.\n\nV Česku bylo z rozpočtu bylo na volby vyčleněno 653 milionů Kč; strana, která obdrží víc než 1 % hlasů, dostane státní příspěvek 30 Kč za jeden obdržený hlas.\n\nNásledující tabulka ukazuje počet obhajovaných mandátů z roku 2004 dělený podle politické strany. Počet mandátů přidělených Česku se ovšem snížil z 24 na 22. Celkový počet mandátů Evropského parlamentu se snížil ze 785 na 736.\n\nOficiální názvy dle podaných volebních listin, vč. místy nesprávné interpunkce či pravopisu\n\n\nZáměr kandidovat s euroskeptickým programem deklarovali europoslanci zvolení v roce 2004 za hnutí NEZÁVISLÍ. Vladimír Železný nechal zaregistrovat značku Libertas.cz. Její kandidátku povede Vlastimil Tlustý, dále kandiduje i Jan Schwippel (oba dva poslanci vyloučení z poslaneckého klubu ODS).\nJana Bobošíková stála v čele kandidátky koalice s názvem Suverenita .\n\nKDU-ČSL (2) vedla europoslankyně Zuzana Roithová.\n\nObčanskou demokratickou stranu (4) vedl europoslanec Jan Zahradil. Na druhém místě je bývalý hejtman Moravskoslezského kraje Evžen Tošenovský.\n\nZa Evropskou demokratickou stranu kandidovala její předsedkyně, europoslankyně Jana Hybášková, dále arm. gen. Jiří Šedivý, Věra Jourová a prof. Ivan Wilhelm.\n\nZa novou parlamentní Stranu svobodných občanů (ve Sněmovně ji zastupují poslanci, kteří vystoupili z ODS) kandidovali na předních místech Jiří Payne a Benjamin Kuras. Stranu podpořili například Ladislav Jakl, Alena Páralová či Miroslav Macek.\n\nNa předních místech kandidátky KSČM (21) byli europoslanci Miloslav Ransdorf a Vladimír Remek, dále kandidovali například poslankyně Kateřina Konečná a Zuzka Bebarová-Rujbrová. Na devátém místě byl umístěn Jiří Hudeček, člen Strany demokratického socialismu.\n\nZa nový politický subjekt Starostové a nezávislí (22) kandidoval dosavadní senátor Jaromír Štětina..\n\nZa SNK Evropští demokraté (24) kandidovali Lukáš Macek, Zuzana Baudyšová, Jiří Plecitý, Eva Palatová, Sylva Kováčiková a další. Za stranu už nekandidovali výrazní představitelé zvolení ve volbách v roce 2004 – Josef Zieleniec a Jana Hybášková\n\nStranu zelených (26) vedl náměstek ministra životního prostředí Jan Dusík. Na kandidátce se dále nachází poslanci Kateřina Jacques a Přemysl Rabas, socioložka Jiřina Šiklová, dosavadní europoslanec za německé zelené Milan Horáček nebo bývalá ministryně pro lidská práva a národnostní menšiny Džamila Stehlíková.\n\nZa hnutí Zelení (30) kandidoval bývalý senátor Martin Mejstřík, za Demokratickou stranu Zelených pak poslankyně Olga Zubová.\n\nDo čela kandidátky ČSSD (33) se postavil Jiří Havel, stranický odborník na ekonomiku a vysokoškolský pedagog. Dále kandidovali oba dosavadní europoslanci Richard Falbr a Libor Rouček.\n\nDne 4. března Nejvyšší správní soud zamítl návrh vlády na zákaz Dělnické strany. Ta původně v případě zamítnutí uvažovala o kandidatuře pod hlavičkou jiné politické strany. Vedení strany považuje za reálný zisk mezi 2–3 % hlasů. Průzkum pro ní provedený hovoří o 4,5 %, ostatní průzkumy to ale nepotvrzují.\n\n21. března proběhl sjezd ČSSD, který ve funkci předsedy potvrdil Jiřího Paroubka.\n\n24. března vyslovila Poslanecká sněmovna nedůvěru vládě Mirka Topolánka. Sestavením nové vlády byl pověřen Jan Fischer, jeho kabinet byl jmenován 8. května.\n\n14. května došlo k prvnímu „vajíčkovému“ útoku na Jiřího Paroubka na mítinku v Kolíně. Protesty proti němu a proti ČSSD pak pokračovaly, řada protestujících však zvolila umírněnější formy protestu. Vajíčka a vajíčkové útoky se staly symbolem volební kampaně.\n\nKampaň Občanské demokratické strany byla představena 13. února lídrem Janem Zahradilem. Založená je mimo jiné i na kritice hejtmanů zvolených za ČSSD. Strana k tomu spustila i internetovou stránku nazvanou „ČSSD proti vám“.\n\nObčanská demokratická strana (4) oznámila, že do předvolební kampaně hodlá investovat až 40 milionů korun , nejsilnější opoziční strana, ČSSD, počítá s částkou okolo 30 milionů . \nODS vytvořila tzv. Modrý tým, uskupení lidí, podporujících ODS, kteří jsou ochotni nějakým způsobem v kampani pomoct nebo podpořit její politiku.\n\nKandidátka Demokratické strany zelených (11) Olga Zubová visela na 300 billboardech a 50 bigboardech, které jako dar v hodnotě odhadované na necelých pět milionů korun poskytl Jaromír Soukup, majitel mediální agentury v Médea.\n\nČeská televize stáhla z vysílání volební klip Národní strany (13), v němž hovoří o \"konečném řešení cikánské otázky\". Český rozhlas vyřadil dva ze tří klipů Národní strany a Dělnické strany. Při protestu proti tomuto rozhodnutí bylo 24. května v Praze zadrženo 42 lidí, včetně předsedy DS Tomáše Vandase.\n\nKomunistická strana Čech a Moravy 21 sestavila otevřený volební program pro volby do Evropského parlamentu, používá slogan \"SVÝM HLASEM ZMĚŇTE BUDOUCNOST EVROPY - JEŠTĚ NENÍ POZDĚ!\".\n\nStrana zelených (26) vyvolala pozornost především svými dvěma klipy. Na prvním z nich spolu na dvoře biostatku rozmlouvají zvířata, jsou parodovány ostatní strany a někteří političtí představitelé, je vtipně naráženo na trapas Kateřiny Jacques v pořadu „Uvolněte se prosím“ (Jacques zamává slovníkovou definicí pojmu biomasa, zvířata vysvětlí, že v politice jsou podstatnější věci než jeden výpadek).\n\nNa druhém klipu představitelé SZ domlouvají červenému kohoutovi, který symbolizuje Václava Klause, aby podepsal Lisabonskou smlouvu, poslanec Přemysl Rabas přitom brousí sekyru.\n\nČeská strana sociálně demokratická (33) si jako téma pro volby do Evropského parlamentu vybrala boj proti hospodářské krizi a zároveň je míní pojmout i jako „referendum“ o vládě Mirka Topolánka. Její slogan zní: \"Jistota pro lidi - naděje pro Evropu\".\n\nJejí kampaň výrazně poznamenaly protesty (především mladých) odpůrců ČSSD zaměřené hlavně proti Jiřímu Paroubkovi. 14. května 2009 házela v Kolíně skupina recesistů a odpůrců ČSSD na Paroubka vejce, na dalších mítincích se útoky opakovaly, řada dalších protestujících však zvolila umírněnější formy protestu např. donešení plata na pódium, převlek za marťany (narážka na dřívější Paroubkovo vyjádření, že zákony bude schvalovat nejen s komunisty, ale třeba i s marťany).\n\nParoubkova ochranka (podle ČSSD pořadatelská služba) zasáhla i proti lidem, protestujícím umírněně, čímž podle řady vyjádření porušila zákon. Útoky na mítinky strany odsoudil ve svém prohlášení prezident Václav Klaus jako \"útok na principy demokratické soutěže politických stran\" i premiér Jan Fischer. Ministr vnitra Martin Pecina útoky označil za principiálně nacistické a prohlásil, že policejní prezidium by mělo zajistit ochranu při mítincích jakékoli politické strany; Pecina byl poté tvrdě kritizován bývalým ministrem Janem Rumlem za zasahování do práce policie a její úkolování, které podle zákona ministrovi nepřísluší.\n\nZ počtu 8 401 374 oprávněných voličů volilo 2 371 009 z nich, což odpovídá volební účasti 28,22 %. Odevzdaných hlasů bylo 2 369 137, platných 2 358 934 hlasů, což představuje 99,57 %.\n\n\n"}
{"id": "404514", "url": "https://cs.wikipedia.org/wiki?curid=404514", "title": "Todd Lodwick", "text": "Todd Lodwick\n\nTodd Lodwick (* 21. listopadu 1976, Steamboat Springs, USA) je americký reprezentant v severské kombinaci, dvojnásobný mistr světa z roku 2009. Zvítězil jak v závodě s hromadným startem, tak v individuálním závodě. V roce 2006 ukončil kariéru, nicméně v roce 2008 se opět vrátil k závodění. Doposud se zúčastnil čtyř olympijských her.\n\nNa Zahajovacím ceremoniálu Zimních olympijských her 2014 v Soči se stal vlajkonošem americké výpravy.\n"}
{"id": "404515", "url": "https://cs.wikipedia.org/wiki?curid=404515", "title": "Jaroslav z Pernštejna", "text": "Jaroslav z Pernštejna\n\nJaroslav z Pernštejna (14. listopadu 1528 – 27. července 1569) byl nejstarší ze tří synů Jana IV. z Pernštejna a poslední držitel rozsáhlého pernštejnského majetku v Čechách.\n\nKdyž Jan IV. z Pernštejna zemřel, bylo Jaroslavovi necelých dvacet let. Padla na něj odpovědnost za rozsáhlý majetek a také za dva mladší bratry Vratislava a Vojtěcha a sestru Kateřinu. Se správou majetku a řízením hospodářství neměl žádné zkušenosti a v rodině se ani neměl s kým poradit. Hledal proto pomoc v prostředí habsburské aristokracie na panovnickém dvoře, které mu bylo již dříve blízké. V osobě českého krále a později římského císaře Ferdinanda I. Habsburského spatřoval svého velkého příznivce a ochránce. Udržování vztahů k panovnickému dvoru však bylo velmi nákladné a také se pobytem ve Vídni a dlouhými cestami po Evropě odcizoval českému prostředí. Rovněž oba mladší bratři vedli nákladný život.\n\nPři pozdějším dělení majetku si nejmladší z bratrů Vojtěch vybral svou třetinu na Moravě s centrem v Prostějově, Vratislav moravské statky s centrem v Židlochovicích a Jaroslav převzal česká panství, z nich největší byly Pardubice a Potštejn. Kvůli zaneprázdnění povinnostmi u panovnického dvora Jaroslav pověřil roku 1550 správou panství Petra Hamzu ze Zábědovic ve funkci regenta. Přestože to byl zkušený finančník a úředník, stále rostoucí dluhy panství se mu nedařilo splácet a majetek musel být postupně rozprodáván, často pod cenou, anebo propadal ve prospěch věřitelů. Jaroslav byl nucen v roce 1556 prodat i Potštejn. Výnos pardubického panství byl rozdělován mezi věřitele, ale nestačil krýt ani úroky.\n\nJaroslav před dluhy nakonec uprchl do Itálie, kde v roce 1569 zemřel. Zbyly po něm jen dluhy a velmi špatná pověst zhýralce. Prestiž Pernštejnů pak zachránil panovník, který rozhodl převzít panství v hodnotě 400.000 kop míšenských grošů královskou komorou a zavázat se k úhradě Jaroslavových dluhů. Tak neblaze skončilo téměř sedmdesátileté zlaté období panství Pernštejnů v Pardubicích.\n\n"}
{"id": "404517", "url": "https://cs.wikipedia.org/wiki?curid=404517", "title": "Polní myslivec", "text": "Polní myslivec\n\nPolní myslivec (též: myslivec) byl elitní příslušník pěších vojsk, který ovládal výborně střelbu.\n\nPrvní oddíly myslivců vznikaly již v průběhu 18. století. Jejich název byl odvozen z toho, že do jejich řad byli vedle členů ostrostřeleckých spolků hlavně přijímáni lesníci, protože se jednalo o muže, kteří ovládali zbraně a mohli nastoupit do vojenské služby bez zdlouhavého střeleckého výcviku.\n\nV habsburské monarchii se myslivecké útvary v armádě objevovaly v době sedmileté války. Po celou dobu trvání rakouské, resp. rakousko-uherské monarchie se jednalo o elitní vojenské jednotky. Na území Čech, Moravy a Slezska vznikly myslivecké prapory v Plzni, Chebu, Terezíně, Olomouci, Brně, Mladé Boleslavi a Opavě.\n\nV Německu byly před druhou světovou válkou zřízeny elitní specializované horské pěchotní jednotky, nazvané horští myslivci, kteří byli nasazováni při významných akcích ve vysokohorském terénu. Tradice myslivců se udržela v německé armádě do současnosti, v rakouské armádě je jako myslivci (Jäger) označována obecně většina pěchoty.\n\n"}
{"id": "404524", "url": "https://cs.wikipedia.org/wiki?curid=404524", "title": "Modřenec arménský", "text": "Modřenec arménský\n\nModřenec arménský (\"Muscari armeniacum\") je druh jednoděložné rostliny z čeledi chřestovité (\"Asparagaceae\"). V minulosti byl řazen do čeledi hyacintovité (\"Hyacinthaceae\"), případně do čeledi liliovité v širším pojetí (\"Liliaceae\" s.l.).\n\nJedná se o asi 15-25 cm vysokou vytrvalou rostlinu s podzemní vejčitou cibulí, která je obalena světle hnědou slupkou, někdy jsou přítomny dceřiné cibulky či výběžky. Listy jsou jen v přízemní růžici, přisedlé. Čepele jsou čárkovité, polooblé, svrchu žlábkovité, asi 5-8 mm široké. Květy jsou v květenstvích, kterým je vrcholový hrozen, který obsahuje asi, za květu je víceméně hustý, za plodu se prodlužuje. Okvětí se skládá z 6 okvětních lístků, které jsou skoro po celé délce srostlé v baňkovitou okvětní trubku, jen nahoře jsou krátké ven vyhnuté cípy bílé barvy. Okvětní trubka je většinou modrá až modrofialová, vejčité válcovitá. Tyčinek je 6, nitky srostlé s okvětní trubkou. Gyneceum je srostlé ze 3 plodolistů, plodem je tobolka.\n\nModřenec arménský roste přirozeně na Balkáně, v Malé Asii až po Kavkaz. Pěstovaný a zplanělý je však ledaskde jinde.\n\nV ČR je to nepůvodní druh, ale je to často pěstovaná okrasná rostlina a občas ze zahrádek i zplaňuje.\n\n\n \n"}
{"id": "404526", "url": "https://cs.wikipedia.org/wiki?curid=404526", "title": "Marko Ivanović", "text": "Marko Ivanović\n\nMarko Ivanović (* 5. ledna 1976 Praha) je český dirigent a hudební skladatel se srbskými kořeny.\n\nAbsolvoval Pražskou konzervatoř a Akademii múzických umění v oborech skladba (prof. Václav Riedlbauch) a dirigování (prof. Radomil Eliška, Jiří Bělohlávek) a sbormistrovství (prof. Miroslav Košler). V roce 1999 absolvoval stáž na Hogeschool voor de Kunsten Utrecht u prof. Jurjena Hempela. V roce 2003 se v polských Katowicích stal laureátem Mezinárodní soutěže mladých dirigentů G. Fitelberga. V roce 2008 získal doktorský titul v oboru skladba a teorie skladby.\n\nSpolupracuje s předními českými orchestry: Symfonický orchestr hl. m. Prahy FOK, Symfonický orchestr Českého rozhlasu, Státní filharmonie Brno, Pražská komorní filharmonie, Filharmonie Bohuslava Martinů Zlín, atd. Je pravidelným hostem největších českých hudebních festivalů: Pražské jaro, Smetanova Litomyšl, Janáčkův máj, Velikonoční festival duchovní hudby Brno, apod. Během svého angažmá v pražském Národním divadle (2006-2010) nastudoval mimo jiné českou premiéru opery Benjamina Brittena \"Curlew River\". S pěvkyní Soňou Červenou spolupracoval na úspěšné politické opeře Aleše Březiny \"Zítra se bude...\" Na slavné inscenaci \"Dobře placená procházka\" režiséra Miloše Formana se podílel nejen jako dirigent, ale také jako autor nové instrumentace. V roce 2012 zde už jako hostující dirigent uvedl svou vlastní operu \"Čarokraj\".\n\nK největším zahraničním úspěchům poslední doby patří uvedení brněnské verze Janáčkovy \"Jenůfy\" v opeře ve švédském Malmö v prosinci 2012 a vydání DVD záznamu této inscenace o rok později vydavatelstvím Naxos. Jako hostující dirigent navštívil dále Německo, Polsko, Bosnu, Japonsko a USA. \n\nV uplynulých letech vydal dvě CD s Komorní filharmonií Pardubice (nakladatelství Arco Diva) a realizoval řadu nahrávek pro Český rozhlas. V současnosti natáčí se Symfonickým orchestrem českého rozhlasu komplet symfonií Miloslava Kabeláče.\n\nV letech 2009 – 2014 byl šéfdirigentem Komorní filharmonie Pardubice.\n\nVzhledem k aktivní kompoziční činnosti je Marko Ivanović považován za propagátora a specialistu na soudobou hudbu a hudbu 20. století. Kromě řady světových premiér (díla Michala Nejtka, Slavomíra Hořínky, Jiřího Kadeřábka, Miroslava Srnky a dalších), se zasloužil i o první česká uvedení mnoha klíčových děl světové soudobé hudby (\"Pašije\" Arva Pärta, \"Music for 18 Musicians\" Steva Reicha, atd.).\n\nSpolu s tehdejším redaktorem ČRo Petrem Kadlecem založil v roce 2006 v rámci České filharmonie divácky velmi úspěšnou edukativní koncertní řadu \"Čtyři kroky do nového světa\", zaměřenou na studentské publikum.\n\nNa katedře skladby HAMU v Praze vede seminář scénické a filmové hudby.\n\nJako autor vážné hudby pravidelně spolupracuje s předními českými interprety v tomto oboru (Agon Orchestra, soubor MoEns, Komorní orchestr Berg,…), jeho skladby zazněly na řadě koncertů a festivalů (Maraton soudobé hudby – Praha, Wien Modern – Vídeň, Europe Young Classic – Berlín, atd.). Řada jeho skladeb byla natočena českými, německými a rakouskými rozhlasovými stanicemi. Skladba \"Šílencova ranní suita\" (2003) byla zařazena do rakouské monografie Susanny Niedermayr a Christiana Scheiba „European Meridians” (Saarbrücken, 2004) o soudobé hudbě východní a jižní Evropy. \n\nJe autorem mnoha scénických, rozhlasových a filmových hudeb. Intenzivně spolupracuje s Divadlem bratří Formanů, dále pak mimo jiné s divadly Alfred ve dvoře, Studio DVA, Švandovo divadlo, Městské divadlo Český Těšín, s režiséry Ctiborem Turbou, Hanou Kofránkovou, Alešem Vrzákem, Natálií Deákovou. Podílel se na aranžování populárních písní pro řadu orchestrů a vokálních uskupení. Jako autor nové hudební úpravy spolupracoval v roce 2007 s režisérem Milošem Formanem na inscenaci opery Jiřího Suchého a Jiřího Šlitra \"Dobře placená procházka\" v Národním divadle v Praze.\n\nInscenace jeho komorní opery \"Dívka a smrt\" získala Cenu ředitelky festivalu OPERA 2003.\n\nV roce 2012 uvedlo Národní divadlo v Praze s velkým úspěchem jeho celovečerní rodinnou operu \"Čarokraj\".\n\nNa objednávku Národního divadla Brno složil operu \"Monument\", která bude mít premiéru v sezóně 2019-2020. Námětem opery je osud sochaře Otakara Švece. Autorem libreta je David Radok.\n\n"}
{"id": "404527", "url": "https://cs.wikipedia.org/wiki?curid=404527", "title": "Andrus Veerpalu", "text": "Andrus Veerpalu\n\nAndrus Veerpalu (* 8. února 1971, Pärnu) je bývalý estonský reprezentant v běhu na lyžích, dvojnásobný olympijský vítěz a dvojnásobný mistr světa. Čtyřikrát byl vyhlášen jako nejlepší sportovec své země. V únoru 2011 kvůli zdravotním problémům ohlásil konec kariéry. Antidopingová komise Mezinárodní lyžařské federace jej po přezkoumání kontrolního vzorku ze závodu Světového poháru v Otepää v lednu 2011 potrestala tříletým zákazem činnosti za doping (růstové hormony). Veerpalu se proti verdiktu odvolal a užívání zakázaných látek popírá.\n\nMá čtyři potomky, dvě dcery a dva syny, z nichž Andreas (*24. května 1994) a Anette (*24. července 1996) se rovněž závodně věnují běhu na lyžích.\n\n\n"}
{"id": "404528", "url": "https://cs.wikipedia.org/wiki?curid=404528", "title": "Alexej Ivanovič Musin-Puškin", "text": "Alexej Ivanovič Musin-Puškin\n\nAlexej Ivanovič Musin-Puškin ( \"\"; Moskva – Petrohrad) byl ruský šlechtic, vládní činitel, historik a sběratel umění, člen Ruské akademie věd (1789), předseda Akademie umění (1794—99).\n\nAbsolvoval vojenské učiliště a několik let sloužil v armádě. Věnoval především historii a umění. Sbíral, editoval a vydával především staroruskou literaturu; měl k dispozici nejstarší rukopisy \"Pověsti dávných let\" (tzv. \"Lavrenťjevský rukopis\") či \"Zádonštiny\" pojednávající o bitvě na Kulikově poli. Získal si přízeň carevny Kateřiny Veliké a stal se známou a váženou osobou. Roku 1800 vydal slavné \"Slovo o pluku Igorově\", staroruský hrdinský epos.\n\nRoku 1797 se Musin-Puškin natrvalo usadil v Moskvě, kam také převezl svoji rozsáhlou knihovnu. Kromě ní shromáždil také sbírku ruských i evropských mincí a západoevropského výtvarného umění. Téměř veškeré jeho sbírky však lehly popelem při požáru Moskvy během napoleonského tažení (1812); zachovalo se jen nemnoho rukopisů, například ty, které měl zrovna zapůjčeny Musinův-Puškinův přítel Nikolaj Michajlovič Karamzin. Proto je pravost \"Slova o pluku Igorově\" dodnes nejasná, neboť badatelům zůstal k dispozici pouze novodobý opis.\n\nAlexej Ivanovič ztrátu nesl velmi těžce; kromě sbírky rukopisů shořely také jeho denní záznamy vedené od roku 1772. Po zbývajících pět let života ještě stačil shromáždit 16 staroruských rukopisů.\n"}
{"id": "404534", "url": "https://cs.wikipedia.org/wiki?curid=404534", "title": "Matějovec (Český Rudolec)", "text": "Matějovec (Český Rudolec)\n\nMatějovec () je vesnice, část obce Český Rudolec v okrese Jindřichův Hradec. Nachází se 9,5 kilometru severozápadně od Slavonic. V historických pramenech je poprvé zmiňována v roce 1399. Před první světovou válkou v ní převažovalo německé obyvatelstvo, ale po roce 1918 zde vznikla silná česká menšina. V současné době je v Matějovci 75 obytných domů. V roce 2011 zde trvale žilo 74 obyvatel.\n\nObec leží na okraji nižší plošiny východní části Novobystřické vrchoviny. V severní části obce je několik rybníků, z nichž nejvýše položený Hladový rybník je obklopen rašeliništěm. Přes blízký vrch Vysoký kámen (725 m n.m.), který je od obce vzdálen západně asi 2 km, přechází hlavní evropské rozvodí mezi Dunajem a Labem.\n\nVes je uváděna poprvé v pramenech roku 1399 při prodeji Heřmana z Hradce bílkovského zboží Janovi z Kravař. Matějovec náležel původně pánům z Hradce. Při dělení zboží Krajířů z Krajku v roce 1487 se uvádí matějovecká rychta, k níž náležely vsi Matějovec, Radíkov, Stoječín, Stálkov a Vlastkovec. Po smrti Volfa Krajíře roku 1554 se dostaly okrajové vsi při hranici s landštejnským panstvím do rukou synovce Zdeňka Krajíře z Krajku a na Landštejně, který jimi obvěnil svoji dceru Annu, provdanou za Viléma z Roupova. Kolem roku 1580 se stal Matějovec se dvorem Růženou spolu s Dolním Radíkovem, Stálkovem se dvěma pilami, Stoječínem, Vlastkovcem a dalšími vesnicemi samostatným statkem, který od Viléma z Roupova přikoupil k Rudolci roku 1596 Václav Hodický z Hodic. Od té doby náležel Matějovec k rudoleckému panství až do roku 1849.\n\nPodle lánového rejstříku před třicetiletou válkou bylo v Matějovci 27 usedlostí, z toho zůstala osazena jen 1 a ostatních 26 zpustlo. Do roku 1671 se podařilo znovu osadit 4 usedlosti.\n\nPodle vceňovacího operátu žilo roku 1843 v Matějovci 535 obyvatel, z toho 252 mužů a 283 žen ve 74 domech a 124 domácnostech. Z nich se živilo 26 zemědělstvím, 11 živnostmi, vedle 87 nádeníků. Ve vsi bylo 6 pololáníků s 18 až 24 jitry půdy, 18 čtvrtláníků se 7 až 10 jitry, 2 domkáři se 2 jitry a 42 domkářů bez půdy. Desátky byly odváděny panství Český Rudolec a faře v místě. Z Matějovce se jezdilo na týdenní pondělní trhy do Slavonic.\n\nDo roku 1849 byl Matějovec součástí panství Český Rudolec v Jihlavském kraji. V letech 1850 až 1855 byl podřízen politické pravomoci Podkrajského úřadu v Dačicích, v soudní správě okresnímu soudu tamtéž. Po zřízení smíšených okresních úřadů s politickou a soudní pravomocí byl v letech 1855 až 1868 podřízen Okresnímu úřadu v Dačicích. Když byly roku 1868 veřejná správa a soudnictví opět odděleny, vrátil se pod politickou pravomoc Okresního hejtmanství v Dačicích, od roku 1919 okresní správy politické a od roku 1928 okresního úřadu tamtéž. Od roku 1911 náležel pod Okresní soud ve Slavonicích až do roku 1938. Po okupaci pohraničí nacistickým Německem byl od října 1938 do května 1945 podřízen Landratu ve Bejdově, říšská župa Dolní Dunaj a v soudnictví Amtsgerichtu ve Slavonicích.\n\nPo osvobození v květnu 1945 byl začleněn pod Okresní národní výbor v Dačicích a v jeho rámci od roku 1949 pod nově vzniklý Jihlavský kraj. Toto začlenění trvalo až do poloviny roku 1960, kdy po územní reorganizaci byl Matějovec s moravským Slavonickem podřízen pod správní okres Jindřichův Hradec a Jihočeský kraj. Toto trvalo až do zrušení Okresního úřadu v Jindřichově Hradci koncem roku 2002. Od roku 1974 byl Matějovec připojen v rámci integrace obcí pod Český Rudolec. Od roku 2003 spadá pod pověřený Městský úřad v Dačicích v samosprávném Jihočeském kraji. Částí obce byla dříve i osada Rožnov, která se také stala částí obce Český Rudolec.\n\nNa příkaz majitele panství hraběte Razumovského byla škola zřízena v domě č.p. 19 v roce 1788. V roce 1801 vyhořela a nová škola byla postavena až v roce 1843 jako jednotřídní, přestavěna v roce 1873, kdy byla zřízena druhá třída. Do roku 1945 se ve škole vyučovalo v němčině, neboť obyvatelstvo bylo převážně německé. Menšinová jednotřídní škola byla v roce 1920 zřízena v obci Rožnov, kde se pro děti silné české menšiny vyučovalo až do okupace v roce 1938. Česká škola pro matějovecké české děti byla v předválečném období přímo v Matějovci, a to v budově přímo naproti již zmiňované tehdejší škole německé. České rodiny z Matějovce, Radíkova, Stoječína mohly tak své děti posílat, dle žijících pamětníků a tehdejších žáků, přímo do české školy v Matějovci, jejíž vyučování bylo ukončeno na začátku války. Budova české školy po válce pak sloužila postupně jako hostinec, dětský útulek a posléze v 70. letech byla prodána do soukromého užívání. Po roce 1938 a během války mohly české rodiny v Matějovci zůstat a měly protektorátní příslušnost. Po osvobození v roce 1945 bylo v budově školy v Matějovci obnoveno vyučování v češtině pro děti nových osídlenců. Škola byla pro malý počet žáků zavřena v 60. letech dvacátého století a děti od té doby chodí do školy v Českém Rudolci.\n\n\n"}
{"id": "404535", "url": "https://cs.wikipedia.org/wiki?curid=404535", "title": "TriHyBus", "text": "TriHyBus\n\nTriHyBus (původně H2bus; továrním označením Škoda 24FC) je český hybridní autobus na vodíkový pohon, elektrobus čerpající energii z palivových článků, který byl vyvíjen od roku 2006 Ústavem jaderného výzkumu v Řeži. Prototyp byl dokončen v polovině roku 2009 a do provozu má být nasazen u firmy Nerabus (skupina Veolia Transport Česká republika) na lince městské hromadné dopravy v Neratovicích, případně na dalších linkách.\n\nEvropská unie založila v lednu 2004 speciální technologickou platformu pro podporu výzkumu a vývoje vodíkového pohonu (existuje i obdobná česká platforma). Ústav jaderného výzkumu v Řeži je hlavním řešitelem projektu českého vodíkového autobusu. Podle BUSportálu.cz se má jednat o první autobus s touto technologií v České republice i v nových zemích EU, ačkoliv již v roce 2005 existovalo na světě kolem 600 prototypů vodíkových automobilů, v roce 2009 kolem tisíce. Předpokládá se, že v roce 2030 bude nejméně třetina vyráběných automobilů mít vodíkový pohon. V západní Evropě (Barcelona, Berlín, Londýn či Reykjavík) již vodíkové autobusy na některých linkách experimentálně jezdí. Česká verze má však mít vyšší účinnost a delší dojezd, protože má být první ve využití elektrické energie ze tří zdrojů.\n\nTechnologická zařízení pro vodíkový pohon vozidla vyvíjí od roku 2006 Ústav jaderného výzkumu v Řeži, vývojový tým vede Luděk Janík a na vývoji pracují ještě další tři pracovníci ÚJV. Cílem projektu s názvem FCZ-H2BUS (způsob psaní spojovníku v názvu projektu se různí, píše se též FCZ-H2-BUS nebo FCZ H2-BUS) je představit vodíkový pohon veřejnosti a tím napomoci jeho širšímu využití v dopravě. Náklady na vývoj a úpravu autobusu na vodíkový pohon jsou asi 30 milionů Kč. Na financování autobusu i čerpací stanice se podílejí i strukturální fondy Evropské unie (operační fond Infrastruktura) a Ministerstvo dopravy České republiky (z kapitoly pro rozvoj alternativních paliv), které se dohromady podílí na celém projektu 75 %, a to 56 % Evropská unie a 19 % Ministerstvo dopravy ČR, zbytek hradí partneři projektu.\n\nKaroserii typu Citelis dodala společnost Irisbus Iveco Elektrický pohon a řídicí systém dodala Škoda Electric. Palivový článek, nádrže a další vodíkovou infrastrukturu dodává společnost Proton Motor z bavorského Puchheimu. Na projektu dále spolupracuje IFE Halden z Norska, JRC Petten z Nizozemska, Vysoká škola chemicko-technologická v Praze a dopravní společnost Nerabus s. r. o. Konečnou kompletaci a uvedení do chodu má provést Škoda Electric.\n\nV polovině února 2009 ÚJV oznámil, že vozidlo již zkušebně jezdí na elektřinu z akumulátorů a ultrakapacitorů a vodíková část technologie má být dokončena do dvou měsíců.\n\nVzhledem k propagačnímu účelu prototypu má být se zavedením vozidla spojena propagační kampaň a prostor pro cestující bude vybaven LCD monitorem MMI, který bude zobrazovat aktuální energetické procesy během jízdy.\n\nPrototyp má být od poloviny roku 2009 nasazen do zkušebního provozu u firmy Nerabus (skupina Veolia Transport Česká republika) na lince městské hromadné dopravy v Neratovicích.\n\nVodíková čerpací stanice za asi 20 milionů Kč, první na území České republiky, byla vybudována v areálu společnosti Nerabus a provozuje ji společnost Linde Gas, která po světě provozuje již několik desítek takových stanic. Vodík je do stanice dovážen z Ostravy, ačkoliv původně byl projekt zacílen na Neratovice kvůli přebytku vodíku produkovaného Spolanou Neratovice při parním reformingu zemního plynu a informace o použití neratovického vodíku se objevují dosud. Stanice, první svého druhu v Česku a střední a východní Evropě, byla slavnostně otevřena 5. listopadu 2009.\n\nSpolečnost Linde Gas a. s. byla vybrána ve výběrovém řízení a smlouvu s ÚJV uzavřela v říjnu 2007. Stanice je na vzdálenost dojezdu od nejbližší další vodíkové čerpací stanice v Drážďanech, což umožní využití i zahraničním vodíkovým automobilům.\n\nAutobus má karoserii Irisbus Citelis o délce 12 metrů. Pohotovostní hmotnost celého vozidla má být 14 tun, celková hmotnost 18 tun. Maximální rychlost má být 65 km/h.\n\nHnací asynchronní elektromotor má výkon 120 kW (některé zdroje psaly o výkonu 50 kW).\n\nEnergetické zdroje mají mít celkový výkon přes 200 kW. Zdrojem elektrické energie mají být \n\nVodík má být umístěn v plynném stavu pod tlakem 35 MPa v tlakových lahvích na střeše autobusu, a to čtyři nádoby s celkovým objemem 820 litrů, které mají pojmout až 20 kg vodíku. Některé zdroje psaly v roce 2007 o 8 nádobách po 205 litrech, celkem pro 41 kg vodíku.\n\nSpotřeba se odhaduje asi na 7,5 kg nebo 8 kg vodíku na 100 kilometrů. Původně se psalo o dojezdu 400 až 500 kilometrů, později o dojezdu 250 kilometrů nebo necelých 300 kilometrů.\n\nNáklady na kilometr jízdy mají být srovnatelné s naftovými autobusy, vodíkové vozidlo však emituje jen vodní páru. Na vodík se zatím na rozdíl od jiných paliv nevztahuje spotřební daň.\n\n\nPublicistika chronologicky: \n"}
{"id": "404541", "url": "https://cs.wikipedia.org/wiki?curid=404541", "title": "Modřenec chocholatý", "text": "Modřenec chocholatý\n\nModřenec chocholatý (\"Muscari comosum\", syn.: \"Leopoldia comosa\") je druh jednoděložné rostliny z čeledi chřestovité (\"Asparagaceae\"). V minulosti byl řazen do čeledi hyacintovité (\"Hyacinthaceae\"), případně do čeledi liliovité v širším pojetí (\"Liliaceae\" s.l.).Někteří autoři, jako třeba Dostál 1989, ho řadily do samostatného rodu \"Leopoldia\", česky pak modravec chocholatý.\n\nJedná se o asi 15–50 cm vysokou vytrvalou rostlinu s podzemní vejčitou cibulí, má asi 2,5–3 cm v průměru, která je obalena červenohnědou slupkou, uvnitř je růžová. Listy jsou jen v přízemní růžici, přisedlé, 3-5 z jedné cibule, kratší než stvol. Čepele jsou čárkovité, svrchu žlábkovité, asi 0,5–2 cm široké. Květy jsou v květenstvích, kterým je vrcholový hrozen, který obsahuje asi 40-100 květů. V dolní části květenství jsou fertilní květy, v horní části sterilní, tyto květy jsou od sebe baravně i tvarově nápadně odlišné. Okvětí se skládá z 6 okvětních lístků, které jsou skoro po celé délce srostlé v baňkovitou okvětní trubku, jen nahoře jsou krátké ven vyhnuté cípy. Okvětní trubka fertilních květů je zelenavá až hnědozelená, okvětní cípy dolních květů jsou zelenavé. Okvětní trubka sterilních květů je užší a kratší než u květů fertilních, fialová, květy tvoří nápadnou vrcholovou chocholku, stopky sterilních květů jsou 3-6x delší než květy. Tyčinek je 6, nitky srostlé s okvětní trubkou. Gyneceum je srostlé ze 3 plodolistů, plodem je tobolka.\n\nModřenec chocholatý roste přirozeně v jižní, jihozápadní, a jihovýchodní Evropě s přesahem do střední Evropy, dále roste v severní Africe a jihozápadní Asii. Pěstovaný a zplanělý roste i jinde včetně Severní Ameriky\n\nV ČR roste v teplých oblastech od nížin po pahorkatiny. Roste hlavně na různých suchých stráních a loukách, na mezích, ve vinicích a v akátinách. Kvete v květnu až v červenci.\n\n\n \n"}
{"id": "404547", "url": "https://cs.wikipedia.org/wiki?curid=404547", "title": "Friedemann Götze", "text": "Friedemann Götze\n\nFriedemann Götze (26. února 1871 – 22. května 1946) byl německý voják, veterán první světové války v hodnosti \"Oberst\" (Plukovník) a zároveň důstojník SS v hodnosti SS-Brigadeführer. V předválečném období působil jako velitel SS-Junkerschule Braunschweig.\n\nFriedemann Götze se narodil 26. února 1871 v dolnosaském městě Stade a po složení maturitní zkoušky vstoupil do armády 20. ledna 1890 jako \"Fahnenjunker\". Byl zařazen k holštýnskému 88. pěšímu pluku „Herzog von Holstein“ (\"Infanterie-Regiment „Herzog von Holstein“ Nr. 88\"). O rok později byl povýšen do hodnosti \"Sekondeleutnant\" (poručík). U této jednotky sloužil až do podzimu roku 1914. S vypuknutím první světové války byl převelen k IX. armádnímu sboru (\"Armee Korps Nr. IX\"), kde sloužil v hodnosti major jako pobočník (Adjutant) velitele. Postupně vystřídal několik pěších pluků a v červnu roku 1917 byl raněn v boji ve Flandrech. Po návratu zpět na frontu byl převelen k 18. pěšímu pluku „Von Grolman“ (\"Infanterie-Regiment „Von Grolman“ Nr. 18\") a zde zůstal až do konce války.\n\nPo skončení války zůstal v armádě a poté se stal na jistý čas členem Freikorps. Následně opět vstoupil do Reichswehru, kde mu bylo svěřeno velení 18. pěšího pluku (\"Infaterie-Regiment Nr. 18\"). Nakonec byl 31. ledna 1924 penzionován v hodnosti \"Oberst\" (plukovník). 13. prosince 1934 vstoupil do SS a o rok později se stal učitelem taktiky na důstojnické škole SS v Braunschweigu. Poté, co byl Paul Hausser odvelen, převzal funkci velitele celé školy a to až do 30. června roku 1938, kdy ho vystřídal SS-Oberführer Arno Altvater-Mackensen.\n\nGötze poté zhruba rok působil u štábu \"SS-Oberabschnitt Mitte\" a v průběhu října 1939 byl převelen do štábu Reichsführera SS. Odtud byl k 1. lednu 1942 poslán do výslužby, avšak byla mu ponechána hodnost.\n\nFriedemann Götze zemřel po válce 22. května 1946 ve věku 75 let v rodném dolnosaském městě Stade.\n\nGötze byl ženatý od 20. února 1896 s Fanny Elderovou, se kterou měl o rok později syna Hanse-Friedmanna Götzeho, který dosáhl u Waffen-SS hodnosti SS-Standartenführer a byl zabit v boji během bitvy o Francii ostřelovačem.\n\n\n"}
{"id": "404548", "url": "https://cs.wikipedia.org/wiki?curid=404548", "title": "Jezero smrti", "text": "Jezero smrti\n\nJezero smrti je anglický horor z roku 2008. Scénář k filmu napsal James Watkins, který se ujal i jeho režie. Hlavní role ztvárnili Kelly Reillyová v roli Jenny a Michael Fassbender v roli Stevea.\n\nHlavními postavami filmu jsou mladý pár Jenny (Kelly Reillyová) a Steve (Michael Fassbender). Ti přijíždí na dovolenou k bývalému lomu, který je zatopen. Romantická dovolená však netrvá dlouho, hned na břehu jezera se setkávají s partou několika mladých výrostků, kteří na mladý pár začnou dorážet a chovají se k němu agresivně. Když se jim Steve snaží domluvit, neposlouchají ho a ještě mu vynadají. Pár přečká na místní pláži noc. Druhý den se Steve jde potápět, mezitím však výrostci ukradnou Jenny tašku s klíčky od auta a dalšími osobními věcmi. Mladý pár zjistí, že auto je pryč a že ho ukradla parta výrostků.\n\nPo osobní potyčce mezi oběma stranami Steve náhodou zabije jejich psa. To partu mladých lidí v čele s Brettem (Jack O'Connell) rozběsní a začnou Stevea a Jenny pronásledovat. Jenny se podaří utéct, ale Stevea chytnou a brutálně mučí – přivážou ho ostnatým drátem ke kůlu a postupně do něj celá parta řeže nožem. Jenny je pozoruje zpovzdálí, avšak kvůli mobilu je prozrazena a parta výrostků ji začne honit. Mezitím se Steveovi podaří utéct, je však těžce zraněn a když se setká v lese Jenny, nemůže už dál a Jenny jej nechá v lese.\n\nSnaží se najít cestu z lesa a potká mladého hocha, který ji však namísto do města odvede k partě výrostků. Přivážou Jenny s už mrtvým Stevem k sobě a zapálí je. Jenny se i tehdy podaří utéct, Brett ve vzteku zapálí hocha, který Jenny k partě přivedl. Jenny v zoufalství bloudí lesem, když potká kluka z party, zabije ho střepem. Zbylí členové party začnou panikařit. Jeden z nich chce volat domů, ale Brett ho umlátí. Dívka patřící k partě proto uteče pryč. Když už se zdá, že se Jenny zachrání, padne do rukou otce, kterému zabila dítě a ten ji zabije.\n"}
{"id": "404550", "url": "https://cs.wikipedia.org/wiki?curid=404550", "title": "Modřenec tenkokvětý", "text": "Modřenec tenkokvětý\n\nModřenec tenkokvětý (\"Muscari tenuiflorum\", syn.: \"Leopoldia tenuiflora\") je druh jednoděložné rostliny z čeledi chřestovité (\"Asparagaceae\"). V minulosti byl řazen do čeledi hyacintovité (\"Hyacinthaceae\"), případně do čeledi liliovité v širším pojetí (\"Liliaceae\" s.l.). Někteří autoři, jako třeba Dostál 1989, ho řadily do samostatného rodu \"Leopoldia\", česky pak modravec tenkokvětý.\n\nJedná se o asi 20–60 cm vysokou vytrvalou rostlinu s podzemní vejčitou cibulí, která je obalena světle šedou slupkou, uvnitř je bílá. Listy jsou jen v přízemní růžici, přisedlé, 3–7 z jedné cibule, kratší než stvol. Čepele jsou čárkovité, svrchu žlábkovité, asi 1–2 cm široké. Květy jsou v květenstvích, kterým je vrcholový hrozen. V dolní části květenství jsou fertilní květy, v horní části sterilní, tyto květy jsou od sebe barevně i tvarově nápadně odlišné. Okvětí se skládá z 6 okvětních lístků, které jsou skoro po celé délce srostlé v baňkovitou okvětní trubku, jen nahoře jsou krátké, ven vyhnuté, cípy. Okvětní trubka fertilních květů je bledě šedohnědá, okvětní cípy dolních květů jsou černé. Okvětní trubka sterilních květů je užší a asi stejně dlouhá u květů fertilních, fialová, květy tvoří nápadnou vrcholovou chocholku, stopky sterilních květů jsou stejně dlouhé až 2x delší než květy. Tyčinek je 6, nitky srostlé s okvětní trubkou. Gyneceum je srostlé ze 3 plodolistů, plodem je tobolka.\n\nModřenec tenkokvětý roste přirozeně ve střední, jižní, jihovýchodní Evropě dále roste v jihozápadní Asii. V České republice je roztroušen hlavně v severozápadních a středních Čechách a poté na jižní až jihovýchodní Moravě na výslunných travnatých a křovinatých stráních, stepích, lesních okrajích a úhorech. Roste hlavně na různých suchých stráních a loukách, na úhorech. Kvete v květnu až v červnu. V ČR roste v teplých oblastech od nížin po pahorkatiny.\n\nModřenec tenkokvětý je v \"Seznamu zvláště chráněných druhů rostlin uvedeném vyhláškou Ministerstva životního prostředí ČR č. 395/1992 Sb. ve znění vyhl. č. 175/2006 Sb.\" považován za druh ohrožený (§3) a v \"Červeném seznamu cévnatých rostlin České republiky: třetí vydání\" je hodnocen jako potenciálně ohrožený druh které by měl být dále sledován (C2b).\n\n \n"}
{"id": "404553", "url": "https://cs.wikipedia.org/wiki?curid=404553", "title": "Kapalina do ostřikovačů", "text": "Kapalina do ostřikovačů\n\nKapalina do ostřikovačů je kapalina používaná u motorových vozidel k čištění skel (případně i světlometů).\n\nKapalina se na skla vozidla vystřikuje typicky pomocí elektrického čerpadla a trysek montovaných pod nebo nad sklem, anebo pod či na stěračích. Tento systém, nazývaný ostřikovač, se uvádí v činnost v případě, že je potřeba odstranit ze skla nečistoty. Ostřikovače se prakticky u všech vozidel používají pro čelní sklo, u některých také pro zadní sklo nebo pro světlomety.\n\nKapalinu do ostřikovačů lze před vystřikováním z trysky předehřívat. To je zvlášť vhodné při mrazivém počasí, kdy se na povrchu skla tvoří tenká vrstva ledu nebo námrazy – odstraní se tím nutnost oškrabovat sklo ručně nebo ho polévat zahřátou vodou. I když existují i předehřívací systémy z druhovýroby, automobilka General Motors na počátku roku 2006 zahájila modelem Buick Lucerne výrobu vozů s předehříváním kapaliny. Tento systém, navržený a vyráběný firmou Microheat, rozprašuje jemnou mlhu zahřáté vody, která odstraňuje námrazu bez rizika poškození skla. GM též udává, že ohřátá kapalina lépe odstraňuje zbytky hmyzu a jiné nečistoty ulpělé na sklo při provozu.\n\nKapalina do ostřikovačů se vyrábí v různých podobách. Některé mohou vyžadovat zředění vodou, mnoho roztoků prodávaných v Severní Americe je předem namícháno tak, aby nebylo žádné ředění potřeba. Vhodný poměr ředění závisí na ročním období – v zimě může být například 1:1, v létě bude postačovat 1:10.\n\nProdávají se různé typy kapalin do ostřikovačů – od předem připravených, které se používají tak, jak jsou, až po sáčky s krystaly, které se rozpouštějí ve vodě. Nemrznoucí (zimní) kapaliny obsahují látky s nízkým bodem tuhnutí. Používal se methanol, ale pro jeho jedovatost jsou nyní mnohem populárnější ethanolové (případně isopropanolové) zimní směsi.\n\nJakožto zdánlivě neškodná látka je kapalina do ostřikovačů předmětem diskusí. Přestože všechny strany souhlasí s tím, že je používání kapaliny důležité pro bezpečnost silničního provozu, liší se názory na jednotlivé složky obsažené v kapalině. Diskuse se dají obecně rozdělit do dvou kategorií. Jedna se týká dopadů kapalin do ostřikovačů na životní prostředí. Kritici tvrdí, že rozsáhlé pozemní používání těchto kapalin (miliardy litrů ročně) může vést ke kumulativnímu znečištění ovzduší a vod.\n\nDruhá skupina kritiků se rekrutuje z obhájců zájmů spotřebitelů a z automobilových nadšenců, kteří se domnívají, že alkoholy a jiná rozpouštědla v některých kapalinách do ostřikovačů mohou poškozovat vozidla. Kritika je založena na korozivních účincích ethanolu, methanolu a dalších složek, které mohou poškozovat lak, pryž, vrstvu vosku nebo plasty. Tyto skupiny kritiků navrhují různé alternativy a domácí recepty, s cílem chránit vzhled vozidla a jeho mechanické skupiny.\n\nTyto kritické pohledy skutečně přilákaly zájem vědců, vlád, nevládních organizací i obchodních společností. Obavy vyvolávají zejména těkavé organické sloučeniny. Jedna studie uvádí:\nOdhaduje se, že emise methanolu z kapalin do ostřikovačů významně přispívají k tvorbě přízemního ozónu v Kanadě. Řeč je o reaktivitě a pravděpodobných chemických mechanismech tvorby ozónu. Předpokládáme-li poločas methanolu v životním prostředí o délce 1 měsíc, může se významné množství tohoto methanolu podílet na tvorbě ozónu. Ve spolupráci s investory se hledaly možnosti ohledně snížení emisí methanolu z tohoto zdroje. Mezi doporučení patří sezónní přechod na letní směsi, omezování obsahu methanolu, změna výrobních metod a vývoj účinnějšího ostřikovacího systému.\nJaponský výzkumný tým nadnesl obavy ohledně působení kapalin do ostřikovačů na beton:\nJe popisováno nový jev dekalcifikace struktury cementového betonu a rozpouštění živičných hmot, způsobované tenzidy obsaženými v kapalinách do ostřikovačů automobilů. K dekalcifikaci dochází u vzorků cementového betonu v laboratoři už při koncentraci tenzidů 25 ppm. V poslední době byla po dešti celosvětově pozorována na vozovkách pěna s jemnými bublinami. Dekalcifikační reakce byla metodou rentgenové fotoelektronové spektroskopie identifikována jako iontová výměna mezi ionty Ca2+ v betonu a Na+ v tenzidech. V dekalcifikovaném cementovém betonu, z něhož se vápenatá složka rozpouštěla postupem času čím dál rychleji, byla nalezena také živice.\nJaponská studie probouzí strašidlo zvýšených nákladů na dopravní infrastrukturu, snížení bezpečnosti provozu a zvětšených nákladů na údržbu vozidel.\n\nKritické pohledy na kapaliny do ostřikovačů se netýkají těchto kapalin v běžné podobě – která je poměrně mírná -, nýbrž uvažují kumulativní dopady miliard litrů vypouštěných do vzduchu, vody a betonu.\n\nDalší kritici vyjadřují obavy ohledně účinků na lidské zdraví. Jednou z takových složek kapalin je například ethylenglykol, který je jedem, jenž může způsobit neurologické účinky, orgánová selhání a smrt.\n\n\n\n"}
{"id": "404557", "url": "https://cs.wikipedia.org/wiki?curid=404557", "title": "LL Cool J", "text": "LL Cool J\n\nJames Todd Smith (* 14. ledna 1968, Bay Shore, New York, USA), známý jako LL Cool J, je americký herec a rapper. Dvojnásobný držitel ceny Grammy. LL Cool James (v překladu Ladies Love Cool James)\" \"je známý svými romantickými baladami\" (\"např. \" Hey Lover \"či\" I Need Love) \"ale také průkopnickými hip hopovými songy jako např.\" Headsprung, I Can't Live Without My Radio, I'm Bad, Mama Said Knock You Out \"a\" 4, 3, 2, 1. \"LL se také objevil v mnoha filmech. Ve své kariéře, trvající již přes 30 let, vydal 12 alb a dvě kompilace, album \"Exit 13\" je posledním albem vydaným pod Def Jam Rec., jelikož jím splnil dlouholetou smlouvu na 13 alb.\n\nVyrostl v newyorské čtvrti Queens. Jeho rodiče se rozvedli, když mu byli čtyři roky, poté ho vychovávali jeho prarodiče. Jako malý se věnoval sborovému kostelnímu zpěvu, s rapem začal v devíti. V šestnácti vyprodukoval a nahrál své demo, které rozeslal do různých nahrávacích společností včetně Def Jam Rec.. U Def Jam Rec. nahrál svůj první singl \"I Need a Beat\", kterého se prodalo přes stotisíc kusů. Tento úspěch vedl k nahrání debutu - \"Radio\" (1985), kvůli kterému Smith opustil střední školu.\n\nV roce 1985 nahrál svůj debut \"Radio\", na kterém jako jeden z prvních rapperů začal inklinovat k prvkům popu. Album bylo kladně přijato u kritiků i u posluchačů, prodalo se ho milion a půl. Se svým druhým albem \"Bigger and Deffer\" zaznamenal takřka dvojnásobné prodeje a stejně tak větší úspěch a to hlavně díky singlu \"I Need Love\", který byl v roce 1998 vyhlášen třináctým nejlepším rapovým singlem v historii žánru. Časopis Source vyhlásil album jedním z nejlepších alb všech dob.\n\nRoku 1990 vydal své nejprodávanější album \"Mama Said Knock You Out\", kterého se prodalo okolo 2 700 000 kopií. Avšak až o deset let později, roku 2000, se LL dočkal svého #1 alba - a to díky albu \"G.O.A.T.\", které debutovalo jako #1 na žebříčku Billboard 200. Rokem 2008 končí jeho spolupráce s Def Jam Rec., jelikož konečně po 23 letech splnil smlouvu vydáním třinácti alb.\n\nLL v osmdesátých letech 20. století podporoval hip-hopovou módní značku \"TROOP\", v devadesátých letech pomáhal založit značku FUBU. Později zakládá vlastní značku nazvanou Todd Smith.\n\nV roce 1993 uvedl svůj vlastní label \"P.O.G. (Power of God)\" a také svou obchodní společnost \"Rock the Bells\". Roku 2008 spustil svou vlastní internetovou, hudební, sociální síť \"Boomdizzle.com\".\n\n\n\n\n\n"}
{"id": "404559", "url": "https://cs.wikipedia.org/wiki?curid=404559", "title": "Fridrich I. Bádenský (markrabě)", "text": "Fridrich I. Bádenský (markrabě)\n\nFridrich I. Bádenský (1249, Alland - 29. října 1268, Neapol) byl markrabě bádenský a veronský a také krátce rakouský vévoda.\n\nFridrich byl jediným synem Heřmana VI. Bádenského a vdovy po českém princi Gertrudy. Po otci pocházel ze starého rodu Bádenských, jejichž předkem byl Heřman I. Bádenský, syn Bertolda I. ze Zähringenu. Matka byla z rodu Babenberků a také jedna ze dvou držitelek \"Privilegia minus\", které zaručovalo dědictví Rakouska i po ženské linii. Heřman se sňatkem s Gertrudou stal rakouským vévodou. Držení rakouských zemí mu potvrdil papež i římský král Vilém Holandský.\n\nHeřman Bádenský nečekaně zemřel již v říjnu 1250. Ovdovělá Gertruda zpočátku zanechala obě děti pod ochranou Wettinů v Míšeňsku a znovu se provdala. Stále patřila mezi aktivní odpůrce přemyslovské vlády v Rakousích a Štýrsku. Sídlila s dětmi ve Štýrsku, které bylo pod uherskou nadvládou a doufala snad, že Béla IV. synovi znovu udělí vévodský titul.\n\nV době Přemyslovy svatby s Kunhutou byl mladičký Fridrich pravděpodobně hostem pražského královského dvora. Roku 1261 Prahu opustil a přidal se k wittelsbašskému dvoru štaufského prince Konradina. O desetiletém Konradinovi se začalo uvažovat jako o novém římském králi ve spojitosti s krizí říšského dvojvládí. Fridrich začal na Konradinově dvoře opět užívat titul \"\"vévoda rakouský a štýrský\"\". Ve Štýrsku se panstvo rozdělilo na příznivce Přemysla a Gertrudy s Fridrichem. Krize byla zažehnaná až příslibem svatby Fridrichovy sestry Anežky s již obstarožním korutanským vévodou Oldřichem, který byl bratrancem českého krále.\n\nV září roku 1267 se Fridrich vydal se svým přítelem Konradinem na vojenské tažení za obnovu štaufského italského panství, které bylo již papežem \"přiklepnuto\" Karlovi z Anjou. Mladíky doprovázeli Wittelsbachové a švábská šlechta, včetně Rudolfa Habsburského. Po počátečním nadšení italských měst se říšský doprovod ve Veroně odpojil a Konradin zůstal odkázán na italské spojence. Slavně jej přijalo věčné město Řím a dál postupoval na jih, kde se v bitvě u Tagliocozzo setkal se svým protivníkem. 23. srpna 1268 Konradin a jeho vojevůdci prohráli rozhodující bitvu. Oběma mladíkům se podařilo utéct, ale byli Karlovi vydáni a společně s několika dalšími společníky popraveni stětím na náměstí v Neapoli v říjnu 1268.\n\n"}
{"id": "404562", "url": "https://cs.wikipedia.org/wiki?curid=404562", "title": "Landau", "text": "Landau\n\nLandau může odkazovat k:\n\n\n\n"}
{"id": "404564", "url": "https://cs.wikipedia.org/wiki?curid=404564", "title": "Armin Zöggeler", "text": "Armin Zöggeler\n\nArmin Zöggeler (* 4. ledna 1974 v Meranu) je bývalý italský sáňkař, olympijský vítěz, mistr světa a Evropy, vítěz světového poháru. Od roku 2002 je držitelem státního vyznamenání Commendatore Ordine al Merito della Repubblica Italiana, které mu 26. dubna 2002 udělil prezident Italské republiky.\n\nVyrůstal ve Foianu (Völlan), což je část města Lana, sáňkařské bašty na přírodní dráze. Armin začal závodit ve svých sedmi letech právě na přírodních tratích, protože první umělá sáňkařská dráha byla postavena až v roce 2006 pro olympijské hry v Turíně. Další umělou dráhou v Itálii je olympijská dráha v Cortině d'Ampezzo, která ale není homologovaná pro sáňkaře. I přes tuto překážku se Armin v roce 1988, kdy mu bylo 14 let, rozhodl přejít k sáňkování na umělé dráze a hned získal světový pohár mezi juniory.\n\nJeho hvězdnou kariéru nastartovala sezona 1994, kdy Armin získal bronzové medaile na mistrovství Evropy v Königssee a na olympijských hrách v Lillehammeru. O rok později v Lillehammeru slavil svůj první titul mistra světa a také první vítězství ve světovém poháru, a to na trati v Altenbergu. A poté, co přidal další vítězství v Siguldě, Königsee a Oberhofu, mohl slavit celkově druhé místo ve světovém poháru, což v následující sezoně zopakoval. První světový pohár získal v sezoně 1997/1998, v témže roce slavil i na olympijských hrách, po bronzu v Lillehammeru přišla v Naganu medaile stříbrná. První olympijské zlato získal v Salt Lake City 2002 po strhující bitvě s fenomenálním Němcem Georgem Haklem, který zvítězil v předchozích třech olympijských závodech. Zlatou olympijskou medaili obhájil na olympijských hrách v Turíně 2006, kde byl zároveň i vlajkonošem při závěrečném ceremoniálu. V letech 2010 a 2014 získal na olympiádě bronz a je tak prvním sportovcem v historii, který si přivezl medaili ze šesti olympijských her.\n\nNa mistrovství světa získal celkem 16 medailí, z toho 6 zlatých, 5 stříbrných a 5 bronzových. V rozmezí let 1998 a 2009 získal 8× světový pohár, z toho od roku 2006 do roku 2009 čtyřikrát po sobě. Dále získal 18 medailí z mistrovství Evropy, z toho čtyři tituly. Od 21. ledna 2007, kdy zvítězil v závodě světového poháru v Altenbergu, je držitelem rekordu v počtu vítězství (59 vítězství), čímž předstihl George Hackla a Rakušana Markuse Procka. V říjnu 2014 ukončil kariéru. Byl o něm natočen dokumentární film \"Armin Zöggeler: La leggenda dello slittino\".\n\n\n\n\n\n\n\n"}
{"id": "404566", "url": "https://cs.wikipedia.org/wiki?curid=404566", "title": "Bolidová síť", "text": "Bolidová síť\n\nBolidová síť je soustava bolidových kamer určená k fotografické registraci meteorů a bolidů na větším území. Jednotlivé kamery jsou v síti rozmístěny tak, aby souvisle pokrývaly sledované území.\n\nVzdálenost a rozmístění bolidových stanic vychází z několika podmínek. \nBolidové kamery se proto podle možnosti umisťují ve vzdálenosti přibližně 100 km, optimálně na horách. Svoji roli však hraje mnoho dalších vlivů, především nerušený výhled do všech směrů, dostupnost pro obsluhu, přívod elektrické energie, dostupnost datové sítě (nejlépe pevná linka nebo Wi-Fi) apod. \n\nNa světě existuje nebo existovalo několik bolidových sítí.\n\n"}
{"id": "404569", "url": "https://cs.wikipedia.org/wiki?curid=404569", "title": "Hector Elizondo", "text": "Hector Elizondo\n\nHector Elizondo (* 22. prosince 1936 v New Yorku, USA) je americký herec.\n\nV americkém filmu a televizi se objevuje od počátku 70. let 20. století. Mezi jeho nejznámější televizní role patří postava lékaře Phillipa Watterse z televizního seriálu \"Nemocnice Chicago Hope\". Jedná se osobního přítele a spolupracovníka režiséra Garyho Marshalla, celkem vystupoval v 14 jeho filmech. Mezi jeho vůbec nejznámější filmové role patří postava ředitele hotelu z amerického romantického snímku \"Pretty Woman\", což byla také role, za kterou byl nominován na Zlatý glóbus. Zahrál si však v mnoha dalších snímcích režiséra Garyho Marshalla, jako je\n\"Nevěsta na útěku\", \"Deník princezny\" nebo \"Na sv. Valentýna\".\n\n"}
{"id": "404570", "url": "https://cs.wikipedia.org/wiki?curid=404570", "title": "Carnegie Hall", "text": "Carnegie Hall\n\nCarnegie Hall [\"kárnegi hól\"] je koncertní síň na Sedmé avenue v New Yorku. Síň patří mezi nejznámější ve Spojených státech. Budovu, kterou navrhl architekt William Tuthill, nechal postavit roku 1891 Andrew Carnegie.\n\nKaždoročně se zde koná okolo 250 představení vážné i populární hudby. V budově se nachází tři sály: Isaac Stern Auditorium (hlavní sál), Zankel Hall a Weill Recital Hall. Je zde ale i nahrávací studio a další prostory.\n\n"}
{"id": "404572", "url": "https://cs.wikipedia.org/wiki?curid=404572", "title": "Julia Bejgelzimerová", "text": "Julia Bejgelzimerová\n\nJulia Bejgelzimerová (* 20. října 1983 Doněck) je ukrajinská profesionální tenistka, která na okruh ITF vstoupila v roce 2000 a profesionálkou se stala v sezóně 2001.\n\nVe své dosavadní kariéře vyhrála na okruhu WTA Tour tři turnaje ve čtyřhře, když ten poslední získala po boku Olgy Savčukové na polském turnaji v Katowicích v roce 2014. Na titul ze dvouhry dosud čeká. V rámci okruhu ITF získala dvanáct titulů ve dvouhře a třicet pět ve čtyřhře.\n\nNa žebříčku WTA byla ve dvouhře nejvýše klasifikována v září 2006 na 83. místě a ve čtyřhře pak v dubnu 2006 na 56. místě. Trénuje ji její otec Emmanuil Bejgelzimer.\n\nV ukrajinském fedcupovém týmu debutovala v roce 2000 ve španělské Murice v rámci 1. skupiny zóny Evropy a Afriky, když Ukrajina skončila ve skupině na třetím nepostupovém místě. Do  roku 2016 v soutěži nastoupila k dvaceti mezistátním utkáním s bilancí 9–8 ve dvouhře a 9–5 ve čtyřhře.\n\nV roce 2000 vyhrála Mistrovství Evropy juniorů v tenise do 18 let, když ve švýcarském Klostersu porazila ve finále Marii-Gaïané Mikaelianovou 2–6, 6–3, 6–4.\n\nUkrajinu reprezentovala na Letních olympijských hrách 2004 v Athénách, kde spolu s Tatianou Perebijnisovou nepřešly přes úvodní kolo, když podlehly americké dvojici a pozdějším čtvrtfinalistkám Martině Navrátilové a Lise Raymondové 0–6, 2–6.\n\nPochází z rodiny Emmanuila Bejgelzimera a Viktorie Bejgelzimerové. Tenis začala hrát v sedmi letech.\n\n"}
{"id": "404576", "url": "https://cs.wikipedia.org/wiki?curid=404576", "title": "Ad Astra", "text": "Ad Astra\n\nAd Astra je album české folk-punkové kapely Znouzectnost vydané v roce 2005.\n\nAlbum je velmi podobné předchozím deskám kapely, texty pojednávají o nástupu techniky (\"Mars útočí\"), historických motivech (\"Minotaur\") či válce (\"Včera brzo ráno\"). Kapela uveřejnila celé své album volně ke stažení na svých internetových stránkách.\n\nAlbum obsahuje 14 písní, vyšlo u vydavatelství Sisyfos Records a jeho celková stopáž je 44 minut 15 sekund.\n\n\n\n\n"}
{"id": "404580", "url": "https://cs.wikipedia.org/wiki?curid=404580", "title": "Jorge Sampaio", "text": "Jorge Sampaio\n\nJorge Fernando Branco de Sampaio (* 18. září 1939, Lisabon, Portugalsko) je politik, právník a bývalý prezident Portugalské republiky.\n\nNarodil se v Lisabonu. Rodina žila několik let v USA a Velké Británii, díky zaměstnání otce Arnalda de Sampaia (1908–1984), který byl lékařem. Matka se jmenovala Fernanda Bensaude Branco (1908–2000). Jeho dědeček Fernando Branco (1880–1940) byl námořním důstojníkem a portugalským ministrem zahraničních věcí. Babička Sara Bensliman Bensaude pak portugalská židovka z Maroka. Jeho bratr Daniel Sampaio je dětský psycholog a spisovatel.\n\nJorge Sampaio se prohlašuje za agnostika. Politickou kariéru zahájil již v mládí při studiu Právnické fakulty Lisabonské univerzity. Stal se součástí studentské nevole vůči fašistickému režimu panujícímu v zemi. V letech 1960–1961 vedl Studentskou unii v Lisabonu. Po absolvování studia práv v roce 1961 se stal obhájcem mnoha politických vězňů režimu.\n\nPoprvé se oženil s lékařkou Karin Schmidt Diasovou. Podruhé vstoupil do manželství s Marií José Rodrigues Rittaovou (nar. 1941), se kterou má dvě děti, Veru Ritta de Sampaio (nar. 1977) a Andrého Ritta de Sampaio (nar. 1981).\n\nPo karafiátové revoluci v roce 1974 financoval Hnutí socialistické levice (\"Movimento de Esquerda Socialista; MES\"), ale rozvíjející se projekt brzy opustil. V roce 1978 vstoupil do Socialistické strany, ve které setrval až do současnosti.\n\nDo parlamentu byl poprvé za socialisty zvolen v roce 1979. V následujících pěti letech (1974–1984) byl také členem Evropské komise pro lidská práva. V období 1986–1987 vedl parlamentní frakci socialistů a v letech 1989–1992 vykonával funkci předsedy celé strany. V roce 1989 byl také zvolen 62. starostou Lisabonu. Ve vedení radnice setrval do roku 1995.\nV roce 1995 vyjádřil Sampaio své přání zúčastnit se boje o prezidentský úřad. Dne 14. ledna 1996 v prvním kole prezidentských voleb porazil bývalého premiéra Aníbala Cavaco Silvu a 9. března se stal prezidentem republiky. Po uplynutí prvního mandátu ve funkci bez kontroverze byl znovuzvolen 14. ledna 2001.\n\nV roce 2004 odmítl vypsat předčasné parlamentní volby, po pádu vlády sociálního demokrata José Barrosa, což vyvolalo ostrý nesouhlas všech levicových stran a vedlo k rezignaci předsedy Socialistické strany Eduarda Ferro Rodriguese. Sampaio toto rozhodnutí učinil v zájmu stability země, která se nacházela v hospodářské recesi a jmenoval Pedra Santanu Lopese novým předsedou vlády. Ovšem již za čtyři měsíce, 30. listopadu 2004, vyhodnotil kroky vlády jako neúčinné v boji s recesí, a proto rozpustil parlament a vypsal nové volby na únor 2005.\n\nDne 24. února 2005 jmenoval José Sócratese novým předsedou vlády. V roce 2006, kdy již nemohl znovu kandidovat na úřad prezidenta, ve volbě jeho nástupce zvítězil Aníbal Cavaco Silva (22. ledna 2006), který se funkce ujal 9. března téhož roku.\nSampaio je také členem nezávislé organizace Madridského klubu, která propaguje šíření demokratického modelu ve světě.\n\n"}
{"id": "404584", "url": "https://cs.wikipedia.org/wiki?curid=404584", "title": "La Pampa", "text": "La Pampa\n\nLa Pampa je provincie v centrální Argentině. Hraničí s provinciemi San Luis, Córdoba, Buenos Aires, Río Negro, Neuquén a Mendoza.\nJejí hlavní město se jmenuje Santa Rosa de Toay a má 85 tisíc obyvatel.\n\nSeznam departementů provincie La Pampa a jejich hlavních měst:\n\n"}
{"id": "404601", "url": "https://cs.wikipedia.org/wiki?curid=404601", "title": "Křižanovice (okres Vyškov)", "text": "Křižanovice (okres Vyškov)\n\nKřižanovice jsou obec v okrese Vyškov v Jihomoravském kraji, 5 km západně od Bučovic. Žije zde obyvatel.\n\nPrvní písemná zmínka o obci pochází z roku 1131. Krátce před bitvou u Slavkova, ze soboty na neděli zde přespal ruský car Alexandr I. a rakouský císař František I. Zatímco rakouský císař přespal na faře, ruský car přespal na statku č.7, kde rozdal mnoho dukátů a k večeři si prý poručil 30 vajec na tvrdo.\n\nV obci k počátku roku 2016 žilo celkem 792  obyvatel. Z nich bylo 407  mužů a 385 žen. Průměrný věk obyvatel obce dosahoval 41% let. Dle Sčítání lidu, domů a bytů provedeném v roce 2011, kdy v obci žilo 754  lidí. Nejvíce z nich bylo (15,9%) obyvatel ve věku od 30 do 39  let. Děti do 14 let věku tvořily 13,8% obyvatel a senioři nad 70 let úhrnem 6,5%. Z celkem 650  občanů obce starších 15 let mělo vzdělání 38,8% střední vč. vyučení (bez maturity). Počet vysokoškoláků dosahoval 7,2% a bez vzdělání bylo naopak 0,2% obyvatel. Z cenzu dále vyplývá, že ve městě žilo 404 ekonomicky aktivních občanů. Celkem 91,6% z nich se řadilo mezi zaměstnané, z nichž 74,3% patřilo mezi zaměstnance, 2,2% k zaměstnavatelům a zbytek pracoval na vlastní účet. Oproti tomu celých 44,2% občanů nebylo ekonomicky aktivní (to jsou například nepracující důchodci či žáci, studenti nebo učni) a zbytek svou ekonomickou aktivitu uvést nechtěl. Úhrnem 332 obyvatel obce (což je 44%), se hlásilo k české národnosti. Dále 220 obyvatel bylo Moravanů a 1 Slováků. Celých 342 obyvatel obce však svou národnost neuvedlo.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\n\n\n"}
{"id": "404604", "url": "https://cs.wikipedia.org/wiki?curid=404604", "title": "Rašovice (okres Vyškov)", "text": "Rašovice (okres Vyškov)\n\nObec Rašovice se nachází v okrese Vyškov v Jihomoravském kraji. Žije zde obyvatel.\n\nPrvní písemná zmínka o obci pochází z roku 1131.\n\nOd konce roku 2012 je v obci v provozu ČOV a nová kanalizace. V roce 2016 se v obci během roku uskutečnilo několik dobrovolných brigád obyvatel, při kterých dobrovolníci natírali lavičky, stožáry veřejného osvětlení, stavěli nové dřevěné zastřešené pódium a krytou pergolu pro diváky. Prostranství v centru obce brigádníci rozšířili a postavili opěrnou zeď. Na slavnostním otevření se v sobotu 15. října sešla většina vesnice.\n\nV obci k počátku roku 2016 žilo celkem 680  obyvatel. Z nich bylo 348  mužů a 332 žen. Průměrný věk obyvatel obce dosahoval 39,8 let, dle Sčítání lidu, domů a bytů provedeném v roce 2011, kdy v obci žilo 629  lidí. Nejvíce z nich (18%) ve věku od 30 do 39  let. Děti do 14 let věku tvořily 15,1 % obyvatel a senioři nad 70 let úhrnem 5,6 %. Z celkem 534  občanů obce starších 15 let mělo vzdělání 41,4 % střední vč. vyučení (bez maturity). Počet vysokoškoláků dosahoval 8,1 % a bez vzdělání bylo 1,1 % obyvatel.\n\nZ cenzu dále vyplývá, že ve městě žilo 310 ekonomicky aktivních občanů. Celkem 88,7 % z nich se řadilo mezi zaměstnané, z nichž 67,1 % patřilo mezi zaměstnance, 3,9 % k zaměstnavatelům a zbytek pracoval na vlastní účet. Oproti tomu celých 47,1 % občanů nebylo ekonomicky aktivních (to jsou například nepracující důchodci či žáci, studenti nebo učni) a zbytek svou ekonomickou aktivitu uvést nechtěl. Úhrnem 281 obyvatel obce (což je 44,7 %) se hlásilo k české národnosti. Dále 190 obyvatel k Moravanům a 11 ke Slovákůmm. 262 obyvatel obce svou národnost neuvedlo.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\nObec je sídlem římskokatolické farnosti Křižanovice u Bučovic. Ta je součástí děkanátu Slavkov – Brněnské dicéze v Moravské provincii. Farním kostelem je kostel Nanebevzetí Panny Marie v Křižanovicích. Při cenzu prováděném v roce 2011 se 228 obyvatel obce (36 %) označilo za věřící. Z tohoto počtu se 178 hlásilo k církvi či náboženské obci, a sice 150 obyvatel k římskokatolické církvi (24 % ze všech obyvatel obce), dále – 3 k Církvi československé husitské a 5 k českobratrským evangelíkům. Úhrnem 139 obyvatel se označilo bez náboženské víry a 262 lidí odmítlo na otázku své náboženské víry odpovědět.\n\n\n\n\n"}
{"id": "404607", "url": "https://cs.wikipedia.org/wiki?curid=404607", "title": "Dražovice (okres Vyškov)", "text": "Dražovice (okres Vyškov)\n\nObec Dražovice (:\" Dräswitz\", dříve \"Drazowitz\", také \"Draschowitz\") se nachází v okrese Vyškov v Jihomoravském kraji. Žije zde obyvatel.\n\nPrvní písemná zmínka o obci pochází z roku 1131.\n\nV obci k počátku roku 2016 žilo celkem 904  obyvatel. Z nich bylo 451  mužů a 453 žen. Průměrný věk obyvatel obce dosahoval 40,5% let. Dle Sčítání lidu, domů a bytů provedeném v roce 2011, kdy v obci žilo 856  lidí. Nejvíce z nich bylo (16,5%) obyvatel ve věku od 30 do 39  let. Děti do 14 let věku tvořily 15,9% obyvatel a senioři nad 70 let úhrnem 6,4%. Z celkem 720  občanů obce starších 15 let mělo vzdělání 38,3% střední vč. vyučení (bez maturity). Počet vysokoškoláků dosahoval 8,5% a bez vzdělání bylo naopak 0% obyvatel. Z cenzu dále vyplývá, že ve městě žilo 428 ekonomicky aktivních občanů. Celkem 92,1% z nich se řadilo mezi zaměstnané, z nichž 73,4% patřilo mezi zaměstnance, 4,2% k zaměstnavatelům a zbytek pracoval na vlastní účet. Oproti tomu celých 47,2% občanů nebylo ekonomicky aktivní (to jsou například nepracující důchodci či žáci, studenti nebo učni) a zbytek svou ekonomickou aktivitu uvést nechtěl. Úhrnem 454 obyvatel obce (což je 53%), se hlásilo k české národnosti. Dále 159 obyvatel bylo Moravanů a 5 Slováků. Celých 212 obyvatel obce však svou národnost neuvedlo.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\nObec je sídlem římskokatolické farnosti Dražovice. Ta je součástí děkanátu Slavkov - Brněnské dicéze v Moravské provincii. Farním kostelem je kostel Narození Jana Křtitele. Místním knězem je Mgr. František Nechvátal, farář. Při censu prováděném v roce 2011 se 294 obyvatel obce (34%) označilo za věřící. Z tohoto počtu se 231 hlásilo k církvi či náboženské obci, a sice 208 obyvatel k římskokatolické církvi (24% ze všech obyvatel obce), dále 2 k Církvi československé husitské a 5 ke Svědkům Jehovovým. Úhrnem 195 obyvatel se označilo bez náboženské víry a 367 lidí odmítlo na otázku své náboženské víry odpovědět.\n\nPo komunálních volbách v roce 2006 byla starostkou zvolena Miroslava Svobodová (KDU-ČSL). Během jejího funkčního období se podařilo zateplit základní a mateřskou školu, obec opravila hasičskou zbrojnici.Starostkou byla opakovaně zvolena i v letech 2010, 2014 a 2018.\n\n\n\n"}
{"id": "404610", "url": "https://cs.wikipedia.org/wiki?curid=404610", "title": "Kostel svatého Petra a Pavla (Podbřežice)", "text": "Kostel svatého Petra a Pavla (Podbřežice)\n\nŘímskokatolický filiální kostel svatého Petra a Pavla v Podbřežicích je novogotickým kostelem z roku 1907. Je hlavní dominantou obce kterou se stal po zbourání původního gotického kostela, který stával v místě dnešního hřbitova, doloženého již ve 13. století.\n\nPrvní písemná zmínka o Podbřežicích pochází z 28. května a 14. června 1348, kdy se v listinách mluví o patronátu nad kostelem sv. Petra a Pavla, který přešel na olomouckou kapitulu. Tento kostel pocházel snad ze 13. století a stál na místě dnešního hřbitova ve svahu nad obcí. Kostel byl jednolodní gotická stavba s presbytářem, vítězným obloukem, klenutou lodí, věží a sakristií.\n\nV roce 1558 byl do věže kostela zavěšen nový zvon od vyškovského zvonaře Filipa Konvaře. V roce 1599 byla v kostele vybudována krypta pro zemřelého malíře Ondřeje Vítka. Druhý zvon byl odlit olomouckým zvonařem Zachariášem Milnerem v roce 1603. Později přibyl třetí zvon tzv. \"umíráček\". V polovině 17. století po třicetileté válce ubylo v kraji obyvatelstva a Podbřežice tak spolu s Dražovicemi byly přifařeny ke Starému Rousínovu.\n\nV průběhu 18. století starobylý kostel chátral. Celá stavba trpěla pohybem okolního terénu a občasnými sesuvy půdy. Přestavba či výstavba nového kostela se tehdy ještě neuskutečnila a tak roku 1773 je část kostela rozebrána. V roce 1800 se přistoupilo k rekonstrukci za peníze z majetku olomoucké kapituly. Znovu vysvěcen tak byl kostel 29. června 1801.\nV roce 1821 byla na kostele vyměněna šindelová střecha a v roce 1851 byl kostel vykraden. Dále pak roku 1885 farnost pořídila litinovou sochu Jana Nepomuckého, která nahradila původní kamennou sochu od rybníka. Dnes tato socha stojí před kostelem. Koncem 19. století se začalo opět jednat o stavbě nového kostela, protože stávající trpěl za deštivého počasí pohybem okolního terénu. Rada se sešla roku 1892, ale rozhodnuto bylo až v roce 1905 a téhož roku 20. listopadu se začalo s rozebíráním.\n\nMísto pro nový kostel bylo vybráno uprostřed obce. Stavba byla zadána 16. září 1906 brněnskému staviteli Leopoldu Jungmanovi. První zemní práce byly započaty 12. října 1906 a rok na to 13. července byl nový kostel zkolaudován. Den poté 14. července byl kostel slavnostně vysvěcen kanovníkem, děkanem a lulečským farářem Josefem Svobodou. Náklady na výstavbu tehdy činily 34 tisíc korun.\n\nKostel je tak klasicky orientovanou jednolodní novogotickou chrámovou stavbou s presbytářem, sakristií na jižní straně a věží s bočním točitým schodištěm a vstupním západním portálem. V kostele se dnes i nachází památky ze zbouraného kostela nad obcí, např. zvony a náhrobek Ondřeje Vítka. V roce 1908 byla v kostele vysvěcena nová kostelní křížová cesta.\n\nBěhem první světové války přišel kostel o dva zvony. V roce 1929 byl pořízen druhý kostelní oltář se sochou Panny Marie. V následujících třech letech přibyly postupně třetí kostelní oltář a socha svaté Trezičky a svatého Judy Tadeáše, dva nové zvony svaté Filomény a svatého Antonína a také socha Božského Srdce Páně. V roce 1937 přibylo šest nových oltářních svícnů.\n\n1. července 1934 v 10 hodin se konala mše svatá za oběti války a odpoledne byl vysvěcen pomník stojící před kostelem. 17. července 1941 zemřel a následně byl pohřben Msgr. Matěj Chládek, brněnský profesor náboženství a rodák z Podbřežic.\n\nBěhem druhé světové války kostel přišel opět o oba nové zvony, jenž byly zrekvírovány 3. dubna 1942. Zachoval se tak jediný z roku 1603. První rekonstrukce se kostel dočkal v roce 1965, kdy byla opravena fasáda, byl vymalován interiér a natřena kazatelna i kůr. V roce 1982 byla vyměněna eternitová krytina měděným plechem, zdvojena okna a upraveno okolí kostela.\n\nS chrámem jsou spjatá některá významná jména. Zejména Antonín Cyril Stojan duchovní správce kostela v letech 1888 – 1908. Dále pak rodák Václav Burian moravský historik a badatel, který zde byl pohřben 25. září 1998.\n\nBrněnský biskup Mons. V. Cikrle rozhodl dne 27. prosince 2006, že od 1. ledna 2007 bude obec Podbřežice přefařena z farnosti Dražovice do farnosti Rousínov u Vyškova. Podbřežice tak nově spadají jako přifařená obec k farnosti Rousínov u Vyškova s farním kostelem sv. Václava. Novým farářem se tak stal P. Mgr. Michael Macek a farní vikář P. Dr. Stanislav Pacner.\n\nPoslední bohoslužbu tak slavil P. Martin Bejček na Nový rok večer a na Tři krále byl kostel převeden pod správu kněží z Rousínova. Protokolární předání kostela proběhlo za účasti slavkovského děkana a starého i nového faráře během února 2007.\n\n"}
{"id": "404613", "url": "https://cs.wikipedia.org/wiki?curid=404613", "title": "Dara Rolins", "text": "Dara Rolins\n\nDara Rolins, vlastním jménem Darina Rolincová, rozená Gambošová, (* 7. prosince 1972 v Bratislavě) je slovenská zpěvačka.\n\nDara Rolins absolvovala pražskou státní konzervatoř – hudebně-dramatický obor.\n\nVe čtyřech letech se poprvé objevila v televizi. Jako osmiletá holčička natočila první film. Dne 14. října 1980 byla vyloučena ze sboru, protože nebyla týmový hráč. Nesla to velmi těžce, a tak začala chodit na hodiny zpěvu. V devíti letech vydala první desku, které se prodalo 250 tisíc kusů. Dne 2. prosince 1982 se poprvé umístila v anketě Zlatý slavík. Ve dvanácti letech zabodovala v československých hitparádách duetem s Karlem Gottem Zvonky štěstí (\"Fang das Licht\") V šestnácti letech opustila již manažerskou stáj Ladislava Štaidla a vydala se vlastní cestou.\nV roce 2009 byla porotkyní Československé SuperStar a také tváří pochodu proti rakovině prsu. V roce 2012 se stala jedním ze čtyř koučů Hlasu Česko Slovenska, a to společně se svým přítelem Rytmusem, Michalem Davidem a Pepou Vojtkem.\n\nSvým autem Mercedes Benz srazila 10. července 2010 v Šáreckém údolí třiašedesátiletého Jindřicha Rotrekla na motocyklu a ten zraněním podlehl. V říjnu 2010 byla obviněna z usmrcení z nedbalosti s trestem od jednoho do šesti let, v listopadu 2010 bylo trestní stíhání zastaveno a v září 2011 znovu zahájeno. V srpnu 2012 byla nepravomocně odsouzena k 26 měsícům podmíněného trestu s tříletou zkušební dobou. Proti trestu se na místě odvolala. Odvolací Městský soud v Praze v prosinci 2012 změnil rozsudek takto: 18 měsíců podmínečně s odkladem na 2,5 roku, 3 roky zákaz řízení, povinnost odškodnit pozůstalé. Kvůli amnestii vyhlášené prezidentem Václavem Klausem 1. ledna 2013 jí byl podle čtvrtého článku amnestie podmíněný trest prominut a také vymazán zápis z rejstříku trestů. Povinnost zaplatit rodině odškodné a tříletý zákaz řízení tím ale dotčeny nebyly.\n\n\n\nDne 25. března 2008 se jí v nemocnici v Praze-Krči narodila dcera Laura. V listopadu 2010 skončil více než čtyři roky trvající vztah s jejím přítelem a Lauřiným otcem Matějem Homolou, zpěvákem a kytaristou skupiny Wohnout. V letech 2011 až 2018 tvořila pár se slovenským rapperem Rytmusem.\n\nJejí sestra Jana Rolincová-Hádlová je manažerka a textařka.\n\n"}
{"id": "404616", "url": "https://cs.wikipedia.org/wiki?curid=404616", "title": "Sergio Osmeña", "text": "Sergio Osmeña\n\nSergio Osmeña y Suico (9. září 1878, Cebu – 19. října 1961, Quezon City) byl filipínský politik. Byl 2. viceprezidentem Filipínského společenství a 4. prezidentem Filipín (2. Filipínského společenství). Založil Filipínskou stranu nacionalistů.\n\nJeho syn stejně jako jeho vnuk byli senátory, jeho druhý vnuk byl guvernérem provincie Cebu (místo, kde Osmeña narodil). Třetí vnuk je jeho starostou. Jeho pravnuk Miguel Osmeña studuje na kalifornské univerzitě.\n\nV letech 1944–1946 byl prezidentem Filipínského společenství a v letech 1935–1944 byl viceprezidentem.\n"}
{"id": "404617", "url": "https://cs.wikipedia.org/wiki?curid=404617", "title": "Efteling", "text": "Efteling\n\nEfteling je tematický zábavní park ve vesnici Kaatsheuvel, v obci Loon op Zand v Severním Brabantsku (Nizozemsko). Byl otevřen 31. května 1952 pro rodiče s dětmi do dvanácti let a jedinou atrakcí byl \"Les pohádek\". V průběhu let se tento zábavní park postupně rozšiřoval a v současné době je na ploše 72 ha 37 tematických atrakcí, 6 horských drah a 2 vodní dráhy. V roce 2007 navštívilo Efteling 3,2 milionu lidí, byl vybudován hotel a golfové hřiště.\n\nEfteling byl založen v roce 1950 a začal být budován \"Les pohádek\". Postupně vzniklo deset tematických pohádek: Jeníček a Mařenka, Šípková Růženka, Dlouhý, široký a bystrozraký, Čínský slavíček, Studna paní Holle, Sněhurka, O žabce královně, Ufňukaný drak, Červená Karkulka a Mluvící papoušek. V posledních deseti letech byly přidány pohádky: Oslíčku otřes se, Obuchu hýbej se, Stolečku prostři se a Popelka. Většina pohádek pochází se sbírky lidových pohádek bratří Grimmů.\n\nV roce 1956 by v Eftelingu otevřen první kolotoč – první rozšíření mimo \"Les pohádek\". Na počest patnáctého výročí Eftelingu byla v \"Lese pohádek\" vyobrazena pohádka \"Indické lekníny\", kterou napsala v roce 1955 belgická královna Fabiola. Jednou z nejdůležitějších osobností, které se zasloužily o rozšíření Eftelingu byl nizozemský malíř a projektant Anton Pieck a později jeho obdivovatel Ton van de Ven, který dobudoval Efteling na plnohodnotný zábavní park, který může konkurovat i těm největším evropským zábavním parkům jako je například Disneyland u Paříže.\n\n\n"}
{"id": "404622", "url": "https://cs.wikipedia.org/wiki?curid=404622", "title": "Banvillars", "text": "Banvillars\n\nBanvillars je francouzská obec v departementu Territoire de Belfort, v regionu Franche-Comté v severovýchodní Francii.\n\n"}
{"id": "404626", "url": "https://cs.wikipedia.org/wiki?curid=404626", "title": "Kolonáda", "text": "Kolonáda\n\nKolonáda (z italského \"colonna\", původně latinsky \"columna\" = sloup) je sloupořadí, obvykle krytá chodba, z jedné nebo obou stran tvořená sloupy. Na rozdíl od arkády však nemá oblouky, nýbrž rovné kladí, což je patrně projev dědictví dřívější dřevěné architektury. \n\nVe starověkém Řecku se kolonáda nazývala stoá. Stoy se vyskytují už v archaickém období a několik jich bylo na agoře v Athénách. V 5. století př. n. l. vznikla nejslavnější z nich, \"stoá poikilé\" (malovaná), vyzdobená malbami Polygnóta a Mikóna. Zde ve 4. století př. n. l. založil filosof Zénón z Kitia školu podle ní pojmenovanou stoická filosofie.\n\nVe starověkém Římě se samostatné sloupořadí nazývalo portikus, který byl charakteristický hlavně pro nově zakládaná města na Blízkém Východě.\n\nNově se kolonády začaly stavět v barokní době, jedním z nejslavnějších příkladů jsou elipsovité čtyřřadé kolonády na náměstí svatého Petra v Římě (Gian Lorenzo Bernini, 1656–1667). Více strohé kolonády charakterizují stavby období klasicismu a v 19. století se staly typickým architektonickým prvkem v lázeňských městech.\n\n"}
{"id": "404631", "url": "https://cs.wikipedia.org/wiki?curid=404631", "title": "Seznam prezidentů Filipín", "text": "Seznam prezidentů Filipín\n"}
{"id": "404633", "url": "https://cs.wikipedia.org/wiki?curid=404633", "title": "Ekstraliga w hokeju na lodzie 2008/2009", "text": "Ekstraliga w hokeju na lodzie 2008/2009\n\nSezóna 2008/2009 polské hokejové extraligy probíhala od 2. září 2008 do 16. března 2009. Účastnilo se jí 10 týmů. Vítězem se stala krakovská Cracovia a postoupila tak do hokejové ligy mistrů 2009/2010. Do 1. ligy sestoupila Polonia Bytom. Naopak po roce se vrací Unia Oświęcim.\n\nLigy se účastní 10 týmů. Ty se nejprve utkají čtyřkolově každý s každým. Šest nejlepších celků postupuje do nadstavbové části, ve které se utkají dvoukolově každý s každým se započítáním výsledků ze základní části. Čtyři nejhorší celky ze základní části hrají skupinu o udržení, a to dvoukolově každý s každým se započítáním výsledků ze základní části. Všech 6 celků z nadstavbové části a 2 nejlepší celky skupiny o udržení postupují do playoff, které ze kterého vzejde mistr Polska. Poslední dva celky skupiny o udržení hrají mezi sebou baráž na čtyři vítězná utkání. Poražený z této baráže přímo sestupuje do 1. ligy.\n\nPodhale Nowy Targ – TKH Toruń 3:0 na zápasy (3:0, 4:2, 6:3)\nCracovia – GKS Jastrzębie 3:0 na zápasy (2:0, 4:2, 4:1)\nStoczniowiec Gdańsk – Zagłębie Sosnowiec 3:2 na zápasy (3:4 SN, 2:0, 3:4 SN, 1:0, 3:2 SN)\nGKS Tychy – Naprzód Janów 3:1 na zápasy (6:3, 3:4 SN, 2:1, 4:2)\nPodhale Nowy Targ – GKS Tychy 2:4 na zápasy (5:2, 3:2, 1:3, 3:4, 3:6, 2:3 SN)\nCracovia – Stoczniowiec Gdańsk 4:0 na zápasy (4:2, 5:0, 5:4 pr., 4:3)\nCracovia – GKS Tychy 4:1 na zápasy (5:4 SN, 2:1, 3:4, 3:1, 7:0)\nPodhale Nowy Targ – Stoczniowiec Gdańsk 3:0 na zápasy (6:2, 7:4, 4:3)\nTKH Toruń – Naprzód Janów 7:2, 2:7, Janów postoupil na samostatné nájezdy\nGKS Jastrzębie – Zagłębie Sosnowiec 3:4, 3:4\nNaprzód Janów – Zagłębie Sosnowiec 6:5, 6:5 pr.\nTKH Toruń – GKS Jastrzębie 1:2, 2:7\nČtvrtfinále se hraje na 3 vítězné zápasy, semifinále a finále na 4 vítězné zápasy.\n\nKH Sanok – Polonia Bytom 4:0 na zápasy (3:1, 5:3, 7:6 SN, 8:2)\n\nPolonia Bytom sestupuje do 1. ligy\n\nCracovia postoupila do hokejové ligy mistrů\nPolonia Bytom sestoupila do 1. ligy\n"}
{"id": "404634", "url": "https://cs.wikipedia.org/wiki?curid=404634", "title": "Znak Grónska", "text": "Znak Grónska\n\nZnak Grónska má modrý štít zobrazující stříbrného ledního medvěda. Tento symbol byl poprvé zaveden jako součást dánského státního znaku v roce 1666 a dodnes je součástí znaku dánské královské rodiny. Medvěd byl na znaku původně znázorněn v přirozeném postavení na všech nohách a ve vzpřímeném postavení je až od roku 1819.\n\n"}
{"id": "404638", "url": "https://cs.wikipedia.org/wiki?curid=404638", "title": "Seznam obcí v departementu Hautes-Alpes", "text": "Seznam obcí v departementu Hautes-Alpes\n\nToto je seznam obcí v departementu Hautes-Alpes ve Francii:\n"}
{"id": "404644", "url": "https://cs.wikipedia.org/wiki?curid=404644", "title": "Eötvösův experiment", "text": "Eötvösův experiment\n\nEötvösův experiment byl pokus, kterým Loránd Eötvös porovnal setrvačnou a gravitační hmotnost těles a ověřil, že se shodují. Pokusy prováděl od roku 1885. Přesnost jeho experimentů je 1:20 milionům. Postupně své experimenty vylepšoval, a další významnější pokusy provedl v letech 1906 a 1909, kdy dosáhl přesnosti 1:100 000 000 000. Výsledky tohoto experimentu tvořily jedno z východisek obecné teorie relativity.\n\nZákladem měřicí aparatury byla dvojice koulí z různých materiálů o stejné tíze, spojených pevnou pákou. Na této páce byla tělesa zavěšena na torzních vahách. Během experimentu se porovnávala výchylka páky, která byla jednou umístěna ve směru poledníku a jednou ve směru rovnoběžky. Pokud by byla setrvačná a gravitační hmotnost odlišná, měla by být zaznamenána odchylka, způsobená odstředivou silou rotace Země. Přesnost měření aparatury v roce 1891 byla 1 oblouková minuta. Žádná odchylka ale naměřena nebyla. Odchylka nebyla naměřena ani v dalších experimentech Eötvösovy laboratoře ani dalších týmů, které pokus prováděly na jiných místech Země.\n"}
{"id": "404645", "url": "https://cs.wikipedia.org/wiki?curid=404645", "title": "KHL Medveščak", "text": "KHL Medveščak\n\nKHL Medveščak (celým názvem: Klub hokeja na ledu Medveščak) je chorvatský klub ledního hokeje, který sídlí v Záhřebu. Založen byl v roce 1961. A-tým působí v Erste Bank Eishockey Lize, rakouské nejvyšší soutěži v ledním hokeji. Rezervní tým působí v domácí chorvatské lize. Klubové barvy jsou modrá a bílá.\n\nV letech 2009–2013 hrával Rakouskou hokejovou ligu, současně také působil v chorvatské hokejové lize. V rámci Chorvatska jde o zdaleka nejúspěšnější hokejový klub, který vybojoval celkově 22 titulů mistra Chorvatska, a je také divácky nejoblíbenější. Jeho návštěvnost na ligová utkání se pohybuje kolem 7 tisíc fanoušků a v sezoně 2010/11 se v rámci klubů celé Evropy umístil s průměrnou návštěvou 7 837 diváků na utkání na 13. místě.. V jeho dresu působí řada rodilých Kanaďanů či Američanů s chorvatskými předky. V sezóně EBEL 2011/12 se umístil v základní části na druhém místě, v play-off vypadl v semifinále s EC KAC. V letech 2013–2017 hrával Záhřeb v Kontinentální hokejové lize, jedné z nejprestižnějších hokejových lig v Evropě. Odchod z prestižní ligy přišel z finančních důvodů.\n\nPo odchodu z ruské KHL se očekávala od záhřebského klubu finanční stabilizace. Po dvou letech po opětovném vstupu do EBEL se ovšem stal přesný opak. Před sezónou 2018/19 opustil klub hlavní sponzor, který v rychlém spádu následovali i ostatní kluboví partneři. Záhřebští tak nedokázali generovat peníze ani na svůj vlastní provoz a museli odehrát celou letní přípravu v nedalekém Sisaku. \n\nNásledující měsíce se pak nenašel ani nový majitel a tak musel klub začít hromadně propouštět své hráče, kterým v tu chvíli dlužil výplatu za celou sezónu. Kuriózně poté zní i situace, kdy si jeden ze zbývajících hráčů v sestavě zlomil při venkovním utkání nohu a musel si pak zajistit odvoz domů na vlastní náklady. I přes to oznámilo vedení rakouské soutěže, že od Záhřebu očekává dohrání sezóny s výjimkou pro minimální počet hráčů v zápase. Záhřebští totiž odehrávaly většinu zbývajících zápasů v deseti mužích na lavičce. Na konci ledna 2019 už klub neměl ani na hokejky a vedení soutěže muselo udělat razantní krok v podobě vyloučení záhřebských z EBEL k 2. února. Rozhodnutí o vyloučení se odehrálo na společném zasedání valného shromáždění v Salcburku. O dalším osudu klubu se bude rozhodovat po ukončení sezóny 2018/19.\n\nJejich domovským stadionem je Dom sportova s kapacitou 6 400 diváků, několik utkání v sezóně ale odehraje také v Areně Zagreb s kapacitou 15 024 diváků.\n\n\n\n\nZdroj: \n\n\n\nZdroj: \n\nZdroj: \n\n\nZdroj: \n\n\n"}
{"id": "404646", "url": "https://cs.wikipedia.org/wiki?curid=404646", "title": "Písař", "text": "Písař\n\nPísař je osoba, jejímž povoláním je psát knihy či dokumenty. Tato profese se v různých obdobách vyskytovala ve všech kulturách znalých písma. Svou důležitost ztratila s příchodem knihtisku, tradice písařů však přetrvala ještě do 16. století souběžně s tištěnými knihami.\n\nPráce písaře zahrnovala přepisování knih včetně náboženských textů. Služby písařů byly využívány panovníky, šlechtou, náboženskými představiteli či představiteli měst pro administrativní účely. Zahrnovaly přepis diktovaného textu či zápis obchodních, soudních či historických záznamů.\n\nNež se mohl písař ujmout své práce, musel projít dlouhým učením spojeným se školením v různých písařských institucích. Proto byli vybíráni hlavně z řad duchovních, tam se jim totiž dostalo potřebné vzdělání v katedrálních či klášterních školách. Ale i z těch, kteří navštěvovali takové školy, se jen málo dopracovalo k titulu kvalifikovaný písař. Kromě církevních se objevují písaři i v diplomatickém prostředí – měli za úkol psát různé světské listiny a různé úřední dokumenty. Přesto převládali převážně církevní písaři, a to až do 14. století.\n\nPísařské činnosti si církevní orgány velmi vážily. Řídili se sloganem: „Kolik mnich napíše liter, tolik ran dostane ďábel.“ Opisovačská činnost byla považována za poslání, existují různé důkazy o tom, že se muži, kteří napsali za svůj život desítky knih, stali slavnými a váženými. Dokonce se mohli psaní věnovat i ve sváteční dny, kdy byla práce zakázána.\n\nCírkevní skriptoria pracovala hlavně pro svoji potřebu, ale i na objednávky jiných lidí. Církevní ústavy mívaly svého světského ochránce – panovníka, nebo jiného představitele rodu, který se o založení ústavu zasloužil, nebo ho i dotoval. Tito mecenáši potřebovali rukopisy na svoji prezentaci, ale neměli sami možnost si je vytvořit. Proto se obraceli na církevní ústavy, se kterými už dříve spolupracovali, aby práci za ně provedli. Církve za to často získaly další hmotné výhody a dary. Tyto rukopisy pak putovaly na vzdálená místa nesouvisející s písařskou dílnou, kde začaly nový život.\n\nPísařské umění se postupně šířilo, zakládaly se nové pobočky, kam odcházely kolonie bratrů z klášterů. Odnášeli si s sebou i výbavu liturgických a teologických knih. Když se pak nové pobočky musely postarat o rozmnožování vlastní knihovny, používaly předlohy ze svých původních institucí. Tím se knihy napodobovaly – opisováním i kaligraficky. Církevní instituce ani duchovní centra nevyvíjely písařskou činnost plynule a rovnoměrně. Střídala se období duchovního rozkvětu s obdobím úpadku, a to se projevovalo i v písařské činnosti. Často také osobnosti stojící v čele výrazně ovlivňovali produktivitu těchto dílen a institucí.\n\nPůvodně se psalo hlavně podle písemné předlohy, podle vizuálního vjemu. Při takovém přepisu se často chybovalo – například přeskočením řádky nebo vynecháním slov. Proto opsané texty kontroval vyšší činitel. Aby práce na delších textech postupovala rychleji, rozděloval se někdy text mezi více písařů. To však nebylo vždy možné – v kartuziánském klášteře mohli jeho členové pracovat pouze odděleně – každý ve svém mikrokosmu – tedy v oddělených místnostech.\n\nPráce písařských dílen byla osamostatněná od ostatních, proto si sami připravovali psací látky i pomůcky ke psaní. Jednalo se hlavně o pisadlo, nejčastěji husí brk namáčený do speciálně zhotovovaných inkoustů. Nezbytným vybavením písaře byla pemza na uhlazování psací látky a nožík na vyškrabování chybných tahů. Barvy byly také připravovány podle složitých receptur. Osoby malířů v písařských institucích byli buď samotní písaři, nebo i ti, kteří v těchto institucích nepracovali.\n\n\n"}
{"id": "404652", "url": "https://cs.wikipedia.org/wiki?curid=404652", "title": "Zlatá šedesátá", "text": "Zlatá šedesátá\n\nZlatá šedesátá je multimediální projekt zaměřený na československou kinematografii 60. let 20. století, tedy především tzv. československou novou vlnou.\n\nProjekt zahrnuje cyklus 26 televizních portrétů, který jsou vysílány Českou televizí od 3. ledna 2009 v týdenním intervalu, 6 dílů dějin československé kinematografie z let 1945–1972, celovečerní dokumentární film \"„Československá filmová vlna“\", přehlídku československých filmů ze šedesátých let 20. století, publikaci a DVD.\n\n\n"}
{"id": "404653", "url": "https://cs.wikipedia.org/wiki?curid=404653", "title": "25mm protiletadlový kanón typu 96", "text": "25mm protiletadlový kanón typu 96\n\n25mm protiletadlový kanón typu 96 byl japonský víceúčelový automatický kanón s hlavní délky 60 ráží (1500 mm), používaný za druhé světové války. Původně byl navržen jako protiletadlová a protitanková zbraň podle francouzského vzoru. V jedno- až trojhlavňovém uspořádání se používal v pozemních instalacích i jako lehká protiletadlová zbraň prakticky na všech japonských plavidlech od roku 1936 až do konce války.\n\nV roce 1935 se japonské císařské námořnictvo rozhodlo nahradit dosavadní 40mm pom-pom Vickers kanónem na bázi 25mm kanónu Hotchkiss. Komise japonských důstojníků a inženýrů se proto v roce 1935 vydala do Francie, aby ohodnotila schopnosti plánovaného nástupce. Bylo objednáno několik vzorových kusů a následně téhož roku otestováno na námořní základě v Jokosuce. Prvních několik kusů bylo vyrobeno ve Francii jako „Typ 94“ a „Typ 95“. Nejrozšířenější varianta produkovaná jokosuckým námořním arzenálem byla označována jako „Typ 96“.\n\nJaponci provedli několik modifikací původní Hotchkissovy konstrukce. Kvůli zjednodušení výroby byly některé kované části nahrazeny odlévanými. Původní tlumič zášlehu byl nahrazen tlumičem firmy Rheinmetall. Verze určená pro ponorky byla vyráběna z nerezavějící oceli.\n\nJako první se do služby dostala 6. srpna 1936 dvouhlavňová varianta. Tříhlavňová verze následovala v roce 1941 a jednohlavňová v roce 1943.\n\nTyp 96 byla jednoduchá vzduchem chlazená zbraň pracující na principu odebírání plynů z hlavně. Nastavením ventilu na mechanismu odběru plynů se dala regulovat rychlost střelby mezi 200 až 260 ranami za minutu. Standardní nastavení bylo 220 ran za minutu.\n\nKovaná hlaveň byla šroubovací a dva muži s kladivem a francouzákem jí dokázali vyměnit přibližně za pět minut.\n\nNáměr a odměr zbraně byl obvykle ovládán manuálně. V případě dvou- a trojhlavňové varianty seděli dva mířiči po stranách kompletu. Muž napravo ovládal odměr: točením kola před sebou otáčel kompletem do stran. Nalevo sedící mířič ovládal náměr: točením zdvojenou klikou, která připomínala pedály bicyklu, určoval elevaci hlavní. Zaměřovač mohl být buďto jenom na levé straně nebo na obou. Odpal zbraní se inicioval pedály, kterými byla vybavena stanoviště obou mířičů. Jednohlavňová varianta měla zaměřovač na levé straně a klasickou prstovou spoušť.\n\nJaponci považovali 25mm typ 96 za vynikající zbraň a hojně jí využívali po celou dobu války. Jako zbraň střední ráže se dala srovnat s 28mm/75 kanónem používaným Američany. Ti ale došli k závěru, že zbraně střední ráže jsou neefektivní a většinou je nahradily za kombinaci 40mm Boforsů a 20mm Oerlikonů. Děla střední ráže totiž postrádala kadenci lehčích zbraní, jejich dostřel nebyl o moc větší a naopak jejich granáty nedosahovaly účinku 40mm munice. Americká námořní komise, která po válce působila v okupovaném Japonsku ve své zprávě 0-47(N)-2 uvedla následující nedostatky 25mm děla typu 96:\nNavíc vyjmutí schránky s náboji bylo při vyšších úhlech elevace obtížné. I přes tyto nedostatky byl kanón hojně používán po celou dobu války, přičemž na lodích se během války postupně zvyšoval počet hlavní. Na některých lodích byla dokonce sejmuta část jejich hlavní výzbroje, aby bylo uvolněno místo pro další 25mm komplety. Například na torpédoborcích třídy \"Kageró\" tak byla na přelomu let 1943 a 1944 dělová věž v pozici „X“ s víceúčelovými 127mm kanóny typu 3. roku nahrazena dvěma trojhlavňovými komplety s kanóny typu 96.\n\n\n"}
{"id": "404658", "url": "https://cs.wikipedia.org/wiki?curid=404658", "title": "Distrito Federal do Brasil", "text": "Distrito Federal do Brasil\n\nFederální distrikt Brazílie ( ) je federální distrikt ve kterém leží hlavní město Brazílie, město Brasília. Sestává z 31 administrativních regionů. Federální distrikt je nejmenší a zároveň nejhustěji osídlenou spolkovou jednotkou Brazílie. Leží ve Středozápadním regionu, v centrální brazilské vysočině obklopen územím brazilského státu Goiás.\n"}
{"id": "404662", "url": "https://cs.wikipedia.org/wiki?curid=404662", "title": "František Nachtikal", "text": "František Nachtikal\n\nFrantišek Nachtikal (1. prosince 1874 Kralovice u Plzně – 12. dubna 1939 Praha) byl český fyzik a pedagog.\n\nVystudoval gymnázium v Klatovech, poté filosofickou fakultu Karlovy univerzity a po získání doktorátu ještě po jednom semestru na universitě v Götingenu a pařížské Sorboně. V letech 1899–1902 učil na středních školách (v roce 1900 se přestěhoval do Brna), poté dalších 19 let na Vyšší státní průmyslové škole v Brně. V letech 1921–1926 působil jako profesor na brněnské technice (v letech 1925–1926 byl děkanem odboru chemického inženýrství), poté se přestěhoval do Prahy, kde pokračoval v práci na ČVUT. Hlavním tématem jeho prací byla akustika a pružnost, byl ale také například propagátorem teorie relativity. Byl jedním ze zakládajících členů Čsl. statistické společnosti.\n\nBěhem své kariéry napsal řadu učebnic, skript a odborných prací.\n\n"}
{"id": "404665", "url": "https://cs.wikipedia.org/wiki?curid=404665", "title": "Colorado Springs", "text": "Colorado Springs\n\nColorado Springs je americké město ležící ve státě Colorado. Je sídlem správy okresu El Paso a zároveň jeho nejlidnatějším městem.\n\nV celém Coloradu je na druhém místě s 376 427 obyvateli (pro rok 2007). Ve Spojených státech pak na 47.\n\nMěsto je situováno blízko úpatí známé hory Pikes Peak, na východním okraji jižních Skalnatých hor. Jeho rozloha je 482,1 km. Sídlí zde Olympijský výbor USA.\n\nMěsto bylo založeno roku 1871 generálem Williamem Palmerem, blízko Colorado City (dnešní historická čtvrť Old Colorado City), za účelem vybudovat letovisko s vysokou úrovní. Tyto sny se Palmerovi začaly plnit s přibývajícím počtem anglických turistů. Brzy se městu dokonce začalo přezdívat „Little London“.\nV roce 1891 objevil Winfield Scott Stratton jeden z nejbohatších zlatých dolů na zemi v blízkém městečku Cripple Creek. Zbohatnul a stal se možná nejštědřejším patronem města Colorado Springs. Např. daroval půdu radnici nebo postavil Myron Stratton Home, domov pro opuštěné děti a důchodce.\nDalším mecenášem byl Spencer Penrose. Ten postavil hotel Broadmoor a zoologickou zahradu Cheyenne Mountain Zoo.\nPo několika desetiletích začala zlatá horečka pomalu upadat a bohatství města s ní. Zůstalo ale turistickým cílem, a to hlavně pro pacienty s tuberkulózou, díky minerálním vodám, krásné přírodě a extrémně suchému podnebí.\n\nRoku 1942 nabídlo město svou půdu armádě. První základnou byl tábor Fort Carson na jihu Colorado Springs, určený k přípravě vojáků na druhou světovou válku. Letiště bylo armádou využíváno od roku 1950 a bylo přejmenováno na Peterson Field. \nPo skončení druhé světové války začal Fort Carson chátrat. To se ale změnilo se začátkem Korejské války. Tábor, který měl v tu chvíli k dispozici pouze 600 vojáků, byl spolu s dalšími částmi města obnoven.\n\nPo Korejské válce se letiště Peterson Field přejmenovalo na Peterson Air Force Base. Byla postavena akademie United States Air Force Academy a díky ní město stále rostlo.\nRoku 1963 bylo postaveno zařízení NORADu a 1983 Schriever Air Force Base.\nFort Carson a Peterson Air Force Base jsou stále v provozu a přispívají k růstu města.\n\nPodle sčítání lidu z roku 2010 zde žilo 416 427 obyvatel.\n\n\nObyvatelé hispánského nebo latinskoamerického původu, bez ohledu na rasu, tvořili 16,1% populace.\n\nHlavními sektory hospodářství v Colorado Springs jsou armáda, technologie a cestovní ruch, v tomto pořadí. Město ale není na armádě přímo závislé.\n\nZbrojní průmysl přesto zůstává nejdůležitějším odvětvím. Jedna pětina všech obyvatel města momentálně pracuje pro armádu.\n\nMezi důležité firmy patří:\n\nVelké procento je ale stále založeno na vyspělých technologiích a elektrických zařízeních.\nDíky umístění města ve vnitrozemí, dostupnosti vysoce vzdělaných pracovníků a příjemnému počasí uvažuje několik firem o rozšíření právě do Colorado Springs.\n\nMezi důležité firmy patří:\n\nVětšina návštěvníku míří do oblasti Pikes Peak. Tam je zajímavá např. Jeskyně větrů (Cave of the Winds) nebo stará ozubnicová železnice Manitou and Pike's Peak Railway (někdy označovaná jako Pikes Peak Cog Railway), která je nejvýše položenou dráhou v Severní Americe.\n\nJižně od města leží již zmiňovaná zoologická zahrada Cheyenne mountain Zoo, založená Spencerem Penrosem. Je to jedna ze dvou horských zahrad ve Spojených státech.\nHned vedle leží Will Rogers Shrine of the Sun, což je poslední místo odpočinku právě Spencera Penrose a jeho ženy.\nBlízko jsou také tzv. Seven Falls, kaskáda sedmi za sebou jdoucích vodopádů.\n\nV samotném městě turisty lákají hlavně krásné parky. Jedním z nejznámějších je America the Beautiful Park. Dalším je rozlehlý park známý svými pískovcovými útvary - Garden of the Gods. Ten se nachází v historické čtvrti Old Colorado City. \nZa zmínku stojí také třeba baseballový stadion Security Service Field nebo Světová aréna (World Arena).\n\nČasto jsou navštěvována nejen místa, ale i události, jako je např. Pikes Peak Marathon, koncert filharmonie Colorado Springs Philharmonic nebo soutěž horkovzdušných balonů.\n\nV místním vojenském komplexu Cheyenne Mountain se pod velitelstvím NORAD nachází fiktivní velitelství SGC ze seriálu Hvězdná brána (Stargate SG-1).\nDo prostředí města byl zasazen také seriál Doktorka Quinnová.\n\n\n\n"}
{"id": "404666", "url": "https://cs.wikipedia.org/wiki?curid=404666", "title": "Katarina Wittová", "text": "Katarina Wittová\n\nKatarina Wittová (* 3. prosince 1965 Staaken) je bývalá německá krasobruslařka, která reprezentovala NDR a po sjednocení také Německo, v letech 1984-1994. Získala dvě zlaté olympijské medaile na ZOH 1984 v Sarajevu a ZOH 1988 v Calgary, čtyřikrát se stala mistryní světa 1984, 1985, 1987 a 1988, a šestkrát v řadě zvítězila na mistrovství Evropy 1983–1988.\n\nSportovní výsledky ji řadí mezi nejúspěšnější krasobruslaře všech dob. Je také herečkou, televizní moderátorkou a obchodnicí.\n\nNarodila se ve Staakenu v NDR, sousedícím se Západním Berlínem, který je dnes součástí Berlína. Základní školu navštěvovala v Karl-Marx-Stadtu, kde byla speciální sportovní škola pro talentované děti. Jejím domovským klubem se tak stal \"SC Karl-Marx-Stadt\", kde jí od roku 1977 začala trénovat Jutta Müllerová.\n\nNásledovala úspěšná amatérská kariéra. Roku 1984 byla vyhlášená nejlepší sportovkyní Německé demokratické republiky. V roce 1988 se stala teprve druhou ženou po Sonje Henie, která obhájila olympijské vítězství a rozhodla se přejít k profesionálům. Tři další roky strávila na krasobruslařských exhibicích v USA společně s olympijským vítězem Brianem Boitanem. Jejich show nazvané \"Witt and Boitano Skating\" se stalo tak úspěšným, že poprvé za deset let vyprodal newyorskou halu Madison Square Garden program v krasobruslení. Poté pokračovala v show \"Holiday on Ice\" po Spojených státech a Západní Evropě.\n\nV roce 1994 se rozhodla vrátit k závodění. Opět jí připravovala Jutta Müllerová. Kvalifikovala se na ZOH 1994 do Lillehammeru, kde obsadila 7. místo. V roce 1995 byla uvedena do Síně slávy krasobruslení. V únoru a březnu 2008 uskutečnila Tour, na kterém se rozloučila s aktivním krasobruslením.\n\nČasopis Time ji nazval „Nejhezčím obličejem socialismu“.\n\nV soutěži z roku 2003 o největšího Němce historie nazvané \"Naši nejlepší\" se umístila na 70. místě.\n\nPo sjednocení Německa v roce 1990 vyšlo najevo, že Katarina Wittová měla spolupracovat s východoněmcekou tajnou policií Stasi. Sama zveřejnila 181 z celkových 1300 stran svazku a potvrdila, že od Stasi přijala luxusní vozy a zajištění nadstandardního bydlení.\n\nV roce 1990 obdržela za roli ve filmu \"Carmen na ledě\" (1989) ocenění Emmy. Objevila se vedle Toma Cruise ve snímku \"Jerry Maguire\", a také si zahrála s Robertem De Nirem ve filmu \"Ronin\".\n\nPro prosincové číslo Playboy Magazine roku 1998 nafotila sérii fotek. Toto číslo se stalo teprve druhým v historii magazínu, které bylo vyprodáno (prvním se stalo číslo s Marilyn Monroe).\n\n\n"}
{"id": "404670", "url": "https://cs.wikipedia.org/wiki?curid=404670", "title": "Kávovina", "text": "Kávovina\n\nKávoviny jsou náhražky kávy, avšak obvykle bez obsahu kofeinu. Kávoviny jsou užívány z medicínských, ekonomických nebo náboženských důvodů, nebo prostě jen proto, že káva není na trhu dostupná.\n\nVe 2. světové válce byly v Americe kávoviny navzdory pachuti připravovány ze žaludů. V českých zemích se pila cikorka či melta.\n\nKávoviny jsou někdy používány k přípravě jídel určených dětem nebo lidem, kteří se běžné kávě vyhýbají, ať už z jakýchkoliv důvodů. Například členové církve Ježíše Krista Svatých posledních dnů věří, že káva obsahuje pro tělo škodlivé látky a proto ji nepijí.\n\nNěkteré kulinářské tradice, jako například korejské, obsahují nápoje z pražených obilných zrn namísto kávy či čaje. Tyto nemají kávu nahrazovat, ale jsou chápány jako běžné horké nápoje.\n\nKávoviny se nejčastěji připravují pražením nebo vývarem různých obilných zrn.\n\nNěkteré z mnoha používaných plodů: mandle, žalud, chřest, slad ječmen, bukvice, řepa červená, mrkev, čekankový kořen, kukuřice, bavlníkové semínko, pampeliškový kořen, fík, ibiškový kořínek, hrách, tomelove semínko, bramborová slupka, žito, pšeničné otruby.\n\nPražený čekankový kořen byl velmi oblíben a prodáván během světových válek a v 70. letech 20. století, kdy se stal důležitým obchodním artiklem, prodávaný buď samotný nebo přimíchán do kávy.\n\n\n\n"}
{"id": "404672", "url": "https://cs.wikipedia.org/wiki?curid=404672", "title": "Čestmír Kopecký", "text": "Čestmír Kopecký\n\nČestmír Kopecký (* 11. listopadu 1952, Praha) je český filmový a televizní producent a dramaturg, syn spisovatele a publicisty Čestmíra Vejdělka. \n\nV roce 1977 vystudoval organizaci a řízení na pražské FAMU. \n\nPoté pracoval v Československé televizi jako vedoucí výrobního štábu, od roku 1990 jako producent. Jako vedoucí tvůrčí skupiny se podílel např. na cyklech \"Velmi uvěřitelné příběhy, Na Chmelnici, Česká soda, Bigbít, Chcete mě?, Šumná města, Zblízka\". V roce 1999 odešel z České televize a založil produkční společnost První veřejnoprávní. V ní produkoval např. rozsáhlý projekt Zlatá šedesátá, který zahrnuje profily 46 významných osobností československé filmu.\n\nPodílel se například na filmech \"Žiletky\" (1994), \"Indiánské léto\" (1995), \"Záhrada\" (1995), \"Mňága Hapyend\" (1996), \"Díky za každé nové ráno\" (1993), \"Akáty bílé\" (1996), \"Marian\" (1996), \"Cesta pustým lesem\" (1997), \"Knoflíkáři\" (1997), \"Návrat idiota\" (1999), \"Rok ďábla\" (2002), \"Klíč k určování trpaslíků\" (2002), \"Nuda v Brně\" (2003), \"Sluneční stát\" (2005), \"... a bude hůř\" (2007), \"Karamazovi\" (2008), Kuličky (2008), Odpad město smrt (2012) Pod dlažbou je pláž (2014),Všechno bude fajn(2017)\n\nPůsobil jako umělecký šéf a dramaturg Divadla Minor, jako ředitel Městského divadla v Karlových Varech (1999 až 2002) a intendant Divadla Husa na provázku (2004 až 2007). \n\n"}
{"id": "404674", "url": "https://cs.wikipedia.org/wiki?curid=404674", "title": "Lada Samara", "text": "Lada Samara\n\nLada Samara je automobil nižší střední třídy, který v letech 1985 až 2013 vyráběla ruská automobilka Lada. Jejím předchůdcem byl VAZ 2107 a nástupcem Lada 2110. Dnešní verze je sice modernizovaná, ale po stránce designu spíše stále zapadá mezi vozy z počátku 90. let 20. století.\n\nJméno Samara bylo použito pro export, jedná se o jméno ruského města. V Rusku se model jmenoval Sputnik. Samara byla první Lada, která nepoužívala karoserii vycházející z vozu Fiat 124. Design byl modernější, hranatý. Kromě sedanu se vyráběl i tří- nebo od roku 1988 pětidveřový hatchback. Sedan měl objem zavazadlového prostoru 425l a hatchback 330l. Lada chtěla se Samarou prorazit na západní trh. Vůz měl být spolehlivý, robustní a za nízkou cenu. Kromě Ruska se vyráběla i ve finském Uusikaupunki, v závodě Valmet Automotive plant.\n\n\nVozy Lada Samara se pravidelně účastnily rallye ve skupině A. Tyto speciály poháněl motor o objemu 1500 cm, který dosahoval výkonu 73 kW. Vozy měly pětistupňovou převodovku. U nás tento vůz nasazoval Agroteam Slušovice a v domácím mistrovství s ním startovala posádka Pavel Malý a Pavel Bečka.\n\nLada Samara Eva byl rallye speciál určený pro skupinu B. První prototyp byl viděn na Sojuz rallye v leden 1985. První prototyp měl pohon všech kol převzatý z vozu Lada Niva a motor byl umístěn uprostřed. Velitelem projektu byl údajně Stasys Brundza. S původním typem Samara měl shodné jen čelní sklo a boční dveře. Vůz měl pevný pilotní prostor a laminátový odklopný předek, který ukrýval náhradní kolo. Jeden z prototypů byl poháněn motorem Porsche, jinak automobilka vyvíjela šestnáctiventilový motor s rozvodem DOHC o objemu 1860 cm přeplňovaný turbodmychadlem, který dosahoval výkonu 300 koní. Vůz nestartoval na žádné mezinárodní soutěži. Zúčastnil se jen Rallye 1000 jezer 1986 a Acropolis rallye 1986 jako předjezdec.\n\nJednalo se o další evoluci typu Eva. Vůz byl vyvíjen pro závody ve skupině S, která ale nikdy nevznikla.\n\nTento typ vycházel ze specifikace S-Proto, ale byl připraven pro závody Rallye Dakar. Poháněl ji motor Porsche o objemu 3,6 litru a výkonu 400 koní. Na Rallye Dakar 1990 byl jeden vůz sedmý a na Rallye Dakar 1991 pátý. Vítězství vybojoval na Rallye Faraonů.\n\nKoncem roku 2013 byla definitivně ukončena v Iževském automobilovém závodě výroba značky Lada Samara.\n\n"}
{"id": "404677", "url": "https://cs.wikipedia.org/wiki?curid=404677", "title": "Rozvaděč (elektrotechnika)", "text": "Rozvaděč (elektrotechnika)\n\nRozváděč či rozvaděč v elektrotechnice je skříň, do které je zavedeno několik kabelů a která obsahuje elektrické přístroje pro jištění, měření a ovládání elektroinstalace. Přívodních i odchozích kabelů může být větší množství. Vstupuje napájecí kabel a kabely od různých snímačů, čidel, ovladačů. Vystupují kabely k dalším (podružným) rozvaděčům, k jednotlivým spotřebičům (elektrický sporák), nebo zásuvkovým a světelným okruhům.\n\nInternetová jazyková příručka Ústavu pro jazyk český uvádí ve slovníkové části jako základní variantu tvar rozváděč a připouští i rozvaděč. Z tištěných slovníků odkazuje pouze na Slovník spisovného jazyka českého, který uvádí pouze variantu rozváděč. Internetová příručka konstatuje, že variantu rozvaděč příručky neuvádějí, ale že v praxi se však užívá natolik běžně, že ji nelze hodnotit jako chybnou. Akademická pravidla českého pravopisu uvádějí ve slovníkové části rovněž pouze variantu rozváděč. V obecném výkladu uvádí Internetová jazyková příručka toto slovo mezi slovy, u nichž jsou možné obě varianty (vedle slov slévač/slevač, napomáhatel/napomahatel, odesílatel/odesilatel, umývadlo/umyvadlo, písárna/pisárna, umývárna/umyvárna). ČSN EN 61439-1 používá tvar rozváděč.\n\nZ obdobných příbuzných slov: zavaděč (IJČ vůbec neuvádí), uvaděč/uváděč (IJP uvádí jen krátkou variantu a dlouhou vůbec nezmiňuje, SSJČ a SSČ obě varianty s preferencí dlouhé varianty jako základní), přiváděč/přivaděč (IJP i SSJČ uvádí obě varianty, dlouhou jako základní, avšak krátkou variantu označuje IJP jako častější), převaděč/převáděč (IJP uvádí pro životný i neživotný význam obě varianty, dlouhou jako základní, PČP i SSJČ uvádějí jen dlouhou variantu).\n\nJako takřka na vše v elektrotechnice platí i pro rozvaděče nízkého napětí normy. V současnosti (srpen 2012) stále ještě platí normy řady ČSN EN 60 439-X (X je zástupný znak pro konkrétní normu z řady). Tato řada norem je postupně nahrazována normami z řady ČSN EN 61 439-X, zatím platí souběžně původní i nové normy. Přitom normy ČSN EN 61 439-1 \"Rozváděče nízkého napětí – Část 1: Všeobecná ustanovení\" a ČSN EN 61 439-2 \"Rozváděče nízkého napětí – Část 2: Výkonové rozváděče\" byly v roce 2012 vydány už v druhé edici. Jedná se samozřejmě o tzv harmonizované normy, české znění je obsahově shodné s normami platnými v ostatních zemích EU.\nUvedené normy definují rozváděč nn jako: kombinaci jednoho nebo více spínacích přístrojů nn spolu s přidruženými řídicími, měřicími, signalizačními, ochrannými, regulačními zařízeními, se všemi vnitřními elektrickými a mechanickými propojeními a konstrukčními částmi.\nNormy dále stanoví mj., že každý rozvaděč musí být označen identifikačním (dříve výrobním) štítkem, znakem CE a musí pro něj být zpracováno ES prohlášení o shodě.\n\nRozvaděče pro instalace v budovách jsou univerzální skříně umožňující montáž přístrojů různých výrobců. Proto jsou osazeny jednou nebo několika nosnými lištami. Dnes takřka výhradně v provedení jako takzvaná DIN-lišta (TS35). Základní způsoby montáže rozvaděčů jsou:\nSkříně rozvaděčů jsou z plastu nebo z ocelového plechu. Dveře rozvaděče mohou být plné, neprůhledné, ale tam, kde je to z estetického hlediska únosné, je lepší použít dveře průhledné. Umožní to kontrolu provozního stavu přístrojů i na dálku. Jsou prostě vidět kontrolky vzdálených zařízení jako jsou čerpadla nebo kotel, nastavení spínacích hodin i vypnuté chrániče a jističe. Malé domovní rozvaděče pro jednu řadu přístrojů, do 12 modulů (1 modul na DIN-liště odpovídá 17,5 mm šířky) se označují jako rozvodnice. Úplně nejmenší rozvodnice, pro jeden až čtyři moduly, většinou bez dvířek se označují jako \"kryty jističů\". Rozdělení rozvaděč-rozvodnice-kryt jističů se často používá v propagačních materiálech výrobců. Není ale normalizováno, takže se v podkladech různých výrobců liší. Běžné rozvaděče pro instalaci v budovách jsou určeny do suchého prostředí ai při otevřených dveřích musí umožnit obsluhu osobám bez elektrotechnické kvalifikace. Stupeň krytí je nejčastěji IP20. Odnímatelná čelní stěna, která brání v přístupu k živým částem obvodů většinou umožňuje zaplombování. Pro umístění ve vlhkých prostorách se vyrábějí rozvaděče, které mají při zavřených dveřích krytí až IP67.\n\nRozvaděče pro řízení strojů jsou nejčastěji kovové skříně, které mimo modulárních přístrojů na DIN lištách umožňují i montáž dalších (větších) přístrojů. Samotné skříně jsou sice univerzální, ale obsah je vždy individuální, navržený přesně podle potřeb ovládaného stroje nebo technologického zařízení. Tyto rozvaděče se konstruují jako samostatně stojící. Příchozí i odchozí kabely jsou často přivedeny spodem. Přímo ve dveřích řídících rozvaděčů jsou zabudované ovladače, kontrolky, displeje řídících přístrojů. Protože tyto rozvaděče jsou určeny do prostor nepřístupných laické veřejnosti, nemají zpravidla za dveřmi další stěnu. Po otevření dveří jsou přímo přístupné přístroje a svorkovnice. Při otevření dveří se zpravidla vypne hlavní vypínač stroje. Tyto rozvaděče se často konstruují se zvýšenou odolností. Mohou být určeny pro umístění ve venkovním prostředí, v prostředí s nebezpečím výbuchu (chemické výrobny) nebo z nerezového plechu (stáčírny nápojů).\n\nElektroměrové rozvaděče se umísťují na vstupu přívodního kabelu do bytového nebo kancelářského objektu a slouží k měření odebrané elektrické energie. Konstruují se podle požadavků energetických firem. Podle normy musí být umístěny na veřejně přístupném místě, například v plotě objektu, ve vnější stěně domu, na sloupu, na kterém odbočuje vedení do měřeného objektu. U bytových domů s více byty pak jsou elektroměrové rozvaděče umístěny ve společných prostorách domu. Nejčastěji je společný rozvaděč s více elektroměry vždy na každém podlaží. Elektroměrové rozvaděče smějí obsahovat pouze hlavní jistič (jistič před elektroměrem), elektroměr, poskytnutý energetickou společností a případně přijímač HDO. Prostor připojení kabelů je zakrytován a zaplombován. Smyslem umístění elektroměrových rozvaděčů ve volně přístupných prostorách je pochopitelně možnost odečtu stavu elektroměru i v nepřítomnosti zákazníka.\n\nBytové rozvaděče a rozvodnice obsahují přístroje nutné k chodu rodinného domu nebo bytu. V provedení modulárních přístrojů pro montáž na DIN-lištu jsou zde umístěny hlavně:\n\nPokud je v objektu instalována nějaká forma sběrnicového ovládání (KNX/EIB nebo CAN-bus) jsou ovládací a napájecí přístroje sběrnice také v bytovém rozvaděči. Je praktické mít v rozvaděči jednu jednofázovou zásuvku v provedení na DIN-lištu pro případné opravářské práce.\n\nPodružné rozvaděče v bytových objektech jsou často skříně pro montáž na povrch, které obsahují několik jističů a proudových chráničů a na jejich krytu jsou přímo namontovány jednofázové i třífázové zásuvky.\n\n\n"}
{"id": "404678", "url": "https://cs.wikipedia.org/wiki?curid=404678", "title": "Chubutisaurus", "text": "Chubutisaurus\n\nChubutisaurus („ještěr z provincie Chubut“) byl rodem sauropodního dinosaura, žijícího v období spodní křídy (stupeň alb). Vyskytoval se na území dnešní Jižní Ameriky. Typový druh \"C. insignis\" popsal v roce 1975 paleontolog del Corro, dodnes však o přesném taxonomickém zařazení tohoto rodu panují pochyby. Je znám podle dvou neúplně zachovalých koster. Délka tohoto středně velkého sauropodního dinosaura činila asi 18 metrů a jeho hmotnost dosahovala 12 000 kilogramů. Podle jiných odhadů pak dosahoval délky asi 23 metrů a hmotnosti kolem 20 000 kilogramů.\n\n\"Chubutisaurus\" byl obří čtvernohý býložravec, který zřejmě spásal vegetaci na rozsáhlém území. Je poměrně pravděpodobné, že byl někdy loven obřími karcharodontosauridy, jako byl například \"Tyrannotitan\".\n\n"}
{"id": "404681", "url": "https://cs.wikipedia.org/wiki?curid=404681", "title": "Philippe Jaroussky", "text": "Philippe Jaroussky\n\nPhilippe Jaroussky (* 13. února 1978 Maisons-Laffitte) je francouzský zpěvák a operní pěvec – sopránový kontratenor. Před tím, než se dal na dráhu zpěvu, se na konzervatoři ve Versailles věnoval houslím (vyhrál i některé ceny) a klavíru. Zpěv vystudoval na Fakultě staré hudby na konzervatoři v Paříži v roce 1996.\n\nJe známý díky své virtuózní pěvecké technice (falzet), která mu umožňuje interpretovat koloraturní árie barokních kantát i oper. Jeho vokální rozsah umožňuje zpívat i partie, které byly historicky určeny kastrátním pěvcům.\n\nV létě 2009 vystoupil v Praze s barokním orchestrem Musica Florea.\n\n\n"}
{"id": "404683", "url": "https://cs.wikipedia.org/wiki?curid=404683", "title": "Naší přírodou", "text": "Naší přírodou\n\nNaší přírodou byl specializovaný odborný časopis, který vydával Český svaz ochránců přírody v letech 1981 až 1991. Jednalo se o měsíčník. Jeho prvním šéfredaktorem byl Petr Přívětivý. Jeho sesterským periodikem vydávaným prostřednictvím ČSOP byl v té době také časopis Nika vedený Ivanem Makáskem.\n\nČasopis stejného jména vycházel jíž v letech 1937 až 1941. V současnosti je vydáván časopis podobného jména \"Naše příroda\".\n\n"}
{"id": "404685", "url": "https://cs.wikipedia.org/wiki?curid=404685", "title": "Spyker F8-VII", "text": "Spyker F8-VII\n\nSpyker F8-VII byl vůz formule 1 týmu Spyker F1, který se účastnil mistrovství světa v roce 2007. Monopost by představen 5. února 2007 v Silverstone.\n\nVůz Spyker F8-VII je upravenou verzí vozu Midland M16. Změnila se aerodynamika monopostu. Upravil se podvozek, palivový systém a převodovka. Nos je poměrně úzký. Vůz má delší převodovku a výfukový a chladicí systém uvolnil místo pro zavěšení zadních kol a proudění vzduchu. Spyker přešel na motory Ferrari. Osazení nového motoru bylo poněkud komplikovanější, neboť bylo nutno koncepci vozu více upravit. Hydraulický systém museli udělat kompletně, přitom u Toyoty byl součástí dodávky motorů.\n\nSpyker na počátku 20. století automobily pojmenovával jako řadu C, pro rok 2008 plánovali řadu E, takže označení F zbylo pro monopost. Číslo 8 znamená, že se jedná o vidlicový osmiválec. VII upozorňuje na minulost, kdy Spyker ještě vyráběl letadla a označoval je římským číslem podle roku jejich vzniku. Takže VII znamená model roku 2007.\n\nOd Grand Prix Itálie 2007 tým nahradil stávající vůz F8-VII vozem Spyker F8-VIIB. Původně měl vůz startovat již v Turecku, ale nesplnil crash testy. V japonské grand prix získal Spyker svůj první bod ve formuli 1. Adrian Sutil závod dokončil na devátém místě, ale Vitantonio Liuzzi s vozem týmu Toro Rosso, který dojel před ním na bodovaném osmém místě, byl po závodě penalizován přičtením 25 sekund k výslednému času za předjíždění při vyvěšených žlutých vlajkách.\n\nU nového Spykeru konstruktéři upravili zadní nápravu, tlumiče rotační nahradily tlumiče lineární, převodovka je navržena podle předpisů pro rok 2008, kdy musí vydržet minimálně čtyři závody. Upravena byla i poloha motoru a systém chlazení. V aerodynamice vozu byly změny zásadní, přední a zadní spoiler, podlaha, bočnice, prvky usměrňující proudění vzduchu kolem vozu a zadní difuzér. Tým koupil starší aerodynamický tunel od Hondy v Brackley.\n\nSpyker F1 na konci roku v říjnu 2007 koupil indický miliardář Vijay Mallya, kvůli finančním potížím. Tým se přejmenoval na Force India. Monopost Force India VJM01 vychází z vozu Spyker F8-VIIB.\n\n\ntučně vyznačené závody znamenají zisk pole position, závody vyznačené kurzívou zajetí nejrychlejšího kola v závodě\n\n"}
{"id": "404686", "url": "https://cs.wikipedia.org/wiki?curid=404686", "title": "Kladensko-nučická dráha", "text": "Kladensko-nučická dráha\n\nKladensko-nučická dráha (zkratka KND) byla železnice určená od počátku pro nákladní dopravu, a to železné rudy z Nučic, později také vápence z lomů Mořina a uhlí (odbočka na dolu Max) do kladenských železáren. Do provozu byla uvedena 7. ledna 1858. Pozoruhodností této tratě bylo její úrovňové křížení na širé trati s Buštěhradskou dráhou poblíž obce Pletený Újezd, které bylo jedním ze dvou takových křížení v Evropě.\n\nDráha patřila firmě \"Pražská železářská společnost\" (PEG). Úsek Kladno – Hořelice byl zrušen 31. prosince 1968, úsek Hořelice – Mořina byl předán tehdejšímu těžebnímu podniku vlastnícímu mořinské lomy, který na trati zrušil všechny stanice a odbočky kromě stanice Kuchař a zrekonstruoval ji. Vlečka z Nučic k lomům na Mořině (včetně předávacího kolejiště v místě bývalého nádraží Hořelice), je dosud provozována.\n\n\n"}
{"id": "404687", "url": "https://cs.wikipedia.org/wiki?curid=404687", "title": "Česká muzika", "text": "Česká muzika\n\nČESKÁ MUZIKA spol. s.r.o. (též jen \"Česká muzika\") je česká hudební společnost, založená v roce 2000. Společnost se zabývá vydáváním hudebních nahrávek a videa se zaměřením na tradiční českou dechovou hudbu, lidové písně, dobové šlágry, hospodské popěvky, vánoční koledy, pohádky pro děti a humor. Je propojená se společností Aplaus, vydavatelem trampských písní a country hudby.\n\nV roce 2006 společnost Česká muzika spustila teleshoppingovou kampaň v České televizi. Ve stejném roce uspěla spolu se společností T.T.V. ve výběrovém řízení na dodavatele obsahu pro Českou televizi, distribuci pořadů a zajištění zákaznického servisu pro Internetový obchod České televize. Společnost spolupracuje také s TV Barrandov a s hudebními společnostmi EMI a Universal s nimiž se podílela na vydání několika společných projektů.\n\nV roce 2011 dosáhla Česká muzika s.r.o. podílu 5,4 % z českého trhu fyzických a digitálních nosičů hudby. Společnost se podílí na obou odvětvích prostřednictvím vlastního distribučního kanálu a portálu iTunes.\n\nSpolečnost byla založena písničkářem Karlem Peterkou, autorem satirických písní, působícím převážně v 70. letech 20. století. K nejznámějším interpretům, jejichž nahrávky společnost vydává, patří Eva a Vašek, Jiří Bosák, Mistříňanka, Moravanka, Veselka, Babouci a Maxim Turbulenc. Jako raritu odkoupila společnost historické nahrávky Mugrauerů, dechové kapely z Křenovic.\n\nČeská muzika s.r.o. sídlí v Křenovicích, místní části Dubného. Sídlo leží osm kilometrů západně od centra Českých Budějovic a necelých pět kilometrů od poslední zástavby Českých Budějovic (okraj sídliště Máj). V sídle je umístěno nahrávací a televizní studio, využívané k produkci pořadů společnosti. Jako exteriéry slouží krajina v okolí Dubného, lemovaná Blanským lesem a podhůřím Šumavy.\n\n"}
{"id": "404688", "url": "https://cs.wikipedia.org/wiki?curid=404688", "title": "Wenzel Hablik", "text": "Wenzel Hablik\n\nWenzel Hablik (4. srpna 1881, Most – 23. března 1934, Itzehoe, Nacistické Německo), celým jménem \"Wenzel August Dominik Hablik\" , byl malíř, grafik, architekt a návrhář textilu, představitel raného expresionismu.\n\nWenzel Hablik se narodil 4. srpna 1881 v Mostě. Vyučil se truhlářem po svém otci, ale zabýval se malířství na porcelán. V Teplicích proto studoval na odborné keramické škole. Další vzdělání získal v letech 1902–1905 na uměleckoprůmyslové škole ve Vídni a také na pražské Akademii výtvarných umění, kde studoval následující dva roky u profesora Franze Thieleho. V roce 1907 se usadil v německém městě Itzehoe severně od Hamburku a v Německu již zůstal. V roce 1920 získal německé občanství. V Itzehoe se Hablik seznámil s průmyslníkem Richardem Bielem, který jej podporoval. V Itzehoe v roce 1934 Wenzel Hablik předčasně zemřel.\n\nWenzel Hablik patřil k dlouho nedoceněným uměleckým osobnostem 20. století. Za svého života dosáhl známosti za hranicemi Itzehoe jen jako umělecký řemeslník. Od roku 1902 do své smrti vytvořil Hablik asi 600 olejomaleb, z nichž je dnes známo zhruba 250. Kromě portrétů jsou to především krajiny. Po přestěhování do Itzehoe maloval Hablik pobřeží Severního moře. Jako technicky nadaný autor, projektoval stavby, navrhoval nábytek, textilie, šperky, dekorativní předměty z kamene, mosazi, slonoviny a drahokamů i předměty denní potřeby. Tíhl k expresionismu, ale jeho pozdější tvorba má příznačné surrealistické znaky. Za svého života vystavoval Hablik nejen v Německu, ale i v Praze. V roce 1925 uspořádala Krasoumná jednota v Domě umělců výstavu jeho obrazů, kreseb a architektonických studií. Dvoumetrový obraz \"Křišťálová stavba v moři\" zakoupil do svých sbírek německý odbor Moderní galerie a dnes je v majetku Národní galerie v Praze. V letech 1935-1937 pak byly uspořádány výstavy z jeho pozůstalosti v Chemnitzu, Praze, Liberci a také v jeho rodném Mostě, kde se výstava uskutečnila v dubnu roku 1936.\n\nHablikovy architektonické návrhy byly tak nezvyklé, že žádný nebyl realizován a sám jejich autor upadl na dlouhou dobu v zapomnění. Zájem o jeho tvorbu probudila až v roce 1989 výstava ve Florencii. V Československu se jeho obrazy objevily v roce 1992 na výstavě v Chebu. Roku 1994 se v Praze uskutečnila výstava s názvem \"Mezery v historii 1890–1938\", kde upoutal pozornost zmiňovaný Hablikův obraz \"Křišťálová stavba v moři\" a v témže roce uspořádalo Uměleckoprůmyslové muzeum výstavu \"Wenzel Hablik – textilní tvorba a móda\".\n\nPráce Wenzela Hablika se také objevily na výstavě \"Expresionismus a nová věcnost\" uspořádané Německým muzeem architektury ve Frankfurtu nad Mohanem v roce 1994. Když byl v červnu roku 2002 ve Veletržním paláci v Praze otevřen první díl výstavy moderního a současného umění, bylo zde Hablikovo dílo ve společnosti takových známých jmen, jako byli zakladatel vídeňské secese Gustav Klimt nebo expresionista Egon Schiele.\n\nV samotném Itzehoe mnohé ukázky Hablikovy tvorby zahladily důsledky druhé světové války. Hotel, který dekorativně vyzdobil, byl zničen a stejně dopadly i jím navržené interiéry Nordischer Kurier. Zůstal jen jeho dům s fasádou, kterou rok před smrtí opravil, a pozůstalost, z níž dědicové v roce 1985 založili nadaci. Pro současné muzeum ale musela radnice v Itzehoe najít v roce 1995 jiné prostory. Muzeum bylo otevřeno ve zdejším Domě umění.\n\n"}
{"id": "404692", "url": "https://cs.wikipedia.org/wiki?curid=404692", "title": "Nevěsta na útěku", "text": "Nevěsta na útěku\n\nNevěsta na útěku, anglicky: Runaway Bride, je americký film z roku 1999. Jedná se o romantickou rodinnou filmovou komedii režiséra Garryho Marshalla s Julií Robertsovou a Richardem Gerem v hlavní roli. Ačkoliv se jedná o stejný tvůrčí tým, který se sešel při natáčení snímku \"Pretty Woman\", nejedná se o volné pokračování tohoto snímku. Film nebyl příliš úspěšný u filmové kritiky a na někdejší úspěch \"Pretty Woman\" tak nenavázal, nicméně úspěšným se stal předevšém komerčně. Jde o remake stejnojmenného amerického filmu z roku 1930.\n\nIke Graham (Richard Gere) je úspěšný newyorský novinář-sloupkař z deníku \"USA Today\", kterému šéfuje jeho bývalá manželka Ellie. Ike píše své sloupky na poslední chvíli, často se jejich tématem stávají ženy, o kterých se vyjadřuje někdy velmi jízlivě a nelichotivě. Při psaní svého posledního sloupku se v jenom newyorském baru náhodně dozví od posledního zklamaného ženicha o tzv. notorické \"nevěstě na útěku\", která utekla z několika svých předchozích svateb, tou je Maggie Carpenterová (Julia Robertsová) z malého města Hale v Marylandu. Napíše na poslední chvíli další hanlivý sloupek o ženách, avšak neověří si řádně všechna fakta. Maggie si písemně stěžuje a pohrozí žalobou. Ike je svou bývalou ženou, šéfredaktorkou listu (Rita Wilsonová) vyhozen ze svého zaměstnání. Eliin manžel, přítel Fischer (Hector Elizondo) nabídne Ikovi možnost očistit své novinářské jméno tak, že o Maggii zjisti co nejvíce podrobností a napíše další, tentokrát zcela bezchybný a pravdivý příběh. Ike se vydává do Hale v Marylandu za Maggie. Seznamuje se zde postupně nejen s Maggií samotnou, ale se všemi jejími příbuznými, známými a bývalými ženichy. Ačkoliv zpočátku Maggie leze na dost nervy, oba se postupně velmi sblíží, první antipatie přerostou postupně ve vzájemné sympatie a přitažlivost, nakonec i ve vzájemnou lásku. Čtvrtým Magginým ženichem se nakonec stává Ike sám, ale Maggie uteče i z této (pro ni osobně) čtvrté svatby. Nakonec se však sama vrátí k Ikovi do New Yorku a romantický příběh končí závěrečným happyendem, tedy pátou uskutečněnou svatbou Ika a Maggie.\n"}
{"id": "404697", "url": "https://cs.wikipedia.org/wiki?curid=404697", "title": "Sám doma 3", "text": "Sám doma 3\n\nSám doma 3 (orig. \"Home Alone 3\") je americká filmová komedie z roku 1997 volně navazující na filmy \"Sám doma\" a \"\". Macaulaye Culkina a jeho Kevina McCallistera nahradil Alex Pruitt v podání Alexe D. Linze.\n\n"}
{"id": "404708", "url": "https://cs.wikipedia.org/wiki?curid=404708", "title": "Honda RA108", "text": "Honda RA108\n\nHonda RA108 je vůz formule 1 týmu Honda Racing F1 Team, který se účastnil mistrovství světa formule 1 v roce 2008. Monopost byl představen 29. ledna v Brackley.\n\nStejně jako v roce 2007 Honda pokračuje na projektu ekologického přístupu. Japonský tým bude pokračovat v provozu stránky myearthdream.com. Honda vybrala společně s partnery 1,2 milionů dolarů.\n\n\n"}
{"id": "404710", "url": "https://cs.wikipedia.org/wiki?curid=404710", "title": "William Gregory", "text": "William Gregory\n\nWilliam George „Borneo“ Gregory (* 14. května 1957, Lockport, stát New York, USA) je bývalý americký astronaut, který absolvoval na jaře 1995 šestnáctidenní let raketoplánem.\n\nV rodném Lockportu absolvoval základní i střední školu. Pak čtyři roky absolvoval vojenskou akademii United States Air Force Academy. V roce 1979 nastoupil na vysokou školu Columbia University, později své vzdělání dokončil na dalších vysokých školách (např. Troy University). Používal přezdívku Borneo. Stal se armádním letcem, instruktorem a to i na základně Edwards v Kalifornii. Do výcvikového střediska astronautů NASA v Houstonu byl zapsán v roce 1990, po absolvování výcviku byl zařazen do jednotky astronautů. Letěl v roce 1995. Čtyři roky poté z NASA odešel a stal se obchodním manažerem v Honeywell – Phoenix.\n\nV osmé misi raketoplánu Endeavour byla tato posádka: Stephen Oswald, Tamara Jerniganová, Wendy Lawrenceová, John Grunsfeld, Samuel Durrance, Ronald Parise a pplk. USAF William Gregory, tehdy ve funkci pilota. Startovali z Kennedyho vesmírného střediska na Floridě .\n\nLet mise STS-67 byl později katalogizován v COSPAR pod označením 1995-007A. Na palubě do vesmíru vyvezli sestavu třech astronomických dalekohledů Astro-2. Let byl věnován hlavně astronomickým pozorováním. Přistáli kvůli počasí na základně Edwards v kalifornské poušti Mojave a na základně také před návratem 19. března 1995 do Houstonu přespali.\n\nGregory byl v pořadí 322. člověkem ve vesmíru, kam letěl jen jednou.\n\n\n"}
{"id": "404716", "url": "https://cs.wikipedia.org/wiki?curid=404716", "title": "Martin Štrba", "text": "Martin Štrba\n\nMartin Štrba (* 26. srpna 1961, Levice, Československo) je slovenský kameraman a dokumentarista.\n\nV roce 1980 vystudoval fotografii na Střední umělecko-průmyslové škole v Bratislavě a v roce 1985 kameru na FAMU v Praze. Nejčastěji spolupracoval na filmech Martina Šulíka a Vladimíra Michálka. V roce 1999 získal cenu Český lev za kameru filmu \"Je třeba zabít Sekala\" režiséra Vladimíra Michálka a roku 2000 za nejlepší výtvarný počin ve filmu Anděl Exit.\n\nByl také hlavním kameramanem multimediálního projektu \"Zlatá šedesátá\", v jehož rámci vzniklo 26 televizních portrétů československých filmových osobností a jeden celovečerní film. Jako dokumetarista debutoval v roce 2014 snímkem \"Vlna vs. břeh\", ve kterém zachytil úspěšnou generaci slovenských fotografů a svých spolužáků, kteří v 80. letech 20. století absolvovali obor fotografie na pražské FAMU a podíleli se na vzniku Slovenské nové vlny.\n\n\n\n"}
{"id": "404725", "url": "https://cs.wikipedia.org/wiki?curid=404725", "title": "45P/Honda-Mrkos-Pajdušáková", "text": "45P/Honda-Mrkos-Pajdušáková\n\n45P/Honda-Mrkos-Pajdušáková (podle nového značení \"P/1948 X1\") je periodická kometa, která oběhne Slunce jednou za 5,25 let. Objevil ji Minoru Honda 3. prosince 1948, když se nacházela 0,43 AU od Země. Pojmenována je po objeviteli a společně po českém astronomu Antonínu Mrkosovi a slovenské astronomce Ľudmile Pajdušákové, kteří ji pozorovali 6. a 7. prosince 1948 v slovenské observatoři na Skalnatém plese nezávisle na prvním objeviteli.\n\nDráha komety Honda-Mrkos-Pajdušáková je jako u všech komet eliptická. Ke Slunci se přibližuje na nejmenší vzdálenost 0,58 AU – patří tedy mezi tělesa, která křižují dráhu Země. Velká poloosa její dráhy měří 3,02 AU. Od Slunce se vzdaluje na 5,46 AU, tedy jen těsně za oblast, kde obíhá Jupiter. Dráha je skloněná k ekliptice o 4,28°, což je mezi kometami poměrně málo.\n\nNejblíže k Zemi – na 0,06 AU, tj. 9 miliónů km – se přiblížila 15. srpna 2011. Nejlépe pozorovatelná však byla v období těsně po 28. září, kdy prošla přísluním. Její zdánlivá jasnost dosahovala přibližně 7. magnitudy a byla vidět i lepším triedrem.\nKometa se dostala do přísluní 31. prosince 2016. Od 4. února 2017 byla viditelná s jasností 7 a kóma bylo asi 100 000 kilometrů dlouhé. 11. února byla do Země vzdálena 0,08318 Au (12 444 000 km), v tento den probíhalo i zatmění Měsíce.\nDodatečnými výpočty bylo zjištěno, že kometa prolétla 15. srpna 1935 ve vzdálenosti 0,08 AU od Jupitera. To změnilo její oběžnou dobu z 5,53 na 5,25 roku. Zároveň se změnily elementy její dráhy tak, že se nyní přibližuje ke Slunci na 0,58 AU (dříve to bylo 0,64 AU).\n\n"}
{"id": "404726", "url": "https://cs.wikipedia.org/wiki?curid=404726", "title": "Schizofrenie (album)", "text": "Schizofrenie (album)\n\nSchizofrenie se jmenuje druhé řadové album skupiny Arakain. Bylo vydáno v roce 1991 jako LP a CD. LP obsahuje 9 skladeb, na CD jsou 3 bonusy. V roce 1998 byla vydána reedice spolu s albem Thrash The Trash na 2CD Thrash The Trash & Schizofrenie.\n\n"}
{"id": "404727", "url": "https://cs.wikipedia.org/wiki?curid=404727", "title": "Katalpa", "text": "Katalpa\n\nKatalpa (\"Catalpa\") je rod opadavých dřevin z čeledi trubačovité (\"Bignoniaceae\") s výraznými květy a plody. Obvykle jsou to stromy, šlechtěné odrůdy mohou mít výjimečně keřovitý růst (katalpa trubačovitá kultivar 'Nana'), některé zdroje uvádí vzácně i liánovitý růst (\"Catalpa pubescens\"). Zvláštní název druhu pochází z jazyka indiánského kmene Kríků. Katalpa obsahuje glykosid katalpol a druh \"C. bignonioides\" i tanin v kůře.\n\nKatalpa je původem z teplých oblastí, jako je Severní Amerika, Střední Amerika, Indie a východní Asie. Pěstována je široce v mírných a teplých oblastech pro svoji krásu.\n\nKatalpy jsou si vzájemně velice podobné růstem, listy i květy. Jsou zpravidla nepřehlédnutelné, exotické, majestátní a dlouhověké. Obvykle dorůstají výšky 12-18 m a 6-12 m šířky. Zajímavostí je, že tyto stromy v mládí rostou pomalu, v deseti letech jsou vysoké jen 2-3 m (v teplých zemích 6 m), ve dvaceti letech dorůstají 4-7 m a ve třiceti 8-10 m.\n\nKmen je krátký, u starších jedinců nezřídka nějak deformovaný. Spodní větve katalpy klesají až na zem, ale vyrůstají daleko od sebe a nevytváří pro podrost dusivý polštář. Světlá textura olistěné koruny může působit zblízka až řídkým, světlým, příjemně svěžím dojmem. Vystoupavé větve jsou často v mládí ojíněné. Pod světlou korunou katalpy zpravidla roste tráva.\n\nTenká borka má světle hnědou nebo načernalou (\"C. speciosa\") barvu a je celkem tenká. Při manipulaci v materiálem v okolí nebo při nešetrné dopravě rostlin k výsadbě snadno může dojít k rozsáhlému poškození kmene nebo větví. Ve stáří je borka ztlustlá, hluboce zbrázděná a odlupuje se v šupinách.\n\nKatalpa má charakteristické listy a plody. Listy jsou na stromech dlouho do zimy (V-XI). Známé katalpy z druhu \"bignonoides\" mají velké listy výrazně srdčitého tvaru. Některé druhy mohou mít list oválnější, podlouhlejší, výjimečně se dvěma (\"Catalpa x erubescens\") nebo jedním lalokem. Většinou však všechny katalpy mají listy srdčitě vejčité, 10-25 cm dlouhé, zašpičatělé a zpravidla celokrajné. Barva listů je tmavě až světle zelená, na rubu jsou krátce chlupaté. Odrůdy se světlejšími, sezónně svěže žlutozelenými listy jsou někde považovány za zvláštní druh.\n\nObvyklou zelenou barva listů najdeme u \"C. bignoniodes '\"Nana\"'\", \"C. x erubescens\" (listy jsou ovšem načervenalé při rašení), \"C. x erubescens 'Adina'\", 'Japonica', 'Purpurea', kultivary \"Catalpa fargesii\", C. galleana, C.ovata, \"C. ovata \"'Flavescens\"', C. speciosa, C. tibetica\".\nŽlutou barvou listů se chlubí \"C. bignonioides\" 'Aurea' (zezelená během léta) a například \"C. b. „Koehneri“\". Žlutopestré listy má C. speciosa \"Albovariegata\" a bělavě pestré C. speciosa 'Pulverulenta'.\n\nKatalpy mají rovněž nápadné květy. Kvetou často záplavou poměrně velkých, bílých nebo narůžovělých květů. Nejvíce kvete \"C. bignoniodes\" a jeho odrůdy. Bělavé květy jsou typické například pro odrůdy \"C. bignonioides\", \"C. galleana\",\" C. x erubescens\", \"C. ovata\", \"C. speciosa\", \"C. tibetica\". Bělavě růžové květy mají kultivary \"C. bungei\" a \"C. fargesii\". Vyšlechtěná odrůda \"C. ovata \"Flavesces\"\" má květy žlutavé. Nápadně fialově a purpurové květy najdeme u \"C. fargesii f.duclousii\".\n\nSamotný květ je tedy obvykle bílý, 3-5 cm dlouhý, jícen je zdoben žlutými pruhy a purpurovými tečkami. Katalpa kvete v latách. Květ je složen z dvoupyské, zvonkovité, více nebo méně cípaté koruny a dvoupyského kalichu. Květy vydávají zajímavou jemnou vůni. Katalpa kvete v červnu až červenci, vzácně slabě remontují (opakují kvetení) v září. Katalpy kvetou poprvé ve věku až 6-15 let.\n\nPlodem jsou lusky, pukavé na dvě chlopně, vyrůstají nahloučeně po třech a více. Na pohled tenký hnědavý lusk je tobolka 20-50 cm dlouhá, s několika semeny.\n\nKatalpa je v zemi dobře ukotvena, ve stáří ztlustlými, silnými kořeny.\n\nKatalpy lze vysazovat do lehčích hlinitopísčitých půd na teplé, světlé stanoviště. V teplejších polohách katalpy i lépe kvetou. Příliš nesnášejí přistínění. Podobně i v alejích volíme vzdálenost rostlin s ohledem na přirozený růst nebo vybíráme méně vzrůstné odrůdy, případně některé stromy po čase odstraníme. Protože katalpy nesnáší přistínění, tak ani zápoj není vhodný. V mládí, v silnějších zimách, mohou namrzat mladé letorosty. Starší exempláře jsou otužilé. Dřevina snáší do určité míry sucho lépe než vlhko. Katalpy preferují neutrální až mírně kyselou půdu. Velmi dobře snáší průmyslové prostředí.\n\nPři pěstování v mírném pásmu je výběr druhů mírně omezen na odolné druhy. Pěstování katalp se příliš neliší od praktik, které jsou běžně používány u jiných dřevin.\n\nZalévat první rok po výsadbě je doporučeno pravidelně každý týden, avšak podle potřeby, tak aby nedošlo k přemokření nebo aby strom v kritickém období po výsadbě neuschnul. Katalpa snáší lépe sucho než mokro. Mladé rostliny, zejména na podzim, nemají být příliš zalévány, aby kořeny a zimou ohrožené letorosty do podzimu co nejvíce vyzrály. Části rostliny, které jsou dužnaté a křehké, totiž mráz snadno poničí. Teplomilnější druhy je doporučováno zalévat méně často, zato však jednorázově větším množstvím vody.\n\nPřihnojování dusíkatými hnojivy během vegetace má být ukončeno na konci července. Přihnojovat lze mladší jedince po výsadbě, výsledky nebudou však příliš patrné, protože katalpa v mládí roste slabě. Přihnojovat lze během jarních měsíců komplexními hnojivy a nejlépe kapalnými hnojivy aplikovanými na list. V pozdějších letech po výsadbě je přihnojování bezvýznamné. Pokud rostlina trpí chlorózou, lze aplikovat postřik a zálivku chelátovým železem, avšak je pravděpodobné, že příčinou poruchy je spíše převlhčení než nedostatek mikroprvků.\n\nS ohledem na nebezpečí namrzání u mladých rostlin se doporučuje spíše jarní výsadba. Přesazují a vysazují se mladší rostliny, starší jedinci, podobně jako starší lidé, přesazování nesnášejí dobře. Proto je velmi důležitý výběr vhodného stanoviště. Je ovšem velmi žádoucí vysadit rostlinu co nejdříve.\n\nOdborná literatura uvádí, že stromy po řezu dobře obrůstají, ale řez je u katalp prováděn spíše výjimečně, obvykle jsou odstraňovány jen suché a poškozené větve. Nedoporučuje se odstraňovat více než jednu třetinu koruny najednou. Rány jsou zamazávány bílým, nebo aspoň světlým latexem, nebo balakrylem.\n\nRostliny mají sice velké listy, ale ne tak velké množství jako většina pěstovaných podobně velkých druhů dřevin (javory, lípy, buky, duby), proto podzimní údržba je méně nákladnější a složitější než u srovnatelných druhů. Ve velkém prostoru, jakým je anglický park, navíc výhrab není nezbytný.\n\nVzhledem k dlouhověkosti může vnitřek silných větví vyhnít. Je známé, že se větve katalp ve větru lámou. Sanace starých poškozených větví a krytí dutin v kmeni je proto důležitou součástí péče.\n\nPřestože je katalpa mírně jedovatá a obsahuje alkaloidy, kořeny mohou být poškozeny od myší. V zemích původu jsou napadány bodavým hmyzem vylučujícím medovici a mšicemi. Jsou popisovány i malé můry nazývané \"whiteflies\", nebo \"Catalpa Sphinx moth\", přenášející viry a antraknózu, nebo žlutavé skvrny způsobené bakteriózami. Oslabení jedinci v našich podmínkách mohou být ve vlhkém prostředí na listech napadeni plísněmi.V ČR neznámé choroby a škůdci se díky změnám klimatu nazývané globální oteplování mohou objevit i v ČR. \n\nKatalpa je stále populárnější okrasná dřevina, užívaná jako solitéra do parků, menší kultivary nacházejí uplatnění do zahrad a alejí. Důvodem oblíbenosti je vzhled, zejména v době olistění a květu.\n\nPro pěstování v alejích a jako solitéra v zahradách a parcích se často uplatňuje odrůda s menší korunou a růstem - \"Catalpa bignonioides „Nana“\", která je původně keřovitá a jako stromek má kulovitý nebo polokulovitý růst. Podobně i odrůda \"C. b. „Globosa“\" má kratší kmínek a kulovitou korunu. S těmito katalpami se u nás setkáte asi nejčastěji. V 21. století katalpy vytlačují z měst dříve tak oblíbené alergenní lípy a břízy.\n\nAle už od dávnověku nachází využití dřevo katalpy pro konstrukční účely. V Číně byly z dřeva katalpy vyráběny oblíbené tradiční hudební nástroje zvané guqin s harmonickým tónem. Dřevo katalpy je velmi měkké, s velmi dobrou odolností a rozměrovou stálostí. Je výborné pro ručním zpracování. Dřevo se používá hlavně pro oplocení, kolejnice a nosníky, ale i pro výrobu rámů a nábytku.\n\nListy katalpy napadají housenky lišaje \"Ceratomia catalpae\". Ty slouží jako nástraha při rybolovu. Použití housenek rybáři je popisováno od roku 1870.\n\nOpadavý strom 8-15 (-20) m vysoký, kmen krátký, borka světle hnědá, koruna rozkladitá, listy srdčitě vejčité, zašpičatělé, 10-25 cm dlouhé, zpravidla celokrajné, výjimečně se dvěma nebo jedním postranním lalokem. Barva listů tmavě až světle zelená, na rubu jsou krátce chlupaté, květy bílé, 3-5 cm dlouhé, jícen se žlutými pruhy a purpurovými tečkami, v latách, kvete VI-VII, plody jsou tobolky až 40 cm dlouhé, tenkostěnné.\nPůvod: Jih USA.\nPoužití: vhodné jako solitéry do parků.\nRozemnuté listy páchnou. Při výsadbách je používán téměř výhradně tento druh. Oblíbená je Catalpa b. \"Nana\" vyznačující se výrazně slabším růstem a Catalpa b. \"Aurea\", jejíž olistění na jaře a na podzim získává výrazně svěže zelený tón.\n\nMalé stromy, větévky štíhlé, listy jednoduché, vstřícné nebo po třech v přeslenech, eliptické nebo vejčité, kožovité, květenství řídké, málokvěté, kalich dvoulaločný, koruna se žlutým a purpurovým znaménkem v jícnu, zvonkovitá, plody jsou čárkovité tobolky. Původ: Dominikánská republika.\n\nMenší strom nepravidelného vzrůstu, 6-12 m vysoký, čepel trojúhle vejčitá nebo vejčitě podlouhlá, naspodu lysá nebo jen žilky chlupaté\nkoruna bílá, narůžovělá nebo bledě červená se dvěma žlutými pruhy a purpurovými tečkami v jícnu. Kvete v červenci, tobolky čárkovité,\nsemena úzce elipsoidní.\nPůvod: Čína\nPoužití: pěstuje se velmi vzácně.\n\nStrom vysoký 15-25 m.\nLetorosty hvězdicovitě chlupaté,\nlisty (elipticky) vejčité až deltoidně srdčité, špičky dlouze protáhlé, rub listů výrazně žlutě plstnatý, listy na mladých rostlinách 3laločné, květy 3-5 cm dlouhé, růžové, uvnitř hnědě a žlutě skvrnité, po 7-15 v okoličnatých hroznech, kvete VI, plod tobolka 30-55 cm dlouhá, tenká.\nPůvod: západní Čína.\n\nstromy vysoké 3-25 m, listy jednoduché, vstřícné, eliptické až úzce vejčité nebo obvejčitě eliptické, obvykle ale kopinatě eliptické, květenství řídké, málokvěté, květy mají dvoulaločný kalich. Koruna bílá, zvonkovitá, jícen žlutý, plody čárkovité tobolky.\nPůvod: Západní Indie, Jamajka.\n\nPopis :stromy vysoké 5-20 m, větve rozkladité, listy jednoduché, vstřícné, podlouhlé až eliptické, vrcholek tupý až zaoblený,\nkvětenství obvykle málokvětá lata, kalich dvoulaločný, koruna světle žlutá, zvonkovitá, plody čárkovité tobolky, semena pýřitá, čárkovitě vřetenová.\nPůvod: Kuba, Bahamy, jih Hispanioly.\n\nPopis: strom 7-15 m vysoký, koruna široce rozkladitá, letorosty lysé, vzácně slabě chlupaté, listy široce srdčitě vejčité, většinou 3(-5)laločné, sytě, zelené, rub světlejší, na žilkách chlupatý, květy bílé, uvnitř žlutě a purpurově tečkované i čárkované, v latách, kvete VII, plodem je tobolka.\nPůvod: Čína.\nPopis: malé stromy, listy jednoduché, eliptické až elipticky podlouhlé, celokrajné, květenství je řídká, málokvětá lata, kalich dvoulaločný,koruna purpurová, zvonkovitá, výrazně 2pyská.\nPůvod:Hispaniola.\nPopis: strom vysoký 15-30 m, koruna štíhle kuželovitá, borka červenohnědá, tlustá, hluboce brázditá, listy srdčitě vejčité, dlouze zašpičatělé, tmavě zelené, celokrajné, rub hustě chlupatý, květy bílé, v jícnu se 2 žlutými pruhy a drobnými purpurovými skvrnkami, laty chudé, vzpřímené, kvete VI, plody tobolky se silnými stěnami.\nPůvod: USA.\nPopis: keře nebo malé stromy asi 5 m vysoké, listy široce vejčité, slabě kožovité, svrchu lysé, naspodu hustě pýřité, květenství dlouhé, lysé, koruna žlutobílá, bledě purpurově tečkovaná v jícnu, plody tobolky, semena elipsoidní.\nPůvod: Čína.\n\nGenerativně lze většinu druhů rodu množit výsevem na jaře do poloteplého pařeniště. Kultivary nebo druhy se špatně klíčivými semeny lze množit vegetativně, roubováním na katalpu trubačovitou. Možné je i množení z kořenových řízků.\n\n \n"}
{"id": "404728", "url": "https://cs.wikipedia.org/wiki?curid=404728", "title": "Black Jack (album)", "text": "Black Jack (album)\n\nBlack Jack se jmenuje třetí řadové album skupiny Arakain. Bylo vydáno roku 1992 a obsahuje 9 skladeb. 16. května 2011 byla spolu s albem History Live vydána reedice Black Jack + History Live.\n"}
{"id": "404730", "url": "https://cs.wikipedia.org/wiki?curid=404730", "title": "Disturbia", "text": "Disturbia\n\nDisturbia je americký slasher thriller z roku 2007, jehož režisérem byl D. J. Caruso. Film je novodobou adaptací Hitchcockova filmu \"Okno do dvora\" z roku 1954. Snímek pojednává o mladém teenagerovi Kaleb Brechtovi, kterého ztvárnil Shia LaBeouf, který se svými přáteli špehuje souseda v domnění, že se jedná o sériového vraha.\n\nHlavní postavou filmu je mladý muž Kaleb „Kale“ Brecht (Shia LaBeouf), který je synem spisovatele. Když se spolu vrací z dovolené, Kaleb nezvládne řízení a havaruje; při srážce jeho otec zemře. Zhruba rok po otcově smrti je Kaleb za napadení učitele odsouzen ke třem měsícům domácího vězení. Aby soudce uhlídal dodržení trestu, nechá Kalemu připevnit okolo nohy náramek, který zajišťuje, aby Kale neopustil dům. V případě, že se vzdálí 30 metrů od přístroje, který je umístěn v kuchyni, přijede policie. Kaleb je sám v domě jen se svou matkou Julií (Carrie-Anne Moss) a docela se začíná nudit, když se do vedlejšího domu stěhuje nová rodina s dívkou jménem Ashley Carlson (Sarah Roemer), která je přibližně stejně stará jako Kale. Kale začíná ji i ostatní rodiny kolem špehovat.\n\nKaleb se s Ashley brzy seznámí a začínají spolu pozorovat souseda Roberta Turnera (David Morse), o kterém si myslí, že je sériový vrah. Začíná amatérská a dramatická sledovací akce, do které se zapojí i Keleův kamarád Ronnie (Aaron Yoo). Sledování vrcholí jednoho večera, kdy se Ronnie vloupe do Turnerova domu. Vše pozoruje skrze webovou kameru Kale. Ronnie má strach a začne v domě panikařit. Vše vidí i Kaleb, zpanikaří proto taky a vnikne do domu. Překročením úseku, kde má dovolen pohyb, však přivolá policii, která si to však vyloží tak, že se Kale pokusil o násilné vniknutí.\n\nKdyž policie odjede, Kalebova matka jde za Turnerem, aby u něj orodovala za svého syna. Nechce totiž, aby na něj Turner podal žalobu. Když už to vypadá, že Turner vrahem skutečně není, Kaleb si všimne, že na videu, které natočil Ronnie, je mrtvá dívka. Turner mezitím uvězní Kalebovu matku u sebe doma a začíná honit Kaleba po jeho domě. Kalebovi i příchozí Ashley se podaří před Turnerem utéct. Mezitím, co jde Ashley volat policii, Kaleb jde hledat svou matku do Turnerova domu. Než ji najde, podaří se mu objevit množství mrtvol, které měl Turner doma. Když se Kaleb s Turnerem v jeho domě setká, podaří se mu ho zabít zahradními nůžkami.\n\n"}
{"id": "404731", "url": "https://cs.wikipedia.org/wiki?curid=404731", "title": "James Monaco", "text": "James Monaco\n\nJames Monaco (* 1943 New York, USA) je historik a teoretik mediální kultury.\n\nStudoval na Muhlenberg College v Pensylvánii a Columbia University v New Yorku. Přednášel např. na The New School for Social Research v New Yorku, Columbia University, The City University of New York a New York University. Svou prózu a kritiky publikoval v \"The New York Times\", \"The Village Voice\", \"American Film\", \"Sight and Sound\" a v mnoha dalších. Externě spolupracoval s redakcemi časopisů \"More\", \"Cineaste\", a \"Take One\". Monaco působí jako člen mnoha společností. Dlouhou dobu je členem Author's Guild nebo Board of Directors of the Interactive Services Association. V současné době působí také v Board of Directors of the Copyright Clearance Center. Je zakladatelem American Book Producers Association a předsedou Videotext Marketing Consortium. Jeho manželkou je učitelka a vydavatelka Susan Schenkerová, se kterou pracoval na své knize \"Books about film: A Bibliographical Checklist\". Mají spolu tři děti a v současnosti žijí střídavě na Manhattanu a v Sag Harboru.\n\nNa začátku 80. let se James Monaco objevil jako komentátor médií pro Morning Edition na rádiu NPR (National Public Radio). Vystupoval také v televizi, objevil se na všech hlavních amerických stanicích, na australském ABC, na britském BBC, japonském NHK, kanadském CBC, německém WDR a na dalších více než stech místních stanicích po celé zemi.\n\nV roce 1975 založil nakladatelství New York Zoetrope, které se specializovalo na oblast filmové literatury a vydalo více než 40 knih z tohoto odvětví. Skrze Harbor Electronic Publishing, jež má sídlo opět v New Yorku, působí Monaco také jako knižní vydavatel.\n\nK jeho dalším významným počinům patří založení společnosti Baseline v roce 1982. Byla to první online databáze zábavního průmyslu, která se stala předchůdcem IMDb. Baseline je zaměřeno na poskytování různých informačních služeb pro celosvětový zábavní průmysl. Jedním z produktů této společnosti je např. nakladatelství Baseline nebo Baseline Studiosystems, přední dodavatel informací z filmového a televizního světa.\n\nSpolu s redaktory nakladatelství Baseline Leonarde Maltinem a Pauline Kaelovou se podílel na vytváření filmové CD-ROM encyklopedie Cinemania. Tento slovník, který zahrnuje definice námětů, témat, směrů a dalších pojmů, byl složen ze dvou slovníků. Jedním z nich byl Monacův \"The Film Glossary\", druhým pak \"Film Encyclopedia\" Ephreim Katz. V letech 1992-1995 se prodalo téměř tři miliony exemplářů a Cinemania se tak stala nejprodávanějším microsoftským multimediálním CD.\n\nV roce 1992 založil Monaco společnost UNET a stal se jejím prezidentem. Tato společnost se zabývá vývojem technologie a produktů, které by mohli sjednotit stará a nová média. Od roku 1992 do roku 1995 společnost zajistila spolupráci s časopisy a televizními stanicemi za účelem vývoje online služeb pro jejich čtenáře a diváky. Je aktivní ve všech formách elektronického publikování, od online služeb až po CD, DVD, DVD-ROM a zabývá se také internetovým komunikačním softwarem a internetovým obchodem. Cílem společnosti je integrace a pokrok v oblasti multimediálních a komunikačních technologií. Společnost vyvíjí a prodává internetové produkty a služby. UNET řídí několik internetových stránek, které jsou zaměřeny na média a internetový obchod. Skrze jejich sesterskou společnost Harbor Electronic Publishing, UNET produkuje a distribuuje knihy, které se vážou k internetovým a DVD produktům. Právě pro svou činnost v UNET je Monaco považován za experta na elektronickou publikaci a mediální průmysl, čímž se jeho působení v oblasti filmové kultury značně prohlubuje.\n\nMonaco napsal většinu svých knih v sedmdesátých letech. Svou nejúspěšnější knihu \"Jak číst film\" poprvé vydal v roce 1977, avšak postupně ji rozšiřoval a aktualizoval, až se v roce 2000 dočkala své multimediální podoby. Ve formě DVD-ROMu vyšla současně se čtvrtou edicí a zahrnovala v sobě celkem tři knihy (\"The Dictionary of New Media\", \"Reading about Film\" a \"Reading about New Media\"). Dále nabízela více než tisíc ilustrací, filmové klipy, rozhovory, interaktivní laboratoře, autorovy poznámky a mnoho dalšího. Tato edice vyhrála o rok později soutěž DVD-ROM Excellence Award a byla přijata mnohými univerzitními filmovými kurzy.\nKniha \"Jak číst film\" byla přeložena do němčiny, nizozemštiny, italštiny, japonštiny, čínštiny, korejštiny, italštiny a češtiny. Poprvé se její překlad objevil v roce 1991, když vyšel ve \"Sborníku filmové teorie I. - Angloamerické studie\" překlad kapitoly \"“Jazyk filmu: Znaky a syntax“\" Stanislava Ulvera. Celou knihu vydal Albatros až v roce 2004. Spolu s publikací \"Nová vlna\", která u nás vyšla v roce 2001, jsou to jediné české překlady Monacova díla.\n\n\n\n\n\n\n\n\n\n\n\n\n\n\n\n\n"}
{"id": "404732", "url": "https://cs.wikipedia.org/wiki?curid=404732", "title": "Salto Mortale", "text": "Salto Mortale\n\nSalto Mortale se jmenuje čtvrté řadové album skupiny Arakain. Bylo vydáno roku 1993 a obsahuje 10 skladeb.\n"}
{"id": "404737", "url": "https://cs.wikipedia.org/wiki?curid=404737", "title": "Legendy (album)", "text": "Legendy (album)\n\nLegendy je název pátého studiového alba skupiny Arakain vydaného v roce 1995. Deska obsahuje 8 cover verzí známých skladeb.\n\n\n"}
{"id": "404740", "url": "https://cs.wikipedia.org/wiki?curid=404740", "title": "2022", "text": "2022\n\nRok 2022 (MMXXII) gregoriánského kalendáře začne v sobotu 1. ledna a skončí v sobotu 31. prosince. V České republice bude mít 252 pracovních dnů a 13 státních a ostatních svátků, z toho 8 jich připadá na mimovíkendové dny. Dle židovského kalendáře nastane přelom roků 5782 a 5783, dle islámského kalendáře 1443 a 1444.\n\n\n"}
{"id": "404744", "url": "https://cs.wikipedia.org/wiki?curid=404744", "title": "Amsterdamský barokní orchestr a sbor", "text": "Amsterdamský barokní orchestr a sbor\n\nAmsterdamský barokní orchestr a sbor (Amsterdam Baroque Orchestra & Choir) je soubor specializující se na autentickou interpretaci barokní hudby.\n\nV roce 1979 byl Tonem Koopmanem založen orchestr a v roce 1992 sbor. Cembalista, varhaník a dirigent Ton Koopman, který soubor vede, s ním natočil řadu nahrávek.\n\n"}
{"id": "404749", "url": "https://cs.wikipedia.org/wiki?curid=404749", "title": "H. Uden", "text": "H. Uden\n\nH. Uden, vlastním jménem Jaroslav Hruška (5. října 1847 Solnice – 9. června 1930 Kladno), byl český lékař, politik, spisovatel a dlouholetý starosta města Kladna.\n\nVystudoval gymnázium v Hradci Králové a lékařskou fakultu v Praze, kde promoval v roce 1872 a stal se doktorem medicíny a chirurgie. Působil jako lékař na Kladně u „Pražské železářské průmyslové společnosti“. Roku 1889 se stal starostou Kladna, v místním zastupitelstvu vystupoval za stranu Staročechů, v letech 1895–1898 se do funkce vrátil Josef Hrabě, ale znovu byl zvolen v letech 1898–1918 a tuto funkci zastával nejdéle ze všech kladenských starostů. Od roku 1899 byl starostou okresního zastupitelstva. Byl absolutně oddaný Habsburskému trůnu a panoval názor, že touží po povýšení do rytířského stavu.\n\nByl autorem básní, dramat a článků zveřejňovaných v časopisech (v listech „Hlasu Národa“). Zasloužil se o výstavbu kladenské nemocnice (dnešní Niederleho pavilon v roce 1902], zakládající akt připomíná deska z červeného mramoru se zlaceným písmem, zrestaurovaná v roce 1989. Byl jednou z osob, které se zasloužily o postavení divadla na Kladně, při jeho otevření v roce 1913 se hrála jeho hra \"Znak\" a vystupovala také Kladenská filharmonie. Zasloužil se také o stavbu radnice, kostela Nanebevzetí Panny Marie, spořitelny, doberského vodovodu a reálky. 30. prosince 1898 mu bylo uděleno čestné občanství města Kladna.\n\nJeho pseudonym H. Uden se pozpátku čte jako „neduh“. Autor si jej zvolil vzhledem ke svému povolání. Zemřel v Kladně a pohřbený byl v rodné Solnici. V Kladně nemá pamětní desku, ani po něm nebyla pojmenována ulice.\n\n\n\n\n"}
{"id": "404754", "url": "https://cs.wikipedia.org/wiki?curid=404754", "title": "Choustník (rozcestník)", "text": "Choustník (rozcestník)\n\nChoustník má více významů:\n\n"}
{"id": "404755", "url": "https://cs.wikipedia.org/wiki?curid=404755", "title": "Heli Jukkolaová", "text": "Heli Jukkolaová\n\nHeli Jukkolaová (* 26. listopadu 1979, Helsinky) je finská reprezentantka v orientačním běhu. Jejím největším úspěchem jsou tři zlaté medaile z Mistrovství světa v orientačním běhu z let 2006 a 2007. V současnosti běhá za finský klub Rastikarhut.\n\n"}
{"id": "404761", "url": "https://cs.wikipedia.org/wiki?curid=404761", "title": "Pagekoni", "text": "Pagekoni\n\nPagekoni (Diplodactylinae) jsou zvířata říše plazů blízce příbuzní s gekony. Patří pod čeleď gekonovití (Gekkonidae). Podobně jako gekoni nemají pohyblivá víčka a svislou zorničku, ale mají většinou lamely, tzv. příchytný orgán gekonů.\n\nKladou 2 vajíčka až na pár výjimek. Spolu s gekony jsou rozšířeni téměř po celém světě, hlavně v tropech a subtropech, ale výjimky můžou žít i v mírném podnebném pásu, například v Austrálii a v Jižní Americe.\n\nZástupci:\n\n"}
{"id": "404762", "url": "https://cs.wikipedia.org/wiki?curid=404762", "title": "Jiří Brožek", "text": "Jiří Brožek\n\nJiří Brožek (* 11. března 1947 Roudnice nad Labem) je český filmový střihač a držitel devíti Českých lvů za nejlepší střih.\n\nBěhem svého mládí v rodné Roudnici docházel do hodin houslí k učitelu Klárovi, a přestože se tomuto oboru v budoucnosti již nikdy nevěnoval, zůstala pro něj vážná hudba důležitým zdrojem inspirace. Silně jej ovlivnila i činnost tehdejšího ředitele roudnické galerie Miloše Saxla. Po studiu zeměměřičství byl přijat na pražskou FAMU, kde v letech 1967–1973 vystudoval obor střihová skladba a režie. V roce 1973 nastoupil do Filmového studia Barrandov, kde působil až do roku 1993. Střihačka Jiřina Lukešová, které asistoval na filmech \"Televize v Bublicích aneb Bublice v televizi\" (1974) a \"Na samotě u lesa\" (1976), jej po svém odchodu do důchodu doporučila jako nástupce režiséru Jiřímu Menzelovi. Od roku 1976 už Brožek působí jako samostatný střihač, kdy jeho prvním filmem byla komedie Jaroslava Papouška \"Konečně si rozumíme\".\n\nZa svou kariéru sestříhal více než 100 celovečerních filmů, desítky televizních inscenací a řadu televizních seriálů. Spolupracoval mimo jiné s Ladislavem Smoljakem (\"Kulový blesk\", \"Vrchní, prchni\", \"Jára Cimrman ležící, spící\"), Karlem Kachyňou (\"Lásky mezi kapkami deště\", \"Pozor, vizita!\", \"Smrt krásných srnců\"), Jiřím Menzelem (\"Postřižiny\", \"Slavnosti sněženek\", \"Vesničko má středisková\"), Věrou Chytilovou (\"Panelstory\", \"Kalamita\", \"Vlčí bouda\") nebo Václavem Havlem (\"Odcházení\"). Jiří Brožek sestříhal seriály \"Krkonošské pohádky\" (s Jiřinou Lukešovou), \"Lekár umierajúceho času\", \"Sanitka\" nebo \"Vlak dětství a naděje\". Podílel se na projektu Martina Šulíka a Jana Lukeše mapující československou kinematografii 60. let \"Zlatá šedesátá\". Ze spolupráce s dalšími tvůrci lze uvést filmy \"Sněženky a machři\", \"Záchvěv strachu\", \"Krajina s nábytkem\", \"Dobří holubi se vracejí\", \"Pražská 5\", \"Člověk proti zkáze\", \"Něžný barbar\", \"Kouř\", \"Svědek umírajícího času\", \"Vracenky\", \"Je třeba zabít Sekala\", \"Babí léto\", \"…a bude hůř\" nebo čtyři první díly z básnické hexalogie.\n\nJe držitelem devíti ocenění Český lev (z 13 nominací) za filmy \"Krvavý román\" (1993), \"Je třeba zabít Sekala\" (1998), \"Anděl Exit\" (2000), \"Nuda v Brně\" (2003), \"Sluneční stát\" (2005), \"Hezké chvilky bez záruky\" (2006), \"…a bude hůř\" (2007), \"Odcházení\" (2011) a \"Špína\" (2017), dvakrát (ze 4 nominací) získal slovenskou filmovou cenu Slnko v sieti za \"Sluneční stát\" (2006) a \"Cigán \" (2012) a na 2. ročníku festivalu Československé filmové veselohry v Novém Městě nad Metují mu byla udělena cena Studia mladých československého rozhlasu za střih Panelstory (1980). Je členem České filmové a televizní akademie (ČFTA) a čestným členem Slovenské filmové a televizní akademie (SFTA). \n\nMá tři děti (Marek, Jiří, Rozálie) a jednoho vnuka (Edgar).\n\n\n\n"}
{"id": "404763", "url": "https://cs.wikipedia.org/wiki?curid=404763", "title": "Cimbasso", "text": "Cimbasso\n\nCimbasso je žesťový dechový nástroj příbuzný pozounu. \n\nZákladní rozsah u B ladění (používá se i F ladění) je zhruba od F do malého b, tedy totožný s kontrabasovým pozounem či střední tubou, nástroj používá také tubový nátrubek. Závisí však především na schopnostech, fyzických předpokladech a trénovanosti hráče, jako u všech nátrubkových nástrojů. \nJe vybaven třemi, čtyřmi a někdy dokonce pěti rotačními ventily (Périnetovy písty by byly vzhledem ke zvláštní konstrukci nástroje krajně nepraktické). \nOzvučník je jakoby zalomen a směřuje dopředu, nalevo od hráčovy hlavy. Díky úzkým trubkám se zvuk skutečně blíží pozounu. Nástroj je poměrně rozměrný, cylindrové vrtání okolo 18 mm, nátrubek směřuje do pravého úhlu vzhledem ke strojivu. \n\nNástroj je poměrně neobvyklý a uplatnění našel skutečně v málokterém hudebním tělese. Když už se objeví, hraje na něj tubista nebo pozounista, protože málokterý hráč by se specializoval výhradně na něj. Cimbassa v ČR v současnosti vyrábí firma Amati pod značkou Václav František Červený.\nCimbasso je orchestrální žesťový dechový nástroj, jehož charakteristickým znakem je ozvučník směrovaný dopředu a který je ve své správné pozici lehce sklopen dolů. Na nástroj se hraje v sedě a pomocí bodce se seřizuje výška. Nejznámější jsou cimbassa s cylindrovým strojivem, kde počet ventilů je od 4 do 6, většinou se používají 5ventilová provedení, při kterém pravá ruka ovládá všech 5 ventilů a levá ruka ovládá dolaďovače snížců. Existují však i nástroje s perinetovým strojivem typu front action (písty dopředu). Na Cimbasso hraje povětšinou tubista, protože se používá nátrubek s kotlíkem podobným nátrubkům pro tubu. Z hlediska typu nástroje však Cimbasso odpovídá ventilovému kontrabasovému trombónu a je na hru poměrně složitým nástrojem.\nCimbasso se zvukově výborně pojí s pozouny. Jako basový hlas pozounové sekce (4.pozoun) to je ideální obsazení a výsledkem je mohutná čtyřhlasá sekce s masivní dynamikou. Ale i s trumpetou, lesním rohem a tubou vznikají dobrá zvuková propojení. Z oblasti dřevěných dechových nástrojů se Cimbasso krásně pojí s kontrafagotem. Rozsah nástroje jde od F1 – f' a jeho ozev je v celém rozsahu velmi homogenní, bez dramatických přechodů mezi registry. Notový zápis je v basovém klíči.\n\nPojem Cimbasso vznikl začátkem 19. století v Itálii, velmi pravděpodobně jako odvozenina ze zkráceného italského označení \"Corno in basso\" (Basshorn), ve skladbách psané jako \"C. in basso\", ze kterého pak vznikl název Cimbasso. Ačkoliv se tento název během celého století běžně používal mezi hudebníky, dirigenty, komponisty i nástrojaři, byl jeho význam pouze do té míry jednoznačný, že charakterizoval hlas pod pozounovým hlasem, tzn. 4.hlas trombónové skupiny a zároveň nejhlubší hlas skupiny žesťových nástrojů. Takováto definice hlasu se opakovaně vyskytovala v operních dílech nejrůznějších italských autorů, avšak nástroje, které tento hlas zastávaly, se lišily nejen průběhem času, ale i region od regionu.\n\nDnes je pojem Cimbasso synonymem pro specifický nástroj s ozvučníkem vyhnutým dopředu. Tento unikátní nástroj představuje vrchol rukodělné práce. Továrna V.F.Červený, jako tradiční český výrobce, patří mezi několik málo firem na světě, které mají ve svém programu výrobu těchto nástrojů. Její nabídku tvoří cimbasso in F (CFC 652-5PX) s možností objednání kompletní sady snížců in Es, dále cimbasso in B (CBC 680-5PX) a cimbasso in C (CCB 680-5PX). V programu se nachází i úzkomenzurální cimbasso in F (CVT 576-5CPX) vhodné zejméma pro komorní hru.\n\n"}
{"id": "404768", "url": "https://cs.wikipedia.org/wiki?curid=404768", "title": "Zemský dům", "text": "Zemský dům\n\nOznačení Zemský dům je (nebo bylo) používáno pro několik objektů, které byly sídly centrálních úřadů země:\n\n"}
{"id": "404770", "url": "https://cs.wikipedia.org/wiki?curid=404770", "title": "Důl Max", "text": "Důl Max\n\nDůl Max na černé uhlí byl hlouben v letech 1890 až 1892 jižně od Libušína na Kladensku. Uhlí se z dolu dopravovalo větví (vlečkou) Kladensko-nučické dráhy. Těžba byla ukončena v roce 1980.\n\nDůl byl několikrát přejmenováván, nesl jména President Beneš, Fierlinger II a Gottwald I. Pojmenován byl po členovi správní rady Pražské železářské společnosti Maxi Egonu Fürtenbergovi. \n\nNad šachtou byly vybudovány přímo u sebe dvě příhradové těžní věže otočené vůči sobě o 90 stupňů. Těžbu zajišťovaly parní těžní stroje firem Breitfeld, Daněk a spol. p. Karlín a Škodovy strojírny v Plzni. V roce 1938 byl jeden parní těžní stroj nahrazen elektrickým, pro něj byla vystavěna nová strojovna s ocelovou konstrukcí. Na konci 40. let 20. století byla i druhá strojovna přestavěna na umístění elektrického těžního stroje. V 70. letech 20. století byla úpravna uhlí přemístěna na důl Schöller a v roce 1973 byla zrušena vlečka.\n\nTěžba byla zcela ukončena roku 1980. Likvidace vlastních těžních věží proběhla 17. června 1989. Podstatnou část areálu dolu převzalo ředitelství spojů, převážně jako sklady.\n"}
{"id": "404773", "url": "https://cs.wikipedia.org/wiki?curid=404773", "title": "Milka Planinc", "text": "Milka Planinc\n\nMilka Planinc (21. listopadu 1924, Drniš, Jugoslávie, dnes Chorvatsko – 7. října 2010, Záhřeb, Chorvatsko) byla jugoslávskou premiérkou (oficiální titul byl \"předseda Nejvyššího svazového výboru\") od 16. května 1982 do 15. května 1986.\n\nByla jedinou ženou v dějinách, která zastávala funkci předsedy vlády v socialistickém státě, kromě toho také v letech 1963-1965 zastávala funkci ministra školství Jugoslávie a v letech 1967-1971 byla předsedkyní parlamentu (Skupštiny). Její vláda musela řešit ožehavou otázku zahraničního dluhu Jugoslávie, který byl značný, a spolu s dalšími faktory (hospodářská zaostalost, nízká efektivita práce) způsoboval zemi významné hospodářské problémy. Planinc byla první, která přednesla před tehdejší politickou reprezentaci neveselá čísla o zahraničním dluhu ve výši 19 miliard USD. Byla proto přijata ochranná opatření a půjčky se začaly splácet. Ta se však do jisté míry minula účinkem a pouze vedla k zvýšení nespokojenosti obyvatelstva.\n\nMilka Planinc odešla z politiky v roce 1986 a žila v Záhřebu.\n"}
{"id": "404775", "url": "https://cs.wikipedia.org/wiki?curid=404775", "title": "Toro Rosso STR3", "text": "Toro Rosso STR3\n\nToro Rosso STR3 je vůz formule 1 týmu Scuderia Toro Rosso, který se účastnil mistrovství světa formule 1 v roce 2008 od Grand Prix Monaka. Monopost byl představen 26. dubna na Katalánském okruhu, dva týdny před Grand Prix Španělska.\n\n\nOd Grand Prix Austrálie do Grand Prix Turecka jezdili piloti Toro Rosso s vozem STR2B.\n\n"}
{"id": "404782", "url": "https://cs.wikipedia.org/wiki?curid=404782", "title": "Sítiny (Svatý Jiří)", "text": "Sítiny (Svatý Jiří)\n\nOsada Sítiny () je místní částí obce Svatý Jiří v okrese Ústí nad Orlicí.\n\nOsada vznikla v posledním desetiletí 18. století. Její název je odvozen od sítin, které rostly v nedalekých močálech. Prvním stavením byla pazderna, kde se dříve zpracovával len. Osada se postupně rozrůstala na dvanáct usedlostí.\n\nOsada je rozdělena do dvou obcí. Osm usedlostí patří pod obec Svatý Jiří a čtyři usedlosti pod obec Voděrady.\n\nV osmdesátých letech dvacátého století byla v blízkosti osady vybudována drtírna odpadů. Od počátku devadesátých let se v tomto objektu vyrábí nízkoenergetické kondenzační sušárny.\n\nSítinami prochází silnice třetí třídy č.31712, spojující obec Svatý Jiří a Voděrady. Osada má přímé autobusové spojení s Chocní, Vysokým Mýtem, Ústím nad Orlicí a se Sloupnicí. \n"}
{"id": "404784", "url": "https://cs.wikipedia.org/wiki?curid=404784", "title": "Lom Holý vrch", "text": "Lom Holý vrch\n\nLom Holý vrch byl lom na vápenec u obce Trněný Újezd založený roku 1891 Pražskou železářskou společností pro potřebu kladenských hutí. Jednalo se v podstatě o tři samostatné lomy, které byly těženy v různých obdobích – Starý Čížovec, Nový Čížovec a Holý vrch. Vápenec se z lomů dopravoval tzv. Kladensko-nučickou dráhou.\n"}
{"id": "404786", "url": "https://cs.wikipedia.org/wiki?curid=404786", "title": "Pikenýr", "text": "Pikenýr\n\nPikenýr byl příslušník pěchoty, který byl vyzbrojen píkou (kopím). \n\nVznik útvarů pikenýrů se datuje do 15. století. Tito vojáci byli vyzbrojeni píkami o délce 2,5 až 5,5 metru. Vrcholem činnosti pikenýrů se stala třicetiletá válka, kdy tito vojáci v sestavě s mušketýry tvořili páteř tehdejších žoldnéřských vojsk. \n\nPikenýři 17. století byli vyzbrojeni 6 metrů dlouhým kopím, které bylo opatřené na opačném konci bodcem, který je umožňoval zarazit do země. Stejně jako mušketýři byli i kopiníci vyzbrojeni kordem. Oproti mušketýrům nosili kopiníci částečnou plátovou půlvýzbroj, skládající se z předního a zadního plechu, přilby a někdy i dvou plechových šosů, chránících stehna. \n\nPikenýři byli vycvičeni v boji jak proti jezdectvu, tak proti nepřátelské pěchotě. Spolu s mušketýry vytvářeli bojové sestavy, které umožňovaly ochranu střelců při nepřátelském útoku. Jednou z těchto sestav byla španělská tercie, vytvořená ze dvou až tří tisíc mušketýrů a pikenýrů. Základem této těžké sestavy byl čtverec složený z pikenýrů, kolem něhož byl vytvořen z mušketýrů obvod o několika řadách. Ke každému z rohů tohoto mohutného čtverce byla připojena menší čtvercová sestava mušketýrů. Tyto tercie byly v bitvách řazeny do šachovnicového postavení, přičemž se mezi ně vkládaly pluky nebo korouhve. Před sestavy bylo stavěno do palebného postavení dělostřelectvo. Tento způsob bojové sestavy byl užit vojskem katolické ligy v bitvě na Bílé hoře. V průběhu třicetileté války došlo k dalšímu rozvoji lineární bojové sestavy a lineární taktiky. \n\nPočet pikenýrů se s rozvojem střelby snižoval, z bojiště pikenýři zmizeli na přelomu 17. a 18. století, kdy se začaly užívat pušky s křesadlovým zámkem a bodáky.\n\n"}
{"id": "404787", "url": "https://cs.wikipedia.org/wiki?curid=404787", "title": "Pelc", "text": "Pelc\n\nPelc je jedno z častých příjmení. Nesou jej mimo jiné tyto osobnosti:\n\n\n"}
{"id": "404788", "url": "https://cs.wikipedia.org/wiki?curid=404788", "title": "Zklidňování dopravy", "text": "Zklidňování dopravy\n\nZklidňování dopravy je soubor opatření a nástrojů, která mají vést k zlepšení životního prostředí a bezpečnosti především cyklistů a chodců na úkor automobilové dopravy. Je snahou, aby se principy zklidňování dopravy postupně stávaly součástí podkladů pro stavby a úpravy pozemních komunikací. Podle způsobu působení na řidiče lze způsoby zklidňování dopravy rozdělit na psychologické prvky (dopravní značení) a fyzické prvky (například zúžení, zvýšení nebo zakřivení vozovky). Zklidňovací prvky mohou být umístěny buď u křižovatky (v křižovatce) nebo v průběžném úseku komunikace.\n\nNejradikálnějším způsobem zklidnění dopravy je úplné vyloučení nebo značné omezení silničního provozu, například vytvoření a vyznačení pěší zóny, obytné zóny, vyloučení provozu vyjma dopravní obsluhy, vyloučení provozu nákladních automobilů, zpoplatnění vjezdu či parkování v určité oblasti atd.\n\nPsychologickými prvky zklidňování dopravy se rozumí jednak dopravní značení upozorňující na riziková místa nebo omezující rychlost a též různé způsoby zvýraznění. Úkolem psychologických prvků zklidňování dopravy je přimět řidiče k vyšší pozornosti a ke snížení rychlosti. Jejich nevýhodou je, že nemusejí být respektovány neukázněnými řidiči.\n\nPsychologické prvky lze užít jednorázově nebo opakovaně. Jednorázovým psychologickým prvkem může být aplikováno na počátku obce, u vjezdu do obytné zóny či upozornění na přechod pro chodce. Opakovaný psychologický prvek vede k donucení dodržet rychlostní limity. Využít lze též opakování informace s rostoucí razancí. Příkladem může být informativní značení pro chodce s využitím značky „Přechod pro chodce“ (A 11) nebo dopravní značka s udáním vzdálenost (například přechod za 25 metrů) či vlastní označení těsně před přechodem pro chodce.\n\nPodle způsobu provedení je lze rozdělit na:\nSamostatnými psychologickými prvky jsou svislé a vodorovné dopravní značky nebo jejich zvýraznění.\n\nMohou jimi být:\nTaková opatření, která opticky nebo akusticky upraví povrch vozovky tak, aby došlo ke zvýšení pozornosti řidiče. Toho lze docílit použitím jiné struktury nebo barvy vozovky (například v místech před přechody pro pěší nebo na vjezdech do obytné zóny apod.).\n\nKe snížení rychlosti jízdy lze využít těchto opatření:\n\nK fyzickým prvkům se řadí zúžení vozovky, dopravní šikany či zpomalovací prahy. Jednotlivé fyzické prvky lze i vzájemně kombinovat.\n\nJsou to prvky, které slouží ke snížení rychlosti a intenzit motorových vozidel a též zlepšují podmínky pro parkování či přecházení vozovky. Může být buď místní (neboli lokální), které zajistí snížení rychlosti před kritickým místem na vozovce, nebo opakované bodové zúžení zajišťující snížení rychlosti v celém úseku zklidněné komunikace.\nZřízení parkovacího pruhu zdůrazňuje obytný a obslužný charakter komunikace a bývá spojeno se zrušením původního pravého jízdního pruhu. V místech přechodů pro chodce a zastávek veřejné dopravy je parkovací pruh přerušen chodníkovými mysy (například zastávkovými mysy), tedy rozšířením chodniku až k úrovni jízdního pruhu nebo tramvajového pásu.\n\nDopravní šikana je boční zúžení provedené vložením vysazené plochy z boku do vozovky, a to jednostranně nebo střídavě. Slouží ke snížení rychlosti motorových vozidel. Jedná se prvek upravující trasu řidiče a nutící ho k opakovanému změnu směru jízdy s malými poloměry. Využití má lokálně na vjezdu do zklidněné komunikace nebo opakovaně k zajištění snížení rychlosti v celém úseku komunikace. Místa zajišťující vychýlení přímé trasy lze využít k osázení zelení. Na vjezdu do obce nebo do vymezené zóny lze v místě zúžení vytvořit jakousi bránu (například ze vzrostlých stromů).\n\nRozšíření nástupního ostrůvku nebo zřízení vyšrafovaného dopravního stínu podél nástupního ostrůvku má za cíl jednak bezpečnost čekajících na ostrůvku a za druhé bezpečnost při přecházení, kdy je vhodné svést silniční dopravu do jednoho jízdního pruhu.\n\nStřední dělicí ostrůvky se zřizují zejména jako ochranné ostrůvky u přechodu pro chodce. Cílem zúžení je, aby chodec nikdy nepřecházel najednou dva protisměrné jízdní pruhy a nebyl tak ohrožen předjíždějícím nebo protijedoucím vozidlem, zúžení zároveň přiměje řidiče ke snížení rychlosti. Roli ostrůvku někdy plní ochranné betonové bloky s výstražným zbarvením (tzv. citybloky).\n\nStřední dělicí pás je zvýšený.\n\nPodélný dělicí práh se používá k zamezení vjezdu automobilů na nezvýšený tramvajový pás, v některých zemích i k oddělení vyhrazeného jízdního pruhu.\n\nZpomalovací práh slouží ke snížení rychlosti motorových vozidel a ke stimulaci pozornosti jejich řidičů. Spočívají ve vložení zvýšené příčné překážky do vozovky.\n\nRozeznáváme:\n\nJe důležité, aby byl zpomalovací práh s ohledem na jeho výraznost a minimalizaci rizika poškození spodních částí automobilu proveden z barvy odlišné od zbarvení ostatní komunikace. Míra snížení rychlosti motorových vozidel je ovlivněna sešikmením nájezdu na příčný práh.\n\nAutomatický zpomalovací práh (také aktivní zpomalovací práh,nebo automatický příčný práh) je zařízení umístěné ve vozovce, které snížením své části selektivně zpomaluje silniční vozidla překračující povolenou rychlost. Výška snížení je optimalizována tak, aby došlo jen k upozornění řidiče na překročenou rychlost a byl umožněn bezpečný průjezd i motocyklistům. Automatický zpomalovací práh umožňuje komfortní průjezd vozidlům městské hromadné dopravy. Vozidla s právem přednosti v jízdě mohou dálkovým ovládáním zamezit aktivaci. Jediný v současné době existující automatický zpomalovací práh je dodáván na náš trh pod obchodní značkou Actibump.\n\nObecně lze snížení rychlosti projíždějících vozidel v křižovatkách na nejvýše 35 až 40 km/h dosahovat\n\nKe zklidnění dopravy je možné využít též okružní křižovatky (kruhové objezdy), a to buď velké, s nepojížděným středem a jedním nebo více jízdními pruhy, nebo miniokružní, s pojížděným středem. Miniokružní křižovatku doporučují české technické podmínky TP 135 zřizovat při vnějším průměru menším než 23 metrů. Střed velkých okružních křižovatek bývá vyplněn zelení, fontánou, artefaktem či tramvajovou smyčkou.\n\n"}
{"id": "404795", "url": "https://cs.wikipedia.org/wiki?curid=404795", "title": "Toyota FJ Cruiser", "text": "Toyota FJ Cruiser\n\nToyota FJ Cruiser je dvoudveřové SUV, které od roku 2007 vyrábí japonská automobilka Toyota. Vyrábí se s pohonem zadních nebo všech kol. Pro Toyotu ho vyrábí automobilka Hino.\n\nVyrábí se v továrnách Hamura a Tokio. Poprvé se představila jako studie na autosalonu v Chicagu v roce 2003. Design je odkazem na vůz Toyota Land Cruiser FJ40 z roku 1960. Na výběr je pět barev:žlutá Sun Fusion, tmavě červená Black Cherry, stříbrná Titanium metallic, černá Black diamond a modrá Woodoo blue. Za příplatek lze vůz dovybavit například koly z lehkých slitin nebo autorádiem s osmi reproduktory a ovládáním na volantu. Toyota Racing developements vyrobila sportovní verzi FJ TRD Special edition.\n\nPohání jí čtyřlitrový šestiválec V6. Má rozvod DOHC a techniku VVT-i. Dosahuje výkonu 239 koní (178 kW)\n\n\n"}
{"id": "404796", "url": "https://cs.wikipedia.org/wiki?curid=404796", "title": "Dokažte mi vinu", "text": "Dokažte mi vinu\n\nDokažte mi vinu je americké komediální drama z roku 2006. Režisérem filmu byl Sidney Lumet, hlavní roli ztvárnil Vin Diesel.\n\nVelká část filmu se odehrává v soudní síni. Hlavní postavou filmu je italský mafián Jackie DiNorscio, kterého ztvárnil Vin Diesel. Ten je spolu s celou svou širokou italskou rodinou postaven před soud a obviněn z organizovaného zločinu. Upřímný a dobromyslný Jackie se rozhodne hájit se sám. Mezi ostatními profesionálními právníky proto často působí směšně a svou bezprostředností si získá jak zastánce, tak odpůrce. Soudní řízení s velkým množstvím svědků obžaloby se táhne mnoho měsíců.\n\n"}
{"id": "404802", "url": "https://cs.wikipedia.org/wiki?curid=404802", "title": "Miluše Šplechtová", "text": "Miluše Šplechtová\n\nMiluše Šplechtová, občanským jménem Miluše Hrušínská (* 13. listopadu 1957 Most), je česká herečka.\n\nNarodila se v Mostě. Vystudovala Pražskou konzervatoř (1979), poté působila v Činoherním studiu v Ústí nad Labem (1980–1984) a v Realistickém divadle Zdeňka Nejedlého/Labyrintu (1984–1991). V roce 1991 odešla do pražského Národního divadla, dnes je v angažmá v Divadle na Jezerce, kde je členem Divadelní společnosti Jana Hrušínského, svého manžela.\n\nZ prvního manželství má syna Nikolu, z druhého s Janem Hrušínským, dvě dcery. Kristýna Hrušínská studuje herectví na pražské DAMU.\n\nHrála v představení \"Tři sestry\", \"Zahraj to znovu, Same\" v Divadle Na Jezerce, v představení \"Sluha dvou pánů\" v Národním divadle. Objevila se v několika filmech (\"Panelstory\", \"Jak chutná smrt\") i v televizních seriálech \"Nemocnice na kraji města (Nové osudy)\" nebo \"Cesty domů\".\n\nNezřídka se lze s jejím hlasem setkat v dabingu zahraničních filmů a seriálů, od studentských dob spolupracuje s rozhlasem.\n\n\n\n"}
{"id": "404803", "url": "https://cs.wikipedia.org/wiki?curid=404803", "title": "Přirozená tónová řada", "text": "Přirozená tónová řada\n\nPojmem přirozená tónová řada se u žesťových nástrojů míní sled alikvotních tónů, které je možno záhrát bez použití ventilů či snižce. Tón se zvýší při použití silnějšího nátisku rtů na nátrubek. Při opakovaném zvyšování nátisku pak zazní tato přirozená řada. Až do vynálezu rotační a périnetové mechaniky v 19. století nebylo možné zahrát chromatickou řadu tónů na jiný nástroj než na pozoun, který toto vyřešil již ve středověku. \n\nSe zvyšující se polohou (relativně pro daný nástroj) se intervaly mezi přirozenými tóny zmenšují - kvinta, kvarta, velká tercie, malá tercie, ... Které tóny řada obsahuje závisí na ladění nástroje (např. nástroj laděný v B (pozoun, trubka...) má znějící přirozenou řadu tyto tóny: B, F, B, D, F a tak dále. U nástroje laděného v C je to: C, G, C, E, G...). Konec přirozené řady je obtížno určit, neboť závisí na typu a kvalitě nástroje a na hráčských dovednostech každého jednotlivce. \n\nBez použití mechaniky je možné zvláštní technikou nátisku zahrát taktéž takzvané \"pedálové tóny\" - běžně nepoužívané zvuky hluboko (oktávu) pod běžným rozsahem nástroje. \nFrank P. Bär: Hudební nástroje (Fraus, 2006)\n"}
{"id": "404805", "url": "https://cs.wikipedia.org/wiki?curid=404805", "title": "Alfa Romeo Giulietta (1954)", "text": "Alfa Romeo Giulietta (1954)\n\nAlfa Romeo Giulietta byl sportovní a osobní automobil italské automobilky Alfa Romeo. Vyráběla se od roku 1954 jako kupé a od roku 1955 jako sedan. Do roku 1964 bylo vyrobeno 192 917 kusů. Design kupé vytvořil Bertone zatímco spider měl na svědomí Pininfarina. Design sedanu byl dílem inženýrů z Alfy Romeo. Nahradila typ 1900 a vystřídal jí model Giulia. Sedan měl místo až pro šest cestujících, pokud si řidič místo předních sedadel zvolil lavici. Giulietta je zdrobnělina ženského jména Julie, znamená to tedy Julinka.\n\nNázev Giulietta byl v historii automobilky Alfa Romeo použit celkem \"třikrát\": šlo však o koncepčně i designem o velmi odlišné automobily. Giulietta (typ 116) byla vyráběna v letech 1977–1985 a pouze jako sedan. Pro odlišení od modelu z roku 1954 byl typ 116 označován též jako \"Nuova Giulietta\". Giulietta (typ 940) je pouze hatchback vyráběný od roku 2010.\n\nŠestiválec o objemu 1,3 litru a výkonu 39 kW.\n\n\n\n"}
{"id": "404807", "url": "https://cs.wikipedia.org/wiki?curid=404807", "title": "Andrea Jirků", "text": "Andrea Jirků\n\nAndrea Jirků (* 14. listopadu 1989 Nové Město na Moravě) je bývalá česká rychlobruslařka.\n\nDo závodů Světového poháru poprvé nastoupila na podzim 2005. V roce 2007 vyhrála v rámci víceboje na Mistrovství světa juniorů závod na 3000 m a celkově skončila devátá. Tentýž rok také startovala na seniorských šampionátech, na Mistrovství Evropy byla dvanáctá, na Mistrovství světa ve víceboji se umístila na 23. místě a na Mistrovství světa na jednotlivých tratích byla jedenáctá (5000 m) a patnáctá (3000 m). V sezóně 2008/2009 tvořila společně s Martinou Sáblíkovou a Karolínou Erbanovou tříčlenné družstvo, které zvítězilo v konečném pořadí Světového poháru ve stíhacím závodu družstev.\n\nV letech 2008 a 2009 byla druhá na mistrovství České republiky.\n\nDlouhodobé problémy s koleny ji na podzim 2009 téměř nepustily do závodů. Jejími posledními starty v rámci Světového poháru byl první mítink SP sezóny 2009/2010 v Berlíně, kde na trati 3 km dojela v divizi B na nebodovaném 20. místě, a druhý mítink v Heerenveenu, kde české družstvo Sáblíková – Jirků – Erbanová skončilo ve stíhacím závodě na sedmé příčce. Zdravotní problémy jí nedovolily zúčastnit se Zimních olympijských her 2010 ve Vancouveru, kvůli čemuž se rozpadlo tříčlenné české družstvo. V roce 2010 nemohla ani trénovat, byla v péči fyzioterapeutů a místo rychlobruslení se začala věnovat studiu jazyků.\n"}
{"id": "404808", "url": "https://cs.wikipedia.org/wiki?curid=404808", "title": "Morion", "text": "Morion\n\nMorion je tmavě hnědá až černá odrůda záhnědy, což je typ křemene. Ve svých vlastnostech je křemenu podobný.\n\nV České republice je velmi hojný v okolí Příbrami jako doprovod rudných žil nebo v okolí Cínovce.\n"}
{"id": "404809", "url": "https://cs.wikipedia.org/wiki?curid=404809", "title": "Ozurgeti", "text": "Ozurgeti\n\nOzurgeti (gruzínsky: ოზურგეთი) je město v jihozápadní Gruzii a je centrem západogruzínského regionu Gurie. Žije v něm kolem 18 tisíc obyvatel. Nachází se 60 km severovýchodně od Batumi, 45 km jihovýchodně od Poti a 90 km jihozápadně od Kutaisi.\n\nRoku 1840 je Ozurgeti povýšeno na město a stává se šlechtickým sídlem v regionu Gurie, který byl tou dobou součástí kutaiské gubernie. 16. července 1854 zde došlo k bitvě mezi tureckou a ruskou armádou, vedenou Gruzíncem Ivanem Andronikašvilim, a zajistil tak pro Ruské impérium Mingrelii. Od roku 1934 do 1989 neslo město název \"Macharadze\" podle gruzínského komunistického činovníka Filipa Macharadzeho.\n\nNejvýznamnější památky jsou v centru Ozurgeti. Dominuje zde místní kostel gruzínské církve, který se nachází mezi městským parkem a budovou divadla. V Ozurgeti se nachází také městské muzeum s výstavou cenných archeologických artefaktů, sbírkou historických mincí, sbírkou nejrůznějších historických reprezentativních předmětů (vlajky, štíty, znaky) a sbírkou uměleckých předmětů a historických dokumentů.\n\nOzurgeti bývala vždy zemědělskou oblastí, kde obyvatelé chovali hospodářská zvířata pro maso, kůži a mléko a pěstovali brambory a zeleninu. Západní Gruzie však byla posledních 150 let známá hlavně pěstováním kvalitního čaje, jehož první sazenice byly dovezeny z Číny gruzínskými cestovateli z řad šlechty přímo do Ozurgeti. Pro jeho pěstování zde panují ideální podmínky. Produkce sice nebyla nikdy velká, ale po začlenění Gruzie do Sovětského svazu a potom hlavně od 50. let byla zavedena masová produkce, která měla zásobovat čajem celý SSSR, a v Ozurgeti vznikly továrny na zpracování čaje. Nedostatkem však byla masovost na úkor kvality, která povážlivě klesla. Po obnovení nezávislosti Gruzie došlo kvůli ekonomickým potížím, válce a ztrátě dobré pověsti (kvalita) k takřka úplnému zastavení produkce čaje, továrny zkrachovaly a čajové plantáže v okolí Ozurgeti zpustly. Díky zahraniční pomoci a podnikání místních živnostníků se daří pomalu produkci čaje, tentokráte zaměřené na kvalitu, ruční práci a obnovení dobré pověsti gruzínského čaje, obnovit.\n\nPrůmysl je ve městě minimální. Nachází se zde pouze továrny potravinářské, na výrobu konzerv a na výrobu železobetonu. Ozurgeti a okolí nejvíce trpí špatnou infrastrukturou, chudobou a až 30% nezaměstnaností.\n\nVe městě sídlí fotbalový klub FC Mercchali Ozurgeti.\n\nV Ozurgeti se nachází nádraží na železniční trati mezi Tbilisi a Batumi.\nOd roku 1980 do 2006 ve městě fungovala trolejbusová doprava. Dnes převažuje autobusová doprava nebo doprava maršrutkami.\n\n"}
{"id": "404811", "url": "https://cs.wikipedia.org/wiki?curid=404811", "title": "Ecclesia de Eucharistia", "text": "Ecclesia de Eucharistia\n\nEcclesia de Eucharistia (lat. Církev z Eucharistie) je papežská encyklika Jana Pavla II. vydaná 17. dubna 2003. V úvodu papež píše: „Touto encyklikou, navazující na jubilejní dědictví, které jsem chtěl odevzdat církvi v apoštolském listě \"Novo millennio ineunte\", a v jeho mariánském vyvrcholení, v \"Rosarium Virginis Mariae\", toužím znovu probudit tento ’úžas’.“ Úžasem zde míní zpřítomnění velikonočního tajemství v eucharistii. Encyklika má též „přispět k tomu, aby byly rozptýleny stíny nepřijatelných učení a praktik a aby eucharistie i nadále zářila plným jasem svého tajemství.“\n\n\n\n"}
{"id": "404815", "url": "https://cs.wikipedia.org/wiki?curid=404815", "title": "Virginie Razzanová", "text": "Virginie Razzanová\n\nVirginie Razzanová (* 12. května 1983 v Dijonu, Francie) je francouzská profesionální tenistka.\n\nVe své dosavadní kariéře vyhrála dva turnaje WTA ve dvouhře a jeden ve čtyřhře.\n\nVirginie Razzanová se zúčastnila 9 zápasů týmového Fed Cupu za tým Francie s bilancí 6-1 ve dvouhře a 4-3 ve čtyřhře.\n\n\n"}
{"id": "404821", "url": "https://cs.wikipedia.org/wiki?curid=404821", "title": "Kyselina chlorečná", "text": "Kyselina chlorečná\n\nKyselina chlorečná, HClO, je kyslíkatá kyselina chloru, formální prekurzor chlorečných solí. Je to silná kyselina (p\"K\" ≈ −1) a oxidační činidlo.\n\nPřipravuje se reakcí kyseliny sírové s chlorečnanem barnatým, nerozpustný síran barnatý se odstraňuje srážením:\n\nJinou metodou je zahřívání kyseliny chlorné, kdy vznikají kyseliny chlorečná a chlorovodíková:\n\nKyselina chlorečná je v chladných roztocích stabilní do koncentrace cca 30 %, roztoky do 40 % lze připravovat opatrným odpařováním při sníženém tlaku. Nad tuto koncentraci, a také při zahřívání, se roztoky kyseliny chlorečné rozkládají za vzniku celé škály produktů, například:\n\nRozklad je řízen kinetickými faktory. Kyselina chlorečná není termodynamicky stabilní, vzhledem k disproporcionaci.\n\n\n"}
{"id": "404822", "url": "https://cs.wikipedia.org/wiki?curid=404822", "title": "Manuel Quezon", "text": "Manuel Quezon\n\nManuel Luis Quezon y Molina (18. srpna 1878 – 1. srpna 1944) byl první prezident Filipínského společenství a druhý prezident Filipín.\nV roce 1935 byla tato funkce obnovena a byl jím zvolen. Prvním prezidentem byl Emilio Aguinaldo. Mimo jiné byl členem americké sněmovny reprezentantů jako zástupce Filipín. Dále je na Filipínách znám jako „Otec národního jazyka“.\n\nQuezon musel po obsazení Filipín utéct do amerického exilu, odkud řídil pravicový odboj na Filipínách. Mezi tím byla na Filipínách založena Filipínská druhá republika, která byla loutkový stát Japonska. Prezidentskou funkci v ní zastával José P. Laurel. Na Filipíny se Quezon již nevrátil, neboť zemřel v USA na tuberkulózu.\n\nDo konce války byl pohřben na Arlingtonském národním hřbitově. Poté byly jeho pozůstatky přemístěny do Manily.\n\nPo Quezonovi je pojmenováno Quezon City – největší filipínské město a Quezonův most. Dále Quezonova univerzita, provincie a bezpočet filipínských škol, obcí a ulic.\n"}
{"id": "404824", "url": "https://cs.wikipedia.org/wiki?curid=404824", "title": "Karolina Arewång-Höjsgaardová", "text": "Karolina Arewång-Höjsgaardová\n\nKarolina Arewång-Höjsgaard (* 12. březen 1971, Borlänge) je švédská reprezentantka v orientačním běhu v současnosti žijící v městě Borlänge. Jejím největším úspěchem jsou dvě zlaté medaile ze štafet a longu na Mistrovství světa v roce 2004 ve švédském Västerås. V současnosti běhá za švédský klub Domnarvets GOIF.\n\n"}
{"id": "404827", "url": "https://cs.wikipedia.org/wiki?curid=404827", "title": "Moravská Huzová", "text": "Moravská Huzová\n\nMoravská Huzová (německy \"Mährisch Hause\", původně uváděno jako \"Böhmischhause\") je bývalá obec, v současnosti místní část obce Štěpánov v okrese Olomouc nacházející se asi 2 km východně od centra obce. Jejími osadami jsou Benátky a Stádlo.\n\nPřestože se jedná o jednotnou místní část, nelze v žádném případě hovořit o jedné vesnici, neboť se jedná o tři urbanisticky oddělené a plně samostatné vesnické celky (zároveň základní sídelní jednotky), jimiž jsou Moravská Huzová, podstatně menší severně položené Stádlo a nejjižněji položená osada Benátky. Zatímco Moravská Huzová i Stádlo leží na potoku Sitka, jenž jimi protéká přibližně od severu k jihu, osada Benátky leží na říčce Oskavě. Moravskou Huzovou a Benátky dělí vzdálenost přibližně 1,72 km, zatímco z Moravské Huzové do Stádla je to jen asi 1,3 km. Moravská Huzová a Benátky mají společné katastrální území \"Moravská Huzová\" o rozloze 653,85 hektarů, katastrální území \"Stádlo\" má rozlohu 217,58 hektarů; dohromady má tedy celá místní část rozlohu 871,84 hektarů.\n\nV letech 1924–1925 bylo poblíž Moravské Huzové odkryto rozlehlé popelnicové pohřebiště. První písemná zmínka o vesnici Moravská Huzová pochází z listiny olomouckého biskupa Jindřicha Zdíka z roku 1141. Původně ves náležela moravskému markraběti, který ji roku 1239 věnoval nižšímu šlechtici. Od roku 1397 do roku 1848 pak byla Moravská Huzová součástí šternberského panství.\n\nOd roku 1850 do roku 1973 byla Moravská Huzová samostatnou obcí náležející do roku 1948 k politickému a soudnímu okresu Šternberk. Roku 1916 byla provedena elektrifikace obce. Roku 1919 byla k Moravské Huzové připojena do té doby samostatná obec Stádlo, která k ní náležela do roku 1938, a poté trvale od roku 1945. Roku 1921 byl v obci založen Sokol. Po Mnichovu byla obec dočasně (8. 10. – 20. 11. 1938) okupována německým Wehrmachtem. Po zrušení zemského zřízení náležela obec v letech 1949–1960 k okresu Šternberk, poté od roku 1960 k okresu Olomouc. Roku 1955 vzniklo v obci Jednotné zemědělské družstvo, které se roku 1961 sloučilo s JZD Benátky a JZD Stádlo. Roku 1974 patřilo zdejší JZD k JZD Hnojice, od roku 1978 k JZD Štěpánov. Od 1. července 1974 je Moravská Huzová součástí obce Štěpánov. Roku 1994 byla v Moravské Huzové dokončena plynofikace.\n\nZ pamětihodností se zde nachází především kostel sv. Floriána. Dále socha sv. Jana Nepomuckého a několik božích muk.\n\nNěmecký název osady zní \"Benatek\". První zmínka o Benátkách, které nebyly nikdy samostatnou obcí, ale vždy náležely k Moravské Huzové, pochází z roku 1397. Roku 1409 byly Benátky podřízeny pravomoci městského soudu ve Šternberku a staly se součástí obvodu mílového práva města. Roku 1412 pochází prvá písemná zmínka o zdejším vodním mlýnu. Z let 1671 až 1674 se zachovalo pět listin o záplavách v Benátkách a Dolním Štěpánově, způsobených řekou Oskavou. Od roku 1850 byly Benátky osadou Moravské Huzové. Roku 1912 byl zdejší vodní mlýn převeden na motorový pohon. V roce 1935 se osada dočkala elektrifikace. Při osvobozovacích bojích byly Benátky roku 1945 vážně poškozeny. V roce 1956 vzniklo v Benátkách Jednotné zemědělské družstvo, které bylo roku 1961 sloučeno s JZD Moravská Huzová, roku 1974 s JZD Hnojice a od roku 1978 začleněno do JZD Štěpánov. Od 1. července 1974 tvoří Benátky základní sídelní jednotku obce Štěpánov. Roku 1994 byla v Benátkách dokončena plynofikace.\n\nPamětihodností je v Benátkách zejména kaple sv. Gotharda z 19. století.\n\nNěmecký název vesnice zní \"Staadl\". První písemná zmínka o vesnici Stádlo pochází z roku 1296. Vesnice vždy náležela ke šternberskému panství. Po zrušení poddanství pak do roku 1919 bylo Stádlo samostatnou obcí, poté připojenou k Moravské Huzové. Roku 1938 se Stádlo podle Mnichovské dohody stalo součástí nacistického Německa jako opět samostatná obec, v letech 1939–1945 náležející v rámci zemského okresu Šternberk k Sudetské župě. Po skončení druhé světové války se roku 1945 opět a již natrvalo stalo součástí Moravské Huzové a zdejší Němci byli odsunuti do Německa. Roku 1956 zde bylo založeno JZD, které se roku 1961 sloučilo s JZD Benátky a JZD Moravská Huzová. Od roku 1974 náleželo zdejší JZD k JZD Hnojice a od roku 1978 k JZD Štěpánov. Od 1. července 1974 náleží Stádlo ke Štěpánovu.\n\nVe Stádle se nalézá kaple sv. Floriána z roku 1829, několik zachovalých statků a dva kříže.\n\n\n"}
{"id": "404828", "url": "https://cs.wikipedia.org/wiki?curid=404828", "title": "Sklivec", "text": "Sklivec\n\nSklivec (latinsky \"corpus vitreum\") je průhledné, čiré, bezbarvé, rosolovité těleso s řídkou vláknitou strukturou, která vyplňuje 2/3 vnitřního prostoru oční koule (\"bulbus oculi\") za oční čočkou a jejím závěsným aparátem (řasnatým tělískem, \"corpus ciliare\")\n\nTvoří se pouze v embryonálním období a neregeneruje. V případě ztrát se nahrazuje jen komorovou tekutinou.\n\nTam, kde na sklivec naléhá čočka, nacházíme jamku pro čočku (\"fossa hyaloidea\").\n\n\"Canalis hyaloideus\" je tenký kanálek probíhající střední osou sklivce, je zkroucený, je zbytkem po embryonální tepénce \"a. hyaloidea\", která vyživovala čočku. \"A. hyaloidea\" vycházela z papily zrakového nervu (\"discus nervi optici\"), oblasti sítnice oka, kde vzniká zrakový nerv, tzv. slepá skvrna.\n\n\"Stroma vitreum\" je tvořeno trámčinou z velice jemných vláken – (\"fibril\") , které jsou při povrchu hustší a tak tvoří pevnější povrch sklivce (\"membrana vitrea\").\n\n\nHlavní funkcí je udržování nitroočního tlaku a udržení hladkého povrchu sítnice.\n\n\n"}
{"id": "404833", "url": "https://cs.wikipedia.org/wiki?curid=404833", "title": "Železniční trať Praha – Lužná u Rakovníka – Chomutov/Rakovník", "text": "Železniční trať Praha – Lužná u Rakovníka – Chomutov/Rakovník\n\nŽelezniční trať Praha – Lužná u Rakovníka – Chomutov/Rakovník (v jízdním řádu pro cestující rozdělená na trať Praha – Rakovník s číslem 120 a větev Lužná u Rakovníka – Chomutov jako 124) je převážně tvořena tratí bývalé Buštěhradské dráhy o délce 130 kilometrů z Prahy do Chomutova, a 9 kilometrů z Lužné u Rakovníka do Rakovníka, která v úseku Praha–Kladno vedla z velké části ve stopě bývalé lánské koněspřežky. Charakterem území, kterým vede, a charakterem provozu ji lze v úseku Praha–Kladno považovat za typickou příměstskou železnici, čemuž odpovídá i to, že je v tomto úseku již od roku 1996 integrována v PID. Nyní je v PID integrována až do Rakovníka a Milostína na Chomutovské větvi.\n\nPředchůdcem trati byla v úseku Bruska (dnešní Praha-Dejvice) – Kladno – Stochov od roku 1830 lánská koněspřežka, historicky druhá veřejná železnice v kontinentální Evropě, o rozchodu kolejí 1120 mm. Roku 1846 obdržel kníže Karel Egon II. z Fürstenberka, majitel lánských lesů, padesátileté císařské privilegium pro stavbu odbočné trati k buštěhradským dolům a při té příležitosti požádal o povolení přestavět stávající dráhu na parní pohon a na normální rozchod a napojit ji v Praze na podmokelskou Státní dráhu. V důsledku revoluce roku 1848 byl projekt odložen. Kladenské uhelné těžařstvo prosazovalo raději dráhu z Kladna do Kralup. Teprve 20. listopadu 1855 získala koncesi pro provoz pražsko-lánské koněspřežky „Buštěhradská železniční společnost“, v níž byly kapitálově zastoupené těžařské společnosti, a Fürstenberk byl donucen postavit i trať do Kralup. Roku 1863 (provoz zahájen 4. listopadu) byla dráha přestavěna na normální rozchod a parní provoz a roku 1866 prodloužena přes tunel ve Stromovce na nádraží Bubny. Od této přestavby se trati říkalo Buštěhradská dráha. Z Kladna dál směrem na Chomutov a Rakovník byla trať budována v letech 1869 až 1871. Zestátněna byla roku 1923.\nPo mnoho let byl úsek Praha–Kladno ve veřejném jízdním řádu součástí tratě číslo 12, později 120, v trase Praha – Kladno – Žatec – Chomutov. Od 9. prosince 2007 byl úsek Lužná u Rakovníka – Chomutov převeden k trati 124 a naopak dosavadní úsek trati 124 Lužná u Rakovníka – Rakovník byl připojen k trati 120. Současně byl od prosince 2007 v jízdním řádu úsek Praha – Kladno označen jako linka S5 systému Esko, rychlíky a spěšné vlaky na trati byly značeny do roku 2016 jako linka R5, od roku 2017 jsou rychlíky označeny jako linka R24 Ministerstva dopravy a spěšné vlaky jako linka R45, od roku 2014 jsou osobní vlaky Kladno – Rakovník značeny jako linka S50 a od roku jsou vlaky v úseku Rakovník – Deštnice značeny jako linka S51.\n\nTrať vychází z pražského Masarykova nádraží společně s tratí na Kralupy nad Vltavou po Negrelliho viaduktu, jenž je od léta 2017 v rekonstrukci, ihned za mostem se tratě dělí a na již samostatné trati následuje stanice Praha-Bubny. Po dobu rekonstrukce mostu (cca do roku 2020) je zřízena provizorní zastávka Praha-Bubny Vltavská nad stanicí metra Vltavská, kde nyní začínají všechny vlaky. Z nádraží Bubny pokračuje trať směrem k výstavišti a poté, co trať vystoupá Stromovkou, kde prochází též krátkým tunelem, následuje stanice Praha-Dejvice, kde je též přestup na stanici metra Hradčanská. Zástavbou pokračuje trať přes Veleslavín, kde je též přestup na metro a do Ruzyně. Odtud vede trať poli a kolem letiště do Hostivice. Z Hostivice pokračuje trať zemědělskou krajinou směrem na Kladno. \n\nZ Kladna pokračuje trať lesy za Kamenné Žehrovice, kde opět přechází do osídlené krajiny, kde se nachází stanice Stochov, kam jezdíval prezident Masaryk, když cestoval do Lán. Před Novým Strašecím prochází trať druhým tunelem. Od Nového Strašecí vede opět lesy až do Lužné u Rakovníka, kde se nachází železniční muzeum. Zde se trať větví, jedna větev míří do Rakovníka, zatímco druhá se obrací směrem k severozápadu na Chomutov.\n\nChomutovská trať pokračuje krajinou značně zemědělsky využívanou, zejména ke pěstování chmele, přes stanici Krupá. Za Milostínem trať beze spojení kříží trať Rakovník – Most a pokračuje směrem k Deštnici a Měcholupům. Za Měcholupy následuje několik nevyužívaných zastávek a po nich již trať přichází do Žatce. Z Žatce trať pokračuje podél potoka Hutné do Března u Chomutova, za nímž byla roku 2007 přeložena kvůli těžbě uhlí a prochází Březenským tunelem, který držel do zprovoznění Ejpovického tunelu prvenství v délce. Za ním trať pokračuje do cílové stanice v Chomutově.\n\nV současnosti je tato trať využívaná hlavně pro osobní dopravu mezi největším městem Středočeského kraje Kladnem a Prahou a pro spojení Rakovníka s Kladnem. Význam spojení do Chomutova výrazně poklesl s omezením dopravy na rameni Lužná u Rakovníka – Chomutov a zrušením rychlíků Praha – Chomutov.\n\nOd prosince 2019 převzali některé výkony alternativní dopravci – rychlíky Praha–Rakovník provozuje ARRIVA, osobní vlaky Lužná u Rakovníka – Chomutov – Jirkov Die Länderbahn CZ, osobní a spěšné vlaky na trase Praha – Kladno – Rakovník provozují nadále České dráhy, posledním dopravcem na trati je GW Train Regio, který provozuje rychlíky Plzeň–Most již od prosince 2016 (na této trati úsek Žatec–Chomutov).\nV současnosti již probíhá příprava dlouho diskutovaného záměru modernizace (zdvojkolejnění a elektrizace) této trati známého jako PRaK či modernizace železnice Praha–Kladno s odbočkou na letiště Ruzyně.\n\n\n\n\n\nU stanic a zastávek v závorce uvedeno tarifní pásmo integované dopravy (PID a DÚK)\n\n\n"}
{"id": "404837", "url": "https://cs.wikipedia.org/wiki?curid=404837", "title": "Mistrovství světa v ledním hokeji 1962", "text": "Mistrovství světa v ledním hokeji 1962\n\n29. mistrovství světa a 40. mistrovství Evropy v ledním hokeji probíhalo ve dnech 8. – 18. března 1962 v Colorado Springs (Broadmoore World Arena) a Denveru (Denver Coliseum) ve Spojených státech.\n\nNa turnaj se přihlásilo 18 účastníků. Turnaj byl poznamenán neúčastí mužstev Československa, Sovětského svazu, NDR a Rumunska. Důvodem byla solidarita k reprezentantům NDR, kterým Američané nevydali vstupní víza. Přestože NDR byla řádným členem LIHG, a bylo všemi zeměmi podepsáno ustanovení (1959), že budou-li kterémukoliv mužstvu odepřena pořadatelskou zemí vstupní víza, pak musí být MS uspořádáno v jiné zemi, tak LIHG pod nátlakem organizátorů nakonec Američanům pořadatelství neodebrala.\n\nTurnaje se tedy zúčastnilo 14 týmů, rozdělených do dvou skupin. Mužstva SSSR, ČSSR a NDR, která měla hrát ve skupině A, nahradil druhý tým z minulého šampionátu skupiny B Velká Británie, Švýcarsko, které porazilo v kvalifikaci Rakousko, a Německo, které ze skupiny A nesestoupilo.\n\nTitul získali Švédové, kteří doslova vypálili rybník oběma zámořským týmům. Nejprve porazili Spojené státy 2:1 a v dramatickém utkání i Kanadu 5:3. Byl to jejich v pořadí třetí titul, potřetí však v soutěži nereprezentativní, ve které vždy scházeli buď zámořští hokejisté (1953, 1957), nebo zase tradiční evropští soupeři.\n\nNa kongresu v Coloradu Springs bylo rozhodnuto, že elitní skupina na příštím MS ve Švédsku bude složena podle výsledků MS z roku 1961.\n\n\n Velká Británie - Švýcarsko 3:6 (2:1, 0:1, 1:4)\n\n8. března 1962 - Colorado Springs\nBranky Velké Británie: 1:57 Rupert Fresher, 11:49 Tom Imrie, 54:21 Ian Forbes\nBranky Švýcarska: 5:43 Fritz Naef, 37:59 Gian Bazzi, 44:41 Bruno Gerber, 47:19 Roland Bernasconi, 51:25 Fritz Naef, 58:40 Peter Stammbach\nRozhodčí:Gambucci (USA), Wiking (SWE)\nVyloučení: 7:4\nVyužití přesilovek: 1:1\nBranky v oslabení: 1:0\nDiváků: 300\n\nVelká Británie: Patridge – Shepherd, Cook, Devereaux, J. Brown – Forbes, Imrie, B. Smith – Lammin, Pearson, Fresher – Brennan, McDonald, Matthews.\n\nŠvýcarsko: Bassani – Gerber, Nobs, Küenzi, Friedrich – Diethelm, Stammbach, Bazzi – Bernasconi, R. Chappot, Naef – Parolini, Jenni, Truffer.\n\n8. března 1962 - Colorado Springs\nBranky USA: 22:57 Richard Roberge, 24:03 John Poole, 26:32 Richard Roberge, 32:05 Oscar Mahle, 32:31 Reginald Meserve, 35:06 William Christian, 36:22 Reginald Meserve, 38:10 Oscar Mahle, 40:18 Paul Coppo, 43:09 Paul Coppo, 49:14 Thomas Martin, 51:49 William Christian, 53:52 Paul Coppo, 56:25 Kenneth Johansson\nBranky Norska: 22:00 Christian Petersen, 59:11 Georg Smefjell\nRozhodčí: Olivieri (SUI), Maschio (CAN)\nVyloučení: 5:1\nVyužití přesilovek:1:1\nDiváků: 3 100\n\nUSA: Larson – Mayasich, T. Martin, Tuttle, MacKay – Johannson, Coppo, Poole – Roberge, Meserve, Hall – R. Christian, W. Christian, Mahle.\n\nNorsko: Nygaard – Gundersen, Elvenes, Bakke, Henrik Petersen – Hellerud, Olsen, Larsen – Smefjell, S. Hansen, Christian Petersen – Bergeid, Moe, Ekmo.\n\n8. března 1962 - Denver\nBranky Finska: 42:43 Pertti Nieminen\nBranky Kanady: 3:06 Robert Mader, 4:46 John Malo, 12:52 Ted Sloan, 33:55 Jack McLeod, 34:12 Robert McKnight, 39:24 Ted Maki, 39:31 Floyd Martin, 54:15 Ted Sloan\nRozhodčí: Barry, Riley (USA)\nVyloučení: 4:8\nVyužití přesilovek: 0:2\nDiváků: 1 400\n\nFinsko: Kaitala – Nurmi, Wasama, Numminen, Lampainen – Wahlsten, Rastio, Keinonen – Seistamo, Pulli, Nikkilä – Hyytiäinen, Nieminen, Lehtiö.\n\nKanada: Hurley – Maki, Harry Smith, Douglas, Mitchell – McKnight, Wylie, F. Martin – Sloan, Malo, McLeod – Hogan, Mader, Robert Brown.\n\n9. března 1962 - Denver\nBranky Švédska: 1:47 Ulf Sterner, 6:42 Uno Öhrlund, 7:28 Eilert Määttä, 10:19 Anders Andersson, 17:01 Lars-Eric Lundvall, 17:14 Ronald Pettersson, 18:59 Anders Andersson, 20:46 Nisse Nilsson, 28:23 Eilert Määttä, 31:25 Ulf Sterner, 38:44 Anders Andersson, 44:55 Uno Öhrlund, 45:19 Sven Tumba Johansson, 45:40 Uno Öhrlund, 48:25 Per-Olof Härdin, 55:20 Uno Öhrlund, 56:22 Nisse Nilsson\nBranky Švýcarska: 48:06 Roger Chappot, 56:51 Fritz Naef\nRozhodčí: Maschio, Lindqvist (CAN)\nVyloučení: 1:0\nDiváků: 200\n\nŠvédsko: Häggroth – Stoltz, Nordlander, Blomé, Karlsson – Pettersson, Nilsson, Lundvall – Härdin, А. Andersson, Sterner – Määttä, Sven Tumba Johansson, Öhrlund.\n\nŠvýcarsko: Kiener – Nobs, Küenzi, Friedrich, Peter – Bazzi, Stammbach, Zimmermann – Bernasconi, R. Chappot, Naef – Diethelm, Jenni, Truffer.\n\n9. března 1962 - Colorado Springs\nBranky Finska: 4:27 Jorma Suokko, 16:31 Kalevi Numminen, 24:58 Jorma Suokko, 31:10 Heino Pulli, 59:25 Jouni Seistamo\nBranky Velké Británie: 13:44 Bert Smith, 21:10 Ian Forbes, 34:38 Ian Forbes, 41:39 Bert Smith, 47:58 Billy Brennan, 50:49 Ian Forbes, 4:7 52:53 Harry Pearson\nRozhodčí: Riley, Trumbell (USA)\nVyloučení: 5:7 + Matti Keinonen na 10 minut.\nVyužití přesilovek: 2:4\nDiváků: 2 637\n\nFinsko: Lahtinen (59:00) – Nurmi, Wasama, Suokko, Numminen – Wahlsten, Keinonen, Rastio – Seistamo, Lehtiö, Pulli – Hyytiäinen, Nieminen, Nikkilä.\n\nVelká Británie: Metcalfe – Shepherd, Cook, J. Brown, Murray – Forbes, B. Smith, Matthews – Brennan, Pearson, Imrie – McDonald, Whitehead, Lammin.\n\n9. března 1962 - Denver\nBranky NSR: 12:30 Manfred Gmeiner, 21:24 Siegfried Schubert, 32:56 Josef Reif, 36:15 Helmut Zanghellini\nBranky Norska: 2:04 Bjørn Elvenes, 2:57 Trygve Bergeid, 4:59 Henrik Petersen, 14:40 Per Skjerwen Olsen, 50:10 Henrik Petersen, 55:27 Per Skjerwen Olsen\nRozhodčí: Barry, Finegold (USA)\nVyloučení: 8:6\nVyužití přesilovek: 1:3\nDiváků: 2 000\n\nNěmecko: Lindner – Ambros, Waitl, Schneitberger, Rampf – Köpf, Schubert, Gmeiner – Bader, Zanghellini, Eberl – Reif, Pittrich, Trautwein.\n\nNorsko: Nygaard – Bakke, Henrik Petersen, Gundersen, S. Hansen – Smefjell, Olsen, Christian Petersen – Elvenes, Larsen, Hellerud – Dalsøren, Moe, Bergeid.\n\n10. března 1962 - Colorado Springs\nBranky USA: 26:16 Butch MacKay\nBranky Švédska: 12:24 Sven Tumba Johansson, 53:01 Roland Stoltz.\nRozhodčí: Olivieri (SUI), Maschio (CAN)\nVyloučení: 7:4\nVyužití přesilovek: 1:0\nDiváků: 4 725\n\nUSA: Larson (59:14) – MacKay, Tuttle, Mayasich, T. Martin – R. Christian, W. Christian, Mahle – Johannson, Coppo, Poole – Roberge, Meserve, Hall.\n\nŠvédsko: Häggroth – Stoltz, Nordlander, Blomé, Karlsson – Pettersson, Nilsson, Lundvall – Härdin, А. Andersson, Sterner – Määttä, Sven Tumba Johansson, Öhrlund.\n\n10. března 1962 - Denver\nBranky Kanady: 9:48 John Malo, 10:26 John Malo, 14:02 Ted Sloan, 15:47 Floyd Martin, 19:08 Robert Brown, 25:39 Jack McLeod, 30:15 Robert McKnight, 34:42 John Malo\nBranky SRN: nikdo\nRozhodčí: Wiking (SWE), Barry (USA)\nVyloučení: 8:6\nDiváků: 4 043\n\nKanada: Hurley – Maki, Harry Smith, Douglas, Robertson – Sloan, Malo, McLeod – F. Martin, Wylie, McKnight – Robert Brown, Mader, Mitchell.\n\nNěmecko: Lindner – Rampf, Riedl, Waitl, Schneitberger – Köpf, Schubert, Gmeiner – Bader, Zanghellini, Eberl – Reif, Pittrich, Trautwein.\n\n11. března 1962 - Colorado Springs\nBranky Kanady: 17:10 Floyd Martin, 17:49 John Malo, 27:51 Harry Smith, 29:29 Floyd Martin, 44:09 Harry Smith, 52:36 Me Hogan, 52:51 Robert Brown\nBranky Švýcarska: 1:07 Pio Parolini, 33:31 Fritz Naef\nRozhodčí: Wiking (SWE), Riley (USA)\nVyloučení: 5:4\nVyužití přesilovek: 1:0\nDiváků: 2 994\n\nKanada: Hurley – Douglas, Mitchell, Maki, Harry Smith – Robert Brown, Hogan, Mader – McKnight, Wylie, F. Martin – McLeod, Malo, Rope.\n\nŠvýcarsko: Bassani – Gerber, Nobs, Peter, Friedrich – Bazzi, Stammbach, Zimmermann – Parolini, R. Chappot, Naef – Diethelm, Jenni, Truffer.\n\n11. března 1962 - Denver\nBranky USA: 5:58 Paul Coppo, 16:19 Richard Roberge, 36:03 Paul Coppo, 45:41 Richard Roberge, 50:35 John Poole, 57:24 Paul Coppo\nBranky Finska: 6:57 Mauno Nurmi, 9:42 Rauno Lehtiö, 28:29 Mauno Nurmi\nRozhodčí: Lindqvist (CAN), Olivieri (SUI)\nVyloučení: 4:4\nVyužití přesilovek: 3:1\nDiváků: 2 583\n\nUSA: Logue – Mayasich, T. Martin, MacKay, Tuttle – Roberge, Meserve, Hall – R. Christian, W. Christian, Brooks – Johannson, Coppo, Poole.\n\nFinsko: Lahtinen – Suokko, Numminen, Wasama, Lampainen – Seistamo, Rastio, Keinonen – Pulli, Nikkilä, Lehtiö – Nurmi, Hyytiäinen, Nieminen.\n\n11. března 1962 - Denver\nBranky Velké Británie: 28:52 Harry Pearson, 36:56 Tom Imrie\nBranky Norska: 22:59 Henrik Petersen, 25:12 Bjørn Elvenes, 26:05 Olav Dalsøren, 30:24 Bjørn Elvenes, 30:42 Einar Bruno Larsen, 31:39 Henrik Petersen, 35:17 Terje Hellerud, 40:25 Christian Petersen, 45:57 Bjørn Elvenes, 55:30 Henrik Petersen, 59:20 Per Skjerwen Olsen , 59:32 Christian Petersen\nRozhodčí: Gambucci, Barry (USA)\nVyloučení: 14:6\nVyužití přesilovek: 1:5\nBranky v oslabení: 1:0\nDiváků: 2 028\n\nVelká Británie: Metcalfe – Shepherd, Cook, J. Brown, Murray – Forbes, B. Smith, Matthews – Lammin, Pearson, Fresher – Brennan, McDonald, Imrie.\n\nNorsko: Nygaard – Bakke, Henrik Petersen, Gundersen, S. Hansen – Smefjell, Olsen, Christian Petersen – Elvenes, Hellerud, Larsen – Bergeid, Dalsøren, Moe.\n\n12. března 1962 - Colorado Springs\nBranky Norska: 4:49 Bjørn Elvenes, 9:56 Bjørn Elvenes, 10:23 Christian Petersen, 21:36 Georg Smefjell, 32:37 Bjørn Elvenes, 33:44 Bjørn Elvenes, 41:00 Einar Bruno Larsen\nBranky Švýcarska: 24:33 Gerhard Diethelm, 30:40 Fritz Naef, 39:59 Oskar Jenni, 50:27 Gian Bazzi, 51:18 Gian Bazzi\nRozhodčí: Maschio (CAN), Barry (USA)\nVyloučení: 1:1\nDiváků: 1 200\n\nNorsko: Nygaard – Bakke, Henrik Petersen, Gundersen, S. Hansen – Elvenes, Hellerud, Larsen – Smefjell, Olsen, Christian Petersen – Bergeid, Dalsøren, Moe.\n\nŠvýcarsko: Kiener – Gerber, Nobs, Peter, Friedrich – Bazzi, Stammbach, Parolini – Bernasconi, R. Chappot, Naef – Diethelm, Jenni, Truffer.\n\n12. března 1962 - Denver\nBranky Švédska: 6:08 Nisse Nilsson, 11:12 Anders Andersson, 11:56 Ulf Sterner, 14:38 Lars-Eric Lundvall, 23:40 Nisse Nilsson, 27:40 Per-Olof Härdin, 28:07 Sven Tumba Johansson, 28:45 Uno Öhrlund, 43:14 Lars-Eric Lundvall, 48:33 Lars-Eric Lundvall, 50:52 Uno Öhrlund, 57:30 Ronald Pettersson\nBranky Finska: 0:28 Seppo Nikkilä, 41:40 Matti Keinonen\nRozhodčí: Olivieri (SUI), Gambucci (USA)\nVyloučení: 5:7\nVyužití přesilovek: 2:0\nDiváků: 1 578\n\nŠvédsko: Häggroth – Stoltz, Nordlander, Karlsson, N. Johansson – Pettersson, Nilsson, Lundvall – Härdin, А. Andersson, Sterner – Määttä, Sven Tumba Johansson, Öhrlund.\n\nFinsko: Lahtinen (40:00 Kaitala) – Suokko, Numminen, Wasama, Lampainen – Seistamo, Pulli, Nikkilä – Rastio, Аро, Hyytiäinen – Nieminen, Keinonen, Nurmi.\n\n12. března 1962 - Colorado Springs\nBranky Veké Británie: nikdo\nBranky SRN: 12:05 Leonhard Waitl, 14:28 Siegfried Schubert, 19:23 Ernst Köpf, 24:03 Josef Reif, 27:32 Josef Reif, 36:59 Leonhard Waitl, 40:45 Hans Rampf, 43:39 Josef Reif, 55:14 Georg Eberl\nRozhodčí: Lindqvist (CAN), Wiking (SWE)\nVyloučení: 9:12 + Billy Brennan na 10 minut.\nVyužití přesilovek: 0:2\nBranky v oslabení: 0:2\nDiváků: 700\n\nVelká Británie: Patridge – Shepherd, Cook, J. Brown, Murray – Matthews, Forbes, B. Smith – Brennan, Lammin, Imrie – McDonald, Pearson, Fresher.\n\nNěmecko: Lindner – Rampf, Riedl, Schneitberger, Waitl – Schubert, Köpf, Gmeiner – Eberl, Zanghellini, Reif – Trautwein, Pittrich, Bader.\n\n13. března 1962 - Colorado Springs\nBranky Kanady: 34:01 Floyd Martin, 43:08 Harry Smith, 52:02 Jack McLeod\nBranky Švédska: 19:06 Ulf Sterner, 19:21 Sven Tumba Johansson, 20:56 Nisse Nilsson, 30:42 Ulf Sterner, 59:00 Nisse Nilsson\nRozhodčí: Barry (USA), Olivieri (SUI)\nVyloučení: 7:4 + Floyd Martin na 5 minut a Karlsson na 10 minut.\nVyužití přesilovek: 0:2\nDiváků: 4 500\n\nKanada: Hurley (58:22 – 59:00) – Maki, Harry Smith, Douglas, Mitchell – McKnight, Wylie, F. Martin – Robert Brown, Mader, Hogan – McLeod, Malo, Sloan.\n\nŠvédsko: Häggroth – Stoltz, Nordlander, Blomé, Karlsson – Pettersson, Nilsson, Lundvall – Härdin, А. Andersson, Sterner – Määttä, Öhrlund, Sven Tumba Johansson\n\n13. března 1962 - Denver\nBranky USA: 2:33 Reginald Meserve, 4:20 Roger Christian, 13:06 John Poole, 24:09 Paul Coppo, 33:37 William Daley, 34:37 William Christian, 36:51 Oscar Mahle, 57:24 Paul Coppo\nBranky SRN: 3:08 Josef Reif, 5:54 Rudolf Pittrich, 37:18 Rudolf Pittrich, 53:19 Georg Eberl\nRozhodčí: Wiking (SWE), Lindqvist (CAN)\nVyloučení: 6:6\nVyužití přesilovek: 1:1\nDiváků: 3 026\n\nUSA: Larson – MacKay, Tuttle, Mayasich, T. Martin – Mahle, Coppo, Poole – R. Christian, W. Christian, Brooks – Roberge, Meserve, Daley.\n\nNěmecko: Lindner – Waitl, Ambros, Riedl, Bader – Schubert, Köpf, Gmeiner – Trautwein, Zanghellini, Reif – Lang, Pittrich, Eberl.\n\n14. března 1962 - Colorado Springs\nBranky Finska: 1:46 Heino Pulli, 21:00 Mauno Nurmi, 42:43 Heino Pulli, 44:22 Teppo Rastio, 52:59 Kalevi Numminen, 55:15 Heino Pulli, 56:19 Teppo Rastio\nBranky Švýcarska: 38:19 Gian Bazzi, 44:05 Gian Bazzi, 47:27 Pio Parolini, 50:11 Roger Chappot\nRozhodčí: Lindqvist, Maschio (CAN)\nVyloučení: 5:5\nVyužití přesilovek: 2:0\nDiváků: 1 200\n\nFinsko: Lahtinen – Nurmi, Wasama, Numminen, Lampainen – Rastio, Wahlsten, Keinonen – Nieminen, Seistamo, Hyytiäinen – Pulli, Lehtiö, Nikkilä.\n\nŠvýcarsko: Bassani – Gerber, Nobs, Peter, Friedrich – Bazzi, Stammbach, Zimmermann – Parolini, Bernasconi, R. Chappot – Diethelm, Jenni, Truffer.\n\nKanada - Norsko 14:1 (4:0, 5:1, 5:0)\n\n14. března 1962 - Denver\nBranky Kanady: 0:22 Floyd Martin, 3:24 John Malo, 11:45 Bill Wylie, 12:01 Floyd Martin, 25:50 Robert Robertson, 33:21 Jack McLeod, 33:51 Jack McLeod, 34:49 Ted Sloan, 37:48 Harry Smith, 40:55 Bill Wylie, 47:25 Donald Rope, 48:44 Floyd Martin, 51:09 Me Hogan, 58:01 Jack McLeod\nBranky Norska: 35:28 Terje Hellerud\nRozhodčí: Barry, Gambucci (USA)\nVyloučení: 7:4\nVyužití přesilovek: 1:0\nDiváků: 2 925\n\nKanada: Zofiak – Maki, Harry Smith, Mitchell, Robertson – McKnight, Wylie, F. Martin – McLeod, Malo, Sloan – Hogan, Mader, Rope.\n\nNorsko: Mellerud – Bakke, Henrik Petersen, Gundersen, Hellerud – Smefjell, Olsen, Christian Petersen – Larsen, Bergeid, Dalsøren – Moe, J. Hansen, Ekmo.\n\n14. března 1962 - Colorado Springs\nBranky USA: 3:56 Butch MacKay, 5:20 Roger Christian, 7:55 Oscar Mahle, 13:46 Richard Roberge, 16:54 Donald Hall, 28:11 John Mayasich, 36:03 Richard Roberge, 36:14 Butch MacKay, 39:53 Kenneth Johansson, 47:36 William Daley, 53:31 Richard Roberge, 57:07 Donald Hall\nBranky Velké Británie: 15:55 Harry Pearson, 18:14 Roy Shepherd, 22:01 Rupert Fresher, 42:09 Billy Brennan, 46:32 Sam McDonald\nRozhodčí: Olivieri (SUI), Wiking (SWE)\nVyloučení: 3:2\nVyužití přesilovek: 1:1\nDiváků: 2 914\n\nUSA: Logue – Mayasich, T. Martin, MacKay, Tuttle – R. Christian, W. Christian, Brooks – Hall, Coppo, Roberge – Mahle, Daley, Johansson.\n\nVelká Británie: Metcalfe – Shepherd, Devereaux, Cook, Imrie – Matthews, B. Smith, Forbes – Lammin, Pearson, Fresher – Brennan, McDonald, Whitehead.\n\n15. března 1962 - Denver\nBranky Švédska: 1:50 Nisse Nilsson, 2:34 Anders Andersson, 8:50 Per-Olof Härdin, 14:52 Ulf Sterner, 16:22 Uno Öhrlund, 18:32 Nisse Nilsson, 22:28 Uno Öhrlund, 24:48 Nisse Nilsson, 25:11 Ulf Sterner, 27:55 Leif Andersson, 28:40 Leif Andersson, 34:31 Per-Olof Härdin, 34:50 Sven Tumba Johansson, 39:50 Per-Olof Härdin, 53:50 Sven Tumba Johansson, 56:25 Leif Andersson, 59:37 Uno Öhrlund.\nBranky Velké Británie: nikdo\nRozhodčí: Lindqvist, Maschio (Kanada)\nVyloučení: 1:5\nVyužití přesilovek: 2:0\nBranky v oslabení: 2:0\nDiváků: 1 966\n\nŠvédsko: Svensson – Stoltz, Nordlander, Blomé, N. Johansson – Pettersson, Nilsson, L. Andersson – Määttä, Öhrlund, Sven Tumba Johansson – Härdin, А. Andersson, Sterner.\n\nVelká Británie: Patridge – Shepherd, Devereaux, Cook, Imrie – Forbes, B. Smith, Matthews – Brennan, McDonald, Whitehead – Pearson, Lammin, Fresher.\n\n15. března 1962 - Colorado Springs \nBranky SRN: 9:25 Ernst Köpf, 22:07 Georg Eberl, 27:25 Josef Reif\nBranky Finska: 8:42 Heino Pulli, 26:32 Heino Pulli, 30:28 Rauno Lehtiö, 31:51 Mauno Nurmi, 33:00 Matti Keinonen, 37:59 Heino Pulli, 38:49 Jouni Seistamo, 48:43 Mauno Nurmi, 49:32 Jouni Seistamo\nRozhodčí: Wiking (SWE), Barry (USA)\nVyloučení: 10:4\nVyužití přesilovek: 0:3\nDiváků: 2 121\n\nNěmecko: Lindner – Rampf, Riedl, Waitl, Bader – Schubert, Köpf, Gmeiner – Eberl, Zanghellini, Reif – Ambros, Pittrich, Lang.\n\nFinsko: Lahtinen – Suokko, Numminen, Lampainen, Wasama – Wahlsten, Rastio, Keinonen – Nikkilä, Lehtiö, Pulli – Nurmi, Seistamo, Nieminen.\n\n16. března 1962 - Denver\nBranky USA: 1:33 Richard Roberge, 6:33 Oscar Mahle, 11:29 Kenneth Johansson, 15:24 Oscar Mahle, 15:41 Kenneth Johansson, 19:38 Herb Brooks, 21:56 Reginald Meserve, 22:38 Paul Coppo, 34:25 Donald Hall, 39:24 John Poole, 44:48 John Mayasich, 50:58 Reginald Meserve\nBranky Švýcarska: 12:09 Roger Chappot\nRozhodčí: Wiking (SWE), Maschio (CAN)\nVyloučení: 4:4\nVyužití přesilovek: 1:0\nBranky v oslabení: 1:0\nDiváků: 3 528\n\nUSA: Larson (30:47 Logue) – Tuttle, MacKay, Mayasich, Martin – Roberge, Meserve, Hall – Mahle, Coppo, Poole – Johannson, Daley, Brooks.\n\nŠvýcarsko: Kiener; Gerber – Nobs, Peter – Friedrich; Truffer – Jenni – Diethelm, R. Chappot – Bernasconi – Stammbach, Zimmermann, Parolini.\n\n16. března 1962 - Colorado Springs\nBranky Švédska: 1:13 Nisse Nilsson, 2:13 Ulf Sterner, 5:58 Per-Olof Härdin, 10:05 Ronald Pettersson, 14:43 Nisse Nilsson, 20:32 Lars-Eric Lundvall, 41:12 Sven Tumba Johansson, 46:39 Lars-Eric Lundvall, 48:46 Ulf Sterner, 10:2 56:00 Nisse Nilsson\nBranky Norska: 21:18 Einar Bruno Larsen, 38:55 Georg Smefjell\nRozhodčí: Lindqvist (Kanada), Barry (USA)\nVyloučení: 2:0 + Blomé na 5 minut.\nDiváků: 4 483\n\nŠvédsko: Häggroth – Stoltz, Nordlander, Blomé, Karlsson – Pettersson, Nilsson, Lundvall – Härdin, А. Andersson, Sterner – Määttä, Öhrlund, Sven Tumba Johansson.\n\nNorsko: Nygaard – Bakke, Henrik Petersen, Gundersen, S. Hansen – Smefjell, Olsen, Christian Petersen – Elvenes, Hellerud, Larsen – Bergeid, Dalsøren, Moe.\n\n17. března 1962 - Denver\nBranky Švédska: 2:24 Uno Öhrlund, 9:55 Eilert Määttä, 21:53 Anders Andersson, 38:18 Uno Öhrlund\nBranky SRN: nikdo\nRozhodčí: Maschio (CAN), Olivieri (SUI)\nVyloučení: 2:8 + Rudolf Pittrich na 10 minut.\nVyužití přesilovek: 1:0\nDiváků: 3 545\n\nŠvédsko: Svensson – Karlsson, N. Johansson, Blomé, Nordlander – Pettersson, Nilsson, Lundvall – Härdin, А. Andersson, Sterner – Määttä, Öhrlund, Sven Tumba Johansson.\n\nNěmecko: Lindner – Riedl, Ambros, Schneitberger, Bader – Schubert, Köpf, Gmeiner – Waitl, Pittrich, Zanghellini – Lang, Eberl, Reif.\n\n17. března 1962 - Colorado Springs \nBranky Finska: 7:14 Mauno Nurmi, 28:30 Heino Pulli, 41:14 Seppo Nikkilä, 51:12 Juhani Wahlsten, 53:54 Seppo Nikkilä\nBranky Norska: 19:26 Einar Bruno Larsen, 27:23 Trygve Bergeid\nRozhodčí: Riley (USA), Lindqvist (CAN)\nVyloučení: 4:4\nVyužití přesilovek: 0:1\nBranky v oslabení: 2:0\nDiváků: 2 200\n\nFinsko: Lahtinen – Suokko, Numminen, Lampainen, Wasama – Rastio, Wahlsten, Keinonen – Seistamo, Lehtiö, Pulli – Nurmi, Nieminen, Nikkilä.\n\nNorsko: Nygaard – Bakke, Henrik Petersen, Gundersen, S. Hansen – Smefjell, Olsen, Christian Petersen – Elvenes, Hellerud, Larsen – Bergeid, Moe, Ekmo.\n\n17. března 1962 - Colorado Springs\nBranky Velké Británie: 26:40 Ian Forbes, 59:02 Harry Pearson\nBranky Kanady: 0:29 John Malo, 5:14 Jack McLeod, 14:43 Ted Maki, 18:23 Jack McLeod, 25:20 Robert Brown, 32:19 Floyd Martin, 44:30 Ted Sloan, 49:18 Jack McLeod, 52:36 Robert McKnight, 55:02 John Malo, 55:43 Harry Smith, 59:52 Jack McLeod\nRozhodčí: Barry (USA), Wiking (SWE)\nVyloučení: 3:1\nVyužití přesilovek: 0:2\nDiváků: 3 200\n\nVelká Británie: Patridge – Devereaux, Shepherd, Cook, Imrie – Forbes, Matthews, B. Smith – Brennan, McDonald, Pearson – Lammin, Whitehead, Fresher.\n\nKanada: Zofiak – Maki, Harry Smith, Robertson, Douglas – Sloan, Malo, McLeod – Hogan, Rope, Robert Brown – McKnight, Wylie, F. Martin.\n\n18. března 1962 - Colorado Springs\nBranky USA: 18:44 Donald Hall\nBranky Kanady: 10:08 Ted Sloan, 10:16 Me Hogan, 23:54 Robert Brown, 26:36 Robert Brown, 46:21 Jack McLeod, 52:27 Robert Mader\nRozhodčí: Wiking (SWE), Olivieri (SUI)\nVyloučení: 4:10 + Mitchel na 10 minut.\nDiváků: 5 400\n\nUSA: Larson – Mayasich, T. Martin, MacKay, Tuttle – R. Christian, W. Christian, Brooks – Roberge, Meserve, Hall – Poole, Coppo, Mahle.\n\nKanada: Hurley – Harry Smith, Maki, Mitchell, Douglas – F. Martin, Wylie, McKnight – Hogan, Mader, Robert Brown – Sloan, Malo, McLeod.\n\n18. března 1962 - Denver\nBranky SRN: 3:56 Ernst Trautwein, 11:16 Georg Eberl, 16:07 Paul Ambros, 21:32 Georg Eberl, 28:43 Helmut Zanghellini, 32:57 Georg Eberl, 35:03 Ernst Trautwein\nBranky Švýcarska: 57:00 Jürg Zimmermann\nRozhodčí: Maschio, Lindqvist (CAN)\nVyloučení: 4:4\nDiváků: 1 200\n\nNěmecko: Lindner – Waitl, Ambros, Schneitberger, Bader – Köpf, Schubert, Gmeiner – Eberl, Pittrich, Lang – Trautwein, Zanghellini, Reif.\n\nŠvýcarsko: Kiener – Gerber, Nobs, Peter, Friedrich – Bazzi, Stammbach, Zimmermann – Diethelm, R. Chappot, Bernasconi – Parolini, Jenni, Truffer.\n\n Švédsko\nBrankáři: Lennart Häggroth, Kjell Svensson.\nObránci: Gert Blomé, Nils Johansson, Bertil Karlsson, Bert-Olov Nordlander, Roland Stoltz.\nÚtočníci: Anders Andersson, Leif Andersson, Per-Olof Härdin, Lars-Eric Lundvall, Eilert Määttä, Nisse Nilsson, Ronald Pettersson, Ulf Sterner, Sven Tumba Johansson, Uno Öhrlund.\nTrenér: Arne Strömberg.\n\n Kanada (Galt Terriers)\nBrankáři: Harold Hurley, John Zofiak.\nObránci: John Douglas, Harry Smith, Ted Maki, William Mitchell,Robert Robertson.\nÚtočníci: Robert Brown, Me Hogan, Robert Mader, John Malo, Floyd Martin, Robert McKnight, Jack McLeod, Donald Rope, Ted Sloan, Bill Wylie.\nTrenér: Lloyd Roubell.\n\n USA\nBrankáři: Mike Larsson, Jim Logue.\nObránci: John Mayasich, Butch MacKay, Thomas Martin, Gordie Tuttle.\nÚtočníci: Richard Roberge, Paul Coppo, Reginald Meserve, John Poole, Oscar Mahle, Donald Hall, Roger Christian, William Christian, Herb Brooks, Kenneth Johansson, William Daley.\nTrenér: John Pleban.\n\n4. Finsko\nBrankáři: Juhani Lahtinen, Risto Kaitala.\nObránci: Kalevi Numminen, Mauno Nurmi, Jarmo Wasama, Jorma Suokko, Matti Lampainen.\nÚtočníci: Heino Pulli, Seppo Nikkilä, Teppo Rastio, Jouni Seistamo, Matti Keinonen, Rauno Lehtiö, Juhani Wahlsten, Pertti Nieminen, Pentti Hyytiäinen, Kari Aro.\nTrenér: Joe Wirkkunen.\n\n5. Norsko\nBrankáři: Knut Nygaard, Øystein Mellerud.\nObránci: Henrik Petersen, Roar Bakke, Thor Gundersen, Svein Norman Hansen.\nÚtočníci: Trygve Bergeid, Olav Dalsøren, Trond Ekmo, Bjørn Elvenes, Terje Hellerud, Einar Bruno Larsen, Per Moe, Per Skjerwen Olsen, Christian Petersen, Georg Smefjell, Jan Erik Hansen.\nTrenér: Johan Narvestad.\n\n6. Německo\nBrankáři: Harry Lindner, Wilhelm Edelmann.\nObránci: Leonhard Waitl, Heinz Bader, Paul Ambros, Walter Riedl, Otto Schneitberger,\nÚtočníci: Hans Rampf, Georg Eberl, Josef Reif, Siegfried Schubert, Ernst Köpf, Manfred Gmeiner, Rudolf Pittrich, Dieter Lang, Ernst Trautwein, Helmut Zanghellini.\nTrenér: Vic Heyliger.\n\n7. Švýcarsko\nBrankáři: René Kiener, Werner Bassani.\nObránci: Elwin Friedrich, Kurt Nobs, Bruno Gerber, Kurt Peter, Andreas Küenzi.\nÚtočníci: Roland Bernasconi, Roger Chappot, Fritz Naef, Herald Truffer, Gian Bazzi, Oskar Jenni, Pio Parolini, Gerhard Diethelm, Peter Stammbach, Jürg Zimmermann.\nTrenér: Beat Rüedi.\n\n8. Velká Británie\nBrankáři: Ray Patridge, Derek Metcalfe.\nObránci: Roy Shepherd, Gerald Devereaux, Joe Brown, John Cook, John Murray.\nÚtočníci: John Milne, Billy Brennan, Tom Imrie, Ian Forbes, Terry Matthews, Sam McDonald, Rupert Fresher, Bert Smith, Dave Lammin, Harry Pearson, Tony Whitehead.\nTrenér: John Murray (hrající).\n\n Švýcarsko - Rakousko 9:4 (4:0, 2:2, 3:2)\n\n7. března 1962 (15:30) - Colorado Springs \nBranky Švýcarska: 01:29 Peter Stammbach, 06:53 Pio Parolini, 14:27 Fritz Naef, 17:40 Gian Bazzi, 21:40 Peter Stammbach, 25:38 Gian Bazzi, 46:28 Fritz Naef, 49:23 Gian Bazzi, 56:08 Fritz Naef\nBranky Rakouska: 24:27 Adolf Bachura, 37:01 Fritz Wechselberger, 46:04 Walter Znehnalik, 50:21 Adolf Bachura\nRozhodčí: Wiking (SWE), Lindquist (CAN)\nVyloučení: 4:1\nVyužití přesilovek: 0:2\nDiváků: 952\n\nŠvýcarsko: Kiener – Nobs, Kuenzi, Friedrich, Gerber – Diethelm, Stammbach, Bazzi – Bernasconi, Chappot, Naef – Jenny, Parolini, Truffer.\n\nRakousko: Tomasini – Bachura, Mossmer, Knoll, Schager – Bachler, Znehnalik, Jochl – Spielmann, Wechselberger, Winkler – Dieter Kalt, Saint John, Kirchberger.\n\n Nizozemsko - Austrálie 6:4 (4:1, 1:1, 1:2)\n\n8. března 1962 - Denver\nBranky Nizozemska: 0:39 Johan Smit, 2:25 Johan Smit, 14:48 Rob Pieterse, 17:02 Mech de Jong, 37:48 Leo Loret, 47:39 Rob Pieterse\nBranky Austrálie: 17:59 Victor Mansted, 27:24 Edward Mustar, 49:47 Kevin Harris, 57:48 Edward Mustar\nRozhodčí: Gustafson (USA), Johannessen (NOR)\nVyloučení: 4:6\nVyužití přesilovek: 0:0\n\nNizozemsko: van Os – Klein, Ooms, Mech de Jong, van Dommelen – J. Smit, Loret, Manuel – Pieterse, Overakker, R. Bakker – Hendriks, Hoogervorst.\n\nAustrálie: Cavanagh – Purcell, Mustar, Wellman, Amess – Parrott, Harris, Thomas – Jones, Dewhurst, Mansted – Martyr.\n\n9. března 1962 - Colorado Springs\nBranky Japonska: 8:19 Mamoru Takashima, 9:52 Isao Kawabuchi, 16:03 Koji Iwamoto, 16:27 Isao Kawabuchi, 23:14 Koji Iwamoto, 34:29 Yuzo Kaneda, 42:20 Koji Iwamoto, 45:54 Shinichi Honma, 51:18 Isao Kawabuchi, 59:46 Isao Ono\nBranky Francie: 3:02 Maurice Chappot, 11:49 Jean-Claude Guennelon, 13:33 Claude Dufour, 22:25 Rene Cailler, 31:41 Jean-Claude Guennelon, 35:07 Rene Cailler, 37:41 Alain Bozon, 54:20 Rene Cailler\nRozhodčí: Mcneill (USA), Johannessen (NOR)\nVyloučení: 1:0\nVyužití přesilovek: 0:0\n\nJaponsko: Tomita – Kaneda, Matsuura, Tanabu, Takagi, Ohki – Ono, Takashima, Sh. Honma – Kazahari, Kawabuchi, Iwamoto – Nakano, Kabayashi.\n\nFrancie: Ranzoni (59:00) – Pianfetti, Paupardin, Rayon, Gilloz, Longuet – Lacarrière, Guennelon, Alain Bozon - Brunet, Maurice Chappot, Dufour - Allard, Cailler.\n\n10. března 1962 - Colorado Springs\nBranky Rakouska: 6:25 Fritz Wechselberger, 7:55 Hermann Knoll, 12:46 John Adelbert Saint, 19:14 John Adelbert Saint, 21:07 John Adelbert Saint, 24:04 Adolf Bachura, 30:04 Walter Znehnalik, 33:21 Walter Znehnalik, 33:35 Walter Znehnalik, 34:31 Hermann Knoll, 37:24 Hermann Knoll, 38:30 John Adelbert Saint, 46:33 Walter Znehnalik, 49:22 Fritz Wechselberger, 49:35 Hermann Knoll, 55:59 Fritz Wechselberger, 59:37 John Adelbert Saint\nBranky Austrálie: nikdo\nRozhodčí: McNeill (USA), Johannessen (NOR)\nVyloučení: 2:3\nVyužití přesilovek: 2:0\n\nRakousko: Püls – Bachura, Mösmer, Schager, Spielmann – Knoll, Znehnalik, John Adelbert Saint – Wechselberger, Winkler, Kalt – Bachler, Wolfgang Jöckl, Monitzer.\n\nAustrálie: Cavanagh – Purcell, Mustar, Amess, Bourke, Wellman – Jones, Thomas, Harris – Martyr, Dewhurst, Renton – Mansted.\n\n10. března 1962 – Denver\nBranky Nizozemska: 5:29 Rob Pieterse, 11:59 Johan Manuel, 13:25 Leo Loret, 18:28 Rob Pieterse, 20:59 Johan Manuel, 24:59 Johan Smit, 31:26 Leo Loret, 56:22 Leo Loret, 56:32 Johan Manuel\nBranky Dánska: 15:57 Bjarne Mielow, 37:37 Carl Christian Høybye, 49:14 Bjarne Mielow, 51:36 Bjarne Carlsen.\nRozhodčí: Riley (USA), Tsutsumi (JPN)\nVyloučení: 4:8\nVyužití přesilovek: 5:1\n\nNizozemsko: Van Esch – Klein, Ooms, M. De Jong, Van Dommelen – J. Smit, Loret, Manuel – Pieterse, Overakker, R. Bakker – Hendriks.\n\nDánsko: Andreasen – Danry, Hasselbach, Mielow, N. Petersen – Høybye, K. Jacobsen, Hviid – B. Carlsen, Gautier, S. Christensen – Grauballe, Bjerrum, Lebech\n\n11. března 1962 – Colorado Springs\nBranky Francie: 5:39 Alain Bozon, 10:08 Philippe Lacarrière, 16:48 Jean Paupardin, 18:06 Maurice Chappot, 32:42 Alain Bozon, 49:35 Jean-Claude Guennelon, 56:40 Jean-Claude Guennelon\nBranky Dánska: 46:27 Michael Gautier, 46:38 Kjeld Bjerrum\nRozhodčí: Finegold (USA), Trumble (USA)\nVyloučení: 12:7\nVyužití přesilovek: 1:0\n\nFrancie: Sozzii – Pianfetti, Paupardin, Gilloz, Longuet – Lacarrière, Guennelon, Alain Bozon – Brunet, Maurice Chappot, Dufour – Baudin, Cailler, Larrivaz.\n\nDánsko: Andreasen – Hasselbach, N. Petersen, Mielow – B. Carlsen, K. Jacobsen, Høybye – Grauballe, Gautier, Bjerrum – Hviid, S. Christensen, Lebech.\n\n12. března 1962 – Denver\nBranky Japonska: 13:00 Isao Ono, 15:16 Mamoru Takashima, 18:24 Mamoru Takashima, 20:16 Mamoru Takashima, 25:46 Masahiro Sato, 28:16 Koji Iwamoto, 34:09 Isao Kawabuchi, 42:19 Masahiro Sato, 45:14 Shinichi Honma, 48:50 Kimio Kazahari, 54:31 Masahiro Sato, 59:04 Isao Ono, 59.48 Mamoru Takashima\nBranky Austrálie: 7:24 John Thomas, 54:02 John Thomas\nRozhodčí: Finegold (USA), McNeill (USA)\nVyloučení: 4:3\nVyužití přesilovek: 0:0\n\nAustrálie: Cavanagh – Amess, Wellman, Purcell, Martyr – Jones, Mustar, Dewhurst – Harris, Parrot, Thomas – Renton, Mansted.\n\nJaponsko: Tomita – Kaneda, Tanabu, Takagi, Ohki – Ono, Takashima, Sh. Honma – Kazahari, Kawabuchi, Iwamoto – Nakano, M. Sato, Kabayashi.\n\n13. března 1962 – Colorado Springs\nBranky Francie: 0:58 Philippe Lacarrière, 7:32 Caliète Pianfetti, 10:12 Philippe Lacarrière, 12:20 Jean-Claude Guennelon, 13:40 Andrè Longuet, 14:46 Jean Paupardin, 24:40 Philippe Lacarrière, 27:36 Maurice Chappot, 31:14 Jean-Claude Guennelon, 31:30 Maurice Chappot, 38:17 Alain Bozon, 52:37 Maurice Chappot, 53:19 Roland Brunnet\nBranky Austrálie: 49:08 Russell Jones\nRozhodčí: Riley (USA), Tsutsumi (JPN)\nVyloučení: 13:15 + Jean Paupardin (FRA) a Renton (AUS) na 5 minut.\nVyužití přesilovek: 4:0\nBranky v oslabení: 1:0\n\nFrancie: Ranzoni – Pianfetti, Paupardin, Rayon, Gilloz, Longuet – Lacarrière, Guennelon, Alain Bozon – Brunet, Maurice Chappot, Dufour – Baudin, Allard.\n\nAustrálie: Cavanagh – Wellman, Amess, Purcell, Mustar – Martyr, Dewhurst, Mansted – Jones, Thomas, Harris – Renton.\n\n13. března 1962 – Denver\nBranky Nizozemska: 22:11 Johan Smit\nBranky Rakouska: 4:32 Adolf Bachler, 6:48 John Adelbert Saint, 8:08 Rudolf Monitzer, 12:22 Fritz Spielmann, 16:32 John Adelbert Saint, 18:34 Rudolf Monitzer, 20:56 Hermann Knoll, 24:23 Hermann Knoll, 34:51 John Adelbert Saint, 43:16 Wolfgang Jöckl, 52:40 Adolf Bachura, 57:22 John Adelbert Saint\nRozhodčí: Trumble (USA), Johannessen (NOR)\nVyloučení: 4:5\nVyužití přesilovek: 0:0\nBranky v oslabení: 0:1\n\nNizozemsko: van Os (20:56 van Esch) – Klein, Ooms, M. de Jong, van Dommelen – D. Smit, Loret, Overakker – Pieterse, Manuel, R. Bakker – Hendriks, Hoogervorst.\n\nRakousko: Püls – Bachura, Mösmer, Knoll, Spielmann – Bachler, Wolfgang Jöckl, Monitzer – Wechselberger, Winkler, Neuwirth – Kalt, Znehnalik, John Adelbert Saint\n\n14. března 1962 – Denver\nBranky Japonska: 27:31 Shinichi Honma, 32:53 Masahiro Sato, 37:40 Masahiro Sato, 38:59 Masahiro Sato, 39:55 Kimio Kazahari, 49:02 Isao Kawabuchi, 57:49 Masahiro Sato\nBranky Rakouska: 36:32 Fritz Spielmann, 38:46 Wolfgang Jöckl, 46:45 Fritz Spielmann\nRozhodčí: McNeill (USA), Riley (USA)\nVyloučení: 1:5\nVyužití přesilovek: 2:0\n\nJaponsko: Tomita – Kaneda, Tanabu, Ohki, Takagi – Ono, M. Sato, Sh. Honma – Kazahari, Kawabuchi, Iwamoto – Nakano, Takashima - Matsuura.\n\nRakousko: Püls – Bachura, Mösmer, Schager, Spielmann – Knoll, Znehnalik, John Adelbert Saint – Bachler, Wolfgang Jöckl, Monitzer – Wechselberger, Winkler.\n\n15. března 1962 - Colorado Springs\nBranky Francie: 10:08 Andrè Longuet, 29:25 Andrè Longuet, 43:54 Maurice Chappot, 51:53 Maurice Chappot, 57:09 Andrè Longuet, 59:11 Jean-Claude Guennelon\nBranky Nizozemska: 22:13 Leo Loret, 59:50 Leo Loret\nRozhodčí: Finegold (USA), Johannessen (NOR)\nVyloučení: 6:3\nVyužití přesilovek: 0:0\n\nFrancie: Ranzoni (20:01 Sozzi) – Pianfetti, Paupardin, Rayon, Gilloz, Longuet – Lacarrière, Guennelon, Alain Bozon - Brunet, Maurice Chappot, Dufour - Baudin, Cailler.\n\nNizozemsko: van Esch – Klein, Ooms, M. de Jong, van Dommelen – D. Smit, Loret, Manuel – Pieterse, Overakker, R. Bakker – Hoogervorst.\n\n15. března 1962 - Denver\nBranky Austrálie: 12:13 Kenneth Wellman, 13:50 John Thomas, 27:26 John Thomas, 30:15 Peter Parrott, 33:31 Peter Parrott, 39:48 Kevin Harris\nBranky Dánska: 1:07 Carl Christian Høybye, 15:21 Torsten Hviid\nRozhodčí: Trumble (USA), Tsutsumi (JPN)\nVyloučení: 4:4\nVyužití přesilovek: 1:0\n\nAustrálie: Cavanagh – Jones, Martyr, Purcell, Wellman, Bourke – Thomas, Parrott, Harris – Renton, Dewhurst, Mansted.\n\nDánsko: Andresen – Mielow, N. Petersen, Hasselbach, Hamann – B. Carlsen, K. Jacobsen, Høybye – Grauballe, Gautier, Bjerrum – Hviid, Lebech, S. Christensen.\n\n16. března 1962 – Colorado Springs\nBranky Nizozemska: 19:43 Johan Smit, 59:09 Leo Loret\nBranky Japonska: 3:15 Hiroyuki Matsuura, 4:32 Isao Ono, 7:19 Kunhito Takagi, 10:25 Kimio Kazahari, 14:07 Shinichi Honma, 18:29 Shinichi Honma, 19:58 Mamoru Takashima, 22:53 Kimio Kazahari, 27:06 Isao Kawabuchi, 35:30 Isao Kawabuchi, 38:49 Mamoru Takashima, 42:45 Isao Kawabuchi, 43:20 Koji Iwamoto, 45:20 Tokio Kabayashi, 47:39 Mamoru Takashima, 48:24 Mamoru Takashima, 54:02 Isao Kawabuchi, 56:36 Isao Ono, 56:50 Mamoru Takashima, 58:28 Shinichi Honma.\nRozhodčí: Olivieri (SUI), Riley (USA)\nVyloučení: 3:5\nVyužití přesilovek: 1:0\nBranky v oslabení: 0:2\n\nNizozemsko: van Esch – Klein, Ooms, M. de Jong, van Dommelen – D. Smit, Loret, Manuel – Pieterse, Hendriks, R. Bakker – Hoogervorst, Overakker.\n\nJaponsko: Tomita – Tanabu, Takagi, Kaneda, Matsuura – Ono, Takashima, M. Sato – Kazahari, Kawabuchi, Iwamoto – Nakano, Sh. Honma, Kabayashi.\n\n16. března 1962 – Denver\nBranky Francie: 53:10 Jean-Claude Guennelon\nBranky Rakouska: 21:08 Walter Znehnalik, 22:16 Adolf Bachler, 34:21 Walter Znehnalik, 36:08 John Adelbert Saint, 37:22 Rudolf Monitzer, 37:43 John Adelbert Saint, 42:59 John Adelbert Saint, 44:18 Hermann Knoll, 56:39 Rudolf Monitzer, 58:00 Fritz Spielmann\nRozhodčí: Gambucci (USA), McNeill (USA)\nVyloučení: 8:5\nVyužití přesilovek: 0:3\n\nFrancie: Sozzi (37:23 Ranzoni) – Pianfetti, Paupardin, Rayon, Gilloz – Lacarrière, Guennelon, Dufour – Baudin, Maurice Chappot, Longuet – Brunet, Cailler, Larrivaz.\n\nRakousko: Püls – Bachura, Mösmer, Schager, Spielmann – Knoll, Znehnalik, John Adelbert Saint – Neuwirth, Winkler, Kalt – Bachler, Wolfgang Jöckl, Monitzer.\n\n17. března 1962 – Denver\nBranky Dánska: 50:57 Niels Grauballe\nBranky Japonska: 7.56 Masahiro Sato, 9:15 Mamoru Takashima, 10:50 Koji Iwamoto, 13:53 Masami Tanabu, 14:33 Isao Ono, 16:33 Shinichi Honma, 20:21 Mamoru Takashima, 27:36 Ikio Ito, 28:54 Masahiro Sato, 35:48 Yuzo Kaneda, 40:24 Masahiro Sato, 48:12 Masami Tanabu, 57:09 Ikio Ito\nRozhodčí: Finegold (USA), Trumble (USA)\nVyloučení: 2:1\nVyužití přesilovek: 0:1\n\nDánsko: Andresen – Hasselbach, N. Petersen, Mielow, Hamann – Lebech, K. Jacobsen, Høybye – Grauballe, Gautier, Bjerrum – Hviid, B. Carlsen, S. Christensen.\n\nJaponsko: Tomita (40:01 Tsukiji) – Kaneda, Tanabu, Ohki, Takagi – Ono, Takashima, M. Sato – Kazahari, Kawabuchi, Iwamoto – Ito, Sh. Honma, Kabayashi.\n\n18. března 1962 – Denver\nBranky Rakouska: 1:16 Fritz Spielmann, 8:58 Walter Znehnalik, 17:33 John Adelbert Saint, 26:17 Walter Znehnalik, 35:35 John Adelbert Saint, 44:22 Walter Znehnalik, 48:55 Walter Znehnalik\nBranky Dánska: nikdo\nRozhodčí: Barry (USA), Riley (USA)\nVyloučení: 4:7\nVyužití přesilovek: 3:0\nBranky v oslabení: 1:0\n\nRakousko: Püls – Bachura, Schager, Knoll, Spielmann – Monitzer, Bachler, John Adelbert Saint – Neuwirth, Winkler, Kalt – Znehnalik.\n\nDánsko: Andresen – S. Christensen, Mielow, Hasselbach, Danry – Lebech, Bjerrum, N. Petersen – B. Carlsen, K. Jacobsen, Høybye – Grauballe, Gautier, Hviid – Hamann.\n\n1. Japonsko\nBrankáři: Shoichi Tomita, Norio Tsukiji.\nObránci: Yuzo Kaneda, Masami Tanabu, Kunhito Takagi, Michio Ohki, Hiroyuki Matsuura.\nÚtočníci: Minoru Nakano, Masahiro Sato, Isao Ono, Mamoru Takashima, Kimio Kazahari, Isao Kawabuchi, Koji Iwamoto, Ikio Ito, Shinichi Honma, Tokio Kabayashi.\n\n2. Rakousko \nBrankáři: Alfred Püls, Heinz Tomasini.\nObránci: Walter Znehnalik, Tassilo Neuwirth, Adolf Bachura, Eduard Mösmer, Hermann Knoll.\nÚtočníci: Gerd Schager, Fritz Spielmann, Fritz Wechselberger, Erich Winkler, Dieter Kalt, Adolf Bachler, Wolfgang Jöckl, John Adelbert Saint, Christian Kirchberger, Rudolf Monitzer.\n\n3. Francie \nBrankáři: Bruno Ranzoni, Jean-Cluade Sozzi.\nObránci: Jean Paupardin, Raymond Gilloz, Christian Rayon, Caliète Pianfetti, Andrè Longuet.\nÚtočníci: Georges Baudin, Alain Bozon, Jean-Claude Guennelon, Maurice Chappot, Claude Dufour, Jean-Pierre Allard, Philippe Lacarrière, Roland Brunnet, Rene Cailler, Gerard Larrivaz.\n\n4. Nizozemsko\nBrankáři: Joost van Os, Tony van Esch.\nObránci: Arie Klein, Mech de Jong, Wil van Dommelen, Wil Ooms.\nÚtočníci: Wim Hoogervorst, Jan Hendriks, Dolf Overakker, Ruud Bakker, Rob Pieterse, Johan Manuel, Leo Loret, Johan Stoops, Johan Smit, Jan van der Heiden, Francois Henrichs.\n\n5. Austrálie\nBrankáři: Roderick Bruce, Peter Cavanagh.\nObránci: Ronald Amess, John Purcell, Barry Bourke, Kenneth Wellman, Edward Mustar, Anthony Martyr.\nÚtočníci: Kevin Harris, Peter Parrott, Gary Beyko, Robin Dewhurst, William Renton, Victor Mansted, John Thomas, Russell Jones, Gary Owen.\nTrenér:\n\n6. Dánsko \nBrankáři: Hans Andresen, Niels Jellum.\nObránci: Dan Danry, Bjarne Mielow, Ole Hamann, Torsten Hviid, Uno Hasselbach, Niels Petersen.\nÚtočníci: Michael Gautier, Niels Grauballe, Knud Lebech, Svend Christensen, Kjeld Bjerrum, Keld Jacobsen, Bjarne Carlsen, Carl Christian Høybye, Niels Schack.\n\n\n"}
{"id": "404839", "url": "https://cs.wikipedia.org/wiki?curid=404839", "title": "Miloslav Krbec", "text": "Miloslav Krbec\n\nMiloslav Krbec (3. července 1924 Olomouc – 12. února 2003 Olomouc) byl český jazykovědec, bohemista, literární historik, editor, překladatel a pedagog – přední znalec díla Josefa Dobrovského.\n\nNarodil se v Olomouci v rodině policejního úředníka. Po maturitě na zdejším Slovanském gymnáziu a dvou letech totálního nasazení za války studoval bohemistiku a rusistiku na Filosofické fakultě University Karlovy. Roku 1949 absolvoval již na olomoucké filosofické fakultě (FF UP), kde také nastoupil jako asistent Slovanského semináře a vyučoval zde v letech 1949-1959. V Olomouci pak působil postupně na Vysoké škole pedagogické, Pedagogickém institutu a Pedagogické fakultě až do odchodu do důchodu v roce 1989. Jeho hlavní učební disciplinou byla fonetika a fonologie. Celoživotní láskou doc. Krbce však zůstal Josef Dobrovský. Editoval řadu prací z jeho pozůstalosti a byl členem komise pro vydávání děl Josefa Dobrovského při Slovanském ústavu Akademie věd ČR. Na PdF UP byl řadu let výkonným redaktorem všech řad sborníků AUPO (Acta Universitatis Palackianae Olomucensis) a jeho příspěvky v těchto sbornících vyvolávaly ohlas naší i zahraniční odborné veřejnosti. K rozvoji kontaktů se zahraničím přispíval Miloslav Krbec nejen svými odbornými znalostmi, ale také dalšími aktivitami spojenými se svou překladatelskou a tlumočnickou prací.\n\nMiloslav Krbec se zasloužil o poznání Dobrovského odkazu jako překladatel, editor a historiograf. Přeložil – kromě dílčích pasáží v edicích – Dobrovského autobiografii (Olomouc 1978; německý originál v časopise Bratislava 2, 1929). Edicím Dobrovského textů se začal věnovat od poloviny 50. let jako asistent Oldřicha Králíka. Spolu tehdy připravili svazky \"Historická miscelanea a Kritische Versuche\" pro řadu Spisů Josefa Dobrovského v nakladatelství ČSAV; vydání se ale neuskutečnilo. Dále editoval především Dobrovského korespondenci: roku 1959 vydal jejich soupis (ve Sborníku Národního muzea) a s V. Michálkovou svazek \"Der Briefwechsel zwischen Josef Dobrovský und Karl Gottlob von Anton\" (Berlín 1959). Následovaly edice Dobrovského korespondence s J. Müllerem (1964), G. H. Pertzem (1983), A. Habrichem (1985), J. V. Hormayrem (1985), J. Ch. V. Engelem (1989). Když byla roku 1971 obnovena pod vedením K. Horálka činnost Komise pro vydávání Spisů Josefa Dobrovského (vznikla v r. 1930 při Královské české společnosti nauk), stal se Miloslav Krbec jejím členem a tajemníkem. S Miroslavem Laiskem vydal \"Bibliographie der Veröffentlichungen von Josef Dobrovský\" (Praha 1970). Dílu Dobrovského věnoval i další studie: \"Dobrovský v českém přízvuku\" (SaA 1953), \"Nové objevy rukopisných prací Josefa Dobrovského\" (ČLit 1972), \"K problematice vydávání děl Josefa Dobrovského\" (Práce z dějin slavistiky 2, 1973) aj.\n\n\n\n\n"}
{"id": "404841", "url": "https://cs.wikipedia.org/wiki?curid=404841", "title": "Operace Tungsten", "text": "Operace Tungsten\n\nOperace Tungsten byl krycí název pro paradesantní výsadek vyslaný během II. světové války z Anglie na území Protektorátu Čechy a Morava. Výsadek byl organizován zpravodajským odborem exilového Ministerstva národní obrany a byl řazen do třetí vlny výsadků.\n\nDesant tvořili velitel kapitán Rudolf Pernický a rotmistr Leopold Musil jako obsluha radiomajáku \"Eureka\". Jejich úkolem bylo zajišťovat příjem dalších výsadků a materiálu na území protektorátu, dopravit náhradní krystaly pro radiostanici Calcia a připravit odlet představitelů domácího odboje do Velké Británie. Kromě toho měl desant urovnat kompetenční spory mezi příslušníky Calcia a Radou tří.\n\nNad územím protektorátu byl desant vysazen společně s desantem Embassy v noci 21. prosince 1944 před půlnocí. Vinou chyby navigátora byli vysazeni u Libenic nedaleko Kutné Hory na místo u Vortové u Hlinska. Po usilovném, více jak stokilometrovém pochodu dorazili do místa určení nad ránem 29. prosince omrzlí a vyčerpaní. Ukryli se na záchytné adrese ve Studnici u Nového Města na Moravě, kde je kontaktovali příslušníci odbojové organizace Rada tří. Po rekonvalescenci zahájili Pernický a Musil svou činnost: Pernický vyslechl obě znesvářené strany a o výsledku jednání informoval Londýn, dále potom vyhledávali vhodné plochy pro shoz materiálu a pomocí radiomajáku \"Eureka\" naváděli letadla přivážející další výsadky s materiálem. V této činnosti pokračovali až do osvobození, kterého se oba členové desantu dožili.\n\n\n"}
{"id": "404842", "url": "https://cs.wikipedia.org/wiki?curid=404842", "title": "Techstep", "text": "Techstep\n\nTechstep (znám také jako Skullstep) je podžánr drum'n'bassu, který byl populární především v pozdních 90. letech 20. století.\n\nVyznačuje se temnou \"sci-fi\" atmosférou. Používá syntetické nebo samplované zvukové zdroje především z industrialu a techna. Ze slova \"techstep\" by se mohlo zdát, že tento styl bude mít velký vztah k technu. Ovšem podobnost těchto dvou stylů příliš velká není. Techstep obsahuje abstraktní, syntetické zvuky včetně samplů; jen zřídkakdy používá nástroje, které by nebyly zpracované nějakým efektem. Rytmus techstepu není tak zběsilý (chaotický) jako u jinych stylu D'n'B nebo junglu.\n\nTechstep se vyvinul z junglu a hardstepu kolem roku 1996. Název pro tento styl vymysleli Ed Rush a Trace. V tomto případě \"\"tech\"\" neuváděl žádný vztah k technu, ale k ravu, který byl populární v Belgii. Techstep byla reakce na více virtuózní a více popové hudební elementy v junglu a drum and bassu. \nPozději vznikl z Techstepu Neurofunk.\n\n\n"}
{"id": "404843", "url": "https://cs.wikipedia.org/wiki?curid=404843", "title": "Commonwealth realm", "text": "Commonwealth realm\n\nCommonwealth realm (sg.; česky „království Společenství“ či „Společenstevní království“) je obecné označení pro 16 států, které jsou součástí britského Commonwealthu (Společenství národů) a zároveň jsou spojeny personální unii s linii následnictví. Královna Alžběta II. je současnou hlavou státu těchto konstitučních monarchií.\n\nMimo Spojeného království je britský panovník respektován jako hlava státu celkem v 15 zemích: Antigua a Barbuda, Austrálie, Bahamy, Barbados, Belize, Grenada, Jamajka, Kanada, Nový Zéland, Papua-Nová Guinea, Svatá Lucie, Svatý Kryštof a Nevis, Svatý Vincenc a Grenadiny, Šalomounovy ostrovy a Tuvalu.\n\nV některých zemích je britský panovník uznáván „pouze“ jako britský král resp. královna, v několika málo případech (Austrálie, Kanada) nese navíc i titul krále zmíněné země (\"Her Majesty Queen Elizabeth II, Queen of Australia\"). Celkem v šesti státech má král/ovna také vlastní standartu.\n\nVlastnictvím britské koruny jsou britská korunní závislá území: Guernsey, Jersey v průlivu La Manche a ostrov Man v Irském moři.\n\nV personální unii se Spojeným královstvím jsou také zámořská území Spojeného království: Anguilla, Bermudy, Britské antarktické území, Britské indickooceánské území, Britské Panenské ostrovy, Falklandy, Gibraltar, Jižní Georgie a Jižní Sandwichovy ostrovy, Kajmanské ostrovy, Montserrat, Pitcairnovy ostrovy, Svatá Helena, Ascension a Tristan da Cunha, Turks a Caicos.\n\n"}
{"id": "404848", "url": "https://cs.wikipedia.org/wiki?curid=404848", "title": "Operace Bronse", "text": "Operace Bronse\n\nOperace Bronse byl krycí název pro paradesantní výsadek vyslaný během II. světové války z Anglie na území Protektorátu Čechy a Morava. Výsadek byl organizován zpravodajským odborem exilového Ministerstva národní obrany a byl řazen do druhé vlny výsadků.\n\nDesant tvořili velitel npor. Bohumír Martínek, čet. asp. František Vrbka a radiotelegrafista des. Antonín Kubec. Jejich úkolem bylo organizovat odboj a provádět zpravodajskou činnost na území protektorátu a prostřednictvím radiostanice předávat informace do Londýna. Pro tento účel byli vybaveni radiostanicí s krycím názvem \"Blanka\".\n\n14. března 1943 byl upravený bombardér Halifax Mk II BB281 s imatrikulací NF -O ze stavu 138. squadrony RAF přepravující výsadek zasažen německou protileteckou obranou poblíž Mnichova při návratu z nepovedeného výsadku. Onu noc byl sestřelen další Halifax přepravující výsadek Iridium. Přežil Vrbka a jeden člen posádky letounu. Vrbka byl s těžkými zraněními gestapem převezen do nemocnice v Mnichově. Vrbkův výslech později prováděl Karel Čurda, kterému ale nic neprozradil.\n\nPozději byl Vrbka převezen do nemocnice pro příslušníky SS v Praze. Zemřel na následky svých zranění, aniž cokoliv prozradil.\n\nPosádka Halifaxu:\n\n"}
{"id": "404850", "url": "https://cs.wikipedia.org/wiki?curid=404850", "title": "Florian Leopold Gassmann", "text": "Florian Leopold Gassmann\n\nFlorian Leopold Gassmann (4. května 1729 Most – 20. ledna 1774 Vídeň) byl hudební skladatel, kapelník a varhaník.\n\nFlorian Leopold Gassmann se narodil 4. května 1729 v Mostě. Hudební nadání v něm rozvíjel ředitel kůru mosteckého kostela Jan Vobořil. Florian Leopold u něho získal hudební základy, učil se zpěvu, hře na housle a harfu. Studoval také na jezuitském gymnáziu v Chomutově.\n\nFlorian Leopold se chtěl věnovat hudbě i nadále, ale protože s tím rodina nesouhlasila, odešel v roce 1741 do Karlových Varů a poté do Benátek. Zde pokračoval ve studiu hudby a posléze dva roky studoval v Boloni u hudebního skladatele a teoretika Giovanniho Battisty Martiniho. Poté se stal varhaníkem v ženském klášteře v Benátkách. Gassmann se přihlásil do soutěže benátského Teatro San Moise na novou operu pro karnevalovou sezónu roku 1757. Se svou \"Merope\" v žánru opera seria uspěl a ohlas byl natolik příznivý, že získával objednávky na nové opery pro karneval ještě dalších pět let. V roce 1763 byl povolán do Vídně jako skladatel baletů a už o rok později se stal po C. W. Gluckovi divadelním kapelníkem. Když po smrti Františka I. ve Vídni po celý rok přestala hrát divadla, Gassmann se počátkem roku 1766 vrátil do Benátek. Zde získal nového žáka, tehdy patnáctiletého Antonia Salieriho, kterého vzal s sebou v roce 1768 při svém návratu do Vídně. Ve Vídni prožil Gassmann vrchol své kariéry. Byl jmenován dvorním a komorním skladatelem. V roce 1772 se stal vídeňským dvorním kapelníkem na dvoře císařovny Marie Terezie a Josefa II. Z jeho podnětu byla v roce 1771 založena společnost na podporu vdov a sirotků po hudebnících ve Vídni. Florian Leopold Gassmann zemřel ve Vídni 20. ledna 1774 ve věku necelých 45 let.\n\nV roce 1903 byla na jeho rodném domě v Mostě v Minoritní ulici odhalena pamětní deska a mezi světovými válkami byla před městským divadlem instalována Gassmannova busta. Ta však byla po druhé světové válce odstraněna a až v roce 1997 znovu umístěna před novou budovu Městského divadla.\nFlorian Leopold Gassmann po sobě zanechal rozsáhlé hudební dílo. Složil sedm vážných oper a 14 komických, dva scénické kantáty, známé je jeho oratorium \"La Betulia liberata\". Zkomponoval velký počet kvartet, divertiment, mší, triových sonát a sinfonií. Spolu s italskými skladateli Baldassarem Galuppim a Niccolou Piccinim patřil k předním tvůrcům předmozartovské generace v žánru opera buffa.\n\nV Itálii, Německu a Rakousku byl Gassmann známý jednak díky své opeře \"L'amore artigiano\" (Řemeslnická láska) z roku 1767 a dále i opeře \"La Contessina\" (Komtesa), která vznikla o tři roky později u příležitosti setkání rakouského císaře Josefa II. a pruského krále Friedricha II. v Novém Městě na Moravě.\n\n\n\n\n\n\n\n"}
{"id": "404851", "url": "https://cs.wikipedia.org/wiki?curid=404851", "title": "Operace Iridium", "text": "Operace Iridium\n\nOperace Iridium byl krycí název pro paradesantní výsadek vyslaný během II. světové války z Anglie na území Protektorátu Čechy a Morava. Výsadek byl organizován zpravodajským odborem exilového Ministerstva národní obrany a byl řazen do druhé vlny výsadků.\n\nDesant tvořili npor. Miroslav Špot, npor. Miroslav Křičenský, rtm. Vladislav Soukup a radista des. Bohumír Kobylka. Úkolem výsadku bylo organizovat odboj, provádět zpravodajskou činnost a informace předávat prostřednictvím radiostanice do Londýna. Pro tuto činnost byla skupina vybavena stanicí s krycím názvem \"Anna\".\n\n14. března 1943 byl letoun Handley Page Halifax Mk V DG245 s imatrikulací MA – W ze stavu 161. squadrony RAF při návratu z nezdařeného výsadku sestřelen v oblasti Mnichova německou protileteckou obranou. Spolu s posádkou ve složení:\nzahynuli i členové operace Iridium.\n\n"}
{"id": "404853", "url": "https://cs.wikipedia.org/wiki?curid=404853", "title": "Miniokružní křižovatka", "text": "Miniokružní křižovatka\n\nMiniokružní křižovatka je taková silniční okružní křižovatka (kruhový objezd), jejíž vnější průměr činí maximálně 23 metrů. Využívá se v intravilánech obcí.\n\nOd okružní křižovatky se odlišuje nejen svou velikostí (vnějším průměrem), ale také skutečností, že má vždy zpevněný středový ostrov, který je možné projíždět. Zpevnění je ale provedeno obvykle z hrubšího materiálu, což výrazně snižuje komfort jízdy osobních automobilů při jeho přejíždění. Ty proto raději zvolí objezd středového prstence po okružním jízdním pásu. Naproti tomu větší automobily (nákladní, sanitní či požární vozy, popeláři apod.) mohou křižovatkou projet, a to tak, jako by se ani o okružní křižovatku nejednalo - přejíždějí přes zpevněný středový ostrov.\n\nČeská pravidla silničního provozu miniokružní křižovatku nezmiňují a zavádějí pouze jednotný termín kruhový objezd, přičemž obecná úprava provozu na velikosti a typu objezdu nezáleží.\n\nMezi výhody miniokružních křižovatek lze uvést:\n\n\n\n\n\n\n\n\n\n\n\n\n"}
{"id": "404854", "url": "https://cs.wikipedia.org/wiki?curid=404854", "title": "Operace Platinum-Pewter", "text": "Operace Platinum-Pewter\n\nOperace Platinum-Pewter byl krycí název pro paradesantní výsadek vyslaný během druhé světové války z Anglie na území Protektorátu Čechy a Morava.\n\nDesant tvořili velitel kpt. Jaromír Nechanský, rtn. Jaroslav Pešán, radista rtn. Alois Vyhňák a radista čet. Jaroslav Klemeš. Úkolem výsadku byla zpravodajská činnost, zajištění příjmu dalších osob a výzbroje a udržování radiového spojení v prostoru Českomoravské vysočiny. Pro tento úkol byli vybaveni dvěma radiovými stanicemi \"Věra/Betty\" a \"Anna/Helena\". \n\nPrvní dva neúspěšné pokusy o výsadek desantu byly provedeny 3. října a 22. prosince 1944 z letiště v Brindisi v Itálii, které byly vráceny během letu zpět pro nepříznivé počasí a tedy nemožnost přesného navedení. Třetí pokus v noci z 16. na 17. února 1945 byl již úspěšný a skupina byla vysazena poblíž Nasavrk u obce Javorné v Železných horách. Výsadek byl proveden z letounu typu Halifax polské 301. perutě RAF během 16 hodinového letu. Při samotném výsadku došlo k poškození přepravovaného materiálu, protože výsadkářům se při seskoku utrhly nožní pytle. Později se radistovi skupiny Vyhňákovi podařilo z rozbitých vysílaček složit jednu funkční, se kterou sice vyslal naslepo dva telegramy, ale oživit se mu ji nepodařilo. S Londýnem se spojil až prostřednictvím vysílačky dodané v rámci operace Bauxite. \n\nSkupina po celou dobu své činnosti spolupracovala s Radou tří, odbojovou skupinou působící na Českomoravské vrchovině.\n\nVyhňák se koncem války, v dubnu dostal při přemisťování vysílačky do přestřelky s Němci, kterou přežil. Na konci války, 20. dubna 1945 se příslušníci výsadku Klemeš a Nechanský přesunuli do Prahy, kde zabezpečovali České národní radě a velení Pražského povstání spojení s Londýnem. Pokusili se i o spojení s vládou v Košicích, což se ale nepodařilo. Poskytovali své služby i Zpravodajské brigádě a Klemeš odeslal několik desítek depeší.\n\nPešán s Vyhňákem působili ve Velkém Meziříčí ve prospěch Rady tří a Zpravodajské brigády. Zúčastnili se i Květnového povstání.\n\n\n"}
{"id": "404855", "url": "https://cs.wikipedia.org/wiki?curid=404855", "title": "S.O.S. (album)", "text": "S.O.S. (album)\n\nS.O.S. je šesté studiové album skupiny Arakain. Bylo vydáno v roce 1996 a obsahuje 12 skladeb.\n"}
{"id": "404856", "url": "https://cs.wikipedia.org/wiki?curid=404856", "title": "Operace Cottage (výsadek)", "text": "Operace Cottage (výsadek)\n\nOperace Cottage byl krycí název pro paradesantní výsadek vyslaný během druhé světové války americkou zpravodajskou službou OSS (Office of Strategic Services, Úřad pro strategické služby) na území Protektorátu Čechy a Morava.\n\nDesant se skládal z voj. Vlastislava Žuka. Jeho úkolem byl sběr zpravodajských informací v Praze a udržování kontaktu s Londýnem.\n\nŽuk seskočil 19. února 1945 poblíž Červené nad Vltavou. Při dopadu se zranil a navíc se mu rozbila radiostanice. Po vyléčení se přesunul do Prahy (úkol z důvodu rozbité stanice nemohl plnit), kde kontaktoval odboj a zároveň se ukrýval. Ve dnech Pražského povstání se účastnil bojů proti Němcům.\n\n"}
{"id": "404858", "url": "https://cs.wikipedia.org/wiki?curid=404858", "title": "Bill Nelson", "text": "Bill Nelson\n\nBill Nelson může být:\n\n\n"}
{"id": "404859", "url": "https://cs.wikipedia.org/wiki?curid=404859", "title": "Yucatánský průliv", "text": "Yucatánský průliv\n\nYucatánský průliv je průliv mezi Mexikem (poloostrov Yucatán) a Kubou. Spojuje Karibské moře s Mexickým zálivem. V nejužším místě mezi mysem Catoche v Mexiku a mysem San Antonio na Kubě je široký 217 km. Je dlouhý 270 km. Dosahuje maximální hloubky 2779 m.\n\n"}
{"id": "404860", "url": "https://cs.wikipedia.org/wiki?curid=404860", "title": "Abdul Kádir Chán", "text": "Abdul Kádir Chán\n\nAbdul Kádir Chán (1. dubna 1936, Bhópál, Indie) je pákistánský jaderný vědec a metalurg, který bývá označován za zakladatele pákistánského jaderného programu nebo nazýván \"otcem pákistánské atomové bomby\".\n\nChán se narodil v Indii, ale v jeho rodina se v roce 1952 odstěhovala do Pákistánu. V roce 1960 ukončil bakalářské studium metalurgie na univerzitě v Karáčí. V 1967 se stal inženýrem na technické univerzitě v holandském Delftu. Chán jako nadaný vědec absolvoval postgraduální studium v Belgii, kde na Katolické univerzitě v Lovani, kde v roce 1972 získal titul Ph.D. V 70. let 20. století pracoval v Holandsku ve firmě, která se zabývala obohacováním uranu a které ukradl tajné dokumenty, s nimiž uprchl do Pákistánu.\n\n\n"}
{"id": "404863", "url": "https://cs.wikipedia.org/wiki?curid=404863", "title": "Josef Syka", "text": "Josef Syka\n\nJosef Syka (* 18. září 1940 Praha) je český lékař-neurofyziolog a vědec.\n\nJosef Syka je profesor fyziologie na 1. lékařské fakultě Univerzity Karlovy, působí v Ústavu experimentální medicíny AV ČR, jehož byl v letech 1994–2001 ředitelem a do roku 2018 byl vedoucím oddělení neurofyziologie sluchu tamtéž. V letech 2000 až 2008 byl předsedou Grantové agentury České republiky. V letech 1993–2000 byl místopředsedou Rady vlády pro výzkum a vývoj. Založil Českou společnost pro neurovědy, které je nyní předsedou. Zabývá se neurofyziologií sluchu, sluchovým systémem a vlivem hluku na člověka.\n\nV roce 2009 mu Ruská akademie věd udělila čestný doktorát.\n\nJe ženatý s vědkyní profesorkou MUDr. Evou Sykovou, DrSc., která se v roce 2001 stala ředitelkou Ústavu experimentální medicíny AV ČR. Mají spolu dva syny Ing. Josefa Syku a MUDr. Michaela Syku.\n\n"}
{"id": "404868", "url": "https://cs.wikipedia.org/wiki?curid=404868", "title": "Hermann Ebbinghaus", "text": "Hermann Ebbinghaus\n\nHermann Ebbinghaus (24. ledna 1850, Barmen, dnes Wuppertal – 26. února 1909, Halle) byl německý filosof a psycholog, patřící mezi průkopníky ve výzkumu paměti. Byl otcem novokantovského filosofa Julia Ebbinghause a dědem germanisty Ernsta Albrechta Ebbinghause.\n\nNarodil se v rodině luteránských obchodníků v Barmenu, obci, která je dnes součástí města Wuppertal. Studium fiolosofie započal v Bonnu, později studoval též v Berlíně a v Halle. Doktorát z filosofie získal roku 1873 na univerzitě v Bonnu.\n\nEbbinghaus v letech 1873–1880 vyučoval ve Francii a Velké Británii. Roku 1878 ale byl pozván do Berlína, aby učil pruského prince Waldemara. Ten však v následujícím roce zemřel na záškrt a Ebbinghaus se rozhodl získat soukromou docenturu filosofie. V ní využil výsledků paměťových experimentů, ve kterých započal již na pruském dvoře, aby lépe poznal vlastní paměť.\n\nV letech 1880–94 Ebbinghaus působil na berlínské univerzitě, přičemž roku 1890 byl spoluzakladatelem a editorem časopisu \"Zeitschrift für Psychologie und Physiologie der Sinnesorgane\". V letech 1894–1905 vykonával profesuru na univerzitě ve Vratislavi a v letech 1905–1909 byl profesorem na univerzitě v Halle, kde roku 1909 zemřel.\n\nEbbinghaus nejprve vytvořil soubor 2300 nesmyslných slabik, zapsaných na kartičkách, ve kterých byla vždy samohláska vložena mezi dvě souhlásky. Vždy si vzal určitý počet kartiček, zapsal si jejich znění do sešitu a celou řadu slabik se naučil nazpaměť. Poté zaznamenal, jak dlouho mu učení trvalo, a za nějaký čas obvykle celý pokus s totožnou řadou zopakoval. Tuto metodu Ebbinghaus použil ke kvantifikaci paměti.\n\nVytvořil tak \"Ebbinghausovu křivku zapomínání\", která ilustruje zjištění, že nejvíce zapomínáme několik hodin po naučení se dané informace. Jeho další zjištění nazýváme Ebbinghausův zákon. Týká se rozsahu verbálního učení: Počet opakování nestoupá úměrně množství látky, ale nepoměrně rychleji. Zjistil rovněž, že kapacita krátkodobé paměti je 7 prvků, protože soubor do sedmi slabik se byl schopen naučit na jedno opakování (viz Millerovo magické číslo).\n\nV roce 1885 Ebbinghaus svůj výzkum paměti publikoval v knize \"Über das Gedächtnis: Untersuchungen zur experimentellen Psychologie\", po jejímž vydání se rozběhlo mnoho dalších výzkumů věnovaných tomuto tématu.\n\n\n"}
{"id": "404869", "url": "https://cs.wikipedia.org/wiki?curid=404869", "title": "Operace Embassy", "text": "Operace Embassy\n\nOperace Embassy byl krycí název pro paradesantní výsadek vyslaný během II. světové války z Anglie na území Protektorátu Čechy a Morava. Byl organizován zpravodajským odborem exilového Ministerstva národní obrany a řazen byl do třetí vlny výsadků.\n\nDesant tvořili radista rtn. Karol Mladý, četař Jozef Haríň a radista četař Ján Grajzel s radistanicí s krycím názvem \"Karol\". Původně byla skupina určena k vysazení na Slovensku, ale po potlačení SNP byl její úkol změněn. Novým úkolem skupiny bylo posílit výsadek Clay, zpravodajsky působit na severovýchodní Moravě a podílet se na vyzbrojování domácího odboje.\n\nDesant byl vysazen 21. prosince 1944 (několik minut před desantem Tungsten z téhož letadla). Výsadkáři dopadli u obce Prostějovičky, nedaleko německého výcvikového prostoru. Po dopadu se sešli pouze Mladý s Haríněm a materiál byl ztracen. Druhý den byl materiál objeven a bezpečnostní aparát začal po výsadkářích pátrat. Poblíž Břestu měli Mladý a Haríň první ozbrojený střet s německými vojáky, při kterém byl Mladý raněn. Rozhodli se probít na Slovensko. Jejich postup byl ale prozrazen a Mladý padl při přestřelce s příslušníky wehrmachtu na moravsko-slovenském pomezí. Haríň prošel a konce války se dočkal mezi partyzány v partyzánské skupině Rodina. \n\nGrajzel požádal o pomoc četníka, který ho udal. Gestapo ho dopadlo v Olomouci a po výslechu v Brně strávil zbytek války v koncentračních táborech Flossenbürg a Dachau.\n\n\n"}
{"id": "404870", "url": "https://cs.wikipedia.org/wiki?curid=404870", "title": "Carl Isidor Cori", "text": "Carl Isidor Cori\n\nCarl Isidor Cori (24. února 1865 Most – 31. srpna 1954 Vídeň) byl český zoolog německé národnosti a rektor pražské Německé univerzity.\n\nCarl Isidor Cori se narodil v Mostě 24. února 1865. Jeho otec Franz Eduard Cory pocházel z Jindřichova Hradce. V Praze na univerzitě vystudoval zoologii a ve studiu pokračoval na Lipské univerzitě, kde v roce 1889 získal doktorát filozofie. O dva roky později obhájil v Praze titul doktora medicíny a v roce 1892 se habilitoval v oboru zoologie a srovnávací anatomie.\n\nPoté působil na německé technické univerzitě v Praze nejprve jako asistent zoologie, v roce 1898 se stal mimořádným a v roce 1905 řádným profesorem. Univerzita Corimu vyšla vstříc při jeho vědecké práci a umožnila mu od roku 1898 pobyt v Terstu. Cori se jako uvolněný profesor stal ředitelem zdejší zoologické stanice a současně vedl místní oceánografickou biologickou výzkumnou stanici pro studium živočichů a rostlin. Cori se specializoval na výzkum některých mořských živočichů, především skupiny \"Phoronida\" (chapadlovky), o které napsal ve 30. letech dvě publikace. Vedle toho studoval různé skupiny mořských bezobratlých.\n\nV roce 1918 se s rodinou přestěhoval zpět do Prahy. Na pražské německé univerzitě byl profesorem v letech 1919–1936. Na Německé univerzitě se po vzniku Československé republiky oddělily přírodovědné obory od filozofické fakulty do samostatné přírodovědecké fakulty. Cori v letech 1921–1923 byl jejím děkanem. Celkem třikrát stanul v čele Německé univerzity jako její rektor (1925–1926, 1927–1928, 1930–1931). Vedle toho zastával v pěti akademických letech funkci prorektora.\n\nPo vzniku Československa stál v čele zoologického ústavu, od roku 1925 byl zároveň přednostou Institutu zoologie v Praze. Byl také zástupcem ředitele vědecké zkušební komise pro zkoušky učitelské způsobilosti pro střední školy a členem Německé společnosti věd a umění pro Československou republiku.\n\nVe vědeckých kruzích je známější jeho syn, biochemik Carl Ferdinand Cori, který společně s manželkou Gertou Theresou Cori roku 1947 obdržel Nobelovu cenu za objev významu a funkce hormonu předního laloku hypofýzy v látkové přeměně cukrů.\n\n"}
{"id": "404874", "url": "https://cs.wikipedia.org/wiki?curid=404874", "title": "Kyselina chlorná", "text": "Kyselina chlorná\n\nKyselina chlorná je velmi slabá kyselina s chemickým vzorcem HClO. Vzniká při rozpouštění chloru ve vodě. Nelze ji izolovat v čisté formě, protože rychle přechází na svůj prekurzor (viz níže). Jejím anhydridem je oxid chlorný. Kyselina chlorná se používá jako bělidlo, oxidační činidlo, deodorant a dezinficiens.\n\nZaváděním chloru do vody vzniká současně kyselina chlorovodíková (HCl) a kyselina chlorná:\n\nV organické syntéze kyselina chlorná konvertuje alkeny na chlorhydriny.\n\nV biologii vzniká kyselina chlorná v aktivovaných neutrofilech peroxidací chloridových iontů prostřednictvím myeloperoxidázy a přispívá k ničení bakterií. To se využívá při úpravě vody, například v chlornanových prostředcích pro bazény.\n\nVe vodném roztoku kyselina chlorná částečně disociuje na \"chlornanový\" anion ClO:\n\nSoli kyseliny chlorné se nazývají chlornany. Jedním z nejznámějších chlornanů je chlornan sodný (NaClO), aktivní složka v bělidlech a dezinfekčních prostředcích.\n\nNa slunečním světle se kyselina chlorná rozkládá na kyselinu chlorovodíkovou a kyslík, reakci lze zapsat takto:\n\nKyselina chlorná je považována za silnější oxidant než chlor.\n\nHClO reaguje s HCl za vzniku plynného chloru:\n\nKyselina chlorná reaguje s širokou škálou biomolekul, včetně DNA, RNA, mastnými kyselinami, cholesterolem a bílkovinami.\n\nKnox a spol. poprvé zmínili, že HClO je sulfhydrylový inhibitor. Je jím proto, že oxiduje sulfhydrylové skupiny, což vede k tvorbě disulfidových vazeb, které mohou vést k prokřížení bílkovin. Mechanismus oxidačního účinku HClO na sulfhydryly je podobný jako u chloraminu a může být jen bakteriostatický, protože rozptýlí-li se zbytkový chlor, některé funkce sulfhydrylů se mohou obnovit. Jedna sulfhydrylová aminokyselina může zachytit až čtyři molekuly HClO. V souladu s tím se došlo k tvrzení, že sulfhydrylové skupiny aminokyselin obsahujících síru lze oxidovat celkem třikrát, třemi molekulami HClO, zatímco čtvrtá molekula HClO reaguje s α-aminovou skupinou. První reakcí vzniká kyselina sulfenová (R-SOH), následně kyselina sulfinová (R-SOH) a nakonec kyselina sulfonová (R-SOH). Každý z meziproduktů může také kondenzovat s jinou sulfhydrylovou skupinou, což způsobuje prokřížení a agregaci bílkovin. Kyseliny sulfinové a sulfonové se tvoří jen při vysoké molaritě HClO, disulfidy vznikají primárně při baktericidních úrovních. Disulfidové vazby mohou také být oxidovány HClO na kyselinu sulfinovou. Protože oxidace sulfhydrylů a disulfidů vede ke vzniku kyseliny chlorovodíkové, tneto proces snižuje množství přítomné kyseliny chlorné.\n\nKyselina chlorná silně reaguje s aminokyselinami, které mají postranní řetězce, kdy chlor z HClO nahrazuje vodík a vznikají tak organické chloraminy. Chlorované aminokyseliny se rychle rozkládají, kdežto bílkovinné chloraminy mají delší životnost a zachovávají si určitou oxidační kapacitu. Thomas a spol. vyvodili ze svých výsledků, že se většina organických chloraminů rozpadla vnitřním přeuspořádáním a že menší množství dostupných aminových skupin napadlo peptidovou vazbu, čímž rozštěpily bílkovinu. McKenna a Davies zjistili, že pro rozbití bílkovin in vivo je potřeba 10mM nebo koncentrovanější HClO. V souladu s těmito výsledky se později došlo k tomu, že chloramin podléhé přeuspořádání molekuly, přičemž uvolňuje HCl a amoniak za vzniku amidu Amidová skupina může dále reagovat s jinou aminoskupinou za vzniku Shiffových bází, přičemž se bílkoviny prokřižují a agregují.\n\nKyselina chlorná pomalu reaguje s DNA a RNA, stejně jako se všemi nukleotidy in vitro. Guanosinmonofosfát (GMP) je nejreaktivnější, protože HClO reaguje jak s heterocyklickou NH skupinou, tak s aminoskupinou. Stejným způsobem je druhým nejreaktivnějším thymidinmonofosfát (TMP) pouze s heterocyklickou NH skupinou. Adenosinmonofosfát (AMP) a cytidinmonofosfát, které mají pouze pomalu reagující aminoskupinu, s HClO reagují méně. Uridinmonofosfát (UMP) reaguje jen velmi pomalu. Heterocyklické NH skupiny jsou reaktivnější než aminoskupiny a jejich sekundární chloraminy jsou schopny poskytovat chlor. Tyto reakce často interferují s párováním bází DNA, a v souladu s tím přišel Prütz s tvrzením o snížené viskozitě DNA vystavené HClO, podobně jak to lze pozorovat u tepelné denaturace. Sacharidové části jsou nereaktivní a páteř DNA není poškozována. NADH může reagovat s chlorovanými TMO a UMP stejně, jako to dělá s HClO. Tato reakce může regenerovat UMP a TMP a dávat 5-hydroxyderiváty NADH. Reakce s TMP a UMP je pomalu reverzibilní a regeneruje HClO. Druhá pomalá reakce, která ústí v rozštěpení pyridinového kruhu, se vyskytuje při nadbytku HClO. NAD+ je k HClO inertní.\n\nKyselina chlorná reaguje s nenasycenými vazbami v lipidech, ne však s vazbami nasycenými, a chlorný iont se této reakce neúčastní. K této reakci dochází hydrolýzou s přidáním chloru k jednomu z uhlíků a hydroxylu k druhému. Výslednou sloučeninou je chlorhydrin. Polární chlor narušuje lipidové dvouvrstvy a může zvýšit permeabilitu. Pokud se chlorhydrin tvoří v lipidových dvouvrstvách červených krvinek, permeabilita se zvýší. K poškození dojde jen v případě, že se vytvoří dostatek chlorhydrinu. Přísun předem připraveného chlorhydrinu do červených krvinek také zvýší permeabilitu. Byly pozorovány i chlorhydriny cholesterolu, ale neměly významné dopady na permeabilitu, a předpokládá se, že za touto reakcí stojí Cl.\n\n\"Escherichia coli\" vystavená kyselině chlorné ztrácí životaschopnost za méně než 100 ms inaktivací mnoha vitálních systémů. Udávaná LD kyseliny chlorné je 0,0104 - 0,156 ppm a 2,6 ppm způsobuje 100% inhibici růstu do 5 minut. Je však třeba zmínit, že koncentrace potřebná pro baktericidní aktivitu je silně závislá na koncentraci bakterií.\n\nV roce 1948 Knox a spol. vytvořili hypotézu, že inhibice oxidace glukózy je hlavním faktorem baktericidní povahy roztoků chloru. Aktivní činidlo (nebo více činidel) zde mělo difundovat přes cytoplazmatickou membránu a inaktivovat klíčové sulfhydrylové enzymy v procesu glykolýzy. Tato skupina byla také první, které zmínila, že roztoky chloru (HClO) inhibují sulfhydrylové enzymy. Pozdější studie ukázaly, že při baktericidních úrovních součásti cytosolu s HClO nereagují. V souladu s tím McFeters a Camper zjistili, že aldoláza, enzym který se podle Knoxe a spol. měl deaktivovat, byl in vivo HClO nedotčen. Dále se ukázalo, že ztráta sulfhydrylů nekoreluje s inaktivací. Proto vyvstala otázka, co způsobuje inhibici oxidace glukózy. Zjištění, že HClO blokuje indukci β-galaktosidázy přidáním laktózy, vedlo k možnosti na tuto otázku odpovědět. Adsorpce radioaktivně označkovaných substrátů jak hydrolýzou ATP, tak kotransportem protonů, může být blokována expozicí HClO, což předchází ztrátě životaschopnosti. Z tohoto pozorování vznikla hypotéza, že HClO blokuje adsorpci nutrientů inaktivací transportních bílkovin. Otázka ztráty schopnosti oxidace glukózy byla dále zkoumána ve smyslu ztráty respirace. Venkobachar a spol. zjistili, že sukcinátdehydrogenáza byla in vitro inhibována HClO, což vedlo k pátrání po možnosti, že poškození elektronového transportu by mohlo způsobovat inaktivaci bakterií. Albrich a spol. následně zjistili, že HClO ničí cytochromy a klastry železo-síra, a pozorovali, že adsorpce kyslíku je HClO znemožněna a že jsou zničeny adeninové nukleotidy. Dále pozorovali, že paralelně se ztrátou respiračn aktivity nastala nezvratná oxidace cytochromů. Jednou z cest, která se týkala ztráty schopnosti adsorpce kyslíku, bylo studium účinků HClO na sukcinátový elektronový transport Rosen a spol. zjistili, že úroveň redukovatelných cytochromů v buňkách zasažených HClO byla normální a tyto buňky je nebyly schopny redukovat. HClO inhibovala také sukcinátdehydrogenázu a zastavila tak tok elektronů ke kyslíku. Pozdější studie odhalila, že se nejdřív zastavuje aktivita ubichinoloxidázy a stále ještě aktivních cytochromy redukují zbývající hydrochinon. Cytochromy poté přenášejí elektrony je kyslíku, což vysvětluje, proč nelze cytochromy reoxidovat, jak pozorovali Rosen a spol. Tuto cestu výzkumu však ukončili Albrich a spol., když zjistili, že buněčná inaktivace předchází ztrátě respiračních schopností. Došli k tomu použitím průtokového směšovacího systému, který umožňoval kontrolu životaschopnosti s mnohem větším časovým rozlišením. Tato skupina zjistila, že buňky, které jsou schopny dýchání, se po expozici HClO nedělí.\n\nZa předpokladu eliminace ztráty dýchacích funkcí navrhli Albrich a spol. hypotézu, že příčinou smrti buněk může být metabolická dysfunkce způsobená úbytkem adeninových nukleotidů. Barrette a spol. studovali tento úbytek prostřednictvím sledování energetické bilance buněk vystavených HClO a zjistili, že tyto buňky nejsou schopny po dodání živin zvýšit svoji energetickou zásobu. Vyvodili z toho závěr (na základě toho, že absorpce metabolitů byla po expozici HClO snížena jen o 45 % a na základě pozorování, že HClO způsobuje vnitrobuněčnou hydrolýzu ATP), že exponované buňky ztratily schopnost regulovat svou adenylátovou rezervu. Potvrdilo se také, že složky cytosolu zůstávají při baktericidních úrovních nedotčeny. Vznikla tedy hypotéza, že změny některé membránové bílkoviny ústí v rozsáhlou hydrolýzu ATP a toto společně s neschopností buňky odstraňovat AMP z cytosolu tlumí metabolismus buňky. Jednou z bílkovin, s nimiž je spjata ztráta schopnosti regenerovat ATP, je podle zjištění ATP syntáza. Podstatná část tohoto výzkumu dýchání opět potvrdila pozorování, že příslušné baktericidní reakce probíhají na buněčné membráně\n\nNedávno vznikla hypotéza, že inaktivace bakterií kyselinou chlornou je výsledkem inhibice replikace DNA. Jsou-li bakterie vystaveny HClO, dojde k prudkému poklesu syntézy DNA, který předchází inhibici syntézy bílkovin a který jde ruku v ruce se ztrátou životaschopnosti. Během replikace bakteriálního genomu ori místo (u \"E. coli\" je to oriC) se váže na bílkoviny, které jsou spjaty s buněčnou membránou, a bylo pozorováno, že působením HClO klesá afinita extrahovaných membrán k oriC a tato snížená afinita rovněž kopíruje ztrátu životaschopnosti. Studie, kterou prováděli Rosen a spol., porovnávala míru inhibice replikace DNA plazmidů s jinými ori místy kyselinou chlornou a zjistila, že určité plazmidy vykazovaly v inhibici replikace zpoždění, v porovnání plazmidy obsahujícími oriC. Výsledkem byla hypotéza, že inaktivace membránových bílkovin zúčastněných v replikaci DNA je mechanismem účinku kyseliny chlorné.\n\nO HClO je známo, že způsobuje posttranslační modifikace bílkovin, jmenovitě oxidaci cysteinu a methioninu. Čerstvé výzkumy baktericidní role kyseliny chlorné odhalily, že je potentním induktorem agregace bílkoviny Hsp33, ochranné bílkoviny známé tím, že se aktivuje při oxidativní tepelné zátěži a chrání bakterie před účinky HClO tak, že účinkuje jako holdáza a efektivně zabraňuje agregaci bílkovin. Kmeny E. coli a Vibrio cholerae, kterým chybí Hsp33, byly shledány zvláště citlivé na HClO. Hsp33 chrání mnoho esenciálních bílkovin před agregací a inaktivací, které jsou pravděpodobně zprostředkovatelem baktericidních účinků kyseliny chlorné.\n\nMinimální baktericidní koncentrace (MBC) kyseliny chlorné se pohybuje od 0,169 do 2,77 μg/ml (mg/l) při expozici 60 minut za pokojové teploty, v závislosti na konkrétním mikroorganismu - např. 0,173 μg/ml pro \"Staphylococcus aureus\", 0,35 μg/ml pro \"Pseudomonas aeruginosa\", 0,676 μg/ml pro \"Enterobacter aerogenes\" nebo 2,77 μg/ml \"Micrococcus luteus\". Specifickým případem se při testech ukázala být plíseň \"Aspergillus niger\", která vyžadovala koncentraci 86,6 μg/ml.\n\nPři časovém testu baktericidních účinků kyseliny chlorné při minimální baktericidní koncentraci byla většina druhů patogenů usmrcena prakticky okamžitě, některé vyžadovaly expozici 2 minuty, pouze pro \"Streptococcus pyogenes\" byla potřebná doba delší než 15 minut.\n\nPři komparativní časové studii kyseliny chlorné, chlornanu sodného a peroxidu vodíku se kyselina chlorná ukázala jako výrazně nejrychleji baktericidní (potřebný čas byl pro všechny tři testované organismy pod 1 minutu, kdežto chlornan sodný vyžadoval až 20 minut a pro peroxid vodíku nestačilo ve dvou případech ani 90 minut). Komparativní test uvedených sloučenin z hlediska MBC ukázal u chlornanu sodného zhruba dvoj- až sedminásobné koncentrace a u peroxidu vodíku až více než tisícinásobné koncentrace oproti kyselině chlorné.\n\nKyselina chlorná je silný oxidant a může tvořit výbušné směsi.\n\n\n"}
{"id": "404875", "url": "https://cs.wikipedia.org/wiki?curid=404875", "title": "Josef Švejcar", "text": "Josef Švejcar\n\nJosef Švejcar (* 20. května 1897 Praha – 30. ledna 1997 Praha) byl český pediatr.\n\nV roce 1915 zahájil v Praze studium medicíny, dokončil ho však v roce 1921 v Bratislavě, jelikož se zde účastnil osvobození Slovenska čs. armádou. Začal působit jako asistent na dětské klinice UK v Bratislavě jako žák Jiřího Brdlíka. V roce 1931 přešel na dětskou kliniku do Prahy. V letech 1945–1966 byl již jako řádný profesor přednostou I. dětské kliniky, poté se stal vedoucím pediatrické katedry Ústavu pro doškolování lékařů a farmaceutů v Praze.\n\nRoku 1992 získal čestný doktorát lékařských věd Univerzity Karlovy. V roce 1997 obdržel Medaili Za zásluhy I. stupně. Je pohřben na roztockém hřbitově. Na jeho počest byla po něm pojmenovaná 30. června 2011 škola v Plzni, která nesla název Střední odborná škola profesora Švejcara a nabízela humanitní studijní obory. Dne 1. července 2011 byla sloučena se Střední průmyslovou školou strojnickou v Plzni.\n\n\n"}
{"id": "404882", "url": "https://cs.wikipedia.org/wiki?curid=404882", "title": "Jan Mühlstein", "text": "Jan Mühlstein\n\nJan Mühlstein (* 3. července 1949, Most) je německý Žid, který byl v letech 1999 až 2011 předsedou Unie progresivních Židů v Německu. Pracuje jako hospodářský novinář v Mnichově.\n\nJe zakládajícím členem liberální židovské obce Beth Shalom (Dům míru) v Mnichově, již do roku 2005 předsedal a znovu od května 2011 předsedá. Mühlstein se zasazuje o náboženskou pluralitu uvnitř židovské komunity.\n\n"}
{"id": "404883", "url": "https://cs.wikipedia.org/wiki?curid=404883", "title": "Florida Keys", "text": "Florida Keys\n\nFlorida Keys je souostroví s přibližně 1700 ostrovy ležící na jižním okraji amerického státu Florida. Začíná na jihovýchodním cípu floridského poloostrova, asi 24 km jižně od Miami, a táhne se v jemném oblouku jiho-jihozápadně a poté západně k ostrovu Key West, nejzápadnějšímu z obydlených ostrovů a k neobydlenému Dry Tortugas. Ostrovy leží podél floridského průlivu, dělící Atlantský oceán na východě od Mexického zálivu na západě, a vymezuje jeden z okrajů floridského zálivu. Jižní cíp ostrova Key West je vzdálen od Kuby pouhých 151 km. Florida Keys se nacházejí přibližně mezi 23,5 a 25,5° severní šířky, v subtropech. Podnebí ostrovů je však, podle Köppenovy klasifikace podnebí, definováno jako tropické. Více než 95 % rozlohy leží v Monroe County, malá část však na severovýchodě zasahuje do Miami-Dade County, především do města Islandia na Floridě. Celková rozloha je 356 km². Dle sčítání obyvatelstva z roku 2000 byl počet lidí 79 535, s průměrnou hustotou 223,66 obyvatele/km²). Velká část obyvatelstva je však soustředěna do několika málo oblastí s mnohem vyšší hustotou, jako je například město Key West, s 32% veškeré populace.\n\nMěsto Key West je sídlem okresu Monroe County, který leží z části na pevnině, z mnohem větší části však v národním parku Everglades. Dále k ní náleží ostrovy od Key Largo po Dry Tortugas.\n\nOstrovy byly původně osídleny národy Calusa a Tequesta a později objeveny a zmapovány Juanem Ponce de León. \"Key\" je odvozeno od španělského Cayo, což znamená malý ostrov. Po mnoho let bylo Key West největší město Floridy, a vzkvétalo díky obchodu s cennostmi z vraků lodí. Odlehlá poloha ostrova měla pozitivní vliv na obchod s Kubou, Bahamami a nacházela se na hlavní obchodní trase do New Orleans. Vylepšená lodní navigace vedla k menšímu počtu ztroskotaných lodí a to na konci 19. století zapříčinilo pokles obchodu. Legendy praví, že z pobřežních vod byly odstraněny signalizační bóje, aby nic netušící lodě ztroskotaly.\n\nOstrovy byly dlouhou dobu přístupné pouze po vodě. To se změnilo po dokončení zámořské železnice Henryho Flaglera na počátku 20. století. Flagler, hlavní vývojář na floridském pobřeží Atlantského oceánu, prodloužil svojí železnici až na Key West pomocí série mostních podpěr.\n\n"}
{"id": "404891", "url": "https://cs.wikipedia.org/wiki?curid=404891", "title": "Delray Beach International Tennis Championships 2009", "text": "Delray Beach International Tennis Championships 2009\n\nTenisový turnaj ATP Delray Beach International Tennis Championships 2009 se konal ve dnech 23. února - 1. března v americkém Delray Beach venku na kurtech s tvrdým povrchem. Odměny činily 500,000 USD.\n\n"}
{"id": "404893", "url": "https://cs.wikipedia.org/wiki?curid=404893", "title": "Saně na zimních olympijských hrách", "text": "Saně na zimních olympijských hrách\n\nSaně se poprvé na Zimních olympijských hrách představily v roce 1964. Od počátku se soutěžilo ve třech disciplínách, a to v jednotlivcích, jednotlivkyních a dvojicích. \n\n\"• – oficiální soutěž.\"\n\n\"Aktualizace po Zimních olympijských hrách 2018.\"\n\n"}
{"id": "404894", "url": "https://cs.wikipedia.org/wiki?curid=404894", "title": "Velebudice", "text": "Velebudice\n\nVelebudice (německy \"Welbuditz\") je dnes místní část statutárního města Mostu ležící v nadmořské výšce 252 metry. Jedná se o průmyslovou zónu rozkládající se v jižní části města, která je od sídliště \"Výsluní\" oddělena obchvatem - Pražskou ulicí (silnice č. 27). Obec zanikla v 70. letech 20. století.\n\nObec Velebudice se původně rozkládala asi 5 km jižně od starého města Mostu. První písemná zmínka o vsi pochází z roku 1227, kdy Kojata, příslušník významného rodu Hrabišiců, daroval ve své závěti Velebudice svému družiníkovi. V roce 1350 Velebudice patřily k mosteckému hradu a v roce 1507 je jako jejich majitel jmenován Jan z Veitmile, který v té době měl mostecký hrad v držení. Někdy kolem roku 1519 získal ves Bartoloměj zvaný Křen z Velebudic (a poté jeho synové ). Počátkem 70. let 16. století získalo Velebudice město Most a vesnice se stala posléze součástí panství Kopisty až do roku 1848.\n\nObyvatelé Velebudic se živili především zemědělstvím. Když byl ve 2. polovině 19. století u Velebudic otevřen důl Viktor, našla část obyvatel obživu v hornictví. Na počátku 20. století v obci žily 142 osoby a při sčítání lidu v roce 1930 měla obec 215 obyvatel. Velebudice spadaly do farního obvodu Vtelno a školního obvodu Skyřice.\n\nPo druhé světové válce byl v obci místní národní výbor, který zde fungoval až do roku 1960. V tomto roce se Velebudice staly osadou obce Skyřice.\n\nObec byla v 70. letech postupně zlikvidována v souvislosti s rozšiřováním Velebudické výsypky a s výstavbou průmyslové zóny na jižním okraji nově vznikajícího města Mostu a její území přičleněno k Mostu.\n\nV dnešní průmyslové zóně Most-Velebudice sídlí převážně výrobní podniky, autodílny, výkupna druhotných surovin, Družstvo Jednota, veterinární stanice, regionální televize Dakr, Hasičský záchranný sbor či Technické služby Most. Do roku 2011 zde také fungovala tiskárna Severografia. Také zde sídlí několik školských zařízení. Jsou to Střední škola technická Velebudice, Soukromé střední odborné učiliště Liva, Studijní a výukové centrum Vysoké školy chemicko technologické v Praze a detašované pracoviště Vysoké školy báňské - Technické univerzity Ostrava. Jižně od obce vznikla Velebudická výsypka, která byla posléze rekultivována. Na jejím území se dnes nachází dostihové závodiště Hipodromu Most a od roku 1993 devítijamkové golfové hřiště.\n\nNázvy ulic pocházejí převážně z doby výstavby čtvrti a odkazují proto na průmyslové podniky, které v nich sídlily:\n\nV průmyslové zóně nejsou obytné domy a není zde proto hlášen k trvalému pobytu žádný obyvatel.\n\n\n"}
{"id": "404896", "url": "https://cs.wikipedia.org/wiki?curid=404896", "title": "Barclays Dubai Tennis Championships 2009 – muži", "text": "Barclays Dubai Tennis Championships 2009 – muži\n\nTenisový turnaj ATP Barclays Dubai Tennis Championships 2009 se konal ve dnech 23. - 28. února v Dubaji ve Spojených arabských emirátech venku na kurtech s tvrdým povrchem. Odměny činily 2 233 000 USD.\n\n\n\n"}
{"id": "404897", "url": "https://cs.wikipedia.org/wiki?curid=404897", "title": "Praha-Krč (nádraží)", "text": "Praha-Krč (nádraží)\n\nPraha-Krč je železniční stanice ležící na trati Praha - Vrané nad Vltavou - Čerčany/Dobříš. Nachází se v Praze v Krči nedaleko od Krčského zámku v Krčském údolí na adrese Před Nádražím 68/2. V příštích letech je plánována demolice současné nádražní budovy.\n\nPůvodní nádraží bylo vystavěno roku 1882 na trati Nusle–Modřany, která měla sloužit rychlému a lacinému spojení modřanského cukrovaru s Prahou. Stálo jižně od trati v ulici U Krčského nádraží východně od křižovatky s ulicí U Společenské zahrady v místech železničního podchodu. Bylo zdemolováno v roce 1964 při přestavbě nádraží v rámci dobudovávání pražského železničního uzlu, konkrétně Železniční jižní spojky vedoucí z Radotína na seřazovací nádraží Vršovice.\n\nV roce 1964 byla náhradou postavena nová nádražní budova severně od trati, na pravé straně trati ve směru k nádraží Braník. Nové nádraží tak bylo situováno do centra Dolní Krče, které však později v osmdesátých letech muselo ustoupit výstavbě silniční Jižní spojky, nyní se tedy nádraží nachází prakticky mimo zástavbu.\n\nV roce 1971 byla do nádraží zaústěna jednokolejná trať Pražského metra z Depa Kačerov, která díky stejnému rozchodu vagonů metra i železnice a speciálním naváděcím kolejničkám může sloužit oběma dvěma typům vozidel. Vlečka je využívána při nasazování nových souprav metra do provozu a také jako testovací trať pro síť pražského metra.\n\nNádraží Praha-Krč je zamýšleno také jako jedna ze stanic chystané linky D pražského metra. Do této stanice by mělo být možné vstoupit přímo z vlakových peronů a samotná poloha stanice by se měla nacházet nad zemí - dokonce přímo nad rybníkem.\n\n15. dubna 2019 náměstek primátora Adam Scheinherr spolu s generálním ředitelem Dopravního podniku hl. m. Prahy Petrem Witowským oznámili, že se vedení Prahy a DPP předběžně dohodly, že kvůli stavbě nového metra D koupí od Správy železniční dopravní cesty výpravní budovu železniční stanice Praha–Krč. Zatím není jasné, zda kupcem bude dopravní podnik, nebo hlavní město Praha, a transakci bude muset schvalovat vláda. Podle ředitele DPP pravděpodobně bude nutné budovu zbourat a postavit novou. Dopravní podnik by v nové budově chtěl zřídit dispečink pro plánované metro D. Správa železniční dopravní cesty by tam současně chtěla umístit i svoje technologie pro železnici.\n\n\n\n"}
{"id": "404902", "url": "https://cs.wikipedia.org/wiki?curid=404902", "title": "Filip Polášek", "text": "Filip Polášek\n\nFilip Polášek (* 21. července 1985 Zvolen) je slovenský profesionální tenista, specializující se na čtyřhru. Ve své dosavadní kariéře na okruhu ATP Tour vyhrál čtrnáct deblových turnajů. Na challengerech ATP a okruhu Futures získal třicet tři titulů ve čtyřhře. \n\nNa žebříčku ATP byl ve dvouhře nejvýše klasifikován v listopadu 2007 na 555. místě a ve čtyřhře pak v únoru 2020 na 7. místě. Trénuje ho bývalý spoluhráč Leoš Friedl.\n\nKariéru poprvé ukončil v listopadu 2013 pro vyhřezlou meziobratlovou ploténku s uskřinutím nervu způsobujícím bolest levé dolní končetiny. Následně čtyři a půl roku nedržel raketu v ruce a pracoval jako šéftrenér oddílu v Piešťanech. \n\nPoté co trénoval s Mikem Bryanem, se k profesionálnímu tenisu vrátil na červnovém Poprad-Tatry ATP Challenger 2018, kde odehrál čtyřhru s Patrikem Riklem. Do okruhu ATP Tour v obnovené kariéře poprvé zasáhl o rok později, na červnovém Antalya Open 2019. Po boku Chorvata Ivana Dodiga skončili jako poražení finalisté. Na navazujícím Wimbledonu se premiérově probojoval do semifinále grandslamu, aby v něm s Chorvatem podlehli Mahutovi s Rogerem-Vasselinem. Další dva turnaje v páru Philippem Oswaldem znamenali finálovou účast, z nichž v trofej proměnil rakouský Generali Open Kitzbühel 2019. Premiérový masters si pak odvezl s Dodigem o dva týdny později ze cincinnatského Western & Southern Open 2019 po výhře nad kolumbijskými světovými jedničkami Cabalem a Farahem. \n\nVe slovenském daviscupovém týmu debutoval v roce 2008 utkáním 1. skupiny zóny Evropy a Afriky proti Gruzii, v němž vyhrál dvouhru nad Osadzem i čtyřhru s Mertinákem. Slováci postoupili do baráže o Světovou skupinu po vítězství 4:1 na zápasy. Do roku 2020 v soutěži nastoupil k patnácti mezistátním utkáním s bilancí 1–0 ve dvouhře a 11–4 ve čtyřhře.\n\nV roce 2008 se stal mužským vítězem slovenské ankety Tenista roku. S partnerkou Karin má dceru Karolínu Poláškovou (nar. 2017). \n\n"}
{"id": "404910", "url": "https://cs.wikipedia.org/wiki?curid=404910", "title": "Tetratomidae", "text": "Tetratomidae\n\nTetratomidae je malá čeleď brouků bez jakéhokoliv obecnějšího jména. Skládá se z několika rodů, většina z nich byla dříve zařazována do čeledi Melandryidae.\n\n\n\n"}
{"id": "404911", "url": "https://cs.wikipedia.org/wiki?curid=404911", "title": "Vojtěch Kubašta", "text": "Vojtěch Kubašta\n\nVojtěch Kubašta (7. října 1914, Vídeň – 7. července 1992, Dobříš) byl český malíř, grafik a ilustrátor.\n\nOd roku 1919 žil v Praze. V roce 1938 dostudoval architekturu na ČVUT v Praze, jeho pedagogy byli např. Oldřich Blažíček, Zdeněk Wirth, V. V. Štech a Antonín Engel. Od roku 1937 se věnoval knižní grafické úpravě. V roce 1941 přednášel reklamní grafiku na Rotterově škole v Praze. V období 1945 – 1949 byl grafikem nakladatelství Aventinum. Od roku 1953 spolupracoval s nakladatelstvím Artia, tyto knihy vyšly v překladech do 22 jazyků.\n\nZemřel na Dobříši, pochován je na hřbitově Na Malvazinkách.\n\nVe čtyřicátých letech ilustroval dětské knihy (\"Kouzelné obálky\", 1943, Doležalovo nakladatelství v Červeném Kostelci; \"Příběhy z medové stráně\", 1943, Vyšehrad v Praze).\n\nV poválečném období se jeho tvorba přesunula z grafické úpravy knih pro dospělé ke kolorované grafice s pražskými motivy, trojrozměrným papírovým betlémům a především pokračoval v práci na knihách pro děti. Ty nejen ilustroval, ale také vytvářel podle vlastních návrhů trojrozměrné rozkládací knihy, ve své době na světové úrovni. Díky jejich exportním vydáním z Artie je dodnes ve světě uznáván jako jeden z průkopníků prostorové dětské knihy. Jen část z nich vyšla i česky (např. \"O červené Karkulce\", 1957), jiné byly vydány česky až po roce 1989. Z pozdějších knih ilustrovaných Kubaštou jsou známé zejména naučné knihy H. a E. Škodových \"Už vím proč I\" a \"II\" (1979, 1980) a \"Zákulisí velkoměsta\" (1982).\nVelkou kolekci výtvarníkových knih schraňuje americké muzeum Bienes Museum of the Modern Book. Zde také proběhla v roce 2005 výstava jeho děl následovaná výstavou v Praze v r. 2006.\nVýstava Kubaštových prostorových knih a dalších jeho prací proběhla v Brně do 29. června 2014. Součástí byly i prostorové pohlednice.\n\n\n"}
{"id": "404912", "url": "https://cs.wikipedia.org/wiki?curid=404912", "title": "BMW Sauber F1.07", "text": "BMW Sauber F1.07\n\nBMW Sauber F1.07 je 2. vozem formule 1 týmu BMW Sauber, který se účastnil mistrovství světa v roce 2007. Monopost by představen 16. ledna ve Valencii.\n\nMonopost F1.07 má upravený nos a přední křídlo, aby lépe fungovalo obtékání předních pneumatik a aerodynamika napomáhala snadnému zatáčení vozu při dostatečném přítlaku. Zadní část podobně jako u Ferrari F2007 zúžena kvůli lepšímu proudění vzduchu k zadnímu spoileru. Zakončení výfuku bylo také přepracováno. Nové předpisy požadují větší bezpečnost jezdců, proto byly vyztuženy přední i zadní část vozu a boky kokpitu. Konstruktéři se snažili snížit váhu vozu častým používáním uhlíkových vláken.\n\n\ntučně vyznačené závody znamenají zisk pole position, závody vyznačené kurzívou zajetí nejrychlejšího kola v závodě\n\n"}
{"id": "404916", "url": "https://cs.wikipedia.org/wiki?curid=404916", "title": "SnRNA", "text": "SnRNA\n\nsnRNA (small nuclear RNA, tedy v překladu malá jaderná RNA) je typ nekódující RNA, podílející se na procesu zvaném splicing, při němž dochází k vystříhání intronů z pre-mRNA. Za typ snRNA ovšem mohou být považovány i tzv. snoRNA, které mají poněkud odlišnou funkci.\n\nsnRNA je zajímavá tím, že je schopná katalytické aktivity, což mají v rukou obvykle jen proteiny. Jsou schopné rozeznat na vláknu mRNA místa, kde končí exon a začíná intron, a umožňují tak spolu s několika proteiny vystřihnutí nekódujících sekvencí, jimiž introny jsou.\n\nNa splicingu se podílí velký komplex složený z množství proteinů a RNA, tzv. spliceozom. Jádro spliceozomu tvoří komplexy zvané snRNP (small nuclear ribonukleoprotein). Ty se skládají právě z snRNA a navíc v obvyklém případě asi ze sedmi proteinů. snRNA je výjimečně bohatá na uridinové nukleosidy.\n\n"}
{"id": "404917", "url": "https://cs.wikipedia.org/wiki?curid=404917", "title": "2024", "text": "2024\n\nRok 2024 (MMXXIV) gregoriánského kalendáře začne v pondělí 1. ledna, skončí v úterý 31. prosince a bude přestupný. V České republice bude mít 252 pracovních dnů a 13 státních a ostatních svátků, z toho 10 jich připadá na mimovíkendové dny. Dle židovského kalendáře nastane přelom roků 5784 a 5785, dle islámského kalendáře 1445 a 1446.\n\n\n\nZde jsou uvedena některá díla, jejichž děj se odehrává (zcela nebo částečně) v roce 2024.\n\n\n\n\n\n"}
{"id": "404921", "url": "https://cs.wikipedia.org/wiki?curid=404921", "title": "Johanna Allstonová", "text": "Johanna Allstonová\n\nJohanna Allstonová (* 12. února 1986, Hobart) je australská reprezentantka v orientačním běhu. Jejím největším úspěchem je zlatá medaile ze sprintu na Mistrovství světa v orientačním běhu z roku 2006. V současnosti běhá za australský klub Australopers a švédský Sävedalens AIK.\n\n"}
{"id": "404931", "url": "https://cs.wikipedia.org/wiki?curid=404931", "title": "2023", "text": "2023\n\nRok 2023 (MMXXIII) gregoriánského kalendáře začne v neděli 1. ledna a skončí v neděli 31. prosince. V České republice bude mít 250 pracovních dnů a 13 státních a ostatních svátků, z toho 10 jich připadá na mimovíkendové dny. Dle židovského kalendáře nastane přelom roků 5783 a 5784, dle islámského kalendáře 1444 a 1445.\n\n\n\n"}
{"id": "404932", "url": "https://cs.wikipedia.org/wiki?curid=404932", "title": "Red Bull RB3", "text": "Red Bull RB3\n\nRed Bull RB3 je vůz formule 1 týmu Red Bull Racing nasazený pro rok 2007. Jezdili v něm Brit David Coulthard a Australan Mark Webber.\n\nJedná se o monopost s podvozkem z karbonových vláken a s voštitovou konstrukcí. Pohání ho Renault RS27 V8, atmosférický motor o objemu 2,4 l a s výkonem 750 koní při limitovaných 19 000 otáčkách za minutu, společně se sedmistupňovou převodovkou Red Bull. Používá palivo Elf a pneumatiky Bridgestone.\n\nJezdci David Coulthard a Mark Webber skončili v s tímto vozem na 10. a 12. pozici v mistrovství světa, přičemž největším úspěchem bylo 3. místo Marka Webbera ve Velké Ceně Evropy. Dohromady jezdci nasbírali 24 bodů a tím se tým Red Bull umístil na 5. místě Poháru konstruktétů.\n"}
{"id": "404940", "url": "https://cs.wikipedia.org/wiki?curid=404940", "title": "2026", "text": "2026\n\nRok 2026 (MMXXVI) gregoriánského kalendáře začne ve čtvrtek 1. ledna a skončí ve čtvrtek 31. prosince. V České republice bude mít 250 pracovních dnů a 13 státních a ostatních svátků, z toho 11 jich připadá na mimovíkendové dny. Dle židovského kalendáře nastane přelom roků 5786 a 5787, dle islámského kalendáře 1447 a 1448.\n\n"}
{"id": "404942", "url": "https://cs.wikipedia.org/wiki?curid=404942", "title": "La Rioja (argentinská provincie)", "text": "La Rioja (argentinská provincie)\n\nLa Rioja je provincie na západě Argentiny. Hlavní město provincie se též jmenuje La Rioja. Jméno pochází ze stejnojmenné španělské provincie La Rioja. Na severu hraničí La Rioja s provincií Catamarca, na východě s provincií Córdoba, na jihu s provincií San Luis a na západě s provincií San Juan. Mimoto má provincie na západě hranici s Chile.\n\nSeznam departementů provincie La Rioja a jejich hlavních měst:\n\nTato provincie je významná paleontologickými objevy dinosauřích zkamenělin, zerjména pak v sedimentech provincie Los Colorados svrchnotriasového stáří. Byly zde objeveny rody jako \"Riojasaurus\", \"Lessemsaurus\", \"Coloradisaurus\" nebo \"Zupaysaurus\".\n\n"}
{"id": "404944", "url": "https://cs.wikipedia.org/wiki?curid=404944", "title": "El Paso County (Colorado)", "text": "El Paso County (Colorado)\n\nEl Paso County je druhý nejlidnatější okres státu Colorado (po okresu Denver). Sídlem okresu je město Colorado Springs.\n\n"}
{"id": "404945", "url": "https://cs.wikipedia.org/wiki?curid=404945", "title": "Ferrari 288 GTO", "text": "Ferrari 288 GTO\n\nFerrari 288 GTO byl supersportovní automobil, který v letech 1984 až 1986 vyráběla italská automobilka Ferrari. Bylo vyrobeno pouze 277 kusů. Vůz byl po letech nástupcem supersportu Ferrari 250 GTO a nahradil jej typ F40. Karoserie byla uzavřené kupé. Technicky vůz vycházel z typu 308 GTB\n\nVůz byl původně postaven pro homologaci potřebné pro závody ve skupině B. Ta nařizovala výrobu 200 kusů. Automobil nebyl nikdy nasazen, protože skupina B byla náhle zrušena po větším počtu tragických nehod. Poslední kapkou, která přispěla ke zrušení této kategorie soutěžních vozů, byla havárie Henri Toivonena. Všech 272 do té doby vyrobených vozů bylo přestavěno na prodej. Karoserie typu 308 byla prodloužena o 110 mm na 2450 mm\n\nVůz poháněl osmiválec V8 o objemu 2885cc se vstřikováním Magneti-Marelli přeplňovaný dvěma turbodmychadly IHI o výkonu 400 koní. Z nuly na 100 km/h zrychlil vůz za 4 sekundy a na 200 km/h za patnáct sekund.\n\nV roce 1987 bylo postaveno pět vozů Evoluzione. Měly výrazný bodykit a výkonnější motor. Ten nyní disponoval výkonem 650 koní (480 kW). Vůz vážil 940 kg a dosahoval maximální rychlosti 362 km/h. Automobil byl připravován pro závody ve skupině B, která byla zrušena dřív, než byl vůz dokončen.\n\n"}
{"id": "404948", "url": "https://cs.wikipedia.org/wiki?curid=404948", "title": "Milada Blekastad", "text": "Milada Blekastad\n\nMilada Blekastad, přechýleně Milada Blekastadová, rozená Topičová (1. července 1917 Praha – 25. října 2003 Oslo) byla bohemistka, komenioložka, překladatelka a literární historička českého původu. Působila v Ústavu slovanských a baltických studií na Univerzitě v Oslu. Specializovala se na život a dílo Jana Amose Komenského, o němž napsala disertační práci. Svým systematickým překladatelským úsilím se zasloužila o představení zásadních děl české literatury 20. století norským čtenářům. V letech 1968–1989 podporovala české spisovatele a intelektuály, kteří neměli možnost se svobodně vyjadřovat. V roce 1997 obdržela od tehdejšího prezidenta Václava Havla odměnou za celoživotní práci medaili Za zásluhy.\n\nByla vnučkou známého pražského nakladatele Františka Topiče, dcerou Jaroslava Topiče a Milady Topičové. V letech 1928–1933 studovala na Vyšší dívčí škole v Praze (později vyšší reformní gymnázium). V tomto období ji ovlivnila profesorka dějepisu Milada Holá. Studia nedokončila. Zájem o Sever a severskou literaturu přirozeně vyplynul z orientace nakladatelství Františka Topiče na severské autory. Obdiv k severské kultuře sdílela také se svojí matkou. V roce 1933 odjela na pozvání norského spisovatele Ingeho Krokanna do Norska. O rok později se vdala za norského malíře Hallvarda Blekastada (1883–1966). Díky svému jazykovému nadání (uměla německy, rusky, francouzsky a latinsky) ovládla brzy obě varianty spisovné norštiny. Gausdalským dialektem hovořila bez přízvuku. \n\nZe začátku pobývala se svým manželem u rodiny norského lyrika Olava Aukrusta v Lomu. V roce 1936 se manželé přestěhovali do Gausdalu nedaleko Lillehammeru, kde si postavili dům nazývaný Bu. Mezi lety 1936 a 1951 se manželům Blekastadovým narodilo sedm dětí. Za války pomáhala Milada Blekastadová ohroženým českými intelektuálům a umělcům. Marně usilovala o záchranu Mileny Jesenské, než byla poslána do koncentračního tábora Ravensbrück. Po válce pomáhala uprchlíkům z Československa prostřednictvím spolupráce s Norsko-československým pomocným spolkem (Norsk-Tsjekoslovakisk Hjelpeforening).\n\nKrátce po svém přestěhování do Norska začala Milada Blekastadová překládat do češtiny norskou literaturu. Jejím prvním překladem, publikovaným ještě v nakladatelství F. Topič v edici Bílé knihy v roce 1936, byl román Ingeho Krokanna \"Vichr z hor\" (I Dovre snø). Její další překlady vyšly v Topičově edici, kterou po smrti svého manžela Jaroslava a prodeji původního Topičova nakladatelství Jaroslavu Stránskému založila a vedla vdova Milada Topičová. Od roku 1939 začala Milada Blekastadová překládat také z češtiny do norštiny. Jejím prvním vydaným překladem byly české pohádky (\"Tsjekkiske folkeeventyr\", Samlaget, 1939). V roce 1946 převedla do norštiny Karafiátovy \"Broučky\" (\"Billefolket\", Dreyer 1946). Ačkoli do češtiny přeložila ještě poému Henrika Wergelanda \"Obraz s květinami Jana van Huysuma\" (přebásnil Vladimír Mikeš, Supraphon, Praha 1983) a divadelní hru norského slavisty Erika Kraga \"Balada o Hilébii\" (Dilia, 1972, orig. Den barnløse, 1966), zůstalo těžiště její překladatelské práce v převodech z češtiny do norštiny. Přeložila více než 20 titulů od autorů jako Karel Čapek, Ivan Klíma, Milan Kundera, Ludvík Vaculík, Václav Havel a další. Její překladatelské dílo shrnul Ludvík Vaculík takto: „Na tom příběhu a výsledku je až otřesně zvláštní to, že přítomnost nějaké národní literatury na cizím území záleží na jednom člověku ...“ \n\nV roce 1955 vyšel v norském nakladatelství Dreyer překlad Komenského díla Labyrint světa a ráj srdce (Verdens labyrint og hjartans paradis) z pera Milady Blekastadové. V souvislosti s předmluvou k tomuto překladu jí bylo uděleno stipendium Norské výzkumné rady. Její výzkum posléze vyústil v rozsáhlou monografii publikovanou v němčině (\"Comenius. Versuch eines Umrisses von Leben, Werk und Schicksal des Jan Amos Komenský\", Universitetsforlaget/Akademie, Oslo/Praha 1969). Na základě této práce byl Miladě Blekastadové udělen doktorský titul. Dílu Jana Amose Komenského se Blekastadová věnovala celý život. V roce 1966 přeložila do norštiny \"Informatorium školy mateřské\" (\"Informatoriet for skulen hennar mor\", Universitetsforlaget) a posléze vydala Komenského neznámou korespondenci (\"Unbekannte Briefe des Comenius und seiner Freunde: 1641–1661\", Henn, 1976). V roce 1977 publikovala norsky popularizační verzi své disertace \"Menneskenes sak\" (Gyldendal Norsk Forlag). Komenskému se vědecky věnovala až do své smrti a napsala v této souvislosti řadu článků a studií (nejčastěji pro odborné časopisy \"Scando-slavica\", \"Acta Comeniana\").\n\nV letech 1957–1987 přednášela na Univerzitě v Oslu, kde se věnovala starší i moderní české literatuře. Na tato témata napsala dvě monografie (\"Millom aust og vest\", 1958, a \"Millom bork og ved\", 1978). Ačkoli neměla formální univerzitní vzdělání, vynikala hlubokou znalostí evropské kultury, historie a jazyků. Na univerzitě neměla stálou pozici, od roku 1970 však byla státní stipendistkou, což jí umožnilo vědecky pracovat až do konce života.\n\nOd roku 1968 se Milada Blekastadová systematicky věnovala podpoře českých umlčovaných spisovatelů. Byla osobní přítelkyní Ludvíka Vaculíka. Překládala jejich knihy a navštěvovala je. Do Československa pravidelně jezdila v souvislosti se svým komeniologickým bádáním.\n\nV průběhu svého života napsala Milada Blekastadová desítky odborných i popularizačních článků a sloupků do norských celostátních i lokálních deníků. Připravila také řadu popularizačních pořadů pro rozhlas – o Janu Husovi, o Janu Amosi Komenském, o Václavu Havlovi. V srpnu 1968 zprostředkovávala norským médiím aktuální reportáže z okupované Prahy převzaté z vysílání Československého rozhlasu. Pro časopis \"Syn og Segn\" připravila několik čísel věnovaných československé ineditní literatuře.\n\nMilada Blekastadová byla členkou norské vědecké akademie (Det Norske Videnskaps-Akademi) a aktivní členkou norského PEN-klubu. V roce 1969 obdržela cenu Svazu norských překladatelů (Bastianprisen) za překlad románu \"Sekera\" Ludvíka Vaculíka (\"Øksa\", 1968). Za překlad díla \"Labyrint světa a ráj srdce\" J. A. Komenského (\"Verdens labyrint og hjartans paradis\", 1955) získala také cenu Gjelsvikprisen od sdružení Norsk måldyrknigslag. V  roce 1988 jí přátelé z českého disentu udělili Cenu Edice Petlice za překlad samizdatových autorů. V roce 1997 ji Václav Havel vyznamenal medailí Za zásluhy.\n\nMilada Blekastadová je v souladu se svým přáním pohřbena v rodinné hrobce rodiny Topičů na pražských Olšanských hřbitovech.\n\n\n\n\n\nMonografie\n\n\n\n"}
{"id": "404955", "url": "https://cs.wikipedia.org/wiki?curid=404955", "title": "Editace", "text": "Editace\n\nEditace nebo editování (z anglického ) je aktivita při použití počítače: Jde o proces měnění datového obsahu. Uživatel, který editaci provádí, pak může být označen za \"editora\". Přidávaný obsah bývá buď nový, výtvorem editora, nebo může jít o kopii obsahu přeneseného odjinud.\n\nNejedná se pouze o psaní textu, přidávání nového, ale i o použití dosavadního, tedy i již existujících dat. Podle schopností příslušného software lze měnit i obrázky, zvukové záznamy a i aktuální obsah samotný, nebo i jeho vlastnosti, například jeho formátování a metadata.\n\nEditování neznamená jen vytváření nového obsahu, ale i přenášení či kopírovaní již existujících dat, jejich vkládáním například z jiného okna grafického prostření daného počítače, a to pomocí jeho systémové schránky.\n\nEditace je běžný pojem jak z prostředí uživatelského používání IT a internetu, tak i z oblastí odborné práce, například programování. Příkladem úprav kódu, často jeho zkrácení, a to bez změny původní funkce, je refaktorování: Typicky jde o sérii malých editací, které samy o sobě bývají jen malými změnami, při souhrnném porovnání může být kód k nepoznání.\n\nJednotlivé úpravy textu se typicky nejdříve provádějí na místní kopii daného počítače, teprve jejím uložením, například odesláním formuláře na server, se z provedených změn stává sjednocující položka, tzv. \"editace\", . Aby tuto bylo možno spravovat a sdílet s ostatními, mívá typicky přidělen identifikační kód. Zavedenou praxí je commit také popsat komentářem: Co že bylo změněno a proč.\n\nZ praxe vzešla dobrá zkušenost dodržovat editace v rozsahu přiměřené atomičnosti: Je na intuici editora, aby sám posoudil, jak rozsáhlé změny je vhodné provádět v rámci jednoho commitu, a kdy jej už raději rozdělit a dávkovat celkovou úpravu na vícero menších. Za optimální se jeví jedno dílčí téma v jedné editaci, takových editací pak i libovolně mnoho.\n\nAčkoli samotná data lze měnit snadno, zůstává otázkou, zda jejich změnou nedojde k porušení něčích autorských či dokonce vlastnických práv. Řešením pak je softwarová licence.\n\n"}
{"id": "404959", "url": "https://cs.wikipedia.org/wiki?curid=404959", "title": "Pragensia", "text": "Pragensia\n\nPragensia, případně \"pragenzia\" jsou materiály pojednávající o Praze, její historii a současnosti, nebo se jí jinak týkající. Může se jednat o knihy, které se zabývají rozvojem Prahy, hlavního města České republiky v jednotlivých historických obdobích, architekturou, urbanismem a povšechným popisem. V širším slova smyslu zahrnuje i průvodce, monografie, fotografické publikace apod. Za pragensia se ozačují také obrazy, fotografie, pohledy a další zobrazení Prahy nebo i jiné související materiály, např. listiny.\n\nPragensia zpracovávají historici, historikové umění, památkáři, architekti a další podobné profese, v minulosti se dokumentaci pragencií věnovali také specializovaní malíři, kreslíři či fotografové, souhrnně je lze označit termínem pragensisté. Také to jsou instituce, např. Národní památkový ústav, územní odborné pracoviště Praha nebo organizace jako Klub Za starou Prahu. Specializované oddělení se studovnou Pragensií nabízí ústřední budova Městské knihovny v Praze.\n"}
{"id": "404966", "url": "https://cs.wikipedia.org/wiki?curid=404966", "title": "Jorkšírský teriér", "text": "Jorkšírský teriér\n\nJorkšírský teriér, často jako Jorkšír je plemeno malého vzrůstu řadící se mezi teriéry, které pochází ze Spojeného království, kde bylo využíváno k lovu hlodavců. Dnes je jorkšírský teriér využíván především jako společenský pes , stále si však zachoval původní povahu. Je to ostražitý, temperamentní a inteligentní teriér, pro kterého je nejen typickým vnějším znakem dlouhá, hebká a lesklá srst, ale podle toho, o jaké plemeno se jedná, může mít i krátkou srst.\n\nPůvodně patřil ke psům chovaným anglickou chudinou. V 11. století platil pro poddané v Anglii zákaz lovu a dokonce i zákaz chovu velkých loveckých psů. Z toho důvodu vyšlechtili horníci z oblasti West Riding v hrabství Yorkshire malého psíka, který uměl chytat krysy a potkany a příležitostně lovil i králíka . Na vzniku jorkšírského teriéra se patrně podíleli nízkonozí skotští teriéři . O jeho dlouhou hedvábnou srst se pravděpodobně zasloužil maltézáček. Původní poslání jorkšírského teriéra nebylo právě lehké. Doprovázel horníky do šachet a v přádelnách působil jako krysař . Angličtí dělníci pořádali pro své psy dokonce i zápasy s krysami. Přerod u jorkšírského teriéra z pracovního ve společenského psa se udál koncem 19. století. Tehdy se stal mazlíčkem dam z vyšší společnosti. Ve všeobecné povědomí vešel na počátku šedesátých let 20. století a dodnes se těší stále rostoucí oblibě . Do svazu Kennel Club bylo toto plemeno poprvé zapsáno v roce 1886 . Anglický název jorkšírského teriéra je Yorkshire terrier.\n\nTeriér s dlouhou srstí, jehož srst splývá naprosto rovně a stejnoměrně po obou stranách a je rozdělena pěšinkou od nosu až po špičku ocasu. Na trupu středně dlouhá, dokonale rovná, na hlavě je dlouhá, intenzivního zlatě tříslového odstínu, zbarvení je nejvýraznější po stranách hlavy, v místě nasazení uší a na čenichu, kde musí být velmi dlouhá. Tříslové zbarvení hlavy nesmí dosahovat na krk. V tříslově zbarvených plochách nesmí být v žádném případě přimíchány tmavé či černé chlupy.\nTělo je velmi kompaktní a uhlazené, velmi vzpřímeného držení, budí dojem důležitosti. Maximální povolená hmotnost je do 3200g, ideální váze nejlépe odpovídá výška 20-24 cm. Stavba těla je pevná a krátká. Velmi důležitá je hřbetní linie, která musí zůstat rovná i za chůze. Přední i zadní končetiny jsou rovné a pevné, zadní kolenní kloub musí mít správné zaúhlení, které ovlivňuje pohyb psa, hrudní končetiny jsou pevné, dobře kryté sytě zlatavou srstí, která je tmavší u kořenů než na koncích; toto zbarvení nezasahuje nad lokty. Pánevní končetiny jsou při pohledu zezadu zcela rovné, hlezna nevybočená ani nevbočená. Tlapky jsou uzavřené, přední o něco větší než zadní. Psi se správným pigmentem mají černé drápky. Ocas nesmí být kupírovaný, vždy je nesený vzpřímeně a je úplně osrstěný, nesený je lehce nad úrovní hřbetu.\nHlava je poměrně malá a plochá, čelo nesmí být příliš výrazné, nos je černý. Oči jsou středně velké, tmavé a lesklé, s živým, inteligentním výrazem. Poměrně malé uši musí být zcela vztyčené, ve tvaru obráceného V a velikostí odpovídají celkové velikosti psa. Skus by měl být nůžkový, ale někdy je tolerován i skus klešťový. \nPovahově je jorkšírský teriér velice temperamentní, energický, rázný a nebojácný. I přes svůj malý vzrůst je to ostrý, odvážný a ostražitý pes, projevuje se hlasem a štěkotem. K neznámým lidem se chová poněkud nedůvěřivě a odtažitě, ale vůči svému majiteli je loajální. Jorkšírský teriér své předky nezapře, proto je nutná důsledná a trpělivá výchova. Přestože patří mezi nejmenší psí plemena světa, miluje pohyb a dovádění, a proto je i vhodným účastníkem závodů agility a jiných psích sportů. Pravidelný pohyb a zaměstnání je pro toto plemeno velmi důležité. Jorkšírský teriér je poměrně robustním a odolným plemenem, které není nijak přecitlivělé, nebo přehnaně náchylné k onemocněním. Údržba srsti je však poměrně náročná. Krásná lesklá srst sahající až k zemi, jakou vídáme u výstavních psů je výsledkem dlouhých hodin péče a vyžaduje mnoho trpělivosti jak od psa, tak od jeho majitele. Základem péče o srst je pravidelné pročesávání a kartáčování. K dosažení co největší délky je třeba srst psa balíčkovat.\nV chovu je třeba dbát zvýšené pozornosti zejména pokud jde o správný a plný chrup, případně vady kloubů či srdce nebo jiných orgánů a částí těla. Psi a feny použití v chovu nesmí být agresivní ani bázliví, závažné odchylky od standardu jsou z chovu vylučující. Fena by měla být vždy mírně mohutnější a těžší než pes. Štěňata, kterých ve vrhů nebývá mnoho (v průměru asi 3) se vždy rodí černá. Zlatavé pálení se začíná objevovat až později a také mohou mít na hrudi bílý pásek srsti.\n\nJorkšírský teriér je poměrně dlouhověké plemeno a nevyskytují se u něj ve velké míře dědičné choroby . Nejdůležitější je vždy prevence a to především co se týče infekčních onemocnění. Pravidelné očkování a odčervování by mělo být samozřejmostí. Problémem někdy bývají přetrvávající mléčné zuby, a to jak řezáky, tak i špičáky, což se dá odstranit chirurgickým zákrokem. Častý je i zubní kámen .\n\n"}
{"id": "404975", "url": "https://cs.wikipedia.org/wiki?curid=404975", "title": "Amazonas (venezuelský stát)", "text": "Amazonas (venezuelský stát)\n\nAmazonas je rozlohou druhý největší venezuelský stát, zaujímá 19,38 % rozlohy země. Hlavní město státu je Puerto Ayacucho. Ještě počátkem 20. století hlavním městem bylo San Fernando de Atabapo. I když se stát jmenuje Amazonas, velká část rozlohy státu leží v povodí Orinoka.\n\n\n"}
{"id": "404978", "url": "https://cs.wikipedia.org/wiki?curid=404978", "title": "Júbari (1923)", "text": "Júbari (1923)\n\nJúbari (: , řeka na Hokkaidó) byl jediným lehkým křižníkem své třídy japonského císařského námořnictva za druhé světové války. Jednalo se o experimentální prototyp, který se stal vzorem pro těžké křižníky císařského námořnictva.\n\nNa začátku druhé světové války \"Júbari\" podporoval japonskou invazi na atol Wake a později doprovázel letadlové lodě \"Akagi\" a \"Kaga\" při obsazení Rabaulu. Během amerického nájezdu na Lae a Salamaua byl lehce poškozen. Zúčastnil se operace MO a během bojů o Guadalcanal se zúčastnil bitvy u ostrova Savo. Poté se věnoval převážně eskortní službě. Při návratu z výpadu proti americkému vylodění na Rendova najel 5. července 1943 na minu a byl poškozen. Dopoledne 27. dubna 1944 byl torpédován ponorkou USS \"Bluegill\" a potopil se v ranních hodinách 28. dubna.\n\n\"Júbari\" byl postaven v loděnici v Sasebu. Kýl lodi byl založen 5. června 1922, dne 5. března 1923 byl trup spuštěn na vodu a 23. července 1923 byla loď dokončena.\n\nKřižník byl experimentální konstrukcí, která měla mít díky novým konstrukčním prvkům při výrazně menším výtlaku stejný bojový potenciál a rychlost, jako dosavadní japonské lehké křižníky. Toho bylo dosaženo například umístěním hlavní výzbroje či integrací pancéřování do konstrukce lodi. Autorem projektu lodě byl Juzuru Hiraga.\n\nNa rozdíl od předchozích konstrukcí byla hlavní výzbroj křižníku soustředěna v dělových věžích v ose lodě. Přes menší počet hlavní tak měla loď stejnou boční salvu. \"Júbari\" nesl celkem šest 140mm kanónů typu 3. roku ve čtyřech lafetacích (dvě byly jednohlavňové a dvě dvouhlavňové). Ty doplňoval jeden 76,2mm protiletadlový kanón typu 3. roku a dva 7,7mm kulomety typu RU. Torpédová výzbroj sestávala po dokončení ze dvou dvouhlavňových 610mm torpédometů se zásobou osmi torpéd. Loď, kvůli nedostatku prostoru na palubě, nenesla hydroplán. Až do roku 1935 byla loď vybavena pro nesení 48 min.\n\n\"Júbari\" byl pouze lehce pancéřován – pohonný systém kryl boční pancíř o síle 57 mm a paluba měla sílu 25,4 mm. Jiný pancíř loď nenesla.\n\nPohonný systém tvořilo osm kotlů Kampon a tři sestavy parních turbín, roztáčejících tři třílisté lodní šrouby. Nejvyšší rychlost křižníku po dokončení byla 34,8 uzlů a dosah 5000 námořních mil (9260 km) při 14 uzlech (25,9 km/h) Posádku tvořilo celkem 328 mužů.\n\nDne 10. června 1944 byl \"Júbari\" vyškrtnut ze seznamu lodí japonského císařského námořnictva.\n\n\n"}
{"id": "404980", "url": "https://cs.wikipedia.org/wiki?curid=404980", "title": "29. století", "text": "29. století\n\n29. století podle gregoriánského kalendáře začne 1. ledna 2801 a skončí 31. prosince 2900.\n\n\n"}
{"id": "404984", "url": "https://cs.wikipedia.org/wiki?curid=404984", "title": "Ľudovít Vajdička", "text": "Ľudovít Vajdička\n\nĽudovít Vajdička (21. února 1907, Pukanec – 25. února 1990, Martin) byl slovenský evangelický farář, církevní historik a politický vězeň.\n\nJako farář působil v Lubině a v Martině. Roku 1944 byl zatčen a vězněn gestapem. Roku 1962 byl v rámci akce \"Ideólogovia\" spolu s dalšími evangelickými faráři souzen a byl odsouzen k 12 měsícům odnětí svobody a zákazu výkonu kněžské služby. Ve vězení těžce onemocněl. K duchovní službě se vrátil roku 1969 a pracoval jako farář v Jabloňovicích do roku 1978.\n\nVe své badatelské činnosti se zabýval např. osobou Jiřího Petermanna.\n\n"}
{"id": "404985", "url": "https://cs.wikipedia.org/wiki?curid=404985", "title": "Zahrada (film)", "text": "Zahrada (film)\n\nZahrada je slovenský poetický film natočený v roce 1995 v režii Martina Šulíka. Film získal cenu Český lev za rok 1995 v pěti kategoriích, včetně cen pro nejlepší film, nejlepší režii a nejlepší scénář.\n\n"}
{"id": "404987", "url": "https://cs.wikipedia.org/wiki?curid=404987", "title": "Vratislav Schreiber", "text": "Vratislav Schreiber\n\nVratislav Schreiber (29. června 1924, Praha – 14. listopadu 2015) byl český lékař, endokrinolog a bývalý prorektor Univerzity Karlovy .\n\nNarodil se v rodině úředníka a učitelky, k medicíně ho přivedl jeho strýc, který byl praktickým lékařem. Po osvobození Československa od nacistické okupace studoval Lékařskou fakultu UK v Praze, kde promoval v roce 1950. Byl internista a endokrinolog, profesor klinické fyziologie. Řadu let působil jako proděkan Fakulty všeobecného lékařství UK v Praze a také jako prorektor UK. Vedl Laboratoř pro endokrinologii a metabolizmus na 3. interní klinice Fakulty všeobecného lékařství UK v Praze. Podílel se na studiu hormonu TRH a oxidu dusnatého. Je zakládajícím členem Učené společnosti ČR a byl dlouholetým předsedou České endokrinologické společnosti ČLS JEP. Byl prvním, kdo dostal cenu „Praemium Bohemiae“. V roce 2003 mu byla udělena Medaile Za zásluhy II. třídy. Je autorem úvah o medicíně. Pod jeho vedením vyšla monografie o stresu.\n\nPublikoval několik set článků a napsal několik desítek knih. K nejznámějším patří:\n\n\n"}
{"id": "404988", "url": "https://cs.wikipedia.org/wiki?curid=404988", "title": "Marianne Andersenová", "text": "Marianne Andersenová\n\nMarianne Andersen (* 26. března 1980, Drammen) je norská reprezentantka v orientačním běhu, jenž v současnosti žije v Oslo. Jejím největším úspěchem jsou čtyři stříbrné medaile ze závodů na Mistrovství světa v orientačním běhu. V současnosti běhá za norský klub Nydalens SK.\n\n"}
{"id": "404991", "url": "https://cs.wikipedia.org/wiki?curid=404991", "title": "Besseggen", "text": "Besseggen\n\nBesseggen (nebo Besseggi) je horský hřeben v oblasti Vågå v norském kraji Innlandet. Nachází se na východě Jotunheimenu, mezi jezery Gjende a Bessvatnet. Cesta po hřebeni Besseggen je jedním z nejoblíbenějších treků v Norsku. Každý rok tuto cestu absolvuje okolo 50 000 lidí. Cesta po Besseggenu začíná v Gjendesheimu, vede stezkou nahoru na nejvyšší bod, Veslfjellet (1743 m), pokračuje klesáním, dále relativní rovinou Bandet (na úpatí Besshø), a končí v Memurubu, kde je jedna z variant cesty nastoupit na trajekt zpátky do Gjendesheimu. Cesta po hřebenu zabere 6 hodin bez přestávek.\n\nZ Besseggenu je nádherný výhled na jezero Gjende a jezero Bessvatnet. Jedinečným aspektem tohoto výhledu je skutečnost, že jezero Gjende leží téměř 400 m níž, než jezero Bessvatnet, a zatímco jezero Bessvatnet má modrou barvu, typickou pro ostatní jezera, jezero Gjende má barvu zelenou. Zelená barva je způsobena hlínou, která je do jezera zanášena spolu s vodou tajícího ledovce (rock flour). Při pohledu dolů směrem k Memurubu je možné spatřit řeku Muru, jak do jezera vnáší typickou barvu. \n\nVysoký počet turistů vede k časté erozi stezky vedoucí po Besseggenem z Gjendesheimu do Memurubu. V roce 2005 norská vláda vydala 1,2 milionu Norských korun na zrestaurování této cesty. Projekt zahrnoval umístění kamenných desek na stezku, aby se zabránilo dalšímu poškozování a prevenci další eroze. Kamenné desky byly dopraveny vrtulníkem z Vågå, protože těžba kamene je v Jotunheimenu zakázaná. Technika použitá k vydláždění stezek byla vyzkoušena v Národním parku Snowdonia ve Walesu.\n\nV letech 1961, 1962 a 1963 byl v létě uspořádán závod s názvem \"Besseggløpet\" přes Besseggenský hřeben. Závod organizovala Norges Orienteringsforbund ve spolupráci s Den Norske Turistforening. Rekordní čas z roku 1963 zaběhl Reidar Andreassen, který byl v cíli o čtyři a půl minuty před dalším závodníkem. Rekordní čas 1 hodina 16 minut a 48 sekund drží dodnes. Ženský rekord z roku 1963 zaběhla Valborg Østberg z Gjøviku s časem 1 hodina 39 minut a 47 sekund. 32letá manželka a matka dvou dětí běžela závod jako zpravodajka deníku Dagbladet.\n\n\n"}
{"id": "404993", "url": "https://cs.wikipedia.org/wiki?curid=404993", "title": "Parforsní hon", "text": "Parforsní hon\n\nParforsní hon (z franc. \"par force de chiens\" – silou psů) byla předem připravená štvanice, kdy šlechtická společnost na koních ve volném terénu sledovala vystopovaného nebo předem odchyceného a ze schránky vypuštěného jelena prchajícího před psí smečkou, s cílem ho zcela vyčerpat a neschopného dalšího unikání zabít tesákem, nebo v pozdějších letech jen vyčerpat tak, že již nebyl schopný dalšího útěku a pak jej vrátit zpět do jeho původního prostředí. Primárně se využívají velcí honiči, jako jsou angličtí a američtí foxhoundi, využívali se ale i bíglové.\n\nPočátkem 18. století se začal praktikovat tzv. francouzský způsob honby na jelena. Štvanice se řídila určitými pravidly a ustálenými zvyky, z nichž některé se udržely v myslivosti podnes.\n\nNěkolik dní předem vybraly skupiny myslivců a psovodů kus, který bude štván. Vybraná společnost se sešla na určeném místě v honitbě, kde jí bylo nabídnuto dovezené občerstvení. Hostitel, pán honu, aby honu dodal náležitý lesk, přijížděl zpravidla čtyřspřežím nebo šestispřežím. Jeho choť se společnicí pak přesedla do lehkého dvoukolového kočáru, ze kterého hon sledovala.\n\nNejprve vyrazila smečka psů vedená psovody, vyhledala určeného jelena a sledovala jeho stopu. Vyslíděný a vyplašený jelen se snažil uniknout. Za halasného štěkotu psů a troubení trubačů honební společnost na koních prchajícího jelena sledovala. Signály trub oznamovaly společnosti chování a směřování prchajícího zvířete, které někdy unikalo i desítky kilometrů než bylo zcela vyčerpáno. Pak nastal poslední zápas jelena se psy. Ani v tomto stavu se jelen nevzdával bez boje a často docházelo ke zranění psů. Nakonec jelen klesl k zemi, psi byli zadrženi, jelen byl držen za parohy a pán honu k němu přistoupil a dal mu záraz tesákem. Následoval výřad buď na místě nebo v nejbližším honebním zámečku, kam byl jelen dovezen. Bylo troubeno halali, jelen byl vyvrhnut a rozporcován. Pán honu obdržel hlavu s parohy a pravý běh.\n\nV Rakousku podporoval tento francouzský způsob lovu zejména císař Karel VI. a také císařovna Marie Terezie. Císař se několikrát účastnil honu u vrchního kancléře Františka Kinského, který nechal pro účely parforsních honů roku 1723 vystavět zámek Karlova Koruna v Chlumci nad Cidlinou.\n\nV Anglii se v té době často konaly hony na lišky, které tam byly velmi přemnožené a páchaly značné škody, zejména na chovech drůbeže. V noci, když byly lišky na lovu, byly jim ucpány nory, lišky se nemohly vrátit do svých brlohů a pohybovaly se po lese. Následujícího dne je vyhledávaly skupiny lovců na koních, v jejichž čele psovod s pomocníky vedl smečku psů. Jakmile smečka přišla na stopu lišky, nastalo její rychlé sledování. Asi po čtvrthodině byla liška zpravidla dostižena a zadávena psy. Jezdci, kteří hon sledovali na koních, museli překonávat různé terénní překážky a dokazovat tak své jezdecké umění.\n\nZ honů na lišku se vyvinul a od počátku 19. století se z Anglie do Evropy šířil nový způsob honů, tzv. anglický, a ve třicátých letech se přes Německo dostal i do Rakouska. Namísto honů na lišku se zde prováděly hony na jelena. Zatímco francouzský způsob honů sledoval především lovecké hledisko, sledoval anglický způsob především sportovní vyžití účastníků, tedy jízdu na koních ve volném terénu spojenou s překonáváním přírodních překážek, kdy účastníci prokazovali své jezdecké schopnosti. Štvaní jeleni byli k tomu účelu chováni ve zvláštní oboře. Jelen byl na místo srazu honební společnosti dovezen tzv. „jelením vozem“ a při začátku honu vypuštěn. Trasa štvanice tedy nebyla předem určena, stanovil ji sám hnaný jelen, stejně jako délka honu závisela na fyzické kondici jelena a mnohdy i jiných náhodných okolnostech. Když byl jelen uštván a dostižen, byli psi zadrženi. Pokud jelen následkem divoké štvanice nezašel, byl odvezen zpět do obory, zatímco společnost u bohatě prostřených stolů si vyměňovala svoje zážitky z honu.\n\nParforsní hony byly terčem kritiky ochránců zvířat, kteří prosadili jejich zákaz ve Skotsku roku 2002. Dolní sněmovna Spojeného království odhlasovala zákaz honů v roce 2004 navzdory odporu Sněmovny lordů, v platnost vešel v únoru 2005. Velký kritikem tohoto zákona byl princ Charles, který dokonce pohrozil odchodem ze země. Severní Irsko hony na lišku dosud toleruje. Existují také výjimky: smějí se pořádat štvanice na škodnou, jako jsou králíci. Zákon však bývá v praxi často porušován.\n\nStřediskem parforsních honů býv. Rakouska, resp. Rakousko-Uherska od čtyřicátých let 19. století až do první světové války byly Pardubice. Pro tento druh sportu šlechty zde byly zvláště příznivé podmínky. V kasárnách se střídaly různé jezdecké pluky, dragouni, kyrysníci, huláni i husaři, jejichž velitelé a vyšší důstojníci, zpravidla šlechtického původu, měli v jízdě na koni zalíbení. Také relativně přehledná rovinatá krajina Pardubicka s mnoha remízky, loukami a poli na lehké písčité půdě, mělkými vodními plochami a mokřinami, potoky a říčkami, byly terénem umožňujícím rychlé unikání zvěře a její sledování s překonáváním pro koně zvládnutelných přírodních překážek.\n\nJako první v Čechách pořádal honbu na jelena anglickým způsobem hrabě Oktavián Kinský v r. 1836. Přivezl z Anglie plnokrevné koně a smečku strakatých psů, zval nejlepší jezdce z okolí, šlechtu a důstojníky z posádek v Pardubicích a Poděbradech. Do Pardubic přišel v r. 1837 plukovník kníže František Liechtenstein a převzal zde velení husarského pluku č. 9 cara Mikuláše. S parforsními hony měl zkušenosti jako jejich účastník v Lednici a v Chlumci. V roce 1840 zakoupil smečku a v roce 1841 uspořádal v Pardubicích první hon anglickým způsobem. Tento rok veškeré výlohy, opatření honebních koní, povozy, vydržování smečky, škody na polích a j. hradil kníže ze svého, do roku 1848 se na nákladech podíleli také kníže Auersperg ze Slatiňan a plukovník hrabě E. Clam-Gallas, velitel 8. pluku poděbradských kyrysníků. Pánem (mastrem) honů však byl nadále kníže Liechtenstein. Na Loketsku se parforsní hony konaly v Kostelní Bříze (Kirchenbirk) kam je zavedl Carl von Henneberg - Spiegel koncem 40. let 19. století. K prvním parforsním honům se užívalo 36 psů a 140 koní, konaly se čtyřikrát do týdne na jelena a jednou na zajíce. Pardubice měly tehdy jen asi 4.000 obyvatel, ale vždy na podzim, v době honů ve stávaly sportovně společenským centrem evropské šlechty s bohatým kulturním životem a také střediskem nejnovější módy. Účastníci parforsních honů, aktivní i pasivní, přinášeli do městečka značné peníze a podporovali tak rozvoj města, zvelebování živností, řemesel i obchodu. Velkorysé úhrady škod na úrodě sedlákům předešly jejich případnému odporu proti honům, naopak přejezdy honební společnosti přes zemědělské pozemky byly často vítány, někdy i zneužívány a škody a požadované náhrady nadhodnocovány.\n\nPo odchodu knížete Liechtensteina i hraběte Clam-Gallase v roce 1848 na jiná působiště přišel do Pardubic saský baron Zedtwitz a již tradiční hony v Pardubicích od roku 1850 obnovil, ovšem tak, že byla zřízena a hony pořádala parforsní společnost a každý účastník za sebe nebo svého hosta musel hradit příslušný podíl nákladů. Pod jeho mastrováním byly hony pořádány až do roku 1866, kdy jim válka, pruská okupace Pardubic, epidemie cholery a také smrt barona Zedtwitze zabránily. Hony se v roce 1866 a na jaře 1867 konaly v Königsheide u Bratislavy, ale protože se používala pardubická smečka, byly počítány za pardubické. Teprve na podzim r. 1867 se hony vrátily opět do Pardubic.\n\nDo Pardubic přišel a mastrování se toho roku ujal princ Egon Thurn-Taxis. Byl to výborný sportovec, vynikající a také elegantní jezdec, který usiloval o zvýšení sportovní i společenské úrovně honů. Z Anglie byli dovezeni noví rychlejší psi, jezdci oblékali světle červené kabáty se speciálními knoflíky „Pardubického honebního klubu“. Hony v tomto období byly úspěšné a dlouhé, často několik desítek kilometrů. Přítomna byla i společnost krásných dam, takže ve dnech kdy se nehonilo byl veden bohatý společenský život, nejlepší od založení parforsní společnosti.\n\nRoku 1872 převzal mastrování honů princ Emil Fürstenberg, který byl zejména výtečný myslivec. Spolu s jezdci psovody užíval výhradně výborných koní pocházejících z majetku prince z Lán a také zvěř pro hony byla výhradně z tamního revíru. Pro svou vytrvalost měla tato zvěř výbornou pověst a byla používána až do světové války.\n\nTehdy, v roce 1874, se pardubických honů po několik dnů zúčastnil i císař František Josef I. s císařovnou Alžbětou. Hony za účasti císaře byly zvlášť zdařilé. Například hon 18. listopadu 1874 měl počátek (meet) v Časech u Sezemic a závěr (halali) až v Rosicích u Chrasti. Jindy byl hon spojen s překročením Labe nad Opatovicemi.\n\nDo této doby spadá také vznik Velké pardubické steeplechase. Princ Emil Fürstenberg s hrabětem Maxem Ugartem vytyčili její trať a 5. listopadu 1874 se konal první závod tohoto největšího dostihu na evropském kontinentě. Úspěšní byli zejména koně, kteří se pravidelně účastnili parforsních honů.\n\nPosledním mastrem pardubických parforsních honů byl od roku 1878 hrabě Jindřich Larisch-Mönich. Hned v tomto roce se uskutečnil zvláště zdařilý hon s meetem u Sezemic a halali až u Hrušové za Vysokým Mýtem. V roce 1881 přijel na hony korunní princ Rudolf s chotí Štěpánkou. Ovšem princ se při překračování Labe společnosti ztratil, nemohl nalézt cestu do Pardubic a ve špatné náladě se vrátil teprve pozdě večer a již se ani nezúčastnil slavnostního plesu v kasinu.\n\nÚčast na honech byla různá. Bylo období, kdy se honu účastnilo jen 5 – 6 jezdců a hrozilo, že hony zaniknou. Naproti tomu např. v roce 1911 se honební sezóny zúčastnilo celkem 952 jezdců.\nDůležitými účastníky honů ve skupině mastra byli psovodi, kteří svým uměním a prací se psy úroveň honů spoluvytvářeli. Za dobu konání parforsních honů se jich v Pardubicích vystřídalo několik. Velmi oblíbeným a známým byl zejména poslední, Angličan Charles Peck, který zde působil od r. 1877 až do roku 1913.\n\nPoslední parforsní hon v Pardubicích se konal 6. prosince 1913. Pro válečné události v roce 1914 byly hony zastaveny, jezdci i koně byli většinou nasazeni do války. Po válce již hony nebyly obnoveny a honební společnost zanikla.\n\nParforsní hony v Pardubicích byly ve své době prvořadou společenskou událostí celého Rakousko-Uherska i celoevropskou. Sledoval je nejenom místní tisk, ale psalo se o nich i v pražských, vídeňských a berlínských listech.\n\n\n"}
{"id": "404994", "url": "https://cs.wikipedia.org/wiki?curid=404994", "title": "Nigerijská naira", "text": "Nigerijská naira\n\nNaira je zákonným platidlem africké Nigérie. Její ISO 4217 kód je NGN.\n\nSoučasné mince v oběhu mají hodnoty 50 kobo a 1 a 2 naira.\nBankovky nairy mají hodnoty 5, 10, 20, 50, 100, 200, 500, 1000 naira.\n\n"}
{"id": "404998", "url": "https://cs.wikipedia.org/wiki?curid=404998", "title": "George Zamka", "text": "George Zamka\n\nGeorge David Zamka, (* 29. června 1962, Jersey City, New Jersey, USA) je americký důstojník a astronaut, který absolvoval dva lety do vesmíru v raketoplánech (v roce 2007 a 2010) na stanici ISS.\n\nPo absolvování střední školy Adams High School, v Rochesteru v roce 1980 nastoupil do armády, kde v letech 1980-1984 vystudoval vojenskou akademii United States Naval Academy se zaměřením na matematiku. Byl mj. pilotem u vojenského námořnictva, později zkušebním pilotem. Nalétal přes 3500 hodin na 30 různých typech letadel. V roce 1988 byl zapojen do projektu Officer na letecké vojenské základně Patuxent River.\nTéhož roku se přihlásil do NASA k absolvování výcviku budoucích astronautů a po jeho úspěšném zakončení byl v roce 2000 do jednotky začleněn. O sedm let později letěl do vesmíru v hodnosti majora. V té době mu bylo 45 let.\nJe ženatý s Elisou Walkerovou, nyní Zamkovou.\n\nJako pilot odstartoval Zamka na palubě raketoplánu Discovery při misi STS-120 na oběžnou dráhu Země. K Mezinárodní vesmírné stanici (ISS) se raketoplán připojil 25. října 2007. Pro Discovery to byl 34. let, pro Zemku první. Mise byla označena v COSPAR jako 2007-050A. V sedmičlenné posádce spolu s Zamkou byli: Pamela Melroyová, Stephanie Wilsonová, Scott Parazynski, Douglas Wheelock, Paolo Nespoli z Itálie a Daniel Tani.\nHlavním cílem jejich letu bylo dopravit a nainstalovat další z modulů stanice, Harmony. Během letu se astronautům podařilo všechny stanovené úkoly úspěšně splnit. Modul Harmony byl připojen ke stanici, podařilo se po problémech rozložit solární panely na nosníku P6.\n\nNa stanici v době jejich pobytu působili členové Expedice 16. Při návratu dolů vzali člena této expedice Claytona Andersona, nahradil jej Tani z jejich posádky. Raketoplán úspěšně přistál tam, kde odstartoval, na Kennedyho vesmírném středisku na Floridě.\n\nV roce 2008 byl Zamka vybrán do funkce velitele raketoplánu Endeavour\npři probíhající montážní misi STS-130 k ISS.\n\nZamka byl zaregistrován jako 462. člověk ve vesmíru.\n\n\n"}
{"id": "405007", "url": "https://cs.wikipedia.org/wiki?curid=405007", "title": "Short backfire anténa", "text": "Short backfire anténa\n\nShort backfire anténa (někdy také Short Back-Fire, SBA, SBF nebo SBFA) je druh směrové antény s hlavními vlastnostmi: vysoký zisk, relativně malá velikost a úzké frekvenční pásmo. Tato anténa se skládá z velkého a malého reflektoru a dipólu.\n\n\n"}
{"id": "405008", "url": "https://cs.wikipedia.org/wiki?curid=405008", "title": "Paginace", "text": "Paginace\n\nPaginace (též paginování, z lat. \"pagina\", stránka, česky stránkování) je označování stránek knihy nebo dokumentu pořadovými čísly (zřídka písmeny či jinými grafickými znaky).\n\nPaginace je součást tzv. záhlaví nebo zápatí. ČSN ISO 5127-2003 rozlišuje ještě souběžné stránkování dvojjazyčných knih, přerušované stránkování, pokud je v knize použito několik číselných řad, a průběžné stránkování, pokud je naopak vícesvazkové dílo stránkováno průběžně.\n\nPokud je kniha tištěna ve více sloupcích, doplňuje se paginace někdy ještě písmenem, které označuje sloupec (21b znamená druhý sloupec na straně 21). Ve slovnících a encyklopediích se někdy číslují přímo sloupce a odkazuje se na ně zkratkou \"col.\", z latinského \"columna\", sloupec.\n\nK ručnímu číslování dokumentů nebo stránek v sešitech a podobně se užívá zvláštní razítko, tzv. paginýrka, které při každém otištění zvyšuje číslo o předvolenou hodnotu, nejčastěji o 1.\n\nU rukopisů a starých tisků, které nemají číslované stránky, se užívá starší foliace, počítání a číslování listů. Jednotlivé listy se označují zkratkou fol. (z lat. \"folium\", list) a číslem. Levá či rubová stránka v otevřené knize se přitom označuje latinským \"verso\" (v.), rub, pravá čili lícová stránka jako \"recto\" (r.). Na vedlejším obrázku by levá stránka s číslem 2 byla označena jako \"fol. 1v\", pravá jako \"fol. 2r\". Někdy se lícové stránky označují písmenem a, rubové písmenem b. Pak by se stránky na obrázku označily jako 1b a 2a.\n\nV případě, že text na stránkách je rozdělen do dvou (či více) sloupců, však malá písmena označují zpravidla sloupce. Pak by na výše uvedeném příkladu byly na levé stránce sloupce f1va, f1vb a na pravé stránce sloupce f2ra a f2rb.\n\n"}
{"id": "405012", "url": "https://cs.wikipedia.org/wiki?curid=405012", "title": "Státní poznávací značky v Rumunsku", "text": "Státní poznávací značky v Rumunsku\n\nStandardní rumunská SPZ se skládá z modrého pruhu, na kterém je napsáno RO, starší verze značek obsahuje v modrém pruhu rumunskou vlajku, novější verze hvězdičky EU. Pruh je na levé straně značky. Uprostřed značky je sekvence: 2 písmena označující župu (județ), znak, 2 číslice (Bukurešť může mít 3 číslice) a 3 písmena. Číslice a písmena si lze za poplatek vybrat. Vzor: .\n\n"}
{"id": "405019", "url": "https://cs.wikipedia.org/wiki?curid=405019", "title": "Stránkování", "text": "Stránkování\n\nStránkování může být:\n\n"}
{"id": "405021", "url": "https://cs.wikipedia.org/wiki?curid=405021", "title": "Foliace", "text": "Foliace\n\nFoliace může být:\n"}
{"id": "405024", "url": "https://cs.wikipedia.org/wiki?curid=405024", "title": "Bernardo Tolomei", "text": "Bernardo Tolomei\n\nSvatý Bernardo Tolomei (1272–1348) byl italský teolog, zakladatel olivetánů. V římskokatolické církvi připadá jeho památka na 20. srpna. Kanonizován byl Benediktem XVI. 26. dubna 2009.\n\nGiovanni Tolomei se narodil v Sieně v Toskánsku. Zvolil si italskou podobu jména Bernarda z Clairvaux \"Bernardo\" jako výraz obdivu k tomuto světci. Vzdělával se u svého strýce Christophera Tolomeo. Toužil stát se řeholníkem, ale jeho otec nesouhlasil. Bernard tedy pokračoval ve studiích v laickém prostředí. Po kursu filosofie a matematiky se věnoval studiu civilního a kanonického práva a teologie. Nějaký čas sloužil v armádě Rudolfa I. Habsburského. Po návratu do Sieny byl občany zvolen do nejvyšší pozice v městském parlamentu. Během tohoto povolání byl zasažen slepotou. Když se mu zrak vrátil, což přisuzoval zásahu Panny Marie, odešel na osamělé místo asi deset mil od Sieny a oddal se velmi prostému životu.\n\nPověst o jeho ctnostech brzy přilákala mnoho zvědavců, až byl Bernard obviněn z hereze. Odešel do Avignonu a bez obtíží se obhájil před papežem Janem XXII.. Po návratu založil řád Blahoslavené Panny z Olivové hory (olivetáni) podle Řehole sv. Benedikta. Posláním nového řeholního společenství měla být zvláštní úcta k Blahoslavené Panně. Guido, biskup z Arezza, v jehož diecézi byla řeholní komunita zformována, potvrdil její stanovy v roce 1319. Řád došel uznání i ze strany papežů Janem XXII., Klementem VI. a Řehořem XI. Když v Arezzu udeřil mor, Bernard se svými mnichy pečoval o nemocné. On i mnoho jeho spolubratří olivetánu se nakazilo a podlehlo smrtelné chorobě.\n\nBernard zemřel ve věku 76 let – z toho plných 27 let vedl řeholní komunitu, kterou sám založil. Po jeho smrti bylo zaznamenáno mnoho zázraků na jeho přímluvu. V roce 1634 byl beatifikován. Kanonizace se mu dostalo 26. dubna 2009 Benediktem XVI..\n"}
{"id": "405027", "url": "https://cs.wikipedia.org/wiki?curid=405027", "title": "Univerzita Illinois v Urbana Champaign", "text": "Univerzita Illinois v Urbana Champaign\n\nUniverzita Illinois v Urbana Champaign (anglicky \"University of Illinois at Urbana-Champaign\", také nazývaná UIUC nebo U of I) je státní univerzita v městech Urbana a Champaign v americkém státě Illinois. Kampus se nachází na hranici obou měst. Byla založena v roce 1867 a studuje zde 40  670 studentů. Patří k nejlepším státním univerzitám ve Spojených státech, tzv. Public Ivy. Univerzita je členem Asociace amerických univerzit (Association of American Universities), svazu vedoucích amerických univerzit zaměřených na výzkum. Vysoká škola disponuje vlastním letištěm - Willard Airport.\n\nK univerzitě patří největší veřejná univerzitní knihovna na světě s více než deseti miliony knih. Knihovně patří 22 milionů jednotlivých kusů, celosvětově má přes online-katalog denně více než jeden milion přístupů. Doplňkové prostory knihovny se nacházejí v podzemí.\n\nNa území školy se nachází mezi jiným Národní centrum pro výzkum počítačových aplikací NCSA. Například zde byla navržen první webový prohlížeč Mosaic. Také elektrotechnická fakulta má celosvětový ohlas díky vzniku první světlovyzařující diody (LED). Také zde byla velmi intenzivně zkoumána technika polovodičů především v padesátých a šedesátých letech. Mnoho nositelů Nobelovy ceny zde je a bylo činných při výuce a výzkumu.\n\nSportovní týmy UIUC jsou nazývány Illinois Fighting Illini.\n\n\n\n\n\n"}
{"id": "405033", "url": "https://cs.wikipedia.org/wiki?curid=405033", "title": "Sluneční stát", "text": "Sluneční stát\n\nSluneční stát aneb hrdinové dělnické třídy je česko-slovenský film, který se odehrává na periferii Ostravy. Název odkazuje na slavnou renesanční utopii Tomáše Campanelly.\n\nNa festivalu středo- a východoevropských filmů v německém Wiesbadenu získal cenu FIPRESCI. Získal také dvě ceny Český lev v kategoriích nejlepší střih (Jiří Brožek) a nejlepší hudba (Vladimír Godár). V roce 2006 získal slovenskou filmovou cenu Slnko v sieti.\n\n"}
{"id": "405035", "url": "https://cs.wikipedia.org/wiki?curid=405035", "title": "SK Klatovy 1898", "text": "SK Klatovy 1898\n\nSK Klatovy 1898 je fotbalový klub z Klatov hrající Divizi A. Jedná se o jeden z nejstarších fotbalových klubů v Česku. Byl založen roku 1898.\n\n"}
{"id": "405036", "url": "https://cs.wikipedia.org/wiki?curid=405036", "title": "Literární historie", "text": "Literární historie\n\nLiterární historie je vedle literární teorie a kritiky jednou z hlavních disciplín literární vědy. Zabývá se dějinami literatury. Literární historici se zpravidla specializují na dějiny konkrétní národní literatury (např. česká literatura) či jazykové oblasti (např. jihoslovanské literatury). Literární historie jakožto věda se rodí v závěru osvícenství a sehrála důležitou úlohu pro národní uvědomění jednotlivých národů.\n\n"}
{"id": "405038", "url": "https://cs.wikipedia.org/wiki?curid=405038", "title": "Josef Škoda (lékař)", "text": "Josef Škoda (lékař)\n\nJosef Škoda ( ; 10. prosince 1805, Plzeň – 13. června 1881, Vídeň, Rakousko) byl rakouský lékař, dermatolog a vysokoškolský profesor vnitřního lékařství českého původu. Společně s Karlem Rokytanským byl jedním ze zakladatelů „Moderní vídeňské lékařské školy“.\n\nNarodil se v Plzni jako syn zámečníka. Po absolvování gymnázia v Plzni studoval od roku 1825 na lékařské fakultě Vídeňské univerzity. Svá studia zakončil doktorátem medicíny 10. července 1831.\n\nJako lékař nejdříve sloužil v Čechách při epidemii cholery v první polovině 19. století. V letech 1832–1838 působil jako asistent ve vídeňské všeobecné nemocnici. V roce 1839 se stal městským lékařem pro chudé a od 13. února 1840, na doporučení Dr. Ludwiga Türkheima, předsedy císařského výboru pro vzdělání, byl jmenován na neplacenou funkci šéflékaře tehdy právě otevřeného oddělení pro tuberkulózu ve všeobecné nemocnici.\n\nPůsobil na vídeňské lékařské fakultě, kde se proslavil jako internista a spolupracovník profesora patologie Karla Rokytanského. V roce 1846 byl díky zásahu Karla Rokytanského, navzdory přání zbytku fakulty, jmenován profesorem a přednostou I. interní kliniky. V roce 1848 začal jako první profesor přednášet v němčině místo v latině. 17. července 1848 byl zvolen aktivním členem matematicko-fyzikální sekce \"Rakouské akademie věd\". V roce 1869 byl jmenován dvorním radou.\n\nZabýval se patologicko-anatomickou diagnózou (\"Pojednání o poslechu a poklepu\", 1839). Zůstal svobodný a své finance věnoval synovci Emilu Škodovi v Plzni na koupi tehdejší Valdštejnské slévárny (pozdější Škodovy závody).\n\nZačátkem roku 1871 odešel do důchodu, studenti i obyvatelé Vídně na jeho počest uspořádali velkolepé oslavy. Zemřel ve Vídni. Rokytanský jej nazval „světlem pro ty, kdo studují, příkladem pro ty, kdo se snaží, a pevninou pro ty, kdo ztratili naději“.\n\n\n"}
{"id": "405039", "url": "https://cs.wikipedia.org/wiki?curid=405039", "title": "Notting Hill (film)", "text": "Notting Hill (film)\n\nNotting Hill je britská romantická komedie z roku 1999, který se odehrává v londýnské městské části Notting Hill, s Julií Robertsovou a Hughem Grantem v hlavní roli. Jedná se o jemnou situační komedii plnou nečekaných zápletek a dějových zvratů.\n\nScénář díla pochází z pera Richarda Curtise, který byl také autorem scénáře ke snímku \"Čtyři svatby a jeden pohřeb\". Hlavním producentem snímku byl Duncan Kenworthy a režisérem Roger Michell. Dále hrají Rhys Ifans, Emma Chambersová, Tim McInnerny, Gina McKee a Hugh Bonneville.\n\nFiktivní hollywoodská filmová hvězda Anna Scottová během svého pobytu v Londýně při britské premiéře svého nového filmu (zde v podání skutečné hollywoodské filmové hvězdy Julie Robertsové) při jednom ze svých nákupů náhodně vstoupí do malého knihkupectví v londýnské čtvrti Notting Hill, které patří nesmělému, osamělému a rozvedenému muži Williamovi Thackerovi (hraje jej Hugh Grant). Shodou náhod vznikne láska na první pohled, která však musí překonat mnohé překážky a protivenství, tak aby dva lidé pocházející ze zcela rozdílných prostředí a profesních světů našli k sobě definitivní cestu a založili společně rodinu.\n\n\n"}
{"id": "405040", "url": "https://cs.wikipedia.org/wiki?curid=405040", "title": "FS řada E626", "text": "FS řada E626\n\nElektrické lokomotivy řad E.626 a E.625 zahájily na italských železnicích éru elektrického provozu s napájecí soustavou 3 kV ss. Byly zkonstruovány ve 20. letech 20. století a poslední byla vyřazena z pravidelného provozu v roce 1999. Tyto nepříliš pokrokové, avšak spolehlivé stroje se staly symbolem a oporou elektrifikace 3 kV stejnosměrnou soustavou, která se postupně rozšířila po celém Apeninském poloostrově.\n\nVznik lokomotivní řady E.626 byl výsledkem požadavku FS z roku 1926 na lokomotivu pro tehdy nový napájecí systém 3 kV ss použitý na trati Foggia - Benevento. Nová napájecí soustava měla nahradit poněkud komplikovaný třífázový systém 3,6 kV 16,7 Hz používaný od roku 1902 na valtellinské dráze a dalších navazujících tratích. Tento systém zavedl na italských drahách maďarský vynálezce Kálmán Kandó.\n\nKonstrukci nové lokomotivy navrhla skupina Giuseppe Bianchiho, který je označován za zakladatele moderních italských železnic. Lokomotiva byla navržena jako šestinápravová se všemi nápravami hnacími, a to z důvodu dostatečné adheze na sklonově náročných tratích.\n\nPrvní zkoušky nové lokomotivy se uskutečnily v září 1927 na trati Foggia – Benevento. K dispozici byly zpočátku tři prototypy postavené v Saviglianu. Elektrickou část dodala firma Metropolitan-Vickers z Manchesteru. Postupně se počet lokomotiv prototypové série rozšířil na 14 – z toho 8 řady E.625 s pomalejším převodem pro nákladní dopravu. Lokomotivy byly uznány za výkonné a spolehlivé a v následujícím roce byly nasazeny do pravidelného provozu. Jedinou komplikací byly praskající příčné nosníky pro zavěšení tlapových trakčních motorů typu 32R. Proto byla maximální rychlost lokomotiv omezena na 95 km/h.\n\nLokomotiva E.626 je skříňové konstrukce se dvěma stanovišti strojvedoucího. Před stanovišti jsou ještě na obou stranách nízké představky. Prostřední dvě dvojkolí jsou uložena v rámu lokomotivy, krajní dvojkolí jsou uložena v podvozcích, které nesou i čelníky s narážecím a spřahovacím ústrojím. Toto uspořádání, kdy prostřední dvojkolí mají jen jednostupňové vypružení, spolu s poměrně hlučnými převody působilo značně nepříznivě na obsluhu. V době vzniku lokomotivy to nepředstavovalo takový problém, avšak v posledních letech provozu nemohly tyto stroje ve srovnání s moderními lokomotivami obstát.\n\nLokomotiva je vybavena odporovou regulací. Motory jsou řazeny třemi způsoby:\n\nPřevod mezi motorem a dvojkolím byl 24/73 u řady E626 a 21/76 u E625, převody i výkon motorů byly u prototypových lokomotiv byly odlišné.\n\nNa strojích inv. čísel 004, 007, 010, 012 a 013 bylo zkoušeno uspořádání pojezdu (1Ao)'Bo (Ao1)'\n\nLokomotivy řady E.626 (E.625) byly vyrobeny v počtu 448 kusů ve třech jen mírně odlišných sériích.\n\nPrvní série 85 lokomotiv byla dodána v letech 1930 – 1932. Druhá série v počtu 308 kusů byla vyráběna v letech 1934 – 1938. Na rozdíl od první série nebyl generátor proudu pro vlastní spotřebu poháněn od 4. nápravy, ale samostatným elektromotorem. Dodávky 41 lokomotiv třetí série s pomalejším převodem se uskutečnily v roce 1939, ale již v dalším roce bylo rozhodnuto o změně převodů na rychlejší variantu.\n\nJiž v následujícím roce vznikla nová řada E.636, na které byly zpočátku využity motory a část elektromechanických zařízení řady E.626.\n\nPo 2. světové válce využily FS oprav poškozených lokomotiv k rekonstrukcím a sjednocení s III. sérií. Jelikož mezitím byly dodány nové řady lokomotiv vhodnější pro osobní dopravu (včetně dálkového řízení), byly řada E.626 prakticky celá přesunuta do dopravy nákladní. Vlivem válečných událostí bylo 17 lokomotiv zavlečeno do Jugoslávie a 4 do Československa. Jugoslávské lokomotivy byly oficiálně převedeny v roce 1949 a označeny řadou 361, tři československé lokomotivy byly přepojeny na napětí 1,5 kV, označeny řadou E 666.0 a využity pro dopravu na pražských spojkách. Čtvrtá byla využita na náhradní díly.\n\nBěhem 70., 80. a 90. let bylo 12 lokomotiv FS prodáno soukromým dopravcům. V posledních letech provozu sílily protesty odborů proti pracovním podmínkám strojvedoucích na těchto strojích, zejména s ohledem na vibrace a rázy, kterým je strojvůdce vystaven. Jako poslední vyřadily FS stroj E 626.194. Přesto ještě dva stroje – E.626.223 a 311 provozuje společnost La Ferroviaria Italiana, Arezzo.\nDnes je 7 lokomotiv zachováno v muzejních sbírkách a 11 (včetně prototypu E 626.001) slouží k vedení nostalgických vlaků.\n"}
{"id": "405048", "url": "https://cs.wikipedia.org/wiki?curid=405048", "title": "Křenovice (Dubné)", "text": "Křenovice (Dubné)\n\nKřenovice () jsou osada ležící mezi obcí Žabovřesky a obcí Dubné (okres České Budějovice), jejíž je administrativně součástí. Křenovice jsou podle počtu obyvatel druhou největší místní částí Dubného – v roce 2011 zde trvale žilo 379 obyvatel. V osadě jsou dvě historické kapličky.\n\nSoučástí Křenovic je také skupina chalup Čtyři zloději (též \"Křenovické jednoty\").\n\nPrvní písemná zmínka o vesnici pochází z roku 1382.\n\nOd roku 1850 byly Křenovice součástí obce Jaronice, poté se v roce 1890 osamostatnily. Během války v letech 1943-45 byly připojeny k Dubnému.\nV období od března do 11. června 1960 byly součástí obce naopak Jaronice, poté se Křenovice staly součástí Dubného.\n\nV Křenovicích sídlí a podniká hudební vydavatelství Česká muzika.\n\n\nV Křenovicích se provozuje požární sport v kategoriích mužů, žen i dětí a přípravky.\n\n"}
{"id": "405051", "url": "https://cs.wikipedia.org/wiki?curid=405051", "title": "FK Hořovicko", "text": "FK Hořovicko\n\nFK Hořovicko je fotbalový klub z Hořovic hrající divizi A. Klub nesl dříve název SK Hořovice, ale v roce 2008 se SK Hořovice a FC Bzová spojily a vznikl tak klub FK Hořovicko. Největším úspěchem v historii je vítězství v divizi A v sezóně 2015/16 a postup do třetí nejvyšší soutěže – ČFL. Mezi úspěšné odchovance klubu (do r. 2008 SK Hořovice) patří Matěj Hybš a bratři Matěj a Jakub Štochl.\n\n\nKlub byl založen v roce 1919 jako SK Hořovice a hmed byl zařazen do podbrdské župy. Tu hned v druhém roce vyhrál. Župní mistrovství klub hrál až do roku 1934, kdy postoupil do divize. Divizi (v letech 1948-1950 zemská soutěž) klub hrál se střídavými úspěchy až do roku 1950, klub sestoupil do krajského přeboru, ze kterého se po 4 letech vrátil zpět do divize. Z divize ovšem v roce 1958 opět sestoupil a rátil se do ní až v roce 1982 a sestoupil z ní v roce 1989. Znovu se klub v divizi objevuje v letech 2004-2006. Naposledy se klub do divize dostal v roce 2008 poté co došlo ke sloučení s FC Bzová. V roce 2016 klub v divizi vítězí a poprvé v historii klub postoupil do České fotbalové ligy, ve které ovšem skončil v první sezóně poslední a sestoupil zpět do divize.\n\n\n\n"}
{"id": "405053", "url": "https://cs.wikipedia.org/wiki?curid=405053", "title": "Balada capartova", "text": "Balada capartova\n\nBalada capartova je český film dokončený v roce 1969.\n\nFilm je sestaven z původních dokumentárních materiálů z okupace Plzně Rudou armádou v roce 1968. Tyto materiály natočili kameramani František Svoboda a Miloš Havránek za asistence Josefa Peška. Druzí dva jmenovaní byli později zakladateli plzeňského studia Krátkého filmu Praha. Materiály z mateřské školy byly dotočeny až v roce 1969 v režii Ing. Milana Kazdy, který byl rovněž režisérem původních dokumentárních materiálů. Film byl poprvé představen na festivalu v Přerově a později v Brně. Odtud vznikla iniciativa stíhat autory za hanobení spřátelené armády a vedoucích představitelů ČSSR. Všichni jmenovaní byli zatčeni a vyšetřováni na StB Plzeň.\n\nPozději byla žaloba vedena pouze proti režisérovi filmu Milanu Kazdovi, ostatní zúčastnění byli překvalifikováni na svědky.\n\nV té době vznikly další filmy: \"„Normalizace“\", který parafrázoval tehdejší trend normalizace vstupu vojsk. Další film \"„Proč“\" bez příkras ukazoval skutečné prostředí ve Škodě Plzeň. Film nebyl pouze kritický, ale ukazoval i východisko z této situace, které nabízel útvar hlavního architekta podniku. Pro otřesné záběry z prostředí závodu nebyl film nikdy promítán.\n\nZa natočení těchto filmů byl Milan Kazda podmínečně odsouzen. Dalším již nezveřejněným trestem byl zákaz činnosti, propuštění ze zaměstnání a přesunutí na manuální práce. Toto postihlo i všechny další zúčastněné. Milan Kazda nemohl nikde ve filmu pracovat až do roku 1989. Ostatní byli po třech letech vzati na milost a pracovat mohli pouze pod dohledem prověřených pracovníků. Omezení bylo zrušeno až po roce 1989.\n\n"}
{"id": "405057", "url": "https://cs.wikipedia.org/wiki?curid=405057", "title": "Vlasovec mízní", "text": "Vlasovec mízní\n\nVlasovec mízní (\"Wuchereria bancrofti\") je parazitická hlístice patřící mezi filárie z čeledi Onchocercidae. Je to cizopasník člověka a některých dalších primátů.\n\nPřenašečem vlasovce jsou krevsající komáři z rodů \"Aedes\", \"Culex\", \"Anopheles\" či \"Mansonia\". Při sání se do krve definitivního hostitele (např. člověka) dostanou mikrofilárie. Dospělec se vyvine a usadí v mízních uzlinách. Ucpává je, načež dochází ke zbytňování okolní tkáně uzliny – nemoc elefantiáza. Dochází tím k obrovskému zvětšení některých částí těla, u mužů například šourku do velikosti pytle brambor, u žen velikých prsů, obecně končetin (tzv. sloní noha, nesprávně elefantiáza). V dospělosti velmi tencí, ale až desítky centimetrů dlouzí červi žijí v lymfatických cévách, které mohou ucpat a způsobit vedle zánětů tak typické otoky, elefantiázy. Pro nemoc je charakteristická dlouhá doba do propuknutí poměrně pestré klinické manifestace choroby i její protrahovaný průběh. Procento bezpříznakových nosičů trvale žijících v oblastech výskytu je ale vysoké. V subtropech a tropech rodí oplodněná samička (80–100 mm x 240–300 µm) této filárie v lymfatickém systému člověka právě takové larvy, mikrofilárie (230–290 x 6–8 µm). Ty bez nasátí komárem/mezihostitelem přibližně po deseti týdnech hynou. V těle přenašeče cirkulují z žaludku do hrudních svalů, dále do spodního pysku a právě odtud pak při dalším sání aktivně pronikají na kůži hostitele a skrze ni do cévního řečiště. Rostou a dospívají v lymfatických cestách.\n\nZáhadou zůstává maximální výskyt mikrofilárií v krvi v nočních hodinách („Microfilaria nocturna“), což ale odpovídá maximu aktivity komárů. Den tráví mikrofilárie v plicních kapilárách a vyšetření krve tedy může být falešně negativní (cirkadiální rytmus se udrží i po změně časového pásma). Léčí se ivermectinem.\n\n"}
{"id": "405058", "url": "https://cs.wikipedia.org/wiki?curid=405058", "title": "Šílení", "text": "Šílení\n\nŠílení je filozofický filmový horor Jana Švankmajera, natočený na motivy povídek „Metoda doktora Téra a profesora Péra“ a „Předčasný pohřeb“, jejichž autorem je Edgar Allan Poe. Film je také inspirován životem markýze de Sade.\n\nČeská filmová a televizní akademie film ocenila cenou Český lev za nejlepší výtvarný počin (Eva Švankmajerová, Veronika Hrubá) a za nejlepší filmový plakát (Eva Švankmajerová).\nJan Tříska získal za postavu Markýze slovenskou filmovou cenu Slnko v sieti za rok 2006.\n\n"}
{"id": "405059", "url": "https://cs.wikipedia.org/wiki?curid=405059", "title": "Vlastislav Matoušek", "text": "Vlastislav Matoušek\n\nVlastislav Matoušek (* 8. listopadu 1948 Trutnov) je český etnomuzikolog a hudební skladatel.\n\nAbsolvoval kompozici a postgraduální kurz hudební teorie na Hudební fakultě AMU v Praze. V roce 1996 jako stipendista \"Japan Foundation\" studoval hru na šakuhači u Kifu Mitsuhashiho v Tokiu a japonskou tradiční hudbu na \"University of Letters\" v Ósace. Na hudební fakultě AMU obhájil disertaci \"Kinetika v etnické hudbě\" a získal doktorát v oboru hudební teorie – teorie skladby a v roce 2004 byl jmenován docentem.\n\nOd roku 1991 vyučuje etnomuzikologii na katedře teorie a dějin hudby HAMU, od roku 1999 také na Ústavu pro hudební vědu Filozofické fakultě Univerzity Karlovy v Praze a spolupracuje jako hudební publicista s Českým rozhlasem.\n\nVe své hudební praxi působí od 80. letech v alternativní rockové skupině \"Máma Bubo\" jako baskytarista. Na vlastnoručně postavenou bezpražcovou baskytaru hrál i v 90. letech v souboru \"Před vaším letopočtem\" a \"Yamabu,\" od roku 2016 též v kapele \"Yamabushi\" , kde aplikuje postupy etnické hudby a moderní klasiky do rockové estetiky. Nejčastěji ovšem vystupuje s japonskou tradiční flétnou šakuhači, ať už jako sólový hráč, člen souboru \"Relaxace\" (s Jiřím Mazánkem a Karlem Babuljakem) orientovaným na asijskou klasickou hudbu, tak v příležitostných sestavách soustředěných na fúzi lidové hudby a jazzu. Od roku 2012 tak začal spolupracovat s klarinetistou, saxofonistou a fujaristou Michalem Hrubým (hrají spolu v sestavě \"Mléčná dráha\") a saxofonistou Janem Gruntem (s ním poprvé hrál - spolu s Michalem Hrubým - 18. listopadu v lounské židovské obřadní místnosti při akci \"Pocta mrtvým\"), nastudoval s ním i hudbu k filmu Fritze Langa \"Harakiri\" z roku 1919 (při premiéře 28. ledna 2014 v klubu \"Rybanaruby\" doprovodil dvojici noiser Napalmex) a němému japonskému filmu \"Rojo no Reikon\" (režie Minoru Murata, 1921).\n\nVedle toho se věnuje i východočeskému folkloru (hraje i na různé typy dud a niněru) a středověké hudbě.\n\n"}
{"id": "405069", "url": "https://cs.wikipedia.org/wiki?curid=405069", "title": "Emerich Maixner", "text": "Emerich Maixner\n\nEmerich Maixner, též Emerich Maixner z Roblínova (6. listopadu 1847, Nová Huť , Nižbor – 27. dubna 1920, Praha), byl český lékař.\n\nByl žákem a zetěm Bohumila Eiselta. Roku 1884 se stal profesorem vnitřního lékařství. Položil základy českého interního lékařství, především biochemie a hematologie. Zabýval se kardiologií a plicními chorobami. Založil klinickou laboratoř těchto oborů a v roce 1887 se zasloužil o vznik II. české kliniky v Praze. Byl přednostou univerzitní polikliniky v Praze (1884–1886), propedeutické kliniky na Lékařské fakultě v Praze (1886–1902) a I. interní kliniky (1902–1918). V letech 1878–1897 působil jako vrchní redaktor Ottova slovníku naučného.\n\n\n"}
{"id": "405070", "url": "https://cs.wikipedia.org/wiki?curid=405070", "title": "Lokomotiva E 666.0", "text": "Lokomotiva E 666.0\n\nLokomotivní řada E 666.0 je italského původu. Touto řadou byly označeny čtyři elektrické lokomotivy italské řady E626, které byly na území Československa zavlečeny za 2. světové války. Jednalo se konkrétně o stroje inventárních čísel 017, 019, 021 a 024. V roce 1951 byly tyto lokomotivy předány ČSD a v následujících dvou letech byly v dílnách v Nymburce a České Třebové opraveny a přepojeny na napájecí napětí 1500 Vss používané na pražských spojkách. Lokomotivy dostaly v uvedeném pořadí označení E 666.001 – E 666.003, stroj E626.024 byl zrušen a využit na náhradní díly.\n\n15. května 1962 byl poslední zbytek pražského železničního uzlu přepojen na napětí 3000 V. Přestože byly tyto lokomotivy původně určeny pro napětí 3000 V, nebyly již přepojeny zpět a spolu s většinou ostatních lokomotiv na 1500 V a akumulátorovými lokomotivami byly zrušeny.\n\n"}
{"id": "405073", "url": "https://cs.wikipedia.org/wiki?curid=405073", "title": "Vřeténka mandarín", "text": "Vřeténka mandarín\n\nVřeténka mandarín (\"Synchiropus splendidus\" Herre, 1927) je malá mořská ryba dorůstající velikosti okolo 6 cm z čeledi vřeténkovitých. Přirozeně obývá oblast Indického a Tichého oceánu, kde vyhledává teplá mělká útesová moře do hloubky přibližně 18 metrů.\n\nVřeténka je masožravá ryba, která se živí korýši a menšími bezobratlými živočichy. Ve volné přírodě žije vřeténka okolo 10 až 15 let.\n\nPro svou pestrost barev je oblíbená mezi akvaristy. V zajetí vřeténka mandarín přežívá přibližně 5 let a dá se chovat v páru. V některých případech může dojít k tomu, že vřeténka odmítá konzumovat jakoukoliv jinou potravu než živou, což občas vede k jejímu předčasnému úhynu. Jen ve vzácných případech se podaří rozmnožit vřeténky v akváriích. I přes to, že je masožravá, nenapadá ostatní ryby v akváriích a lze ji chovat společně s dalšími rozdílnými druhy.\n\n"}
{"id": "405082", "url": "https://cs.wikipedia.org/wiki?curid=405082", "title": "Baba (zřícenina)", "text": "Baba (zřícenina)\n\nZřícenina Baba se nachází na ostrohu na levé straně Vltavy v Praze-Dejvicích, nad Podbabou na kopci s názvem Baba (259 m n. m.). Od zříceniny je výhled na Troju, Bubeneč a Dejvice, zřícenina tvoří dominantu této části údolí.\n\nKopec byl podle archeologických průzkumů ze 70. let 20. století osídlen již od mladší doby kamenné, kdy zde bylo opevněné sídliště. Název návrší je doložen od 15. století.\n\nRoku 1622 založil na kopci novoměstský měšťan Jindřich Žežule vinici. Roku 1650 zde majitel vinice Servác Engel z Engelflussu nechal postavit letohrádek s viničným lisem. Roku 1673 vinici i se stavbou koupil děkan Metropolitní kapituly u sv. Víta v Praze Tomáš Pešina z Čechorodu, a proto se vinici říkalo Děkanka nebo Čechorodka. Ve 40. letech 18. století za válek o rakouské dědictví byl letohrádek pobořen bavorskými a francouzskými vojsky. Roku 1748 koupila pozemek A. T. Lohnerová a připojila je k šáreckému hospodářství. Roku 1858 nechaly státní dráhy zříceninu letohrádku romanticky upravit jako napodobeninu hradní zříceniny.\n\nNěkteré zdroje stavbu označují za bývalou kapli. Podle jiných zdrojů může jít o romantickou novostavbu z počátku 19. století, do které pak při výstavbě železnice byla vsazena ještě gotická okna.\n\nZápadně od zříceniny byla ve 30. letech 20. století postavena Osada Baba. Skály ostrohu jsou chráněny jako přírodní památka Baba.\n\nStavba je volně přístupná. V noci je pro zvýraznění od roku 2006 nasvícena.\n\nKolem zříceniny prochází červeně značená turistická trasa číslo 0043, která tvoří okruh celým územím Šárky.\n\n\n\n"}
{"id": "405084", "url": "https://cs.wikipedia.org/wiki?curid=405084", "title": "Urážka", "text": "Urážka\n\nUrážka je výrok nebo čin, který snižuje jinou osobu či skupinu a poškozuje její pověst nebo zpochybňuje její čest. Zda nějaký výrok nebo čin je nebo není urážka, závisí pochopitelně jak na jednání a úmyslu napadajícího, tak také na vnímání napadeného. Urážlivé je jednání, které lze vnímat jako urážku.\n\nPodobný význam má také:\n\n\nUrážka může být \"záměrná\" nebo \"nezáměrná\", pokud vznikla nedorozuměním a pociťuje ji tak jen její oběť.\n\nPrávo zná a může trestat urážku na cti (difamaci), i když v moderní době se prosazuje větší tolerance k neuctivým a urážlivým výrokům. V českém právu je difamace upravena v § 49 odst. 1 zákona o přestupcích. V Německu a v dalších evropských zemích je difamace stále trestným činem, Rada Evropy však prosazuje, aby se přestala za trestný čin pokládat.\n\nZvláštní případ tvoří urážka majestátu (lat. \"laesio majestatis\", fr. \"lèse-majesté\"), panovníka nebo představitele státu, případně i státních symbolů (vlajka). Protože obvykle znamenala zároveň vypovězení poslušnosti, případně vzpouru, trestala se velmi přísně. Demokratické státy, které se tím necítí ohroženy, obvykle tyto činy nezakazují, anebo aspoň netrestají, demonstrativní zneuctění například vlajky jiného státu však může být signálem k násilnostem.\n\nV náboženství se výslovná urážka Boha nazývá rouhání.\n\nOd urážky je třeba odlišovat pomluvu, nepravdivou nebo zkreslenou informaci za účelem poškození něčí pověsti u jiných.\n\nVe starších společnostech se za urážku pokládalo zejména to, co se nějak dotýkalo něčí cti. Protože typickou urážkou muže bylo nařčení ze zbabělosti, zpochybnění jeho statečnosti, bránil se jí nařčený tím, že byl ochoten riskovat život, aby toto nařčení vyvrátil – například v souboji. Tento zvyk se udržoval mezi důstojníky evropských armád až do konce 19. století.\nUrážka může mířit na žijící osobu nebo skupinu, ale může se týkat také minulosti, zemřelých a jejich památky. Sem patří zejména hanobení hrobů a pomníků, národních a náboženských symbolů a významných nebo posvátných míst. I člověk, který by urážku vůči sobě nakonec přešel mlčky, může sotva ignorovat urážky vůči blízkým zemřelým, vůči osobám, kterých si zvláště váží, nebo vůči symbolům, k nimž chová hlubokou úctu.\n\n\n\n"}
{"id": "405090", "url": "https://cs.wikipedia.org/wiki?curid=405090", "title": "Marťanská kronika", "text": "Marťanská kronika\n\nMarťanská kronika (The Martian Chronicles) je cyklus povídek Raye Bradburyho z roku 1950 popisujících fiktivní kolonizaci Marsu. Povídky vznikly v rozmezí let 1945-1950 a velká většina z nich vyšla nejprve časopisecky.\n\nDěj povídek se odehrává na planetě Mars, pouze dvě povídky jsou situovány na Zem. Každá povídka má v názvu měsíc a rok, kdy se děj odehrává (první povídka v lednu 1999 a poslední v říjnu 2026, v upravené verzi se děj odehrává v letech 2030-2057), povídky přibližují události od neúspěchů prvních expedic, přes vyhubení Marťanů lidskou infekcí. Na Zemi poté vypukne jaderná válka, kvůli níž pozemšťané přerušují kolonizaci Marsu. Na závěr nově příchozí, vyhnaní ze Země na Mars, získávají etičtější vztah k novému domovu, místu, jež jim umožňuje žít lidštěji než na Zemi.\n\nPovídky se dají rozdělit do tří tematických okruhů:\n\nV knize se objevuje určitá snivá atmosféra, uplatňuje se zejména tehdy, když se v ději objeví Marťané (jsou nadáni schopností telepatie a hypnózy). Důležitým tématem knihy je otázka, o kolik technický pokrok předběhl pokrok lidský.\n\nZa českým názvem povídky je uveden rok jejího vzniku, anglický název a období, kdy se odehrává podle první a podle upravené verze.\n\n\n"}
{"id": "405097", "url": "https://cs.wikipedia.org/wiki?curid=405097", "title": "Norská rallye 2009", "text": "Norská rallye 2009\n\nNorská Rally 2009 (oficiálně \"3rd Rally Norway\") byl 2. podnikem Mistrovství světa v rallye 2009 a zároveň prvním dílem Mistrovství světa produkčních vozů. Konala se od 12. února do 15. února 2009 v okolí měst Oslo a Hamar.\n\n"}
{"id": "405102", "url": "https://cs.wikipedia.org/wiki?curid=405102", "title": "Pijavka lékařská", "text": "Pijavka lékařská\n\nPijavka lékařská (\"Hirudo medicinalis\") je vzácný zástupce z kmene kroužkovců, který se dříve hojně užíval k odebírání krve a k zlepšení krevního oběhu. Dorůstá zpravidla velikosti 100 až 150 mm.\n\nVyskytuje se většinou v mělkých bahnitých nádržích, které jsou dobře vyhřívané sluncem. Preferuje oblasti s klidnou neproudící vodou. Její potravou je krev teplokrevných živočichů, jedná se o parazitického živočicha. Pro znecitlivění místa, kde se pijavka přichytí a zakousne do hostitele, využívá hirudin, který vypouští do rány. Kromě hirudinu ovšem do hostitele vylučují asi 20 dalších bioaktivních látek.\n\nDruhové jméno této pijavky odkazuje na dávné využití v medicíně. I současné studie popisují např. využití pijavek pro léčbu podlitin způsobených zraněním, pijavka se používá poměrně rutinně také v plastické chirurgii. V ČR je použití pijavky v plenkách.\n\n"}
{"id": "405109", "url": "https://cs.wikipedia.org/wiki?curid=405109", "title": "Daewoo Nexia", "text": "Daewoo Nexia\n\nDaewoo Nexia je osobní automobil vyráběný jihokorejskou automobilkou Daewoo od roku 1994 do roku 1997. Vyráběl se jako třídveřový hatchback, pětidveřový hatchback nebo čtyřdveřový sedan. Auto je založeno na Opelu Kadett E. Od roku 1995 ho vyráběla i polská automobilka FSO a FSC.\n\n"}
{"id": "405113", "url": "https://cs.wikipedia.org/wiki?curid=405113", "title": "Tomáš Zmeškal", "text": "Tomáš Zmeškal\n\nTomáš Zmeškal (* 1966 Praha) je český spisovatel konžsko-českého původu.\nVystudoval anglický jazyk a literaturu na King´s College, University of London. Působil jako odborný asistent na Univerzitě Karlově, dále jako lektor, překladatel a tlumočník. Pracuje jako středoškolský učitel anglické literatury. Je členem PEN klubu. Žije v Praze. \n\nAčkoliv dříve publikoval povídky, upozornil na sebe především románovou prvotinou \"Milostný dopis klínovým písmem\", popisující z postmoderně roztříštěné perspektivy poválečné půlstoletí v Československu.\n\nAutorovy knihy byly doposud přeloženy do polštiny, nizozemštiny a maďarštiny.\n\n\n"}
{"id": "405115", "url": "https://cs.wikipedia.org/wiki?curid=405115", "title": "Poněšice", "text": "Poněšice\n\nVesnice Poněšice leží na pravém břehu Vltavy v lesích šest kilometrů od města Hluboké nad Vltavou a necelých pět kilometrů jižně od Kostelce. Ves je místní částí Hluboké nad Vltavou. V roce 2011 zde trvale žilo 37 obyvatel.\n\nJméno vsi je odvozeno od zkrácené domácí podoby osobního jména Ponědrah - Poněš.\n\nVes vznikla ve středověku během kolonizace hvozdu severně od královského hradu Hluboká (dnes ležícího ve městě Hluboká nad Vltavou), podobně jako například Purkarec, Kostelec nebo strážní hrad Karlův hrádek. Na sklonku 12. století stával jižně od Poněšic, ve výrazné poloze nad řekou Vltavou, opevněný dvorec, jehož pozůstatky byly objeveny a archeologicky zkoumány při stavbě silniční přeložky před napuštěním hněvkovické přehrady. První doložená zmínka o Poněšících je dle Historického lexikonu obcí ČR datována do roku 1407, kdy Pešík z Poněšic dne 25.11.1407 zpečetil jako svědek listinu týkající se platu, který byl odváděn ze vsi Drahotěšice k farnímu kostelu v Kostelci. Na přivěšené pečeti je vyobrazení rodového erbu Poněšických – lovecká trubka se šňůrou k zavěšení. V latinském záznamu desek dvorských je ale již zmínka o bratrech Václavovi, Pešíkovi a Ondřeji z Poněšic, vztahující se k roku 1396. Poněšice jsou tedy starší než vlastní město Hluboká nad Vltavou.\n\nJarolím Mařík popisuje historii Poněšic takto: \"„Sídlo Poněšických z Poněšic. R. 1407 tvořily Poněšice a Vlkov zčásti statek Pešíkův, jehož syn Jindřich (z Poněšic) byl tam r. 1461 lovčím královským, tomu bylo králem uděleno právo dědické. Od r. 1525 – 1580 byl držitelem Jan Poněšický z Poněšic, roku 1580 pochován byl v Kostelci. Vdova po něm prodala r. 1617 dvůr v Poněšicích Dětřichu Malovci, týž opět Prokešovi z Purkarce, dcera tohoto Maradasovi a tento vyměnil jej Františku Lexovi za dvůr Křesínský.“\"\n\nMístní rodák Jindřich z Poněšic byl od roku 1461 královským lovčím (právo získal jako dědičné). Dále obec držel Jan Poněšický z Poněšic. V sedmnáctém století hlavní dvůr od rodu Z Poněšic získal rod Lexů, který tento dvůr vlastní dodnes. \n\nV pozemkové knize z roku 1685 je uvedeno: \"\"Ves Poněšice leží tři čtvrtě míle od zámku na pravej straně od řeky Vltavy, mezi Vlkovem a Dobřejci. Jesť zdeť všech osedlých šest\".\"\n\nV první polovině 17. století vznikla tzv. Malá poněšická obora, údaj z roku 1681 hovoři o srnčí oboře a zaječí obůrce. V osmnáctém a devatenáctém století pak rod Schwarzenbergů založil severně od Hluboké nad Vltavou dvě velké obory (článek Obory u Hluboké). Poněšická byla založena v roce 1853 a specializuje se na chov trofejních jelenů. Před sametovou revolucí byl v Poněšicích rozvinutý dřevozpracující průmyslu soustředěný na pile a přiléhajícím komplexu objektů přibližně půl kilometru severovýchodně od Poněšic. V devadesátých letech se obec výrazně vylidňovala.\n\nV osadě se dochovalo několik staveb ve stylu selského baroka.\n\nV současnosti se o rozvoj vesnice zasazuje místní Osadní výbor. \n\nV Poněšicích na tzv. Šindelářově břehu (bývalé vaziště vorů) provozuje Akademie múzických umění (AMU) v Praze učební a výcvikové středisko.\n\nMístní lihovar pálí pod obchodní značkou Pravá Poněšická Pálenka nebo zkráceně 3P. \n\nDne 14.9.2001 byl v oboře v Poněšicích uloven tehdejším ministrem zemědělství ČR ing. Janem Fenclem jelen s trofejí ohodnocenou 250,89 b. CIC, dne 14.9. 2007, na den přesně šest let poté byl v této oboře střelen další kapitální jelen trofejí ohodnocenou 262,46 b. CIC.\n\nDo katastrálního území Poněšice zasahuje Evropsky významná lokalita Hlubocké obory a stejnojmenná ptačí oblast .\n\nBlízko střediska AMU (cca 150 metrů od rekreačního střediska po proudu) je horolezecky zajímavá Jelení skála, které se někdy též říká Jelení skok. Stejně jako u skal na protilehlé Karvanici je však nástupní místo zatopeno vzdutou hladinou hněvkovické přehrady (dříve zde byly četné peřeje). Na skále je litinový kříž a je zde vyhlídkové místo. Podle pověsti zde skočil štvaný jelen do Vltavy a lovec jej ve vodě zastřelil. Porušil tak lovecký kodex a na pokání zde nechal postavit kříž. Na Jelení skálu se dá jít např. z parkoviště na Ševců břehu (1,6 km) nebo z cesty vedoucí k středisku AMU (odtud je to cca 800 m).\n\n\nPřes Poněšice vede silnice III/1472 a cyklotrasa Vitín-Poněšice 1057.\n\nŘímskokatolická farnost Kostelec\n"}
{"id": "405121", "url": "https://cs.wikipedia.org/wiki?curid=405121", "title": "Toyota TF107", "text": "Toyota TF107\n\nToyota TF107 je šestým vozem formule 1 týmu Panasonic Toyota Racing, který se účastnil mistrovství světa v roce 2007. Monopost byl představen 12. ledna v Kolíně nad Rýnem.\nHlavní změny ve srovnání s vozem TF106B jsou v aerodynamice. Pozice motoru byla posunuta o 100 mm. Zadní část vozu je extrémně krátká, kvůli posunutí motoru a převodovky směrem dopředu. Zadní křídlo se snížilo dolů. Přední část vozu se stala pevnější. Lakování vozu je stejné jako u minulých vozů.\n\ntučně vyznačené závody znamenají zisk pole position, závody vyznačené kurzívou zajetí nejrychlejšího kola v závodě\n"}
{"id": "405125", "url": "https://cs.wikipedia.org/wiki?curid=405125", "title": "Biomedicínské inženýrství", "text": "Biomedicínské inženýrství\n\nBiomedicínské inženýrství představuje aplikaci inženýrských postupů v medicíně a biologii. Diagnosticky zaměřená část biomedicínského inženýrství využívá chemické a fyzikální principy inženýrských oborů k měření projevů biologických systémů, tyto informace zpracovává pro maximální výtěžnost diagnostických informací. Terapeutická část biomedicínského inženýrství pak využívá inženýrských postupů v konstrukci přístrojů nahrazujících či podporujících funkci orgánů a v konstrukci terapeutických přístrojů.\n\nPodobně jako pro lékaře, jsou i pro nelékařské pracovníky zavedeny atestační obory. V ČR jsou tyto obory dva – \"biomedicínský technik\" (podmínkou je vyšší odborné nebo bakalářské vzdělání ve vybraných technických oborech) a \"biomedicínský inženýr\" (podmínkou je magisterské vzdělání ve vybraných technických oborech) a absolvování příslušného kurzu v rozsahu minimálně 20 ev. 18 dní. Po získání odborné způsobilosti biomedicínského technika, ev. inženýra, se může uchazeč přihlásit k atestační přípravě v jednotlivých oborech. Délka atestační přípravy je minimálně 2 roky.\n\nBiomedicínský inženýr se může připravovat na atestaci ve specializačním oboru\nKlinický technik ani klinický inženýr není oprávněn manipulovat s těmi částmi radiologických zařízení, které jsou zdrojem ionizujícího záření.\n\nKonkrétní náplň vzdělávacích programů určuje nařízení vlády č. 463/2004 Sb., kterým se stanoví obory specializačního vzdělávání a označení odbornosti zdravotnických pracovníků se specializovanou způsobilostí, pravomoci pak zákon č. 96/2004 Sb. o podmínkách získávání a uznávání způsobilosti k výkonu nelékařských zdravotnických povolání a k výkonu činností souvisejících s poskytováním zdravotní péče a o změně některých souvisejících zákonů (zákon o nelékařských zdravotnických povoláních).\n\n\n"}
{"id": "405127", "url": "https://cs.wikipedia.org/wiki?curid=405127", "title": "Okres Ștefan Vodă", "text": "Okres Ștefan Vodă\n\nOkres Ștefan Vodă je okres v jihovýchodním Moldavsku. Žije zde okolo 70 tisíc obyvatel a jeho sídlem je město Ștefan Vodă. Na sever sousedí s okresem Căușeni, na východě s částečně autonomním regionem Podněstří a na jihu s Ukrajinou.\n"}
{"id": "405128", "url": "https://cs.wikipedia.org/wiki?curid=405128", "title": "Neurofunk", "text": "Neurofunk\n\nNeurofunk (jinak znám jako futurestep) je subžánr drum'n'Bassu propagovaný producenty Ed Rushem, Opticalem & Matrixem v letech 1997 a 1998 v Londýně jako progrese k Techstepu.\n\nVyvinul se z prvků těžší formy funku s mnoha vlivy, od techna, housu až po jazz. Charakteristické pro neurofunk jsou za sebou přes basovou linku jdoucí staby (\"\"bodnutí\"\"), rytmicky strukturované ostré back-beaty a často obsahuje dark ambientní pozadí.\n\nPrvní zmínky o tomto termínu byly v knize \"Energy Flash: A Journey Through Rave Music and Dance Culture\" od Simona Reynoldse. Tento hudební kritik zde popisuje své osobní vnímání stylistických posunů v techstepu.\n\nOd počátečních stádií, kdy \"Optical\" nechal vzniknout tento styl spolu s jeho skladbou \"\"To Shape The Future\"\" (1997), předefinovali zvuk neurofunku do drsnější podobny s vlivy techna \"Konflict\" se skladbou \"\"The Beckoning\"\" (1999).\n\nV roce 2002 \"Sinthetix\", \"Cause 4 Cocnern\" a \"Silent Witness & Break\" přišli s minimalistickým přístupem a s důrazem na chladnější, přesnější beat inženýrství. Použili tvrdší staby, ostřejší audio míchání a pokročil zvukový design tohoto stylu. A to v období 2002 – 2005 spolu s producenty jako \"Gridlok\", \"Corrupt Souls\", \"Noisia\", \"Phace\", a \"The Upbeats\".\n\nMezi lety 2005 – 2008 vyšlo několik zásadních prací začínajících umělců jako \"Misanthrop\", \"Axiom\", \"Catacomb\", \"Cern\", \"Rregula & Dementia\" na labelech typu \"DSCI4\", \"Syndrome Audio\", \"Subtitles\", \"SLR\", \"Full Force\" a \"Neosignal\".\n\nMezi lety 2007 a 2008 vznikla řada rozmanitých debutových alb neurofunkových producentů:\n\n\"Silent Witness & Break\" začali produkovat průlomové skladby. Na label No U-Turn uvolnili např. svoje singly jako \"\"Contact\"\" nebo \"\"Higher Rates\"\". Silent Witness nakonec založil spolu s DJem Squirem svůj label \"DNAudio\". Do poloviny roku 2008 vydali Silent Witness, Break & Survival svoje první album \"\"Hard Times\"\".\n\nKromě původu z techstepu, můžeme vlivy vysledovat až zpět do pozdních 60. až 70. let – období trumpetisty Milese Davise: jeho míchání jazzových, rockových a funkových žánrů.\nBubeníci v tomto období – Tony Williams, Billy Cobham, Jack DeJohnette, a Al Foster – využili polyrytmiky. Přehrávací techniky v interakci s dynamickým systémem trumpet, těžkých rockových Riffů, improvizovanými jazzovými sóly a hlubokými funkový basovými linkami připravily cestu pro nové elektronické taneční počiny v 80. a 90. letech. Některá Davisova alba z tohoto období – \"In a Silent Way (1969)\", \"On The Corner (1972)\" a \"Get Up With It (1975)\" – byly předchůdci současné experimentální funkové hudby a měly vliv i na předčasné neurofunkové skladby:\n\nPro neurofunk je charakteristický střední rozsah, syntezátorové zvuky propletené filtrem a funkem ovlivněná basová linka. Davisovo zkreslení basů a žesťových nástrojů dalo základ nejen neurofunku, ale také jazz fusionu.\n\nDalší vliv na neurofunk (především na Ed Rushův & Opticalův techno-funk zvuk) měl George Clinton v 70. letech. Pak i Bernie Worrell, Bootsy Collins a Eddie Hazel, kteří spolu s Clintonem založili P-Funkovou mytologii. V jejich produkci se objevovala psychedelie a progresivita.\n\nCollinsovo extravagantní hraní na bicí nástroje mělo velký vliv na vznik hip-hopu, techna a počátky neurofunku.\n\n\n\n"}
{"id": "405147", "url": "https://cs.wikipedia.org/wiki?curid=405147", "title": "Islámský emirát Afghánistán", "text": "Islámský emirát Afghánistán\n\nIslámský emirát Afghánistán (: ) byl islámský emirát, který se mezi lety 1996–2001 nacházel na většině území dnešního Afghánistánu. Pojmenování dostal od islámského nábožensko-politického hnutí Tálibán, které tehdy fakticky ovládalo 90 % území dnešního Afghánistánu.\n\nPočátky vzrůstu Tálibánu spadají do afghánské post-sovětské éry devadesátých let. První členové hnutí se rekrutovali ze studentů madrás v Kandaháru a Hilmadu. Za svou ideologii přijali wahhábismus. Po skončení sovětské okupace Afghánistánu začal počet stoupenců Tálibánu rychle narůstat. Začali se k němu přidávat i islámští fundamentalisté z okolních zemí a Tálibán postupně získával moc nad jednotlivými částmi Afghánistánu, až v roce 1996 dobyl hlavní město Kábul, čímž fakticky započala vláda nad celým Afghánistánem. Tálibové přejmenovali Afghánistán na Islámský emirát Afghánistán. Do čela emirátu se postavil samozvaný fundamentalista Muhammad Umar.\n\nMulla Umar nastolil v zemi velmi tvrdý režim, který vyvolal vlnu odporu nejen u mezinárodních společenství, ale i u samotných Afghánců. Ve snaze vymýtit z emirátu zločin obnovil i za menší provinění tresty bičováním, kamenováním, sekání rukou i veřejné popravy. V rámci fundamentálního islámu začal v zemi praktikovat přísný ikonoklasmus. Ve snaze odstranit veškerou světskou zábavu mimo jiné zakázal tanec na veřejnosti, fotografování, sportovní utkání a zrušil veškeré televizní vysílání. Televizory nechal shromáždit na kábulském náměstí a poté je nechal rozdrtit tanky. Snad největším vrcholem jeho obrazoborecké snahy bylo zničení bamjánských Buddhů. Dále zakázal chodit dívkám do škol a ukazovat se na veřejnosti, v celé zemi zakázal veškeré druhy zábavy a i dalšími způsoby porušoval základní lidská práva v celé zemi. Situace uvnitř emirátu tehdy vyvolala odpor nejen u Západních států a mezinárodních organizací, ale i u samotných Afghánců.\n\nI přes snahu Tálibánu se emirát nikdy nerozšířil na celé afghánské území. Severní výběžek země (přibližně 1/10 celkové rozlohy Afghánistánu) stále zůstával pod správou místních kmenů, které tvořily tzv. Severní alianci. Jedinými státy, které uznaly svrchovanost a nezávislost Islámského emirátu Afghánistán se staly Saúdská Arábie, Pákistán a Spojené arabské emiráty. Islámský emirát v Afghánistánu neměl dlouhého trvání. V roce 2001 byl ukončen následkem operace Trvalá svoboda, která byla přímým důsledkem útoků z 11. září, ze kterých sice byla viněna Al-Káida, ta však měla těsné styky s Tálibánem a její základny se nacházely na afghánském území.\n\n"}
{"id": "405148", "url": "https://cs.wikipedia.org/wiki?curid=405148", "title": "Phard", "text": "Phard\n\nPhard je italská oděvní firma vzniklá v roce 1986 v Neapoli. Zakladateli byli Roberto Esposito a jeho bratr Alessandro. Phard se rychle stal jednou z nejvýznamnějších italských módních společností. Hlavní charakteristikou firmy byla a je snaha oblékat mladé ženy. V roce 2008 uváděla okolo 500 zaměstnanců a předpokládala obrat okolo 90 milionů eur. \n\nV roce 1993 se Phard stala akciovou společností a snažila se o diverzifikaci svých aktivit i výrobků.\n\nV roce 2002 vznikla značka \"Zu Elements\", která se zaměřuje na městskou pánskou módu a denim. Po dvou sezónách se díky pozitivní odezvě klientely rozšiřuje i na dámskou módu.\n\nV roce 2005 došlo k dalšímu průniku značky ve světě módy a otevírají se obchody nejen ve významných evropských centrech jako jsou Paříž, Barcelona, Berlín, ale i v Dubaji, Káhiře, Bahrajnu. V České republice se firma profiluje od roku 2008, kdy byly otevřeny tři obchody v Ostravě, Praze a v Olomouci – OC Olympia prodejna STRADA .\n\nPro pokrytí co nejširšího spektra trhu vznikají i kolekce pro děti Phard a Zu Elements, dále kolekce \"Red Cross\" (doplňky značky Zu Elements) a nová značka skupiny Phard pod názvem \"Relish\".\n\nNa počátku roku 2007 došlo ke spojení skupiny Phard s italskou investiční skupinou Abacus, která vlastní 45% společnosti. Toto spojení má pomoci rozvoji firmy k plánovanému obratu okolo 200 milionů eur ročně do čtyř let.\n\n"}
{"id": "405152", "url": "https://cs.wikipedia.org/wiki?curid=405152", "title": "Rychlodráha Praha – letiště Ruzyně – Kladno", "text": "Rychlodráha Praha – letiště Ruzyně – Kladno\n\nRychlodráha Praha–Kladno je po více než desetiletí vžitý název pro projekt kapacitní příměstské železniční trati ze stanice Praha Masarykovo nádraží do Kladna (Kladno-Ostrovec) s odbočkou na letiště Ruzyně, která by byla vybudována formou modernizace části nynější tratě 120 Praha – Rakovník, někdejší Buštěhradské dráhy. Kolem roku 2011 byl projekt zmrazen a zvažovala se možnost, že z důvodu nižších nákladů a složitosti dostane přednost úsek Praha-Veleslavín – Kladno-Ostrovec. Projekt nesl v 90. letech označení PRaK a o deset let později Aircon.\n\nTato železniční trať je stejně jako prodloužení tratě metra A již od počátku 90. let 20. století předmětem žhavých diskusí komunální politiky, často byl spor vnímán jako otázka „metro, nebo rychlodráhu?“.\n\nProjekt společnosti PRaK na spojení Prahy přes letiště Ruzyně s Kladnem se objevil v 90. letech. Již tehdy se pro stavbu vžil název „rychlodráha“. Ministerstvo dopravy a spojů trať zařadilo do dokumentu Rozvoj dopravních sítí v ČR do roku 2010, usnesení vlády ČR č. 714 ze 14. 7. 1999 ji v rámci národního rozvojového plánu schválilo i s napojením na IV. multimodální železniční koridor. Zastupitelstvo hl. m. Prahy schválilo projekt železniční rychlodráhy usnesením č. 13/21 ze dne 11. 1. 1996. Zprovoznění se v jisté fázi plánovalo na rok 2004. Prodloužení metra A ze stanice Dejvická nebo metra B ze stanice Zličín k letišti bylo v té době hodnoceno jako nevýhodné a jako nehospodárný souběh dvou páteřních kolejových systémů.\n\nProjekt však neměl jednoznačnou podporu a byl opakovaně odkládán na neurčito. V roce 1999 Česká správa letišť objednala vypracování projektu úseku z centra Prahy na letiště s tím, že prodloužení do Kladna by bylo až dodatečnou fází – takto pojímaly priority i České dráhy v roce 2001. Podle tohoto projektu měly letištní vlaky mít minimum zastavení: Masarykovo nádraží, Dejvice, Terminál Jih (Dlouhá míle) a letiště, zatímco ostatní mezilehlé zastávky by obsluhovaly vlaky v trase Praha – Kladno nebo další vložené spoje. V té době se hovořilo o tom, že v relaci na letiště a z letiště mělo platit speciální vysoké jízdné. V Praze 6 vzniklo a vyvíjelo aktivitu občanské sdružení „Chceme metro, nechceme rychlodráhu“, jemuž se podařilo přípravu zablokovat.\n\nProjekt s názvem „Modernizace trati Praha – Kladno s připojením na letiště Ruzyně, projekt PRaK“ byl prezentován v roce 2004, kdy probíhalo územní řízení pro 1. etapu. Pro druhou etapu (Ruzyně – Kladno) byla do roku 2004 dokončena územně technická studie a v roce 2003 byly připraveny podklady pro dokumentaci pro územní řízení.\n\nPřibližně v roce 2004 vydaly Středočeský kraj a hlavní město Praha memorandum, v němž modernizaci železniční tratě označily za prioritu.\n\nPilotní projekt ministerstva dopravy doporučilo ministerstvo financí vládě v rámci programu PPP (partnerských projektů veřejného sektoru se soukromými firmami) a ta jej projednávala na zasedání 12. ledna 2005. Městské části Praha 6 a Praha 7 měly v té době k projektu negativní stanovisko, Praha 6 preferovala metro před modernizací železnice. Pražský radní Radovan Šteiner i náměstek primátora Jan Bürgermeister tou dobou uvedli, že výstavba trati není v rozporu s prodloužením metra, Šteiner však očekával alespoň 50% finanční podíl státu na financování nového úseku metra. Vláda 19. ledna vzala návrh ministerstva financí na vědomí, ale žádným způsobem projekt nepodpořila.\n\n2. února 2005 Rada Středočeského kraje vyslovila souhlas s tím, aby přípravou II. etapy (úseku Ruzyně – Kladno) byla pověřena státní organizace Správa železniční dopravní cesty.\n\nV prosinci 2007 Dopravní fakulta ČVUT dokončila na základě zadání ministerstva dopravy studii „Posouzení variant železničního spojení Praha – Letiště Praha-Ruzyně – Kladno“, kde porovnala čtyři varianty řešení.\n\n25. října 2007 zastupitelstvo města Prahy schválilo do konceptu změny územního plánu, aby k letišti téměř souběžně s železniční rychlodráhou vedla i trasa metra s rokem dokončení asi 2018, proti prodloužení metra byla Strana zelených, která tento souběh označila za plýtvání.\n\n2. listopadu 2007 se konalo setkání ministra dopravy, středočeského hejtmana, pražského primátora, starosty Prahy 6 a generálních ředitelů SŽDC a DP Praha, jejichž cílem bylo dosažení společného memoranda.\n\nV únoru 2008 Praha 6 oznámila změnu stanoviska a začala železniční rychlodráhu podporovat, zejména s odvoláním na studii provedenou ČVUT a na rozhodnutí, že bude prodlouženo i metro, a za podmínek, že některé úseky budou vedeny pod zemí a že trať bude sloužit jen osobní dopravě. Strana zelených však byla proti souběhu a preferovala před metrem na letiště železnici.\n\n29. dubna 2008 vydali ministr dopravy, středočeský hejtman, pražský primátor, starostové městských částí Praha 7 a Praha 6 (starosta Prahy 6 podmíněně) a 1. náměstek primátora města Kladna společné memorandum k realizaci stavby. Podpořili trať dvoukolejnou, elektrizovanou, ve stopě Buštěhradské dráhy s odbočkou na letiště, s konečnou stanicí v centru Prahy. Realizována má být do konce roku 2013. Má být zařazena do systému Pražské integrované dopravy. Otázka financování výstavby zůstala v deklaraci otevřená.\n\nV roce 2008 byl projekt oficiálně prezentován pod názvem Modernizace trati Praha – Kladno s připojením na letiště Ruzyně. Objednatelem byla státní organizace Správa železniční dopravní cesty a přípravnou dokumentaci zhotovovaly Metroprojekt Praha a. s. a SUDOP Praha a. s. V květnu 2008 byla přípravná dokumentace předložena k veřejnému projednání, se zapracovanými připomínkami má být k dispozici do konce března 2009.\n\nV lednu 2009 se objevila zpráva, že termín 2013 se nepodaří dodržet a kvůli nevyřešenému financování a územnímu plánu se nejméně o dva roky odloží. V lednu 2009 nový středočeský hejtman David Rath vyzval nového ministra dopravy Petra Bendla k urychlení projektu. V září 2009 ministerstvo dopravy oznámilo, že se projekt pozastavuje kvůli napjaté situaci státního rozpočtu a úsporným opatřením vlády Jana Fischera . Deník Blesk však přišel se spekulací, že stavbu blokuje sám ministr dopravy Gustáv Slamečka z důvodu, že má vést v blízkosti domu, kde bydlí. Středočeský hejtman David Rath navrhl zlevnit projekt o deset miliard tím, že na území Prahy 6 bude upuštěno od hloubené varianty, ale to by odporovalo požadavku Prahy 6.\n\n11. listopadu 2011 média referovala, že se ministr dopravy Pavel Dobeš a středočeský hejtman David Rath dohodli, že jako první bude postaven úsek z Veleslavína k letišti do Ruzyně, a to tak, aby byl zprovozněn současně s prodloužením tratě A metra z Dejvic přes Veleslavín do Motola, které má být dokončeno v roce 2015. Mluvčí Správy železniční dopravní cesty Pavel Halla upřesnil, že v té době by měl být železniční úsek alespoň rozestavěn. Následně by trať byla prodloužena z Ruzyně do Kladna. Pro výstavbu se počítá s podporou z evropských fondů. Výstavba úseku z Veleslavína na Masarykovo nádraží, která má být kvůli tunelovým úsekům podstatně dražší, byla odložena na neurčito.\n\nV únoru 2015 ministr dopravy Dan Ťok při návštěvě Jižní Koreje v rozhovoru se svým protějškem Suh Seounghwanem přizval místní firmy do výběrového řízení na první fázi výstavby trati, které chtěl vypsat do tří let.\n\nPrezident republiky Miloš Zeman koncem dubna 2015 na setkání se zástupci Středočeského kraje prohlásil, že by bylo vhodnější peníze na výstavbu rychlodráhy použít na dostavbu silničního Pražského okruhu, a tudíž by doporučoval, aby se k nynější dráze přidala další kolej, aby tato trať byla propustnější. \n\nPodle zprávy z dubna 2015 měla být do června 2015 hotová studie, která obsahuje deset posuzovaných variant trati, jež by měly být ekonomicky výhodné. Komise ministerstva dopravy poté měla rozhodnout, kterou variantu by měla SŽDC provést. Podle zprávy ze 17. června 2015 vybralo ministerstvo variantu, podle níž by dráha vedla po povrchu z Masarykova nádraží přes Negrelliho viadukt do Stromovky a dále tunelem do Dejvic, úsek mezi Dejvicemi a Veleslavínem by pak měl vést částečně tunelem s dalším pokračováním na Kladno a odbočkou na letiště na Dlouhé Míli, cena byla vyčíslena na 18 miliard Kč a úsek mezi Dejvicemi a Veleslavínem je stále v jednání, protože Praha 6 požaduje, aby zde trasa vedla kompletně pod povrchem, což by bylo o 3 až 3,5 miliardy dražší než smíšená varianta navrhovaná ministerstvem. Primátorka Krnáčová připustila rozdělení projektu do dvou fází, přičemž v první fázi by se začalo se stavbou v úsecích z Veleslavína na letiště a do Kladna, u nichž žádný rozpor není. Podle ministra Ťoka by bylo vhodné tuto variantu, vybranou ze studie proveditelnosti na základě „studie efektivity“ objednané SŽDC, nyní schválit a podobu stavby u Veleslavína řešit až v územním řízení. V červnu ministr prezentoval vybranou variantu pražské primátorce Krnáčové a premiéru Sobotkovi. 14. července 2015 se objevila zpráva, že vybranou variantu ministerstvo „definitivně schválilo“, přičemž cena byla vyčíslena na 19,5 miliardy Kč. Ministr uvedl, že chápe potřeby Prahy 6 a chce jí vyjít vstříc, ale že zároveň musí obhájit ekonomickou efektivitu stavby, aby ji bylo možné financovat z evropských fondů. Uvedl, že s prvními částmi stavby by se mohlo začít za tři roky. Podle studie efektivity by údajně alternativní napojení letiště metrem nemělo dostatečnou kapacitu, zatímco tramvaj by byla pomalejší než autobusové spojení, které na letiště jezdí nyní.\n\nV únoru 2019 SŽDC žádá o územní rozhodnutí pro tři úseky trati. Zároveň připravuje výběrové řízení na zpracování dokumentace pro stavební povolení. Hotovo má být v roce 2029, rekonstrukce celé trati by měla stát téměř 40 miliard korun. V Kladně proběhnou rozsáhlé úpravy tří nádraží a železničního přejezdu u \"Sletiště\" (plánovaný podjezd). \n\nTrať měla být dimenzována v úseku Praha – letiště pro rychlost 80 km/h. V úseku letiště – Kladno se původně uvažovalo o rychlosti 100 km/h s místními sníženími na 80 km/h a zvýšením na 120 km/h, později se psalo o traťové rychlosti převážně 120 km/h, pro naklápěcí soupravy v budoucnu 145 km/h, přičemž zvýšení rychlosti umožnila přeložka mezi Unhoští a Kladnem.\n\nNemá sloužit dálkové (koridorové) dopravě. 1. etapa (úsek Praha – letiště) měla měřit asi 20 km s dobou jízdy 26,5 minut, úsek letiště – Kladno také asi 20 km s jízdní dobou původně odhadovanou na asi 15 minut, později na 22 minut pro zastávkové vlaky a 10 minut pro rychlíky. Předpokládal se interval zastávkových spojů v ranní a odpolední špičce 20 minut a vložené zrychlené spoje na Chomutov.\n\nV roce 2001 projekt pro ČSL předpokládal do Kladna provoz hybridními nízkopodlažními soupravami ADtranz montovanými v ČR, umožňujícími jak napájení z troleje, tak z dieselových motorů, a v pražské větvi ryze elektrickými soupravami.\n\nV deklaraci z roku 2008 se předpokládaly zastávky Praha-Bubny, Praha-Výstaviště, Praha-Letná (příležitostná zastávka), Praha-Dejvice, Praha-Dlouhý Lán (přidaná oproti starším záměrům), Praha-Veleslavín, Praha-Liboc, Praha-Ruzyně, Praha-Dlouhá míle. U zastávky Praha-Dlouhá míle měl být zřízen autobusový terminál, záchytné parkoviště P+R a úschovna kol B+R. Na pražském Masarykově nádraží měl být zřízen nový, severní vestibul, který měl být pohyblivými chodníky propojen jak se starým vestibulem, tak se stanicí metra Florenc a hlavním nádražím, a utvořit tak propojený terminál Praha-centrum.\n\nOd nádraží Praha-Bubny ke Stromovce měla trať vést po nadzemní estakádě. Úsek Strojnická – Stromovka měl být „citlivě zakapotován“, úsek Stromovka – Veleslavín veden pod zemí. Nad zahloubeným úsekem měla být ve stopě bývalé dráhy vedena cyklostezka a v maximální míře měl být zachován profil terénu a drážní stavby jako mosty a tunely, opuštěné plochy měly mít charakter městské zeleně. Ještě v roce 2004 se plánovalo nadzemní vedení úseku Dejvice – Veleslavín, naopak v oblasti Stromovky se počítalo se dvěma tunely.\n\nVe druhé etapě měly být modernizovány stanice Hostivice, Kladno a Kladno-Ostrovec a zastávky Pavlov a Kladno město, stanice Jeneč měla být přemístěna, stanice Unhošť zrušena a nahrazena zastávkou Malé Přítočno, nově zřízeny měly být zastávky Hostivice-Jeneček a Pletený Újezd.\n\nVe třetí etapě měla být elektrizována a optimalizována i Trať 122 přes Pražský Semmering jako alternativní trasa pro případy výluk a pro náhradní dopravu a měl být vybudován příjezd od Hostivice k letišti z druhé strany.\n\nV lednu 2009 bylo v projektu mírně upraveno vedení v úseku Liboc – Ruzyně (trať asi o 10 m vzdálena od zástavby v Rakovnické a Pavlovské ulici, doplňující protihluková opatření, zastávka Praha-Liboc přemístěna asi o 40 m od Prahy). Nově je prověřováno zřízení další, podzemní stanice s názvem Praha-Dlouhý lán, v zamýšleném rozvojovém územím „Strnadovy zahrady“, asi 1 km před stanici Praha-Veleslavín. V konečné stanici Praha-Letiště Ruzyně byla navržena třetí kolej. Celý úsek Praha-Bubny – Praha-Výstaviště i odbočení směrem na Kralupy byly kvůli lepší prostupnosti území nově navrženy na estakádách, místo dosud plánovaného vedení na zemním tělese, a na pražském zhlaví stanice Praha-Bubny byl navržen nový podchod s podjezdem. Má být zrušen železniční přejezd Bubenečské ulice (u křižovatky Špejchar, pražské zhlaví stanice Praha-Dejvice) a zobousměrněn přejezd Pelléovy ulice.\n\nPodle deklarace o rozvoji, kterou v dubnu 2008 podepsaly Praha, Středočeský kraj a ministerstvo dopravy, měla rychlodráha končit v Praze na Masarykově nádraží. V dubnu 2008 se radní pro územní rozvoj Prahy 1 Filip Dvořák (ODS) postavil proti tomu, aby rychlodráha z Kladna a od letiště Praha-Ruzyně končila na Masarykově nádraží, a navrhl, aby z Negrelliho viaduktu pokračovala tunelem na nová, podzemní nástupiště hlavního nádraží s případnou zastávkou u autobusového nádraží Florenc. Jako vzory fungujících patrových nádraží byly jmenovány Petrohrad, Berlin Hauptbahnhof a plánované přesunuté Brno hlavní nádraží. Náklady na výstavbu tunelu odhadl na 2 miliardy Kč, které by měly být uhrazeny z výnosů za prodej pozemků rušeného nádraží. Návrh na spojení letiště s hlavním nádražím podpořil městský radní pro dopravu Radovan Šteiner.\n\nAutorem jednotného designu návrhu 2. etapy byl architekt Patrik Kotas.\n\nV roce 2005 se náklady na modernizaci železniční tratě (tehdy ještě v nadzemním vedení mezi Dejvicemi a Veleslavínem) odhadovaly na 12 miliard Kč. V září 2009 bylo ministerstvem dopravy zmíněno, že celá dráha z Prahy do Kladna by měla stát 30 až 35 miliard Kč, přičemž David Rath předpokládal, že upuštění od hloubené varianty na území Prahy 6 by představovalo zlevnění asi o 10 miliard.\n\n\n"}
{"id": "405153", "url": "https://cs.wikipedia.org/wiki?curid=405153", "title": "Pohár Gordona Bennetta", "text": "Pohár Gordona Bennetta\n\nPohár Gordona Bennetta (\"Gordon Bennett Cup\") je jméno tří různých soutěží založených a financovaných americkým milionářem a tiskovým magnátem Jamesem Gordonem Bennettem mladším (1841 – 1918). \n\n"}
{"id": "405162", "url": "https://cs.wikipedia.org/wiki?curid=405162", "title": "Shrewsbury", "text": "Shrewsbury\n\nShrewsbury je město na západě Anglie, 14 kilometrů od hranic s Walesem, v hrabství Shropshire. Leží na řece Severn. Ve městě žije přibližně 65 000 obyvatel. Je známé jednak svými památkami (oficiálně jich je uznáno 660 ), dále pro soukromou školu, která se oficiálně jmenuje Škola ve Shrewsbury (\"Shrewsbury School\") a je jednou z nejdražších škol na světě. Na této škole studoval i patrně nejslavnější zdejší rodák, biolog Charles Darwin. Občanem města je též otec bývalého britského premiéra Tonyho Blaira, Leo Blair.\n\nMěsto existovalo již v době starověkého osídlení Anglie – mělo keltský název \"Pengwern\". Přišedší anglosaské kmeny jej pojmenovaly jako \"Scrobbesburh\", což bylo postupně zkomoleno do dnešní podoby. Oficiálně bylo město založeno roku 800 našeho letopočtu. Kvůli blízkosti hranice s Walesem město zažilo několik anglicko-velšských válek a v některých dobách jej ovládali velšští panovníci. Ve vrcholném středověku město prosperovalo především díky vývozu ovčí vlny a poloze na obchodně důležité řece Severn a staré obchodní stezce Watling Street. Věří se, že král Jindřich VIII. chtěl ve městě zbudovat katedrálu, ale místní ji odmítli. V novověku se město dále rozvíjelo v rámci průmyslové revoluce, která byla v Anglii ze všech zemí Evropy v podstatě nejsilnější a nejrychlejší. V roce 1552 byla Adamem Jonesem a králem Edvardem VI. založena Škola ve Shrewsbury. Během druhé světové války bylo město podobně jako například blízké Coventry silně poničeno německým bombardováním. Zničené budovy byly obnoveny v 60. a 70. letech 20. století.\n\nCentrem města je náměstí, kterému vévodí alžbětinská Stará tržní budova \"(Old Market Hall)\" a Hudební budova \"(Music Hall)\". Dále je ve městě opatství z 9. století, katedrála z roku 1856 a mnoho dalších staveb, mnohé v tudorovském stylu.\n\n"}
{"id": "405165", "url": "https://cs.wikipedia.org/wiki?curid=405165", "title": "Holešovická přeložka", "text": "Holešovická přeložka\n\nHolešovická přeložka je dvojkolejná elektrizovaná železniční trať spojující pražská nádraží v centrální a v severní části města – hlavní nádraží, Praha-Libeň a výhybnu Praha-Bubeneč. Její dopravní význam byl později posílen navazujícím Novým spojením.\n\nByla vybudována v letech 1966 až 1980 nákladem 0,6 miliardy Kčs především pro napojení hlavního nádraží na trať do Kralup nad Vltavou a Děčína. Do té doby nebyla přímá, bezúvraťová jízda tímto směrem možná. Umožňuje také přímou jízdu vlaků od Kralup nad Vltavou směrem na Kolín. Hlavní část přeložky byla uvedena do provozu 23. prosince 1980.\n\nNa holešovické přeložce vzniklo nádraží Praha-Holešovice, které bylo vybudováno jako plnohodnotné mezinárodní nádraží pro vlaky, které na území Prahy zastaví pouze jednou, což bylo využíváno hlavně pro mezinárodní vlaky od Drážďan na Bratislavu nebo Vídeň. Po vybudování Nového spojení, tj. zkapacitnění trati za odbočkou Balabenka, opět zajíždějí tyto vlaky na Hlavní nádraží, kde konají úvrať spojenou s výměnou lokomotivy.\n\nHolešovická přeložka má velký význam pro nákladní dopravu jako součást nákladního obchvatu centra města, využívají ji některé mezinárodní rychlíky, vnitrostátní rychlíky a od 19. dubna 2004 i tzv. městská linka Praha–Libeň – Praha–Holešovice – Roztoky u Prahy, označovaná nejprve v knižním jízdním řádu ML, od 9. prosince 2007 také jako linka S49 (dříve S41) příměstského železničního systému Esko Praha a od prosince 2015 jako trať 091.\n\nTrasu projektoval Státní ústav dopravního projektování, středisko 01 (hlavní inženýr projektu Ing. Oldřich Steklý), investorem byla Správa přestavby železničního uzlu Praha, dodavateli Stavby silnic a železnic Praha a Vojenské stavby Praha.\n\nTrať začíná odbočkou Stromovka, která odbočuje za výhybnou Praha-Bubeneč z trati Kralupy nad Vltavou – Praha. Prochází stanicí Praha-Holešovice a pokračuje na most přes Vltavu a tunelem pod Bílou skálou (délka 331 metrů, ražen klasicky v letech 1966–1975) do Libně k odbočce Rokytka. Odtud pokračuje do stanice Praha-Libeň, nebo mohou vlaky odbočit na Nové spojení směrem do stanice Hlavní nádraží.\n\nRoku 1979 byla navíc zprovozněna též jednokolejná spojka mezi stanicemi Praha-Libeň a Praha Vysočany, která v oblouku z nádraží Praha-Libeň až na mosty u Balabenky vede souběžně s dvěma kolejemi Holešovické přeložky a ve zbývající části k nádraží Praha-Vysočany s tratí z hlavního nádraží do Vysočan.\n\n\n\n"}
{"id": "405166", "url": "https://cs.wikipedia.org/wiki?curid=405166", "title": "Juka", "text": "Juka\n\nJuka (\"Yucca\") je rod jednoděložných rostlin z čeledi chřestovitých, kde je zařazen do podčeledi agávových (\"Agavoideae\") (podle taxonomického systému APG III).\n\nJedná se o vytrvalé rostliny, někdy stromkovitého vzrůstu (vzdáleně připomínající palmy), kmen může být větvený nebo nikoliv. Listy jsou zpravidla v přízemních nebo koncových růžicích, jsou přisedlé. Čepele jsou čárkovité až kopinaté s celokrajným nebo zubatým okrajem, většinou jsou tuhé a někdy i víceméně dužnaté. Květy jsou v květenstvích, latách nebo hroznech, květy jsou oboupohlavné a jsou podepřeny listeny. Okvětních lístků je 6, jsou volné nebo na bázi srostlé, často zdužnatělé, většinou bílé až krémové barvy, někdy se zelenavým či purpurovým nádechem. Tyčinek je 6, nitky jsou zploštělé, takže jsou asi stejně široké jako prašníky. Gyneceum je srostlé ze 3 plodolistů, blizny jsou většinou 3, méně často 1. Plodem je tobolka až bobule.\n\nRod juka je přirozeně rozšířen v Americe, a to v jižních částech USA, v Mexiku a v severní části Střední Ameriky. Je známo asi 35-40 druhů. Jako okrasná rostlina se však pěstuje i jinde, někdy i v České republice.\n\nJuky mají velmi speciální mutualismus. Opylují je totiž pouze motýli čeledi skvrnovníčkovití, kteří přenášejí jejich pyl z tyčinek jedné rostliny na bliznu druhé. Přitom do nich nakladou svá vajíčka. Vylíhlé larvy se pak živí některými z rozvíjejících se semen, nechávají jich však dost, aby se juky množily. Některé druhy skvrnovníčkovitých se však chovají zčásti odlišně, nepomáhají sice při opylování rostlin, ale svá vajíčka do nich nakladou, aby je juky ochránily před nepřáteli. Juky jsou též hostitelskými rostlinami housenek rodu \"Megathymus\", a sice druhů \"Megathymus yuccae\", \"Megathymus ursus\" a \"Megathymus streckeri\".\n\n\n\n\n\n\n\n\n\n\n\n\n \n"}
{"id": "405170", "url": "https://cs.wikipedia.org/wiki?curid=405170", "title": "Pohár Gordona Bennetta (automobily)", "text": "Pohár Gordona Bennetta (automobily)\n\nPohár Gordona Bennetta (\"Gordon Bennett Cup\") byla automobilová soutěž založená milionářem Jamesem Gordonem Bennettem mladším, vlastníkem deníku New York Herald. První ročník se uskutečnil v roce 1900 ve Francii.\n\nZávod byl vůbec prvním mezinárodním srovnáním automobilových značek. Iniciátor soutěže doufal, že možnost srovnání může výrobcům pomoci zlepšovat jejich vozy. Stanovil také jednoduchá pravidla, každá země mohla nasadit do soutěže maximálně tři automobily, které musely být kompletně vyrobeny v dané zemi, včetně motoru, pneumatik i malých dílů. Země vítěze měla také právo uspořádat další ročník. Závod se konal každoročně až do roku 1905.\n\nV prvním ročníku v roce 1900 startovala vozidla z Francie, USA a Belgie, v následujícím roce ale jen francouzské vozy. Později se účastnily automobily z Francie, Velké Británie, Německa, Belgie, Rakouska, Itálie, Švýcarska a USA. Ročník 1903 se podle pravidel měl konat ve Velké Británii, avšak kvůli zákazu závodů na veřejných cestách byl přesunut do Irska.\n\nPo roce 1905 byli francouzští výrobci velmi nespokojení s přísným omezením počtu startujících vozů z jedné země, ve Francii totiž existovalo mnoho výrobců automobilů a ti mezi sebou museli soutěžit o pouhá tři místa na startu. Francie tak o pořádání dalšího ročníku ztratila zájem a v roce 1906 vypsal Automobile Club de France (ACF) první Grand Prix Francie na uzavřeném okruhu Sarthe v Le Mans.\n\nDíky tomu, že šlo o závod národních týmů, došlo v jeho historii také k reorganizaci a standardizaci „národních závodních barev“.\n\nZajímavostí je, že Gordon Bennett nebyl osobně přítomen ani jednomu z ročníků. Ve skutečnosti měl i námitky proti spojení svého jména se soutěží a preferoval název \"Coupe Internationale\".\n\n\n"}
{"id": "405172", "url": "https://cs.wikipedia.org/wiki?curid=405172", "title": "Torst", "text": "Torst\n\nTORST je české nakladatelství vzniklé v roce 1990, se sídlem v Praze, na Novém Městě. Zakladatelem a spoluvlastníkem je Viktor Stoilov, podle něhož se nakladatelství též jmenuje (Viktor Stoilov). Jedná se o jedno z nejvyprofilovanějších nakladatelství na českém trhu. Zaměřuje se především na českou fotografii a současné české autory (Martin C. Putna, Václav Havel, Patrik Ouředník, Petra Hůlová, Jáchym Topol, Tomáš Zmeškal a další); dále vydává komentované fotoreprinty děl české meziválečné avantgardy. Menší část edičního programu tvoří překladová literatura, kterou nakladatelství vydávalo zejména v prvních deseti letech své existence. Poté se soustředilo zejména na literaturu portugalskou a brazilskou (edice „Lusobrazilská knihovna“). Vydalo též např. český překlad \"Dějin brazilské literatury\" Luciany Stegagno-Picchiové anebo staroanglického \"Béowulfa\" v překladu Jana Čermáka.\n\nAnglicko-česká edice, v níž vyšly mimo jiné svazky Františka Drtikola, Jaromíra Funkeho, Alexandra Hackenschmieda, Josefa Koudelky, Alfonse Muchy, Jaroslava Rösslera, Josefa Sudka, Jindřicha Štyrského, Karla Teiga, Miroslava Tichého, Zdeňka Tmeje a Eugena Wiškovského.\n\nKnižní vydání fotografických cyklů Josefa Sudka v české i anglické verzi. Okno mého ateliéru, Portréty, Zátiší, Reklama, Prales Mionší, Svatý Vít.\n\nVladimír Burda, Jiří Černohlávek, Vratislav Effenberger, František Halas, Jan Hanč, Václav Havel, Zbyněk Havlíček, Jindřich Heisler, Karel Hynek, Ivan M. Jirous, Ladislav Klíma, Karel Kryl, Vladimír Nárožník, Josef Palivec, F. X. Šalda, Jáchym Topol, Richard Weiner. \n\nVratislav Brabenec, Stanislav Budín, Jarmila Čapková, Lubomír Dorůžka, Josef Ludvík Fischer, Hana Frejková, Richard Glazar, Josef Hiršal a Bohumila Grögerová, Dagmar Hochová, Miloslava Holubová, Ivan Jelínek, Alexandr Kliment, Josef Knap, Jaromír Kopecký, Vladimír Kouřil, Marie Rút Křížková, Anastáz Opasek, Jiří Pechar, Bedřich Placák, Daniel a Jiří Reynkové, Jan Saudek, Josef Schwarz-Červinka, Jaroslav Strnad, Miloš Šafránek, Bohumil Vít Tajovský, Nikolaj Terlecký, Stanislav Vodička, Šimon Wels, Jan Zábrana, Jiřina Zábranová aj.\n\nEgon Bondy, Ivan Diviš, Jaroslav Durych, Ladislav Dvořák, Karel Eichler, Martin Fendrych, Julius Fučík, Bohumila Grögerová, Daniela Hodrová, Ivan Landsmann, Lubomír Martínek, Ivan Matoušek, Karel Milota, Milan Nápravník, Jan Novák, Bohumil Nuska, Petr Placák, Karel Švestka, Vlastimil Třešňák, Jan Zábrana aj.\n\nVáclav Bartuška, Zbyněk Benýšek, Ivan Binar, Vlasta Dufková, Stanislav Dvorský, Sylva Fischerová, Jaroslav Formánek, Milena Honzíková, Petra Hůlová, Jan Jícha, Tobiáš Jirous, Tomáš Kolský, Jaroslav Kovanda, Petr Král, Marek Nekula, Zdeněk Němeček, Patrik Ouředník, Markéta Pilátová, Drahomíra Pithartová, Magdaléna Platzová, Marek Přibil, Jaroslav Putík, Kateřina Rudčenková, Milena Slavická, Anna Šabatová, Zdeněk Štipl, Egon Tobiáš, Jaromír Typlt, Václav Vogl, Josef Vondruška, Pavel Zajíček, Tomáš Zmeškal, Anna Zonová aj.\n\nVladimíra Čerepková, Jiří Daniel, Jiřina Hauková, Zbyněk Hejda, Emil Juliš, Jaromír Nohavica, Rio Preisner, Ivan Schneedorfer, Pavel Šrut, Josef Topol, Vlastimil Třešňák, Jan Vladislav, Václav Vokolek, Jan Zábrana, Karel Zlín aj.\n\nTašo Andjelkovski, Milan Balabán, Zbyněk Benýšek, Ivan Blatný, Vladimíra Čerepková, Jiří Daníček, Jiří Dědeček, Ivan Diviš, František Dryje, Vlasta Dufková, Jaroslav Durych, Stanislav Dvorský, Roman Erben, Milan Exner, Viola Fischerová, Viktor Fischl, Tomáš Frýbert, Jan Gabriel, Bohumila Grögerová, Jiří Gruša, Rudolf Havel, Jiří Honzík, Zdeněk Hron, Pavel Janský, Věra Jirousová, Petr Kopta, Miroslav Koryčan, Jiří Kovtun, Petr Král, Vít Kremlička, František Listopad, Lukáš Marvan, Alena Nádvorníková, Milan Nápravník, Bohumil Nuska, Jaroslav Pížl, Petr Placák, Sylvie Richterová, Zora Růžová, Šárka Smazalová, Charlie Soukup, Pavel Šrut, Eva Švankmajerová, Jan M. Tomeš, Jiří Veselský, František Vinant, Jiřina Zemanová aj.\n\nVáclav Černý, Jakub Deml, František Hrubín, Josef Jedlička, Jiří Orten aj.\n\nJiří Černý, Lubomír Dorůžka, Ivan Dubský, Anna Fárová, Petr Fidelius, Jindřich Chalupecký, Václav Jamek, Ladislav Jehlička, Svatopluk Karásek, Karel Kosík, Josef Krouvor, Věra Linhartová, Emanuel Mandler, Václav Navrátil, Patrik Ouředník, Karel Schwarzenberg, Jan Štolba, Jan M. Tomeš, Jaromír Zemina aj.\n\nBohumil Hrabal (napsal Tomáš Mazal), Vladimír Boudník (napsal Vladislav Merhaut).\n\nRudolf Němec, Mikuláš Medek, Alena Nádvorníková, Jiří Padrta, Martin Stejskal, Jiří Šetlík, Aleš Veselý, Jaromír Zemina aj.\n\nAntonín Brousek, Jiří Cieslar, Miroslav Červenka, František Červinka, Bohumil Doležal, Lubomír Doležel, Mojmír Grygar, Aleš Haman, Jiří Honzík, Anna Housková, Květoslav Chvatík, Milan Jankovič, František Kautman, Zdeněk Kožmín, Alexej Kusák, Jan Lopatka, Antonín Mokrejš, Jiří Opelík, Jiří Pechar, Jiří Pelán, Zdeněk Pešat, Jiří Rambousek, Alexandr Stich, Vladimír Svatoň, Jiří Trávníček, Zdeněk Vašíček, Josef Vohryzek, Aleš Zach.\n\nVáclav Černý, Martin Hilský, Daniela Hodrová, Petr Holman, Oldřich Králík, Jan Lopatka, František Václav Mareš, Jiří Opelík, Patrik Ouředník, Vladimír Papoušek, Jiří Pelán, Rio Preisner, Martin C. Putna, Pavel Trost aj.\n\n\n"}
{"id": "405182", "url": "https://cs.wikipedia.org/wiki?curid=405182", "title": "Přechod Merkuru", "text": "Přechod Merkuru\n\nPřechod Merkuru (též tranzit Merkuru) přes sluneční disk je astronomická událost, během níž planeta Merkur projde přímo mezi Sluncem a Zemí, a zakryje tak malou část slunečního kotouče. Merkur může být během přechodu pozorován ze Země jako malá černá tečka pohybující se napříč slunečním kotoučem. Naposledy Merkur přecházel přes Slunce 8. listopadu 2006. Událost byla nejlépe pozorovatelná z Havajských ostrovů.\n\nPřechody Merkuru jsou ze Země mnohem častěji viditelné než přechody Venuše, neboť nastávají 13- či 14krát za století, částečně i proto, že Merkur je blíže Slunci a obíhá rychleji. Tyto úkazy mohou nastat v květnu nebo listopadu, přičemž listopadové přechody se opakují v 7, 13- či 33letých intervalech, zatímco květnové pouze ve 13- či 33letých intervalech. Poslední přechod Merkuru, který se odehrál 9. května 2016, začal na území České republiky přibližně v 13:12 SELČ (11:12 UTC) a trval do západu Slunce. Konec jevu (20:42 SELČ, 18:42 UTC) nebyl na území České republiky viditelný, protože Slunce s Merkurem již byly za obzorem.\n\nMerkur se během květnového přechodu nachází poblíž svého afélia a jeho úhlový průměr je 12\", během listopadového přechodu je poblíž svého perihélia a jeho úhlový průměr je 10\". Během přechodu může být pozorován optický jev zvaný efekt černé kapky, i když bývá méně patrný, než při přechodu Venuše.\n\nNěkdy Merkur přejde pouze po okraji slunečního kotouče. V takovém případě je možné, že v některých částech Země je viditelný pouze částečný přechod (tj. bez druhého a třetího kontaktu). Poslední přechod tohoto typu proběhl 15. listopadu 1999 a předtím 28. října 743. Další nastane 11. května 2391. Také může nastat případ, kdy v některých částech světa je viditelný částečný přechod, zatímco při pohledu z jiných částí Země Merkur zcela Slunce mine. Takový přechod proběhl naposledy 11. května 1937 a předtím 21. října 1342. Znovu se tak stane 13. května 2608.\n\nExtrémně vzácnou událostí je současný přechod Merkuru a Venuše, což se naposledy stalo roku 373 173 př. n. l. a opět se tak stane v letech 60 163 a potom 224 508. 13. září 13 425 budou přechody obou planet následovat pouze 16 hodin po sobě.\n\nVelmi vzácným jevem je také přechod Merkuru současně se zatměním Slunce. Tento úkaz nastal naposledy 27. srpna 11 436 př. n. l. a znovu nastane 5 července 6757, kdy bude viditelný z jižní části Tichého oceánu.\n\nAčkoliv mnoho vědců se domnívá, že skvrna na Slunci, která byla pozorována roku 807, mohl být právě přecházející Merkur, první potvrzené pozorování pochází ze 7. listopadu 1631 od francouzského astronoma Pierra Gassendiho. Existenci přechodů však již předtím předpověděl Johannes Kepler. Gassendi se o měsíc později také neúspěšně pokoušel pozorovat přechod Venuše, ovšem kvůli Keplerovu nepřesnému výpočtu nevěděl, že ve větší části Evropy nebude viditelný. První přechod Venuše pozorovali až roku 1639 angličtí astronomové Jeremiah Horrocks a William Crabtree.\n\n\n"}
{"id": "405185", "url": "https://cs.wikipedia.org/wiki?curid=405185", "title": "Miroslav Chlumecký", "text": "Miroslav Chlumecký\n\nIng. Miroslav Chlumecký (1878– 12. dubna 1957, Pyšely) byl český železniční projektant a autor tzv. Dispozičního plánu budoucích železničních úprav v Praze. Podporoval mimo jiné návrhy později označené jako holešovická přeložka a branický most. Prosazoval také koncept jediného centrálního osobního nádraží v Praze.\n\nV letech 1929–30 vypracoval projekt železnice z Prahy do Štěchovic a na Slapy, která měla sloužit pro dopravu stavebního materiálu pro dvě vodní díla na Vltavě a později pro rekreační účely. Projekt se však nerealizoval.\n\n"}
{"id": "405188", "url": "https://cs.wikipedia.org/wiki?curid=405188", "title": "Seznam olympijských medailistů v jízdě na saních", "text": "Seznam olympijských medailistů v jízdě na saních\n\nJízda na saních se na zimních olympijských hrách objevila poprvé v roce 1964 v Innsbrucku. Tím se prozatím stala nejmladším sportovním odvětvím zimních olympijských her. Od počátku se soutěžilo ve třech disciplínách, a to v jednotlivcích, jednotlivkyních a dvojicích. Až do Zimních olympijských her 2006 bylo rozdáno 36 sad medailí.\n\n\n\n"}
{"id": "405191", "url": "https://cs.wikipedia.org/wiki?curid=405191", "title": "Bastila", "text": "Bastila\n\nBastila (francouzsky \"Bastille\", tj. hrad nebo pevnost) byla pařížská pevnost postavená v letech 1370–1383 na obranu proti Angličanům ve stoleté válce, která se od 15. století používala jako věznice. Její správný název zněl \"Bastille Saint-Antoine\". Dobytí Bastilly dne 14. července 1789 znamenalo začátek Velké francouzské revoluce. Po zboření pevnosti na jejím místě vzniklo náměstí \"Place de la Bastille\".\n\nPevnost byla určená k obraně východní části Paříže proti anglickým vojskům i proti případné revoltě pařížských obyvatel. Chránila též cestu mezi královskou rezidencí hôtel Saint-Pol a hradem Vincennes, kde se nacházelo administrativní centrum království. Bastila sloužila též jako arzenál. Nechal ji postavit francouzský král Karel V. v letech 1370–1383 a dohledem nad stavbou byl pověřen pařížský prévôt Hugues Aubriot, který dne 22. dubna 1370 položil základní kámen. Původní stavba měla čtyři věže podle dobových zvyklostí, zbývající čtyři byly doplněny později. Měřila 66 m na délku, 34 m na šířku a 24 m na výšku v úrovni věží a byla obehnána příkopem 25 m širokým a 8 m hlubokým napájeným vodou ze Seiny. Věže se nazývaly \"Coin\", \"Chapelle\", \"Trésor\", \"Comté\", \"Bertaudière\", \"Basinière\", \"Puits\" a \"Liberté\". Vstup se nacházel na ulici \"Rue Saint-Antoine\" a vedl na dvůr \"Cour de l'Avancée\", kde byly obchody a kasárna. V téže době byl vystaven i donjon ve Vincennes. Pevnost byla součástí obranného systému městských hradeb, které nechal Karel V. postavit na pravém břehu.\n\nPrvním vězněm v Bastile se stal dozorce nad její stavbou Hugues Aubriot. Bastila byla příležitostně využívána jako státní věznice od doby vlády Ludvíka XI. Během hugenotských válek sloužila jako věznice šlechticů, byli zde např. François de Montmorency (1574–1575), Charles d'Angoulême (1604–1616) nebo Jindřich II. Bourbon-Condé (1616–1619). Jako odpůrce Katolické ligy zde byl vězněn i Michel de Montaigne (1588) a umělec Bernard Palissy, který zde v roce 1589 zemřel. Po pádu Ligy a vstupu Jindřicha IV. do Paříže guvernér Bastily bránil obléhanou pevnost čtyři dny.\n\nBastila sloužila mj. jako vězení pro královské vězně (šlechtu, vyšší měšťanstvo), kteří zde měli větší pohodlí než v jiných věznicích. Měli k dispozici velké pokoje, jídlo, sluhu, nábytek a kamna na vytápění. Měli svolení udržovat písemný styk s vnějším světem, přijímat návštěvy a relativně volně se pohybovat po pevnosti, např. markýz de Sade zde strávil pět a půl roku. Ovšem počet vězňů obvykle nepřekračoval 45 najednou. Za vlády Jindřicha IV. zde byla vězněná Galigai. Za vlády Ludvíka XIV. zde byli vězněni např. Nicolas Fouquet, François-Henri de Montmorency, anglický architekt John Vanbrugh nebo tajemný muž se železnou maskou. Za vlády Ludvíka XV. to byl též Voltaire nebo Pierre-Augustin Caron de Beaumarchais a za panování Ludvíka XVI. zde byli internováni kardinál Louis de Rohan, komtesa Jeanne de Valois-Saint-Rémy a Giuseppe Balsamo zapletení do aféry s náhrdelníkem, markýz de Sade, přeložený jen několik dnů před útokem na Bastilu či Jacques Pierre Brissot za knihu, kterou nenapsal. Za vlády Ludvíka XV. zde bylo mnoho jansenistů, v letech 1661–1789 sem byli umisťováni též autoři, tiskaři nebo prodejci zakázaných pamfletů.\n\nBastila měla rovněž od konce 17. století část mnohem méně vybavenou pro obyčejné vězně umístěnou šest metrů v podzemí, a která sloužila jako trest pro neukázněné vězně.\n\nDobytí Bastily dne 14. července 1789 představuje počátek Velké francouzské revoluce. Pevnost napadli Pařížané, aby získali střelný prach, který jim chyběl do zbraní ukořistěnými ve zbrojnici v Invalidovně. Guvernér de Launay odmítl s delegací měšťanů vyjednávat. Bitva o Bastilu trvala pět hodin. Při střelbě z mušket zemřelo 83 Pařížanů a obránci byli zabiti jen tři včetně velitele, protože se jich většina vzdala. Pařížané při drancování pevnosti vyházeli do příkopu veškerý archiv, který byl následujícího dne opět sebrán a v roce 1798 uložen v Bibliothèque de l'Arsenal.\n\nVe věznici se toho dne nacházelo pouze sedm odsouzenců, žádný z nich nebyl politický vězeň. Čtyři z nich byli padělatelé (Béchade, Laroche, La Corrège, Pujade), dva z nich byli šílenci (Tavernier, de Whyte), kteří byli po osvobození opět internování v blázinci v Charentonu a poslední byl hrabě z Solages internovaný na žádost rodiny pro obvinění z incestu.\n\nDemolice Bastily byla zahájena 15. července, kdy soukromý podnikatel ve stavebnictví Pierre-François Palloy (1754–1835) prodal část kamenů jako suvenýry (kameny opracované do miniatury Bastily). Palloy nechal rovněž tyto makety poslat do všech chef-lieu francouzských departementů. Ze železných zámků cel, řetězů a okovů nechal Palloy vyrobit pamětní medaile s motivem svobody.\nNejvětší část kamenů z Bastily ale byla použita při stavbě mostu Concorde. Markýz La Fayette poslal jeden z klíčů od Bastily Georgovi Washingtonovi. Dnes je uložený v muzeu Mount Vernon. Druhý klíč byl poslán do města Gournay-en-Bray, kde se narodil Maillart, první revolucionář, který vstoupil při dobývání do Bastily. Tento klíč je dnes ztracený.\n\nV roce 1899 během výstavby linky 1 pařížského metra byly objeveny pozůstatky základů pevnosti. Jedná se o základy věže \"Liberté\", která se nacházela v prostoru domu č. 1 v Rue Saint-Antoine. Základy byly přeneseny a umístěny na \"Square Henri-Galli\".\n\nStejně tak byly objeveny zbytky obranné zdi, kterou je možné spatřit na nástupišti stanice Bastille linky 5 ve směru na Bobigny.\n\nRovněž jsou v západní části náměstí \"Place de la Bastille\" v dláždění vyznačeny základy pevnosti.\n\nOd roku 1880 je 14. červenec francouzským státním svátkem. Poprvé se dobytí Bastily slavilo jako svátek Federace (Fête de la Fédération) již 14. července 1790 na Champ-de-Mars.\n\n"}
{"id": "405193", "url": "https://cs.wikipedia.org/wiki?curid=405193", "title": "Račice (okres Rakovník)", "text": "Račice (okres Rakovník)\n\nObec Račice (katastrální území a železniční zastávka \"Račice nad Berounkou\") se nachází v okrese Rakovník, kraj Středočeský, ve svahu na pravém břehu řeky Berounky necelých 17 km jihovýchodně od Rakovníka a 13 km severozápadně od Berouna. Žije zde obyvatel. Obcí prochází železniční trať 174, spojující obě výše uvedená města.\n\nPrvní písemná zmínka o obci pochází z roku 1558.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nVe vsi Račice \"(411 obyvatel)\" byly v roce 1932 evidovány tyto živnosti a obchody: hostinec, kovář, 8 rolníků, řezník, 2 obchody se smíšeným zbožím, trafika, truhlář.\n\nDopravní síť\n\nVeřejná doprava 2011\n\n"}
{"id": "405195", "url": "https://cs.wikipedia.org/wiki?curid=405195", "title": "Fernand Charron", "text": "Fernand Charron\n\nFernand Charron (30. května 1886 - 13. srpna 1928) byl francouzský automobilový závodník. Byl jedním z prvních známých závodníků. Svou kariéru začal jako úspěšný cyklista – tovární jezdec výrobce kol Albert-Clément.\n\nV letech 1897 až 1903 se účastnil 18 automobilových závodů z nichž ve 4 zvítězil (Marseille-Nice a Paříž-Amsterdam-Paříž v roce 1898, Paříž-Bordeaux 1899 a Pohár Gordona Bennetta 1900). Většinou jezdil s vozy Panhard & Levassor.\n\nZnámou se stala jeho nehoda z Bennettova poháru, kdy jeho vůz porazil bernardýna, který zůstal zaklíněn mezi pravé kolo a zavěšení a došlo i k poškození řízení. Charron přesto závod vyhrál, o osudu bernardýna není nic známo. Se závoděním přestal po neúspěšné sezoně 1903.\n\nV roce 1901 založil s týmovými kolegy Léonce Girardotem a Carlem Voigtem firmu C.G.V., jejich nový vůz se však neosvědčil. V roce 1906 odešel z firmy Girardot. Společnost Automobiles Charron byla prodána britským investorům a změnila se na Charron Limited. Charron zůstal až do roku 1912 a poté odešel k firmě Alda, malému výrobci sportovních vozů, která patřila jeho tchánovi.\n\n"}
{"id": "405196", "url": "https://cs.wikipedia.org/wiki?curid=405196", "title": "Abierto Mexicano Telcel 2009 – muži", "text": "Abierto Mexicano Telcel 2009 – muži\n\nTenisový turnaj ATP Abierto Mexicano Telcel 2009 se konal ve dnech 23. - 28. února v mexickém Acapulcu venku na antukových dvorcích. Odměny činily 1,226,500 USD.\n\n\n\n"}
{"id": "405199", "url": "https://cs.wikipedia.org/wiki?curid=405199", "title": "Augustin Zippe", "text": "Augustin Zippe\n\nAugustin Zippe (1. prosince 1747 Cvikov - 10. března 1816 Vídeň), původně českokamenický děkan, byl prvním rektorem pražského generálního semináře (1783-85), poté byl jmenován ředitelem Teologické fakulty ve Vídni. Dvorní rada Zippe se významně angažoval v péči o chudé v Čechách.\n\n\n\n"}
{"id": "405201", "url": "https://cs.wikipedia.org/wiki?curid=405201", "title": "Purkarec", "text": "Purkarec\n\nVesnice Purkarec () leží osm kilometrů severně od Hluboké nad Vltavou a přibližně deset kilometrů jižně od Týna nad Vltavou. Purkarec leží na březích Vltavy. Administrativně je od roku 1984 místní částí Hluboké nad Vltavou. V roce 2011 zde trvale žilo 155 obyvatel.\n\nNázev vsi je odvozen od jména Purkart nebo Pulkart, což bylo zřejmě jméno lokátora, který sem přivedl další osadníky. J. Mařík uvádí, že \"„dle listiny z r. 1368 byl Purkharcz založen od Purkarda z Janovic a na Vimperce, který se již před r. 1357 připomíná.“\" A. Verbík pak odkazuje na historika Tomka, který uvádí, že první písemná zmínka o vsi \"Purkharcz\" je z roku 1352.\n\nOkolí Purkarce bylo osídleno jíž v pravěku. V nevelké vzdálenosti jsou hradiště Baba a Litoradlice. Nad pravým břehem Vltavy je hradiště Hradec. V dubnu 2007 byl na zalesněném svahu vrchu nad Purkarce objeven soubor 74 měděných žeber s příměsí olova ze starší doby bronzové. V okolí Purkarce jsou zachovaná mohylová pohřebiště ze střední doby bronzové a doby halštatské. Při záchranném výzkumu byla v Purkarci odkryta část osady ze druhé poloviny 7. století (dvě polozemnice). Osada stála na jižním svahu, sklánějícím se k potoku Rachačka, těsně u jeho soutoku s Vltavou. Polozemnice měly plochu pouhých 9 m² a kryla je sedlová střecha. Byly nalezeny i fragmenty časně slovanské keramiky s výzdobou rytou hřebenovým nástrojem.\n\nVesnice vznikla ve středověku během kolonizace hvozdu severně od královského hradu Hluboká. Karel IV. v této oblasti založil hrad Karlův hrádek. Blízko něj je zmiňováno větší sídlo (téměř jistě dnešní Purkarec). Podle písemných pramenů bylo městečko Purkarec oficiálně založeno v roce 1352; je však pravděpodobné (například podle popisu osídlení okolí Karlova hrádku v historických listinách), že sídlo existovalo již dříve. Zdejší kostel sv. Jiří se stal farním kostelem v roce 1364. Prvním farářem se stal Žibřid z Netolic. Správu městečka zajišťovali konšelé a rychtář. V lednu 1377 král Václav IV. udělil svému kuchaři a čeledínovi Kundovi lán pozemku v Purkarci, lán pozemku v Jeznici a opuštěný mlýn pod Jeznicí (pozdější Buzkov) s tím, že se tam on a jeho dědicové budou starat o lesy. V roce 1454 sídlil v Purkarci na lovčím a svobodnickém dvorci Jan, lovčí z Purkarce, roku 1490 Petr, lovčí z Purkarce, roku 1598 byl majitelem tohoto dvorce Bohuslav z Bejšovce (Bejšova), roku 1608 Jetřich Malovec z Malovic, roku 1614 Klíma, později Tomáš Baka z Křesína a Tomáš Janát ze Dřítně. Lovčí a svobodnický dvůr, také rychtářství, byl na místě, kde je dnes dům Purkarec č. 7 a kde se říká u Janátů. Byla to jednopatrová gotická budova z drobného kamene, která se dochovala až do roku 1880, kdy byla od základu přestavěna. Purkarecký lovčí měl ve svém obvodu hájenství v Municích, Zlatěšovicích, Velicích a v Jeznici. Obvod purkarecké rychty, která byla součástí hlubockého panství, byl koncem 15. století velký. V roce 1490, kdy purkareckého rychtáře dělal hajný Jan z Munic, který nesídlil v Purkarci, patřilo pod purkarecké rychtářství městečko Purkarec, Velice, Olešník, Munice, Chlumec, Bavorovice, Hosín, Chotýčany, Libnič, Dobřejovice, Jeznice, Poněšice, Vlkov, Všechlapy (zanikly), Mydlovary, Zlatěšovice (zanikly), Zliv, městečko Podhradí (dnes Hluboká nad Vltavou), Křesín, a rybáři na řece Vltavě. Zřejmě se zde vykonávalo i tzv. hrdelní právo, protože zde existuje místo, kterému se říkalo Na Šibeničním vrchu (vpravo od silnice z Purkarce do Chlumce, východně od vrchu Strážiště). V urbáři z roku 1490 se uvádí i „biřická čtvrť“; rozvoj městečka však nepokračoval a podle tohoto urbáře se Purkarec, který byl formálně městečkem, svou velikostí příliš nelišil od sousedních vesnic. Již v 16. století část místního obyvatelstva tvořili lesní dělníci a voraři (plavci). Po třicetileté válce zůstalo devět z třiceti purkareckých usedlostí pustých. Do roku 1848, kdy byla tato instituce zrušena, zůstával Purkarec sídlem rychty, do jejíhož obvodu tehdy patřil Buzkov, Jeznice a Jaroslavice. Posledním purkareckým rychtářem byl Antonín Rys (Kubík) z čp. 18. S rychtářstvím byla spojena i hospoda. Od roku 1850 byl Purkarec samostatnou obcí.\n\nV první světové válce padlo 24 občanů z Purkarce.\n\nV noci z 2. na 3. července 1944 byl u Purkarce vysazen paradesantní výsadek vyslaný během druhé světové války z Anglie na území Protektorátu Čechy a Morava. Byl organizován zpravodajským odborem exilového Ministerstva národní obrany a řazen byl do třetí vlny výsadků. Krycí název výsadku byl Operace Glucinium. Koncem srpna 1944 byl za pomoc parašutistům zatčen hajný Josef Rybák, dále jeho manželka Terezie a lesní dělník Vojtěch Ambrož; všichni tři v koncentračních táborech zahynuli.\n\nV roce 1897 zahájil v Purkarci činnost Záložní a spořitelní spolek v Purkarci. Do spádového obvodu spolku patřily obce Purkarec, Chlumec, Nová Ves, Jeznice, Jaroslavice, Kostelec a Líšnice. Koncem roku 1912 měl tento spolek 64 členů. V roce 1898 vznikl v obci Sbor dobrovolných hasičů, původně se třiceti členy. Sbor si pořídil z finančních prostředků nadace Josefa Svobody moderní hasičskou stříkačku za 1 130 zlatých. V dubnu 1902 byl v Purkarci založen spolek vzájemně se podporujících plavců, rybářů a pobřežných Vltavan.\n\nPurkarecké domy byly na obou březích Vltavy. Spojení zajišťoval převozník. Pravobřežní (menší) části Purkarce se říkalo Malá Strana. Podle urbáře z roku 1490 zde bylo pět usedlostí a tzv. malostranský mlýn, který již tehdy byl bez mlynáře a pustl. V letech 1975–1990 zde byla lávka pro pěší a pro jednosměrný průjezd osobních automobilů.\n\nUsnesením vlády ČSSR č. 221/78 ze dne 7. září 1978 a usnesením vlády ČSR č. 300/78 ze dne 18. října 1978 bylo rozhodnuto o vzedmutí hladiny Vltavy vodním dílem Hněvkovice – Kořensko pro potřeby plánované jaderné elektrárny Temelín. Realizace záměru měla za následek zánik sídel Jaroslavice, Buzkov, celého Purkarce na pravém břehu (purkarecké Malé Strany), velké části Purkarce na levém břehu a lávky.\n\nPřes Purkarec vede silnice III. třídy 12221 a cyklotrasa č. 1079 Hluboká nad Vltavou – Týn nad Vltavou, která je součástí Vltavské cyklistické cesty. V Purkarci je přívoz a přístaviště pro osobní lodní dopravu a malá plavidla\n\nHistorie purkareckého spolku Vltavan sahá do dubna 1902 (viz kap. Historie). Spolek je od 20. února 1992 registrován pod názvem Spolek Vltavan Purkarec. Při slavnostních příležitostech oblékají členové spolku kroj, který napodobuje uniformu francouzského válečného námořnictva z roku 1848. Pánský stejnokroj se skládá z červenobíle pruhované košile, černého saka, červené šerpy, černé vázanky, tmavomodré nebo černé čepice se štítkem (kšiltem) a bílých kalhot. Ženy nosí červenobíle pruhované košile, červené šerpy, černé vázanky a bílé skládané sukně. Spolek provozuje malé muzeum. Dne 8. září 2016 byl Seznam nemateriálních statků tradiční lidové kultury Jihočeského kraje doplněn o Vltavan Purkarec – tradice voroplavby.\n\n\n\n\n"}
{"id": "405203", "url": "https://cs.wikipedia.org/wiki?curid=405203", "title": "Ukrývané děti", "text": "Ukrývané děti\n\nUkrývané děti je dvojdílný italský film režiséra Leone Pompucciho, natočený v roce 2004. Obdržel devět ocenění na různých filmových festivalech.\n\nFilm líčí útěk 24 židovskýchdětí z různých států Evropy před nacisty. Skupinu vede mladý učitel Joseph (Ken Duken), syn židovského rabína ze Záhřebu, pomáhají mu Theo Dreiman a Milla Rosenbergová. Prchají nejprve z Rakouska do Chorvatska a poté přes Italy ovládané Slovinsko do Itálie. Celý útěk organizuje a podporuje italská židovská organizace DELASEM v čele s bývalým ministrem vnitra. Cestou jsou konfrontováni s italskou občanskou válkou mezi komunisty a fašisty a posléze obsazení Itálie německou armádou. Ukrývají se na Novém hradě a pak ve vesnici Nonantola. Plánovanou cestu do Palestiny po moři se díky invazi Němců nepodaří uskutečnit, takže nakonec děti prchají se svým doprovodem do Švýcarska.\n"}
{"id": "405206", "url": "https://cs.wikipedia.org/wiki?curid=405206", "title": "Obory u Hluboké", "text": "Obory u Hluboké\n\nSeverně od Hluboké nad Vltavou ve zbytku bývalého hvozdu se nachází dvě obory. Jedná se o tzv. Starou oboru na levém břehu Vltavy a Novou oboru na pravém břehu, též známou pod názvem Poněšická. Na území obor je Evropsky významná lokalita a ptačí oblast Hlubocké obory.\n\nZápadní Stará obora leží mezi Hlubokou na jihu a Purkarcem (přesněji zříceninou Karlův hrádek u Purkarce) na severu a má rozlohu 1556 hektarů. Na jejím území se nachází menší část chráněné oblasti Baba (komplex dubohabřin na svahu kopce Baba) a Karvanice. Hranice obory kopíruje spíše vrcholy skalních ostrohů než levý břeh Vltavy. Ve Staré oboře v lokalitě Baba se nachází zbytky oppida. Dále je ve Staré oboře přírodní památka Kameník.\n\nPoněšická (Nová) obora se nachází na pravém břehu mezi sídly Dobřejovice, Poněšice, Vlkov a Vitín a má rozlohu 1664 hektarů. Uprostřed obory protéká potok Libochovka, který tvoří jádro stejnojmenné přírodní rezervace. Na kopci Hradec nad Libochovkou v Nové oboře je pravěké hradiště.\n\nObora sloužící k chovu lovné zvěře existovala prokazatelně již v roce 1480. Za Ondřeje Ungnada ze Suneku byla v roce 1535 podstatně upravena a po založení Nové obory na Hosínském vrchu v roce 1706 se jí začalo říkat Stará obora.Ze zaniklé vesnice Zlatěšovice uprostřed Staré obory zůstal zachován jen malý rybník a volné prostranství. Na podzim 1771 bylo dokončeno oplocení obory a na tisíc honců do ní vehnalo zvěř ze širokého okolí. Schwarzenbergové dováželi různé druhy zvěře, a tak se ve Staré oboře např. roku 1803 objevily divoké ovce, roku 1845 bílí jeleni a roku 1878 vůbec první čeští mufloni. Ve třicátých letech prováděl Adolf kníže Schwarzenberg pokusy se zavádění exotických druhů jako např.: antilop, svišťů, pštrosů a klokanů. V roce 1931 sem byla převezena dřevěná lovecká chata, která předtím stávala u Včelné na svahu Boubína. V současné době spravuje celý areál ministerstvo zemědělství a je veřejnosti nepřístupný. \n\nSoučasné obory založil rod Schwarzenbergů. Stará obora byla založena v roce 1711 po záměrném vyhlazení vesnice Zlatěšovice v centru obory; ze Zlatěšovic zůstal zachován jen malý rybník a volné prostranství. Poněšická obora byla založena v roce 1853 a je dnes vyhrazenou honitbou Ministerstva Zemědělství ČR.\n\nLokace Staré obory byla několikrát využity filmaři (například filmy Pyšná princezna, Nejkrásnější hádanka, Oldřich a Božena).\n\nMezi Starou a Poněšickou oborou se táhne severojižním směrem kaňon Vltavy. Tento kaňon řeka prorazila během zániku jezera v Českobudějovické pánvi. Kaňon je několik set metrů široký a přibližně sto metrů hluboký. V roce 1991 byla dobudována vodní nádrž Hněvkovice a dnes je výška hladiny řeky Vltavy v těchto místech přibližně přibližně 377 m n. m. Několik desítek metrů vysoké skalní útvary se nacházejí na levém břehu v oblasti Baby a Karvanic a na pravém břehu v oblasti Jeleního skoku. Vedení hranice obor respektuje skutečnost, že skály nebo velmi prudké svahy jsou pro chov zvěře nevhodné.\n\nNevyhovující vedení evropsky významné cyklotrasy EV7 (spojuje sever Skandinávie s jihem Itálie) severně od Hluboké nad Vltavou se toto město rozhodlo vyřešit vybudováním speciální komunikace procházející kaňonem Vltavy mezi oborami. Byly diskutovány různé záměry; například vedení po pravém břehu (kritika pro narušení mechových porostů), vedení v oblasti Baby okolo plotu Staré obory (kritika pro narušení dubohabřin), zmenšení výměry obory v oblasti Baby a vedení trasy v místě bývalého plotu obory (kritika pro narušení zbytků oppida), vedení po stávajících lesních komunikacích skrz Starou oboru (zablokováno pro obavy z negativních dopadů na oboru).\n\nPo zárukách maximálního stavu nadržení Hněvkovické přehrady Hluboká nakonec odsouhlasila finančně náročné řešení vedení trasy po speciálně zbudovaném náspu v místě zatopené příbřežní cesty obcházející skalní masiv Baby. Toto řešení by nemělo narušit chovatelskou činnost v oborách. Cyklostezka byla otevřena 8. června 2010.\n\nPoněšická obora se specializuje na chov jelenů. Dne 14.9.2001 byl v oboře v Poněšicích uloven tehdejším ministrem zemědělství ČR ing. Janem Fenclem jelen s trofejí ohodnocenou 250,89 b. CIC, dne 14.9. 2007, na den přesně šest let poté byl v této oboře střelen další kapitální jelen trofejí ohodnocenou 262,46 b. CIC. Rekordy Staré obory jsou u daňka 202 CIC, muflona 222 CIC a kňoura 105 CIC.\n\n"}
{"id": "405210", "url": "https://cs.wikipedia.org/wiki?curid=405210", "title": "Římské království", "text": "Římské království\n\nŘímské království ( ) byla monarchistická vláda města Říma a jeho teritorií. O historii Římského království je toho známo málo, jelikož se z té doby nedochovaly žádné písemné záznamy a všechny jeho dějiny byly napsány během Římské republiky a Římského impéria, a z velké části se zakládají na legendách. Nicméně dějiny Římského království začínají založením města, tradičně datovaném na rok 753 př. n. l., a končí svržením králů a založení Republiky někdy okolo roku 509 př. n. l.\n\nTo, z čeho se později zrodila Římská republika a nakonec se stalo impériem, začalo jako nepatrná osada okolo pahorku Palatin u řeky Tibery ve střední Itálii. Palatin a okolní pahorky představovaly snadno udržitelnou pozici v širokých úrodných pláních okolo nich.\n\nTradiční popis římské kultury, který se k nám dostal od Livia, Plútarcha, Dionýsia z Halikarnassu a jiných, je ten, že v prvních stoletích vládla Římu řada sedmi králů. Tradiční chronologie podle Varra udává dobu jejich vládnutí na 243 let, což činí mimořádný průměr vládnutí jednoho krále – téměř 35 let. Toto číslo bylo ovšem později sníženo. Galové zničili všechny římské historické záznamy, když po Bitvě u Alliy v roce 390 př. n. l. drancovali město, takže o království neexistují žádné soudobé záznamy. Archeologické důkazy nicméně podporují fakt, že osada v Římě byla založena v polovině 8. století př. n. l.\n\nPodle starořímských pramenů se založení města Říma datuje do roku 753 př. n. l., což bylo později přijato za počátek římského letopočtu (\"ab urbe condita\" – od založení města). Zřejmě již od 10. století př. n. l. existovala na Kapitolu a Palatinu první sídla. Později se osady rozšířily i na okolní pahorky při řece Tibeře, z kterých pak jejich pozvolným spojováním vzniklo město, jehož náboženským a politickým centrem se stal Kapitol. Založení města uprostřed 8. století př. n. l. se zhruba kryje s počátkem řecké kolonizace Itálie.\n\nPodle legend souvisí vznik Říma s dějinami Tróje. Přeživší Trójané měli být prý přivedeni na území Latia hrdinou Aeneem, synem Anchísa a bohyně Venuše. Potomky Aenea byli bratři – dvojčata – Romulus a Remus, kteří byli na příkaz krále města Alba Longa brzy po narození vhozeni do Tibery. Dvojčata se však neutopila a poté, co se ocitla na břehu, uslyšela jejich pláč vlčice, která oba chlapce odkojila. Bratři později krále Amulia porazili a založili si vlastní město, jehož vládcem se nakonec stal Romulus. Remus, který se začal Romulovi posmívat a přeskočil brázdu označující budoucí hradby města, byl nato Romulem zabit. Po Romulovi vládli městu další tři mýtičtí králové. Numa Pompilius zavedl římské náboženské obřady a zvyky. Za Tulla Hostilia si Řím v roce 659 př. n. l. upevnil své postavení zničením Alby. Ancus Marcius založil přístav v Ostii. Král (\"rex\") měl pravděpodobně nejvyšší moc správní, vojenskou i náboženskou. Současně stál v čele rodových vůdců – senátorů (stařešinů), kteří vykonávali poradní funkci. Obyvatelstvo bylo rozděleno na tři tribue (kmeny), které se dělily na kurie a rody, podle nichž se scházelo lidové shromáždění (\"comitia curiata\").\n\nNa konci 7. století př. n. l. napadli Řím Etruskové, kterým se město zdálo příliš mocné. Za vlády etruských králů Řím přesto rychle vyrostl v největší město Apeninského poloostrova a domohl se velkého hospodářského významu, neboť kontroloval důležité obchodní trasy: \"Via Latina\" a \"Via Salaria\". Prvním etruským králem se v roce 616 př. n. l. stal Tarquinius Priscus. Král Servius Tullius prý nechal postavit městské hradby a provedl také setninovou reformu vojska a lidového shromáždění. Poslední římský resp. etruský král, Tarquinius Superbus („Zpupný“), byl z města vyhnán aristokraty pod vedením Lucia Junia Bruta, protože, jak tvrdí prameny, jeho syn měl znásilnit a donutit k sebevraždě ctnostnou římskou matrónu Lukrécii. Tarquinius se nevzdal a požádal o pomoc jiného etruského krále, Porsennu, který se podle názoru některých historiků zmocnil Říma kolem roku 507 př. n. l.. Jiní historici se ovšem domnívají, že Porsenna Řím nedobyl. Podle legendy zachránil Řím před jeho útokem jediný muž – Horatius Cocles. Pravděpodobněji si však Římané zajistili svobodu vysokým výkupným. Když se Řím někdy kolem roku 500 př. n. l. zbavil etruské nadvlády, jeho vliv v Itálii, nebo zatím spíše jenom v Latiu, výrazně vzrostl.\n\nRok 509 př. n. l., který se tradičně udává za datum této události, byl přijat až mnohem později a není pokládán za příliš jistý. Zřejmě byl odvozen od vyhnání Peisistratovců z Athén v roce 510 př. n. l. Pravděpodobnější dobou přeměny království v římskou republiku – \"res publica\" („věc veřejná“) – byl patrně počátek 5. století př. n. l., kdy již moc Etrusků výrazně poklesla. Kulturně byli Římané ve svých počátcích vystaveni silnému vlivu Etrusků. Jejich prostřednictvím se dostali rovněž do kontaktu s řeckou kulturou. Příkladem jsou etruská čísla, od Etrusků bylo převzato rovněž písmo (z něhož se později vyvinula latinská abeceda), ptákopravectví (auspicia), pohřební rituály a mnohé další kulturní vymoženosti a náboženské zvyklosti.\n\nRaný Řím byl monarchie řízená králi ( ). Králové byli voleni římskými lidmi a žádný z nich se nespoléhal na armádu, aby se dostal na trůn.\n\nInsignie římských králů byly:\nZe všech těchto insignií byla nejdůležitější nachová tóga.\n\nJestliže byl král suverénní, pak mu náležela nejvyšší moc státu a díky jeho pozici zastával tyto pozice:\n\nRomulus zřídil senát po založení Říma tak, že vybral nejurozenější muže (bohaté a s legitimními ženami a dětmi), aby sloužili jako městská rada. Senát sestával ze 100 senátorů.\n\nV monarchii měl senát velmi malou moc a autoritu, protože většinu politické moci vlastnil král a mohl ji vykonávat bez jeho souhlasu. Senát fungoval hlavně jako králova rada a koordinátor zákonů. Každý zákon, který král navrhl, mohl senát vetovat, nebo ho přijmout. Král se poté rozhodl, jestli jejich radu přijme, nebo odmítne. Právo svolat senát měl pouze král, jen v období interregna ho měl sám senát.\n\nAby se nahradila vláda králů, byl zřízen nový úřad: konzul. Zprvu dva konzulové, kteří byli voleni na jeden rok, vlastnili všechnu královu moc a mohli navzájem vetovat své činy. Později byla moc konzulů oslabena předáním částí jejich funkcí praetorům a censorům.\n\n\n\n\n\n"}
{"id": "405211", "url": "https://cs.wikipedia.org/wiki?curid=405211", "title": "Letiště Paříž-Orly", "text": "Letiště Paříž-Orly\n\nLetiště Paříž – Orly (francouzsky \"Aéroport de Paris – Orly\", IATA: ORY, ICAO: LFPO) je mezinárodní letiště ležící jižně od Paříže na území města Orly. Do otevření Letiště Charlese de Gaulla bylo hlavním pařížským letištěm a i v současnosti zůstává nejvytíženějším letištěm pro vnitrostátní linky.\n\nUž ve 20. letech byly u Orly zřízeny až 300 m dlouhé hangáry. Během druhé světové války bylo letiště obsazeno německou Luftwaffe a až roku 1946 předaly letiště americké vzdušné síly francouzským úřadům, které Orly opět zprovoznily. Již v roce 1948 odbavilo letiště na 215 000 cestujících.\n\nV 50. letech letiště Orly vystřídalo letiště Le Bourget na pozici nejdůležitějšího pařížského letiště. Nazývalo se jednoduše \"Aéroports de Paris\" (Pařížské letiště), nicméně název \"Orly\" se také sporadicky používal. Po otevření velkokapacitního letiště Charlese de Gaulla se tento název zcela prosadil.\n\nV roce 1952 se Air France nastěhovala do terminálu Sever. O dva roky později byla uvedena do provozu severní věž Orly. V roce 1956 začala výstavba terminálu Jih, který byl otevřen v roce 1961. V roce 1966 následovala nová kontrolní věž a v roce 1971 byl zprovozněn druhý nový terminál Západ.\n\nV roce 1991 byl uveden do provozu Orlyval spojující letiště s linkou příměstské železnice RER B.\n\nLetištní areál o rozloze 15,5 km se již po mnoho let nerozšiřuje. V roce 1996 byl vydán zákaz dalšího rozšiřování letiště a kapacity se rozšiřují jen na Letišti Charlese de Gaulla v Roissy. Maximální roční kapacita nesmí přesáhnout 30 milionů cestujících a 250 000 letů, zakázané jsou i noční lety (mezi 23:30 až 6:00). Všechny starty musejí čekat do následujícího rána, přílety jsou odkláněny na letiště v Roissy. Tato opatření mají ochránit obyvatele okolo letiště od nadměrného hluku.\n\nDne 18. března 2017 se na tomto letišti konala střelba. Muž se zmocnil zbraně hlídkující vojačky, následně byl ostatními vojáky zastřelen. Mohlo se jednat o teroristický útok.\n\nJižní terminál (Orly Sud) byl otevřen v roce 1961 podle návrhu architekta Henryho Vicariota. Tvoří ho 200 m dlouhá a 70 m široká ocelová konstrukce se skleněnou fasádou. Z osmi podlaží jsou dvě podzemní především pro technické zázemí. Vyhlídkové terasy vedou až na střechu. V roce 1966 díky přístavbě vzrostla délka budovy na 700 m a kapacita ze šesti na devět miliónů pasažérů ročně.\n\nHlavními kritérii při zadání druhého, západního terminálu (Orly Ouest) bylo výrazné zkrácení pěší cesty ze 400 m u jižního terminálu na pouhých 100 m, oddělená podlaží pro check-in a vydávání zavazadel, přímé spojení mezi parkovišti a odletovou halou bez křížení cest a ohled na další rozšíření. V roce 1971 byly otevřeny prostřední haly 2 a 3 s kapacitou tři milióny pasažérů určené především pro vnitrostátní a středně dlouhé lety. V roce 1986 následovala výstavba haly 4, kde byly umístěny přepážky check-in. V roce 1993 vznikla hala 1 a kapacita terminálu dosáhla šesti miliónů cestujících.\n\nLetiště leží devět kilometrů jižně od Paříže na území obcí Orly, Villeneuve-le-Roi, Athis-Mons, Paray-Vieille-Poste, Chilly-Mazarin a Wissous.\n\nNárodní silnice N7 do Paříže vede pod jižním terminálem a pod jižními letištními dráhami, nejbližší dálnicí je A6.\n\nAutomatický vlak Orlyval má stanice na obou terminálech a pokračuje asi 7 km ke stanici \"Antony\", kde lze přestoupit na linku RER B do Paříže a pokračovat až na letiště Charlese de Gaulla. Další linka RER C má stanici \"Pont-de-Rungis/Aéroport d'Orly\", odkud odjíždějí kyvadlové autobusové spoje na letiště.\n\nDopravní podnik RATP provozuje na letiště pravidelné autobusové linky č. 183 ke stanici metra \"Porte de Choisy\", č. 285 ke stanici \"Villejuif – Louis Aragon\" a dvě linky noctilien (noční spoje) na \"Porte d'Italie\" a \"Athis Mons – Pyramide de Juvisy\". Zvláštní linky jsou \"Jetbus\" jezdící do \"Villejuif – Louis Aragon\" a \"Orlybus\" na stanici \"Denfert-Rochereau\".\n\n"}
{"id": "405225", "url": "https://cs.wikipedia.org/wiki?curid=405225", "title": "Roe", "text": "Roe\n\nRoe může znamenat:\n\n"}
{"id": "405227", "url": "https://cs.wikipedia.org/wiki?curid=405227", "title": "Kandahár (rozcestník)", "text": "Kandahár (rozcestník)\n\nKandahár může být:\n\n"}
{"id": "405229", "url": "https://cs.wikipedia.org/wiki?curid=405229", "title": "Kandahár (provincie)", "text": "Kandahár (provincie)\n\nKandahár ( , ) je jedna z největších afghánských provincií. Leží mezi provinciemi Hilmand, Orúzgán a Zábul. Hlavním městem kandahárské provincie je město Kandahár. V provincii žije zhruba přes 890 000, přičemž jen 300 000 žije v hlavním městě. Provincie se dělí na 16 okresů.\n\n"}
{"id": "405230", "url": "https://cs.wikipedia.org/wiki?curid=405230", "title": "Dudypta", "text": "Dudypta\n\nDudypta ( ) je řeka v Tajmyrském rajónu v Krasnojarském kraji v Rusku. Je dlouhá 687 km. Povodí řeky má rozlohu 33 100 km².\n\nOdtéká z jezera Makar, které patří do skupiny Dudyptských jezer. Protéká přes centrální část Severosibiřské nížiny. Ústí zprava do Pjasiny.\n\nVodní doprava je možná v délce 150 km od ústí. Řeka je bohatá na ryby (muksun, čir).\n"}
{"id": "405243", "url": "https://cs.wikipedia.org/wiki?curid=405243", "title": "PicPick", "text": "PicPick\n\nPicPick je jednoduchý program pro práci s grafikou. Program je určen pro vývojáře, návrháře i domácí uživatele.\n\nPo startu aplikace lze spouštět jednotlivé nástroje přímo z ikony v liště.\n\n\nAplikace je portableware což znamená, že ji není nutné instalovat. Stačí rozbalit a nahrát na místo, kde chcete aplikaci mít (například na Flash disk).\n\nAplikace je freeware a je ji možné používat volně bez placení.\n\n\n\n"}
{"id": "405245", "url": "https://cs.wikipedia.org/wiki?curid=405245", "title": "Občanská neposlušnost", "text": "Občanská neposlušnost\n\nObčanská neposlušnost je způsob chování spočívající v systematickém dlouhodobém vyhýbání se naplňování očekávání oficiálních autorit. Dalšími znaky občanské neposlušnosti jsou:\n\n\nObčanská neposlušnost může být prováděna například (ne)účastí na určitých shromážděních, (ne)vyjadřováním se k určitým tématům, odmítnutím emigrovat, odmítnutím amnestie (trvání na řádném dokončení trestního řízení), odmítnutím pracovat (například stávka), paralyzovat řízení lpěním na byrokratických detailech, nevyvíjet očekávané patřičné úsilí nebo invenci, zesměšňovat různé symboly, neuposlechnutím výzvy například policisty, jiným způsobem se z pohledu autorit chovat provokativně či vyjadřovat neloajalitu.\n\nCíle občanské neposlušnosti mohou být obranné (například při nevymahatelnosti práva), reformní nebo revoluční. Občanská neposlušnost může být prováděna individuálně nebo organizovaně. Občanská neposlušnost není výlučně vázána na konkrétní ideologii nebo region.\n\nObčanská neposlušnost je primárně zaměřená proti právním ustanovením a praktikám vnímaných jako nesprávné. Později se může obrátit i proti neutrálním ustanovením, protože:\n\n\nV konkrétních případech může (ale nemusí) být občanská neposlušnost nelegální. Sankcemi za občanskou neposlušnost jsou primárně zákonné sankce a státní zvůle, sekundárně snížení míry společenského uplatnění a sociální exkluze. Nejvíc je občanská neposlušnost pronásledována v autoritatářských režimech, společnostech založených na úctě k tradicím a konvencím, v období válečného nebo výjimečného stavu.\n\nV mnoha jurisdikcích (například v České republice) může být porušení zákonů během občanské neposlušnosti legální, pokud tento odpor směřuje k ochraně práv, hodnot a principů zaručenými nebo chráněnými normami nadzákonné právní síly (Ústava, Listina, nálezy Ústavního soudu, mezinárodní smlouvy).\n\nNěkteří pravicoví myslitelé (F. A. Hayek, Václav Klaus) považují instituce moderních forem kapitalismu za natolik dokonalé a disponující tolika účinnými demokratickými mechanismy, že v těchto okolnostech vnímají občanskou neposlušnost jako nežádoucí.\n\nPodobnými ideami jsou například:\n\n\nPřímá akce je ráznější, radikálnější a nevyhýbající se zásadnímu porušování zákonů a morálních požadavků. Aktivista při přímé akci může očekávat, že fakticky bezvýznamným činem uvolní skryté předpoklady a masově vyvolá nové formy jednání nebo prožívání, což povede k zásadním změnám. Touto představou může ospravedlňovat násilný čin (malé zlo vyvolá velké dobro).\n\nMezi příklady občanské neposlušnosti se uvádí především (podle Oxfordského slovníku světové politiky) jednání Sokrata, Henry David Thoreau (především teoretik občanské neposlušnosti), činnost amerických odpůrců kolonialismu z roku 1766, odmítnutí nařízené cenzury zpráv z parlamentních diskusí londýnským tiskem v letech 1768 až 1771, indická kampaň vedoucí k zrušení solných zákonů a indická kampaň za nezávislost v letech 1930 a 1931 (Gándhí), kampaň neposlušnosti v Jihoafrické republice v roce 1951, různá protirasistická a protisegregační hnutí v USA ve dvacátém století.\n\n\n"}
{"id": "405258", "url": "https://cs.wikipedia.org/wiki?curid=405258", "title": "Kafka na pobřeží", "text": "Kafka na pobřeží\n\nKafka na pobřeží ( 海辺のカフカ, \"Umibe no Kafuka\") je román japonského spisovatele Haruki Murakamiho z roku 2002. Do češtiny ho přeložil Tomáš Jurkovič, vydal Odeon v roce 2006, ISBN 80-207-1226-7.\n\nPatnáctiletý kluk Kafka Tamura žije se svým otcem, sochařem Koičim, v Tokiu. Matka se sestrou od nich odešly, ještě když byl Kafka malý. Kafka není jeho skutečné jméno, vybral si ho podle česko-německého spisovatele Franze Kafky. Tamura má i své alterego „Kluka, co se mu říká Vrána“, sám se považuje za nejdrsnějšího patnáctiletého kluka na světě. Nesnáší svého otce, a proto od něj uteče na ostrov Šikoku do města Takamacu. Vydává se tak na velkou pouť - nejen daleko od domova, ale také se snaží poznat sám sebe. Otec ho již od dětství proklínal („zabiješ otce, znectíš matku, zhanobíš sestru“), avšak Kafka se z kletby nedokáže vymanit, čím víc se snaží, tím je osudu blíže. V Takamacu tráví dny čtením v Kómurově pamětní knihovně, kde ho později zaměstná jeho rádce a kamarád, pan Óšima. Kafka poznává i ředitelku památníku slečnu Saeki, která se utápí ve vzpomínkách na svého zemřelého milence.\n\nParalelně s touto linií rozvíjí Murakami druhou, zdánlivě nesouvisející rovinu vyprávění o panu Nakatovi. Pan Nakata je zvláštní člověk, po nehodě v dětství ještě na konci druhé světové války ztratil vědomí a část své osobnosti. Už nikdy se nenaučil číst ani psát, zato však dokáže to, co málokdo, mluvit s kočkami. Ve svých šedesáti letech po vraždě Džonyho Volkra (Koičiho Tamury) vydává hledat, sám však neví co. V jeho pátrání mu pomáhá mladý řidič Hošino, kterému pan Nakata připomíná dědečka. Pan Nakata hledá vchodový kámen, který musí otevřít a poté zavřít. S pomocí Hošina kámen najde a cestu otevře.\n\nKafka si vydedukuje, že slečna Saeki je jeho matka a dívka Sakura, se kterou se potká v dálkovém autobuse, jeho sestra. Jestli je to pravda či ne, si čtenář může pouze domýšlet. Kafka se zamiluje do slečny Saeki, bydlí v knihovně a patnáctiletá Saeki se ve snu chodí dívat do jeho pokoje na obraz Kafky na pobřeží, který ji věnoval její milý. Kafka se nejprve intimně sblíží s patnáctiletým stínem slečny Saeki a nakonec i s tou skutečnou. Policie najde Kafkova otce mrtvého, vyhlašují pátrání po jeho nezletilém synovi a panu Nakatovi, který se sice k činu přiznal, ale nikdo mu nevěřil. Pan Óšima chlapce odveze na svou horskou chatu, Kafka se vydává do lesa, kam mu majitel ovšem zakázal přístup. Najde dva vojáky ze druhé světové války, kteří hlídají vchod. Ve snu znásilní Sakuru, a tak se de facto naplnila otcova kletba.\n\nPo Nakatově návštěvě Kómurova památníku slečna Saeki zemře na srdeční záchvat, pan Nakata na její přání spálí její rukopisnou autobiografii. Pan Nakata usne a už se nikdy neprobudí. Úkol zavřít zpět vchod tak zbude na Hošinovi, který musí vchodový kámen bránit před příšerou vylézající z Nakatova mrtvého těla.\n\nKafka pochopí, že život na útěku není to pravé, a vrací se do Tokia.\n"}
{"id": "405262", "url": "https://cs.wikipedia.org/wiki?curid=405262", "title": "Kočečum", "text": "Kočečum\n\nKočečum ( ) je řeka v Krasnojarském kraji v Rusku. Je dlouhá 733 km. Povodí řeky má rozlohu 96 400 km². Je známá také pod jmény Kočečumo ( ) a Kočečuma ( ).\n\nPramení na jižním okraji planiny Putorana. Protéká přes planinu Syverma. Ústí zprava do Dolní Tunguzky.\n\nZdrojem vody jsou sněhové a dešťové srážky. Zamrzá v říjnu a rozmrzá na konci května.\n\nU ústí leží vesnice Tura.\n"}
{"id": "405268", "url": "https://cs.wikipedia.org/wiki?curid=405268", "title": "Černá řeka", "text": "Černá řeka\n\nČerná řeka je název pro řeky v různých částech světa, odvozený podle černé barvy jejich toku. Její místní pojmenování závisí na používaném jazyce.\n\nČesko:\n\nJiné státy:\n\n\n"}
{"id": "405274", "url": "https://cs.wikipedia.org/wiki?curid=405274", "title": "Intimacy", "text": "Intimacy\n\nIntimacy je třetí studiové album britské skupiny Bloc Party vydané v roce 2008.\n\n\n\n"}
{"id": "405279", "url": "https://cs.wikipedia.org/wiki?curid=405279", "title": "Paštština", "text": "Paštština\n\nPaštština, též paštunština či paštó (: \"paštó/pachtó\") je fylogeneticky íránský jazyk. Pašto je úředním jazykem Afghánistánu, mluví jim asi 60 % Afghánců a navíc část obyvatel Pákistánu. Je psána upraveným arabským písmem zprava doleva.\nPašto se mluví v jihovýchodním Afghánistánu od Džalálábádu po Kandahár a odtud severozápadně k Sabzaváru. V Pákistánu používají pašto obyvatelé sídlící v severozápadních oblastech a hraničních provincií. V některých oblastech Pandžábu a Balúčistánu. V současnosti mluví paštsky 35 miliónů lidí.\n\nPašto má asi padesát kmenových dialektů, které se dělí na tři skupiny \n\nVlivem islámu je převážná část slov, hlavně náboženského významu, přejatá z arabštiny, dále pak z perštiny, urdštiny, angličtiny, ruštiny a jiných evropských jazyků:\n\nz arabštiny:\nz perštiny\nz urdštiny\nz angličtiny\nz ruštiny\n\nPašto je jazykem Paštůnů, kteří jsou usídleni hlavně v Afghánistánu, severozápadě Pákistánu a Balúčistánu. Současná paštská abeceda je psána upraveným arabským písmem, má \"40 písmen\" z nichž \"8 je paštských\". Není přesně jasné jakým písmem paštůni psali do příchodu arabské transkripce, ale z vykopávek a starých mincí, které byly nalezeny na místech kde paštůni prokazatelně žili je patné, že používali druh písma, který se dnes nazývá Kharóšthí. První paštská abeceda byla sestavena učencem \"Qazi Saifullahem\" na příkaz \"Khwaja Hassana Maiwandiho\" prvního ministra sultána Mahmúda z Ghazni / 999–1030 /.\nPoté jiní učenci a političtí vůdci abecedu upravovali až dosáhla současné formy.\nVýznam jazyka pašto vzrostl po vzniku samostatného afghánského státu v roce 1747 a v roce 1919 po získání nezávislosti. Vedle darijštiny byl uznán za úřední jazyk až v roce 1936.\n\nPašto se píše upraveným arabským, respektive perským písmem \"zprava doleva\".\n\nا ب ض ص ث ق ف غ ع ه خ ح ج د ش س ي ل ت ن م ط ظ ز و ة ر ء ک\nگ چ ژ پ ګ \n\nښ ځ ۍ ې ړ ږ څ ډ ټ ڼ\n\nHlavní pravidla uspořádání slov a jejich vztahu ve větě jsou:\n\n\nSloveso v paštštině vyjadřuje osobu, rod, čas, nedokonavost, dokonavost, nejistotu, možnost.\nMá šest způsobů:\n\nZ hlediska tvarosloví rozlišujeme základní typy sloves:\nInfinitiv se vyznačuje přízvučnou koncovkou –əl / achístəl – brát, koupit/ a může mít funkci podstatného jména slovesného.\n\nKe kmeni přítomného času se po odtržení koncovky– əl / ل / připojí následující koncovky:\n\nV paštštině jsou jednoduché a složené formy minulého času.\nV případě minulého času je nutno klást důraz na to je-li sloveso \"transitivní\" / přechodné/ nebo \"intransitivní\" / nepřechodné/. \"Některá slovesa, která jsou v pašto nepřechodná mohou být v češtině přechodná a naopak.\" Věty s nepřechodnými slovesy se tvoří stejně jako v češtině.\n\nدجمعی په ورځ مدرسی ته ولاړم مگر هوا خرابه وه\n\nVěty s přechodnými slovesy tvoří tzv. ergativní konstrukci. Podmět se dostává do nepřímého pádu a sloveso se podřizuje předmětu ve větě. Pokud takovou větu přeložíme doslova do češtiny bude vypadat jako by se jednalo o pasivní větu. Ovšem, v tomto případě o pasivum nejde. Ergativní konstrukce se vyskytuje také v urdštině a hindštině.\n\nپولیسو په کندهار کښې دهشتګردان نیولی دی\n\nBudoucí čas tvoříme stejně jako přítomný pouze před sloveso dáme předlož‍ku be-\n\n\nJednou z nejstarších literárních památek, která je napsána jazykem paštó, je kniha Životy světců od Sulejmána Makúa. V 15 století napsal Šajch Mali kroniku o bojích Júsufzajů na horním toku Indu.\nNejvýznamnějším paštúnským básníkem byl Chušhál Chán Chattak (1613–1689)\nChušhál byl jeden z prvních básníků, kteří své básně psali kromě perštiny v jazyce pašto. Zanechal po sobě množství veršů ve formě ghazelů a landejů, které probouzely u lidí vlastenectví a povzbuzovaly je v boji proti Mughalům. Hlavní díla jsou: \n\n\nګلان د خاورو پيدا کېږي \n\nزما لالی تر ګل نازک خاورو ته ځینه\n\n\nPřísloví je stručně stylizované vyjádření všeobecně přijaté zkušenosti. Lze je rozdělit na:\nPříklady:\n\nچه د بل کور خرابوی کور يې خراب شی.\n\nکتابونه دريابونه دی\n\nداسې ونه نشته چه باد وهلی نه ده.\n\n"}
{"id": "405282", "url": "https://cs.wikipedia.org/wiki?curid=405282", "title": "Karel Roubíček", "text": "Karel Roubíček\n\nKarel Roubíček (1915/16 Kutná Hora – 23. prosinec 2004) byl český pivovarník, který se stal významnou osobností pivovarnického průmyslu v Latinské Americe.\n\nNarodil se v rodině Rudolfa Roubíčka, posledního starosty židovské obce v Kutné Hoře. \nV mladí studoval na pražské technice chemii, po nástupu holocaustu se však vrátil do Kutné Hory a v roce 1941 odcestoval společně se svou sestrou Ellou Markusovou a její dcerou Evou do Ekvádoru. \n\nJeště během 2. světové války se usadil ve Venezuele, kde v roce 1943 získal místo sládka v pivovaru Polar. Chemické vzdělání mu umožnilo věnovat se vylepšování chuťových vlastností piva a velké úspěchy slavil zejména s nápadem nahradit chmelový slad za výtažky z kukuřice, díky čemuž bylo pivo méně hořké a více odpovídalo chuti Venezuelců. Tento „tropický návod“ umožnil přizpůsobit výrobu piva místním klimatickým podmínkám. Díky tomuto nápadu a dalším zlepšením ve výrobě piva se v rámci nápojového koncernu Empresas Polar, který se rozrostl ve společnost konkurující v rámci Latinské Ameriky i společnosti Coca-Cola, vypracoval až na pozici člena představenstva celého koncernu. Tuto funkci zastával ještě v 90. letech.\n\nVěnoval se také činnosti pro krajanské sdružení ve Venezuele, v roce 1990 stál při založení Česko–venezuelské společnosti. Byl vášnivým hráčem bridže. \n\n"}
{"id": "405283", "url": "https://cs.wikipedia.org/wiki?curid=405283", "title": "Arnošt Bass", "text": "Arnošt Bass\n\nJUDr. PhDr. Arnošt nebo Ernst Bass (1. dubna 1885 Kutná Hora – 1943 Osvětim) byl český rabín, pedagog, překladatel a publicista židovského původu.\n\nNarodil se v rodině kutnohorského obchodníka textilem a dlouholetého místostarosty místní židovské obce Aloise Basse. Jeho matka Fillipina byla zakládající členkou a první předsedkyní kutnohorského Židovského dámského spolku. Měl jednoho staršího bratra Huga a jednoho mladšího bratra Antona.\n\nI přesto, že byl vychováván v židovské asimilační rodině přelomu 19. a 20. století, která se ke svému náboženskému přesvědčení hlásila vesměs formálně, poměrně brzy se od své rodiny díky své osobní konverzi k judaismu začal odlišovat.\n\nPo ukončení klasického gymnázia v Kolíně se na naléhání rodičů – zejména otce – přihlásil ke studiu práv na univerzitě v Praze. V roce 1905 vážně onemocněl zápalem plic. A právě v průběhu své poměrně dlouhé rekonvalescence v rodné Kutné Hoře, na pokraji nervového zhroucení, uzavřel se svým otcem, který vždy přizpůsoboval své jednání a myšlení podle dané situace, dohodu, že dokončí-li studium práv, bude mu umožněno další studium dle jeho vlastní volby.\n\nIhned po absolvování práv se nechal zapsat na ortodoxním teologickém – tj. rabínském semináři v Berlíně (BRD), kde po třech letech získal nejenom svůj druhý doktorát (PhDr.), ale také rabínskou hodnost. Po svém návratu do vlasti přijal místo tajemníka Archivu Židovské obce na Starém Městě pražském, kde setrval po celou dobu první světové války.\n\nJeho touha o duchovním a pedagogickém působení se naplnila někdy na přelomu let 1919 a 1920 – tj. po obdržení profesury náboženství na středních školách v okrese moravskoostravském. Protože jeho pedagogická činnost byla přechodně spojena s rabinátem, působil ponejprv jako rabín v Židovské obci v Bohumíně (1920–1925) a současně jako výpomocný rabín Židovské obce v Moravské Ostravě, později v Židovské obci v Českém Těšíně (v letech 1932–1935 současně také v Židovské obci ve Frýdku) a nakonec (do roku 1940) v Moravské Ostravě.\n\nTehdy se také oženil s Elsou, rozenou Weber (* 15. října 1900 v Těšíně), dívkou z velmi zbožné rodiny. Měli dvě děti, z nichž jedno zemřelo v útlém věku.\n\nPo svém trvalém přestěhování do Ostravy se ale kvůli názorovým rozporům s autonomním představenstvem tamní židovské obce věnoval zejména pedagogické práci jako pomocný profesor náboženství a češtiny na německých středních školách.\n\nHojně přispíval do četných českých, německých i židovských časopisů se zaměřením pedagogickým ba i politickým. Byl jedním z autorů Českožidovského kalendáře, pro který zpracovával roční komentovaný rozpis svátků židovského roku a vytvářel náboženské eseje, a autorem českého překladu biblických Žalmů, jenž vyšel v roce 1938.\n\nZa druhé světové války byl spolu se svou rodinou po útisku a veřejné potupě ze strany Němců deportován nejdříve do sběrného tábora Terezína (1942–1943), kde nevyužil nabízenou možnost úniku, a později do koncentračního tábora Osvětim-Březinka. Zahynul někdy v průběhu roku \n1943.\n\n"}
{"id": "405285", "url": "https://cs.wikipedia.org/wiki?curid=405285", "title": "Royal Dutch Shell", "text": "Royal Dutch Shell\n\nRoyal Dutch Shell, zkráceně označovaná jen Shell, je mezinárodní britsko-nizozemská globální ropná akciová společnost s obchodními aktivitami ve více jak 140 zemích světa. Shell je největší soukromá petro společnost v Evropě a druhá největší na světě (měřeno dle celkových tržeb). Hlavními obchodními aktivitami jsou vyhledávání, těžba, přeprava, marketing uhlovodíků (ropa a zemní plyn) a sekundárními aktivitami jako jsou výroba energií, výroba chemických a petrochemických produktů.\n\nHlavní ústředí s daňovou registrací je v Nizozemsku ve městě Haag. Oficiální registrační adresa společnosti je ve Velké Británii v Londýně. Akcie společnosti jsou veřejně obchodovatelné a jsou primárně kotované na evropských burzách v Londýně (LSE) a v Amsterdamu (Euronext). Akcie se obchodují pod zkratkami RDSA a RDSB a tyto jsou kótovány a obchodovány v měně GBP a EUR. Akcie Shell jsou sekundárně kótovány na burze v New Yorku (NYSE) v měně USD od 20.6. 2005.\n\n11. prosince 2009 získala Shell spolu s malajsijskou korporací Petronas významnou smlouvu na těžbu ropy v rozsáhlém iráckém poli Madžnún.\n\nVznik společnosti je oficiálně uváděn v roce 1907. V tomto roce došlo k plnému propojení dvou samostatných holdingových společností. Royal Duch získal 60% a Shell Transport and Trading získal 40%. Během následujících dvanácti měsíců došlo pod vedením Henri Deterdinga k úplnému sloučení a vzniku nadnárodní firmy, která úspěšně konkurovala tehdejší téměř monopolní firmě Standard Oil.\n\nSkupina Shell zásadně rozšířila své podnikání prakticky po celém světě. Vyhledávání a těžba ropy započalo v Rusku, Rumunsku, Venezuele, Mexiku a ve Spojených státech amerických.\n\nV roce 1929 byl založen Shell Chemicals jako další obchodní příležitost pro získání chemikálií rafinací z ropy.\nKoncem 20. let byl Shell vedoucí firmou dodávající 11 % globální poptávky ropy a vlastnil 10 % z globální tonážní kapacity všech tankerů.\n\nShell má pět hlavních oborů činnosti:\n\nZákladní činnost Shellu je správa a řízení vertikálně integrované ropné společnosti.\n\nRopná a plynová těžba je hlavní a rostoucí globální obor podnikání Shellu. Tento sektor je při vysokých cenách ropy velmi ziskový, což může způsobovat fakt, že Shell je podrobován globální kritice spotřebitelů a motoristů za vysoké ceny pohonných hmot u benzinových pump.\n\nChemický průmysl Shellu produkuje jednu třetinu celosvětového zisku Shellu. Tento sektor je nejvíce rozpoznatelný díky své globální obchodní síti více než 40 000 benzinových pump, kterým dodává pohonné hmoty ze svých 47 ropných rafinérií.\n\nUž v prvopočátcích se Shell angažoval jako sponzor motosportu na rychle se rozvíjejícím segmentu trhu s benzínem.\nJiž v roce 1907 italský Kníže Scipione Borghese vyhrál závod z Pekingu do Paříže na závodním stroji Itala poháněném benzínem Shell Spirit.\n\nV sezóně 2009 je Shell partnerem týmu F1 Scuderia Ferrari, týmu Ducati ve světovém poháru MotoGP, týmu č. 29 v americké sérii NASCAR a závodu 24 hodin Le Mans.\n\nV roce 1909 Louis Blériot při svém zahajovacím přeletu kanálu La Manche poháněl motor svého letounu benzínem Shell Spirit.\nPro první nonstop transatlantický let z Newfoundlandu do Irska bez mezipřistání v roce 1919 použili Alcock a Brown palivo Shell. V 30. letech vyrábí Shell letecké palivo Avgas 100/130. Ve čtyřicátých letech Shell vyvíjí palivo pro tryskové motory. Pro nadzvukové dopravní letadlo Concorde je speciálně vyvinut letecký olej AeroShell Turbine Oil 555. V 80. letech Shell dodává palivo pro rekordní nonstop let letadlem typu Boeing 747 z Londýna do Austrálie.\nDnes Shell Aviation - každý den, na 880 letištích v 70 zemích připravuje palivo pro více než 7 000 tankujících letadel. \nShell pracuje i na alternativních palivech pro letectví, jako jsou bio nebo syntetické paliva. 1. února 2008 byl představen dopravní Airbus A380 s alternativním palivem pro civilní letectví, který předpokládá využití k pohonu motorů syntetické tekuté palivo vyrobené z plynu (zkr. GTL - Gas to Liquids). Let s tímto palivem trval tři hodiny a byl zkušebně použit na trase mezi městy Filton (Spojené království) a Toulouse (Francie).\n\n\n"}
{"id": "405293", "url": "https://cs.wikipedia.org/wiki?curid=405293", "title": "Čekárna", "text": "Čekárna\n\nČekárna je otevřená ale i uzavřená místnost určená pro osoby, které čekají na nějakou společenskou službu. Nejčastěji je využívána v dopravě nebo ve zdravotnických zařízeních.\n\nV hromadné dopravě se jedná o prostor nebo místnost určenou pro cestující, která je obvykle umístěna v nádražní budově. Je to místnost, která má ulehčit čekání na dopravní spojení, zde pak zejména těm cestujícím, kteří jsou nějak indisponováni např. svým věkem (děti a staří lidé), nemocí či invaliditou apod. a delší stání by jim mohlo být na obtíž nebo by jim mohlo zdravotně uškodit. Většina čekáren by měla mít alespoň základní vybavení k sezení, tedy židle nebo lavice, v zimě by měla být vždy vhodně vytápěna. Pokud na nádraží funguje místní rozhlas, měl by zde být zaveden.\n\nVe velkých nádražních budovách, kde prochází větší množství cestujících, může být vhodně doplněna o další doplňkové služby pro cestující, zejména o služby informační povahy.\n\nNa zastávkách, kde není žádná nádražní budova, mohou funkci provizorní čekárny nahradit různé provizorní zastřešené stavby a účelové přístřešky apod.\n\nČekárny jsou používány i ve zdravotnictví. V převážné míře se jedná o předsálí před ordinacemi nebo jinými prostorami ve zdravotnických zařízeních, které poskytují ambulantní ošetření nebo laboratorní vyšetření apod. V některých zdravotnických zařízeních jsou jako čekárny využívány i běžné široké spojovací chodby.\n"}
{"id": "405298", "url": "https://cs.wikipedia.org/wiki?curid=405298", "title": "Laziště (Králova Lhota)", "text": "Laziště (Králova Lhota)\n\nLaziště je vesnice v okrese Písek, část obce Králova Lhota. V roce 2011 zde trvale žilo 57 obyvatel. Ve vsi je registrováno 54 domů. Přes Laziště vede nová silnice s alejí dubů. V okolí vesnice jsou tři rybníky: jeden u silnice dále dva v lese (Horní a Dolní Tisíčky). Tyto dva rybníky jsou malými potůčky navedeny do rybníku Libčice. \n\nPrvní písemná zmínka o vesnici pochází z roku 1790. V okolí jsou k nalezení zakopané zbraně z druhé světové války.\n\n"}
{"id": "405300", "url": "https://cs.wikipedia.org/wiki?curid=405300", "title": "TJ Horní Benešov", "text": "TJ Horní Benešov\n\nTJ Horní Benešov (celým názvem: Tělovýchovná jednota Horní Benešov) je český klub ledního hokeje, který sídlí v Horním Benešově v Moravskoslezském kraji. Založen byl v roce 1948. Od sezóny 2009/10 působí v Moravskoslezské krajské lize, čtvrté české nejvyšší soutěži ledního hokeje. Klubové barvy jsou zelená a bílá.\n\nSvé domácí zápasy odehrává na zimním stadionu Horní Benešov.\n\n\nZdroj: \n\n\n\nZdroj: \n\n"}
{"id": "405304", "url": "https://cs.wikipedia.org/wiki?curid=405304", "title": "Monbazillac", "text": "Monbazillac\n\nMonbazillac je obec v departmentu Dordogne v Akvitánii v jihozápadní Francii. Leží 87 kilometrů od Bordeaux. Je proslulá sladkými víny a zachovalým zámkem.\n\nSousední obce: Saint-Laurent-des-Vignes, Saint-Nexans, Colombier a Rouffignac-de-Sigoulès.\n\n\"Počet obyvatel\"\n\n"}
{"id": "405309", "url": "https://cs.wikipedia.org/wiki?curid=405309", "title": "Hydrostatická rovnováha", "text": "Hydrostatická rovnováha\n\nHydrostatická rovnováha nastává, když je tíhová síla rovna velikosti vztlakové síly, působící v opačném směru. Tento fyzikální pojem se vztahuje na všechna tělesa v gravitačním poli.\n\nJakákoliv vrstva hvězdy v libovolné hloubce pod povrchem se musí nacházet ve stavu hydrostatické rovnováhy, tj. rovnováhy mezi tepelným tlakem, působícím směrem ven z hvězdy, a tíhou materiálu, tlačícího směrem dovnitř. Pokud by se hvězda nenacházela v hydrostatické rovnováze, pak by se buď zhroutila, nebo naopak explodovala. Na podobném principu funguje nafukovací balónek – plyn uvnitř se tlačí směrem ven, zatímco zemská atmosféra působí na elastický materiál balónku směrem dovnitř, čímž tento tlak vyvažuje. V případě hvězdy směrem dovnitř působí její vnitřní gravitace, která ji stlačuje do nejkompaktnějšího možného tvaru – koule.\n\nHvězda však může dosáhnout tvaru ideální koule jen v případě, kdy na ni působí pouze její vlastní gravitace. Ve skutečnosti však nezanedbatelnou roli hrají i další síly, zejména odstředivá síla způsobená rotací hvězdy. Rotující hvězda v hydrostatické rovnováze má až do určité úhlové rychlosti tvar zploštělého sféroidu, pokud tuto rychlost přesáhne, nabývá tvaru trojosého elipsoidu, a u ještě vyšších rychlostí hruškovitého tvaru. Extrémním příkladem je hvězda Vega, jejíž rotační perioda činí 12,5 hodiny, takže v oblasti rovníku je její průměr o 20 % větší než mezi póly.\n\nPokud má hvězda velmi hmotného průvodce, potom na ni působí také slapové síly, které mohou hvězdu deformovat do tvaru trojosého elipsoidu i v případech, kdy samotná rotace by z ní vytvořila sféroid. Příkladem je hvězda Beta Lyrae.\n\nJev hydrostatické rovnováhy také omezuje množství mezihvězdného plynu přítomného v centrech kup galaxií.\n\nPojem hydrostatické rovnováhy je klíčový také při určování, zda je nějaké vesmírné těleso planetou, trpasličí planetou či planetkou. Podle definice planety, přijaté Mezinárodní astronomickou unií roku 2006, mohou být za planety a trpasličí planety považována jen taková tělesa, jejichž gravitace postačuje k tomu, aby dosáhla hydrostatické rovnováhy. Většinou to znamená, že tělesa získají tvar sféroidu, ovšem např. rychle rotující trpasličí planeta Haumea má tvar elipsoidu. Hydrostatické rovnováhy mohou dosáhnout i některé měsíce planet, které však vlivem slapových sil také mohou nabýt tvar elipsoidu.\n\nVnitřní planety sluneční soustavy i trpasličí planety však nejsou ve stavu zcela ideální hydrostatické rovnováhy, neboť jejich povrch je nerovný. Definice tedy v jejich případě připouští určité odchylky, které však zatím Mezinárodní astronomická unie nijak nekvantifikovala. Velikost této přípustné odchylky ovlivňuje klasifikaci planetky Vesta, která již zřejmě kdysi hydrostatické rovnováhy dosáhla, ovšem později byla znatelně zdeformována dopadem jiného vesmírného tělesa.\n\nJev hydrostatické rovnováhy vysvětluje také fakt, proč se zemská atmosféra nezhroutí do velmi tenké vrstvy na povrchu Země. V atmosféře tlak vzduchu klesá se zvyšující se nadmořskou výškou. Tím vzniká síla směřující směrem nahoru (síla tlakového gradientu), která se snaží tyto rozdíly v tlaku zahladit. Na druhou stranu gravitační síla zase působí směrem dolů a její působení vyvažuje, takže atmosféra zůstává při zemi a udržuje si rozdíly v tlaku podle nadmořské výšky. Bez síly tlakového gradientu by se atmosféra zhroutila do mnohem tenčí slupky okolo Země a bez gravitace by ji zase síla tlakového gradientu rozptýlila do okolního vesmíru.\n\n\n"}
{"id": "405310", "url": "https://cs.wikipedia.org/wiki?curid=405310", "title": "Anzoátegui", "text": "Anzoátegui\n\nAnzoategui je jeden ze 23 států Venezuely a leží na severovýchodě země. Hlavní město se jmenuje Barcelona. Stát byl pojmenován po venezuelském hrdinovi boje za nezávislost země, Josém Antoniu Anzoáteguiovi.\n\nAnzoategui leží na pobřeží Karibského moře. Sousední státy jsou Monagas a Sucre na východě, Bolívar na jihu a Guárico na západě.\n\nHospodářství státu dominuje hlavní venezuelský exportní artikl, ropa. Jedna z největších rafinérií ropy Latinské Ameriky, Complejo Petroquímico de Jose má své sídlo v Anzoategui. Dalšími důležitými odvětvími jsou turistika a rybářství.\n\n"}
{"id": "405317", "url": "https://cs.wikipedia.org/wiki?curid=405317", "title": "Nereidka hnědá", "text": "Nereidka hnědá\n\nNereidka hnědá (\"Nereis pelagica\"), také označovaná jako nereidka různobarvá, je druh mnohoštětinatých kroužkovců žijících v mořích Evropy a Severní Ameriky.\n\nJejí tělo je pokryto štětinami. Dosahuje délky max. 20 cm a podobá se do jisté míry pozemní stonožce. Její hlava vybíhá ve dvě tenká tykadla a je opatřena čtyřma očima.\n\n"}
{"id": "405318", "url": "https://cs.wikipedia.org/wiki?curid=405318", "title": "Hůrky (Nová Bystřice)", "text": "Hůrky (Nová Bystřice)\n\nHůrky () jsou částí města Nová Bystřice v okrese Jindřichův Hradec. V roce 2011 zde trvale žilo 163 obyvatel. Pozůstatky bývalého městečka Hůrky stojí na vyvýšenině, čtyři kilometry severovýchodně od Nové Bystřice, ze které přes Hůrky vede silnice k Senotínu. Další silnice vede z Hůrek k Blatu a dále k Landštejnu, pěšky nebo na kole je možné dostat se do Dobré Vody a do Potočné.\n\nHůrky jsou nejvýše položeným sídlem okresu Jindřichův Hradec.\n\nNázev vesnice je odvozen ze slova hórka ve významu malá hora. V historických pramenech se objevuje ve tvarech: Adamsfreyheit (1790, 1842) a Horky (Hůrky) nebo Adamsfreiheit (1854).\n\nV oblasti se nejdříve usadili poustevníci. Název napovídá, že se jedná o bývalé horní město. Jménem Hory, Hůry, Hůrky bývala ve středověku označována místa, kde byly těženy drahé kovy. V případě Hůrek se odhaduje, že se zde těžilo stříbro už ve 12. století. První písemná zmínka o vesnici pochází z roku 1654.\n\nNejvětšího rozmachu těžba dosáhla zřejmě v 16. a 17. století. Nejznámější byl Čertův důl (Tewlův od německého Teufel/čert) na stříbro, který roku 1530 koupil od bratrů Tewlů Adam I. z Hradce. V roce 1628 Hůrky dostal od své matky Adam Pavel Slavata z Bystřice, který v roce 1637 osadě udělil městská privilegia, povolal sem další německé horníky, kteří těžili síru a skalici. Po něm město mělo německý název .\n\nV roce 1870 žilo v Hůrkách 577 obyvatel německé národnosti, kteří se většinou zabývali výrobou plátna. Konaly se zde do roka dva jarmarky. Po roce 1945 došlo k vysídlení původního obyvatelstva, osídlení českým obyvatelstvem asi nebylo jednoduché, v odlehlé oblasti s drsným počasím se bez vhodných pracovních příležitostí lidem příliš žít nechtělo. Ani na počátku jedenadvacátého století Hůrky nepůsobí dojmem rozkvétající obce, spíše opačně.\n\nV osmdesátých letech 20. století bylo v Hůrkách plánováno otevření uranových dolů. Než mohla být těžba zahájena, došlo ke změně politického systému a od těžby bylo upuštěno. Do té doby se o oživení Hůrek staral státní statek, státní lesy a vojenská jednotka protivzdušné ochrany státu, která zde měla kasárna. Také místní škola je v současné době uzavřena pro malý počet žáků, kteří byli převedeni do školy v Nové Bystřici.\n\n\nNa Křížovém vrchu jihovýchodně od obce stála kaple Panny Marie Bolestné z roku 1841, ke které vedla Křížová cesta. Zbořeno kolem roku 1955.\n"}
{"id": "405325", "url": "https://cs.wikipedia.org/wiki?curid=405325", "title": "Abierto Mexicano Telcel 2009 – ženy", "text": "Abierto Mexicano Telcel 2009 – ženy\n\nTenisový turnaj WTA Abierto Mexicano Telcel 2009 se konal ve dnech 23. - 28. února v mexickém Acapulcu venku na antukových dvorcích. Odměny činily 220,000 USD.\n\n\n\n"}
{"id": "405329", "url": "https://cs.wikipedia.org/wiki?curid=405329", "title": "Lincoln Beachey", "text": "Lincoln Beachey\n\nLincoln J. Beachey (3. března 1887 – 14. března 1915) byl americký průkopník letectví a performer.\n\nNa podzim roku 1914 se sedmnáctiletý učeň oboru fotograf, který neměl dolar na vstupenku na airshow, protáhl pod plotem do parku Overland v městě Denver (Colorado). Mladý Thomas F. Forston si připravil svůj neohrabaný aparát. S ním vyfotografoval neohrožený závodní tým Lincolna Beacheyho a Barneyho Oldfielda a zaznamenal tak pro budoucí generace éru závodů, kdy letadla a závodní auta byla postavena do role pro veřejnost senzačních soupeřů. \nVe svých šedesáti tento muž vzpomínal stále živě na tuto dobu a vypráví: „Beachey a Oldfield dělali turné po Státech. Když se nevyskytovaly žádné překážky, Beachey závodil nad tratí asi ve výšce 100 stop, kopírujíc tvar dráhy. Avšak v Denveru tomu bránily stromy. Oldfieldova role zde byla objet několikrát mílovou trať v závodním voze Fiat, který zvedal v zatáčkách do vzduchu mraky prachu. Beachey, připoután na bidélku svého Curtissova křehkého letadla s tlačnou vrtulí létal nad davy a dělal řadu přemetů ve výšce několika set stop. \nCurtiss pusher byl poháněn francouzským rotačním sedmiválcem Gnome o 70 koňských silách“, vzpomíná Forston. „Beachey jel osobně do Francie těsně před vypuknutím války mezi Francií a Německem a nějakým způsobem se mu podařilo koupit motor navzdory regulačním opatřením francouzské vlády o prodeji strategického zboží a odvezl ho rovnou na loď, na kterou měl zpáteční lístek do Spojených států. \nDále Forston popisuje řízení letadla s poukazem na odlišnosti od dnešního standardu.\n„Beachey byl super showman v letadle. Prudce klesal, nakláněl stroj a létal kolama vzhůru. Vymyslel a předváděl strmý pád, holandský výkrut (Dutch roll) a Turkey trot (tzv. krocaní natřásání – kdo ví, co si přesně pod tím představit). Beachey zvládl perfektní přemet, pád po přetažení a naučil se jak vybrat vývrtku, do níž padal po ocase.\n\n„Lincoln Beachey pokračoval v předváděcích letech na západním pobřeží Spojených států a zemřel tragicky o několik měsíců později při předváděcím letu nového jednoplošníku nad San Franciscem, se kterým se zřítil do zátoky. Beachey létal ve dvanácti, stal se slavným ve dvaceti a zahynul ve 27. Národ, šokovaný jeho smrtí, se dožadoval záchranných prostředků pro piloty. Smrt hrdiny přispěla k urychlení vývoje padáku. Barney Oldfield, jehož jméno je spjaté s automobilovým sportem, zemřel v roce 1946.“\n\nSlavný muž, americký průkopník leteckých show a celonárodní král vzduchu, Lincoln Beachey a jeho neméně slavné letadlo. Lincoln Beachey byl jedním z nejznámějších a historicky nejzajímavějších postav počátků exhibičních letů v USA. K obvyklé skladbě tehdejšího repertoáru ostrých zatáček, divokých piké a nízkých průletů, tento muž - ve Spojených státech jako první vůbec – v roce 1913 vyzkoušel a poté pravidelně předváděl se svým letadlem přemety, v angličtině zvané \"loops\".\n\n„Museum of Aerospace“ v kalifornském San Diegu. Ve vstupní části je expozice věnována počátkům letectví a z mnoha modelů, replik i skutečných letadel. Například křehký dvojplošník na tříkolovém podvozku, bez trupu, s rotačním motorem nesoucím mohutnou tlačnou vrtuli. Je na něm figurína pilota, sedící na samé špici letadla, s nohama opřenýma o prodlouženou osu předního kola s rukama svírajícíma dřevěný „volant“. Skutečný pilot se jmenoval Lincoln Beachey a jeho poslednímu modelu tohoto dvouplošníku se přezdívalo Little Looper – Malý akrobat. Byl to model Curtiss, vylepšený typ D. Křehké letadlo stojí na podstavci v dosahu ruky a preciznost provedení i zřejmá funkčnost spleti drátů a táhel nenechá na pochybách, že stroj byl letuschopný.\n\nLittle Looper nevypadá jako dnešní letadlo, je to létající aparát. Nutno říci, že byl spolehlivý a relativně bezpečný, na rozdíl od pozdějšího jednoplošníku, který v kombinaci se stále větším riskováním, stál nakonec mladého pilota život.\n\nLincoln Beachey se narodil v San Franciscu v Kalifornii 3. března 1887. Tamtéž absolvoval základní školu. Beachey, později všeobecně považovaný za nejproslulejšího exhibičního letce své doby v USA, se začal zajímat o letectví již od mládí. Poprvé letěl ve věku 17 let, v únoru 1905 v Oaklandu v Kalifornii, když pilotoval Heatonyho řiditelný balón. V roce 1906 předvedl svůj prvý let na veřejnosti na východě Států, když jako lehčí než vzduch obletěl kopuli Capitolu ve Washingtonu. Dne 25. června 1907 pilotoval doutníkovou vzducholoď nad městem New York. Přeletěl zátoku, obkroužil Brooklyn, prosmýkl se nad East River a přistál na Battery Park na Mannhattanu. O několik minut později odstartoval znovu, přeletěl jižní cíp poloostrova Mannhattan, kde narazil do vysoké budovy o níž svůj létající stroj poškodil, takže vynuceně přistál v East River, odkud byl nezraněný zachráněn. \n\nMezi roky 1905 a 1909 se Beachey stal známým pro své smělé exhibice po celých Spojených státech právě v Baldwinových řiditelných vzducholodích poháněných Curtissovými motocyklovými motory. Avšak v roce 1910, na prvém předvádění létacích strojů v Los Angeles, letecký závod vzducholodí Beacheyho s Royem Knabenshuem vzbudil již menší zájem. Místo toho se davy shlukovaly vedle, aby viděly závod Glena Curtisse a Louise Paulhana na strojích s pevnými křídly. Baldwinovy řiditelné prostředky typu lehčí než vzduch byly příliš krotké a mírumilovné pro tohoto odvážného pilota. Beachey brzy ukončil svá vystoupení a ve svých třiadvaceti se rychle přidal ke Curtissovi a učil se létat na strojích těžších než vzduch. \n\nV roce 1911 se přestěhoval do Hammondsportu, stát New York, kde absolvoval pilotní lekce od Glenna H. Curtisse a údajně po určitých obtížích získal pilotní oprávnění jako pilot – amatér. 17. ledna 1911 vyhrál cenu jeden tisíc dolarů nabídnutou amatérskému pilotu, který dokáže absolvovat let dlouhý půl míle. Vzdálenost prolétl v čase dvě minuty a osm sekund. Hned potom se připojil ke Curtissovým předváděcím pilotům. 23. ledna 1911 způsobil senzaci v leteckých kruzích, když předvedl strmý sestup o 400 stop po sérii „smrtelných“ krátkých piké. Diváci, neuvyklí takovým činům byli přesvědčeni, že se zřítil, ale on přistál bezpečně za kopcem, ukryt před zraky diváků. Byl prvý, který obletěl Capitol v letadle v květnu 1911 a sklízel národní publicitu a slávu. Nezapomeňme, že v té době se na prvé piloty vzhlíželo jako na dobrodruhy a hrdiny. A oni jimi také byli. Auta byla taková, jaká známe z prvých filmových grotesek a např. slavný Titanic vyplul na svoji panenskou plavbu až následující rok. \n\nZačátkem roku 1911 již tedy Beachey předváděl letecké produkce a 20. srpna 1911 získal uznání jako nejlepší pilot na velkém leteckém setkání v Chicagu. Proti smetánce světových pilotů z Francie, Anglie a Spojených států demonstroval mistrovské umění pilotáže a odvahu, které se nikdo jiný nemohl rovnat. Letěl na jednom z prvých Curtissových modelů letadel s tlačnou vrtulí v jediném stoupavém motorovém letu, dokud nevyprázdnil nádrž. Pak klouzal dolů k předváděcí ploše na břehu jezera Michigan s dosaženým světovým výškovým rekordem 11 642 stop (3 550 m). Toto letadlo, poháněné vidlicovým, vodou chlazeným osmiválcem, mělo pravděpodobně ještě přední výškové kormidlo. V roce 1912 Beachey létal na shows v Bostonu, Los Angeles a v Chicagu. Zkoušel Curtissova letadla a plně se věnoval exhibicím. Jeho pilotní licence byla dvakrát suspendována. Jednou za let nad bulvárem Michigan v Chicagu a jednou pro formální náležitosti. Na konci roku nečekaně oznámil konec létání a věnoval se obchodování s nemovitostmi. Měl však srdce pilota. V roce 1913 spolupracoval s Curtissem na vývoji prvého modelu s tažnou vrtulí – předchůdce později hromadně vyráběné Curtiss Jenny. \n\nStaré fotografie mluví za své. Pro současnou generaci leteckých fanoušků, kteří možná vědí méně o počátcích letectví, je třeba se zmínit, že Beachey byl v Americe té doby nesmírně populární. Byl tím, který prvý udělal svíčku, spirálu a vyzkoušel řízený pád stroje po poklesu rychlosti. A byl prvním Američanem, který letěl v obrácené poloze a prvním, kdo předvedl loop. Byl zároveň showmanem i akrobatem, využíval různých efektů a davové psychózy. Prováděl a současně i uváděl svá vystoupení, takže vždy dosáhl kýženého výsledku. Vychutnával si svoji pověstnou přesnost v ovládání stroje, s níž se spouštěl nízko nad jedoucí automobily, budovy i stromy, míjejíce je údajně o „zlomky palců“. \n\nProlétával míle nahoru a dolů Chicagskými bulváry, s předním kolem jen těsně nad střechami automobilů, létal skrze budovy, startoval i přistával na nich a předváděl jiné kousky, kde odhad vzdáleností a rychlosti byly hlavními faktory. Byl exhibičním letcem, který si držel a udržel pozornost diváků od začátku vystoupení do konce. Že to byl hazard se smrtí, o tom není pochyb, ale v té době ještě nebylo letectví svázáno předpisy a pojmy jako letecká nekázeň. Však také většina tehdejších pilotů zaplatila daň nejkrutější.\n\nBeachey byl pilot showman a miloval slávu. Mnoho nedbal na to, jak můžou být jeho kousky nebezpečné. Fotografie jeho postavy, sedící na samé špici letadla v primitivní sedačce, svírající „volant“ kterým ovládal směrovku a s předním kolem pod nohama, budí pozornost i dnes. Některé z jeho fotografií se masově prodávaly jako pohlednice ve statisícových nákladech. S proslulou kšiltovkou otočenou štítkem dozadu, v tmavě modrém proužkovaném obleku s kravatou a v polobotkách, létal zpočátku dlouhou dobu nepřipoután. Snad skutečnost, že seděl zcela nechráněn na samé špici letadla, rozrážel svým tělem vzduch a slyšel svist vzduchu mezi dráty svého stroje, jehož tak byl nedílnou částí, naučil se vnímat a podvědomě vyhodnocovat podmínky letu. Beachey končil svá vystoupení tak, že zůstával ve vzduchu dokud mu zbývala v nádrži poslední kapka benzínu. Pak přistával klouzavým letem. Byl to takřka pevný bod jeho vystoupení. \n27. června 1911 letěl přes Niagarské vodopády. Při tomto letu se vrhl střemhlav do hlubiny podél padající vody a vybral pád až těsně nad hladinou, vzápětí podlétl velký oblouk ocelového mostu, aby později přistál, zcela promáčen. \n\nPo tom, co nějaký čas létal s ostatními piloty pro Curtisse, založil se pro sebe a jeden čas vytvořil závodní tým s populárním automobilovým závodníkem Barney Oldfieldem. Závody mezi vozem Fiat a dvojplošníkem Curtiss se odehrávaly před publikem například na oválném stadionu, kde Beachey letěl jen několik málo metrů nad zemí, kopírujíc ovál. Filmový záznam takového závodu můžete spatřit na videu právě v Museum of Aerospace v San Diegu. Je to představení, kdy dnešnímu pilotovi tuhne krev v žilách. Rychlosti vozu i letounu jsou dost vyrovnané, Beachey letí v úrovni zvýšených tribun a let není zrovna plynulý. Tento závod vyhrálo letadlo, pilot a jistě i několik diváků.\n\nV září 1913 francouzský pilot Adolphe Pégoud prvý na světě konečně dokázal opravdový přemet v letadle Bleriot a Beachey pod dojmem této události překypoval novou aktivitou a rozhodnutím opět si získat svoji mystickou korunu krále vzduchu. Okamžitě objednal nové zpevněné letadlo schopné přemetu, na jehož vývoji se podílel. Oznámil, že zamýšlí předvést, že dvojplošník dokáže to samé, či dokonce více, než Pegoud předvedl v zahraničí na jednoplošném Blériotu. Beachey plánoval, že předvede tento manévr dříve, než Pegoud přijede do Ameriky.\n\nV říjnu 1913 přežil ošklivou havárii, při které svého Curtisse zcela zdemoloval. Na veřejné exhibici v Hammondsportu (stát New York) při jednom z nízkých průletů zachytil o lana vojenského stanu a přitom smetl několik přihlížejících diváků, kteří si vylezli nahoru, aby lépe viděli. Následky byly fatální. Jedna mladá dívka zemřela na místě a její sestra byla těžce raněna. Několik dalších diváků a sám Beachey byli zraněni lehce. Beachey přežil, přestože se strojem havaroval na zádech. Bylo to poprvé, co použil bederní poutací pás a to mu hned zachránilo život. Pod vlivem této události krátce zvažoval, že od létání odejde. \n\nNa podzim 1913, po sérii kalifornských Airshows zakončených 27. prosince v oblasti zálivu kolem San Francisca, byla Beacheyho akrobatická vystoupení a hazardní kousky hlavními náměty konverzace v leteckých kruzích všude kolem. Dlužno říci, že několikrát měl Beachey na mále. Tak například 21. prosince 1913 zkoušel poprvé looping s rukama sundanýma ze řízení. Když byl Curtiss na zádech, zastavil se mu motor. Stroj se propadl o značnou výšku, než se ho podařilo vyrovnat. Beachey pokoušel osud. Den předtím prohlašoval, že může udělat tolik loopingů, kolik chce, neboť je to snadné jako štípání dřeva. 25. prosince téhož roku vystupoval v San Franciscu nad výstavištěm navzdory tomu, že z moře se blížila bouře. A o tři dny později na letecké pouti tamtéž demonstroval, že může dělat plynule přemety jeden za druhým a jeho Little Looper přitom ještě nabíral výšku. Byl tak samolibý, že o tři dny později si vymyslel další číslo – průlet strojní halou dlouhou 300 stop. Přitom však na konci škrtl a poškodil stroj.\n\n10. ledna 1914 přežil další havárii, když závodil s Barney Oldfieldem, který řídil automobil. Při přistávání si všiml na poslední chvíli, že auto je pod ním. Strhl stroj a skončil pod troskami. Přežil pravděpodobně nezraněn. Pilotovo štěstí vydrželo až do 31. ledna, kdy při závodu s automobilem se mu ve výšce 350 stop roztrhla vrtule. Beachey doklouzal a narazil do stromu. Tento výčet různých nehod za tak krátké období dává tušit, že podobných nehod bylo již dříve asi více. Avšak jak pilotova popularita rostla, troufal si víc a víc a bohužel asi také proto, aby si udržel zájem diváků, musel vymýšlet stále nová čísla. V době, kdy letectví bylo v počátcích, nebyly předpisy a nařízení zdaleka takové jako dnes. Tak byla většina leteckých vystoupení hazardní hrou o zdraví a životy pilotů i diváků. \n\nDalší z prvých známých pilotů, Art Mix, napsal v roce 1914 článek „82 000 mil s Lincolnem Beachey“, ve kterém popisuje své zážitky, když v té době působil jako Beacheyho mechanik. S ním absolvoval turné po 126 městech před neuvěřitelnými 17 miliony diváků dohromady. To je ohromující číslo, zvláště v době, kdy byly noviny jediným sdělovacím prostředkem. Obvyklá reklama tenkrát byla: „Beachey poletí ve tři odpoledne, ať prší, svítí slunce nebo je cyklón“. Po smrti Beacheyho se s Artem Mixem setkal muž, který měl později rovněž velmi blízko k Little Looperu a historii spjaté s Beacheym. Jmenoval se Hud Weeks a sbíral všechny články, fotografie a informace a také mnohé zasvěcené napsal. Art Mix např. vzpomínal na průlet skrze onu výstavištní halu, při které se stroj poškodil. Díky jeho vzpomínkám víme, že známá fotografie byla pořízena později a stroj byl při jejím pořizování zavěšen na drátech. \n\nNepodařilo se zjistit, s kolika stroji vlastně Beachey postupně létal. Z mnoha fotografií je však patrná řada rozdílů. Většina Beacheyho strojů používala Curtisssův řadový vidlicový osmiválec řady OX s mohutným chladičem kapaliny, umístěným za pilotovými zády. Každý si jistě dovede představit nebezpečnost takovéhoto tlačného uspořádání, (letadla byla nazývána Pusher, push znamená tlačit) které nakonec vedle jiných důvodů vedlo konstruktéry i k přechodu na tažné uspořádání vrtule (pro takové se dříve používal termín Tractor). Při každém nárazu byl zepředu nechráněný pilot ještě vystaven nebezpečí smrtelného úderu do zad. A že byl takový motor dosti těžký, si dovedeme představit i z fotografií, kde je umístěn v jinak subtilní dřevěné konstrukci stroje. \n\nTeprve od léta 1914 Beachey používal výhodnější francouzský rotační motor. Co se týká draku letadla, existují nezřetelné fotografie prvých modelů, kdy původní Curtissovo letadlo používalo ještě přední horizontální řídící plochu, ale od té bylo již na dalších modelech upuštěno. Zkracovala se délka, měnilo se rozpětí křídla i umístění mezikřídelních vzpěr. Horní křídlo mělo jednou větší rozpětí než spodní, vnější vzpěry se přemísťovaly od středu více k samého okraji křídla na posledních modelech. Dopátrat se zaručeného vzhledu toho kterého modelu již patrně není možné. Různé úpravy a záměny letadel byly jistě vynuceny také nehodami. \n\nBeacheyho modely jsou většinou uváděny jako „Curtiss Special Model D“. Stroj, který byl určený na předvedení prvého loopu byl později nazýván „Special Looper 1913“. Jednalo se opět o další vývojový stupeň Curtissova modelu D, dodatečně upraveného a zesíleného. Vzpěry byly zesíleny na dvojnásobek, stroj byl vyztužen lanky o průřezu 3/32 palce, byl instalován poutací pás přes stehna a dvojité dráty byly použity na kotvení motoru. Rozpětí bylo zkráceno na 24 stop a 3 palce. Tento letoun, stejně jako předešlé Beacheyho stroje byl osazen Curtissovým řadovým motorem. Výkon postupně stoupal až na 90–100 koní. To je docela hodně, když si uvědomíme, že dnešní ultralajty mívají motory kolem 35 koní. Šlo o řadové vodou chlazené osmiválce do V typu OX, které prosluly později zejména hromadným použití v Curtissově letadle „Jenny“. Výsledkem všech těchto úprav bylo, že se zvýšila tuhost konstrukce, ale také hmotnost a aerodynamický odpor. Srovnáním údajů je pravděpodobné, že popisovaný stroj byl zničen při oné havárii v Hammondsportu v říjnu 1913. Ale už v listopadu se Beachey přesunul do San Diega (California), kde do omrzení nacvičoval let v obrácené poloze v novém zpevněném speciálu s motorem o 90 koňských silách, a krátce nato bez velkých potíží předvedl prvý regulérní loop ve výšce 2 500 stop (760 m). Jméno Beachey bylo nakresleno na horním křídle velkými černými písmeny. Pilotova sláva byla na vrcholu.\nBeachey však zkoušel i jiná letadla. Na jaře 1914 objednal dvojplošník navržený Charlesem Willardem s tažnou vrtulí, které zamýšlel použít pro loop, avšak modifikace ocasních ploch prokázala jeho neřiditelnost. Beacheymu se však zalíbil motor, Francouzský Gnome o 50 koňských silách.\n\nLittle Looper bylo jméno, jakým letadlo pokřtili novináři a podle všeho se vztahovalo až k úplně poslednímu letadlu, které svého pilota přežilo. Bylo navrženo a zkonstruováno tak, aby se dalo snadno a rychle rozebrat a sestavit za účelem rychlých přesunů při zamýšlených exhibičních vystoupeních, která plánoval Beacheyho manažer William Pickens. Snad jsou to jen nepodložené domněnky, ale kdyby Beachey nebyl zaměnil toto své letadlo za nešťastný černý jednoplošník, jeho pozdější tragická smrt mohla být odvrácena. Little Looper byl spolehlivý a vyzkoušený. Beachey s ním jen v roce 1914 absolvoval turné po 126 městech po celých státech a do konce roku s ním předvedl více než 1 000 přemetů! \n\nPodle informací toto speciální letadlo bylo postaveno Jamesem LaMontem v Curtissově továrně. Ale pravděpodobně vzniklo podle návrhu a ve spolupráci se samotným Beachym, Warrenem Eatonem a Artem Mixem, kteří byli jeho placenými mechaniky. Pánové Warren Eaton a Lincoln Beachey, v době, kdy toto letadlo bylo konstruováno, již měli hodně zkušeností z předchozích modifikací. Beachey pověřil Eatona stavbou tohoto speciálu, který vycházel z předešlých konstrukcí, avšak byl uzpůsoben pro nový rotační motor. Prvý zálet provedl Beachey 19. května 1914 a v témže měsíci s ním rozechvěl Chicago. Letadlo dosahovalo rychlosti 80 mil za hodinu (129 km/hod). Tento model byl také upravován. Jeden čas měl delší horní křídlo s vestavěným klasickým křidélkem, zkoušelo se k dosažení většího vztlaku a dostupu. \n\nMotor byl údajně zakoupen samotným Beachym ve výrobním závodě za hotové peníze. Beachey se urychleně vydal do Francie na jaře 1914. Tento Gnome byl lehký, vzduchem chlazený sedmiválec, schopný při plném výkonu vyvinout výkon asi 84 HP. Motor spolu s obrovskou vrtulí se točil při maximálním výkonu 1 350krát za minutu při použití automobilového benzínu. Benzín byl při nalévání úzkostlivě cezen přes hedvábný kapesník, aby se do motoru nedostaly žádné nečistoty. Inu, byly to přece jen teprve počátky letectví. Motor vážil 205 liber (93 kg) včetně jednoduchého magnetového zapalování, svíček, olejové pumpy a přední a zadní montážní příruby. Mazal se olejem Castor, který se míchal s benzínem až za karburátorem. Přípustí plynu se řídil předstih zapalování a tím i otáčky. Motorové lože sestávalo celkem z osmi (čtyř zepředu a čtyř zezadu) paprskovitě se rozbíhajících ocelových trubek, přišroubovaných přes ložiska k montážním přírubám motoru a připevněných druhými konci do kování na nosnících křídel. Krom toho byla dutá hřídel motoru – vzhledem k tlačnému použití motoru zde obrácená směrem dopředu – rovněž uchycená v paprskovitých výztuhách. Celek byl navíc zpevněn drátovými výztuhami a tak přestože uložení vypadalo neohrabaně, nikdy nezklamalo. \n\nRotační motor byl původně vyvinut pro pohon autobusů, ale dočkal se uplatnění ve stíhačkách Světové války a to na obou stranách fronty. U rotačních motorů je všechno jinak, než jsme navyklí si představovat. Dutá hřídel motoru, vycházející z motoru na opačné straně než je vrtule, je obvykle spojena s velkou přírubou, pomocí které je motor přišroubován na motorovou přepážku. Všechno co je vidět, se točí. Válce, středový odlitek nesoucí válce i vrtuli, svíčky, ventily, vahadla a tak dále. Palivo přichází právě tou dutou hřídelí a prochází klikovou skříní, jako je tomu u dvoudobých motorů. Tu zároveň maže a proto musí být olej přimícháván k benzínu. Nad píst se směs dostane pomocí přepouštěcích kanálů, které jsou zvlášť ke každému válci vedeny měděnými trubkami, tvořícími typické fajfky. Výfukové potrubí nebylo žádné. Spaliny a především olej, unikající za rotace motoru z válců, se rozstřikovaly odstředivou silou kolem dokola. \n\nV prvých stíhačkách v tažném uspořádání vrtule se proto výfukové zplodiny usměrňovaly motorovým krytem a odváděly mezerou mezi krytem a spodkem trupu. U Beacheyho letadla byl kolem motoru instalován kruhový prstenec, který alespoň zabraňoval rozstřikování oleje na nosné plochy. Dočkal se mnoha vylepšení, ale princip od začátku vedl do slepé uličky. Ve své době byl motor relativně spolehlivý, protože byl chlazený vzduchem a měl příznivý poměr výkonu ku váze. \n\nPalivová nádrž byla umístěna pod střední částí horního křídla a měla dva oddělené prostory, pro benzin a příslušné množství oleje. Byla vyrobena z tenkého ocelového plechu a nesla palivo na 40 minut letu. Palivo i mazivo bylo dopravováno ke karburátoru gravitací, ale olej byl do karburátoru čerpán pumpou poháněnou od motoru. Spotřeba oleje byla vysoká, uvádí se neuvěřitelných 50 % objemu paliva. Spotřeba benzínu je uváděna až 80 liber (36 kg) na hodinu letu. Nejmenovaná opatření byla provedena k zásobování motoru palivem za letu na zádech. \n\nKřídla byla stejné hloubky po celém rozpětí a identická pro horní i dolní plochy, která byly přímo nad sebou. Horní a dolní křídlo bylo spojeno dřevěnými vzpěrami s aerodynamickým profilem. Celek byl vyztužen lanky, kotvenými do kovových patek sousedících vzpěr. Každé křídlo se skládalo ze tří sekcí, potah byl plátěný, lakovaný. Křídla neměla vzepětí a neměla také křidélka. Žebra byla zhotovena z lepených smrkových pásnic. Ke dvěma hlavním nosníkům byla žebra připevněna pomocí kovových úchytů a šroubů, jakož i k náběžné a odtokové liště. V každém průsečíku žeber s nosníky byl spoj zpevněn vlepenými a mosaznými hřebíčky přibitými dřevěnými hranolky pro získání vyšší tuhosti. Celková plocha křídel byla 147 čtverečních stop (13,6 m). Plošné zatížení bylo přibližně 5,13 liber na čtvereční stopu (25 kg/m). Profil křídla byl podobný běžným Curtissovým profilům té doby, s maximálním průhybem profilu 48 mm ve 42 % hloubky křídla. Šlo vlastně o dutý profil. Křídlo bylo velmi tenké a proto žebra nemohla mít žádné odlehčovací otvory. Aerodynamické vlastnosti takového profilu nejsou známy, ale odhaduje se, že jsou podobné prvým profilům typu Eiffel. (Konstruktér známé věže se také zabýval aerodynamikou). Křídlo mělo poměrně značný úhel náběhu. Konstrukce křídla byla skutečně unikátní. Žebra byla údajně slepena z pěti vrstev stříbrného smrku, napařovaných a vytvarovaných na dřevěné formě. K přednímu a zadnímu nosníku křídla byla žebra přilepena a pojištěna mosaznými pásky probitými hřebíčky. Přední nosník s průřezem 41 × 32 mm byl vytvarován do tvaru „D“ a tvořil zároveň náběžnou hranu křídla. Zadní nosník ležel v 80 % hloubky křídla. Nosníky byly slepeny z pěti vrstev pásků smrku na svislo. Krátká délka každého z nosníků děleného křídla zajišťovala vysokou pevnost. Také odtoková hrana byla zhotovena ze smrkové lišty. Sekce křídla byly spojeny kováním z kvalitní oceli. K dosažení tuhosti obdélníku křídla byly použity diagonální drátové výztuhy, jak je obvyklé i u pozdějších konstrukcí. Výztuhy byly kotveny ke kování na pevnostních žebrech, která byla širší. Rozměr zadního nosníku, lepeného také z pěti vrstev, byl 32 × 32 mm. Celek křídla zaručoval vysokou pevnost a dobrý poměr pevnosti ku hmotnosti. Kování spojující panely křídel a veškeré drátové výztuhy byly řešeny tak, že dovolovaly rychlé rozebrání a sestavení křídel. Koncové části křídel přitom zůstaly spojeny v původní celek, tedy patrně obě plochy včetně vzpěr. \n\nCo musí každého na pohled zaujmout jsou také křidélka. Ta byla poplatná patentovanému řešení používaným u prvých Curtissových konstrukcí. Křidélka jsou mezikřídelní, plovoucí. Vnitřní konec a střed křidélek byl ukotven přímo na dvě krajní mezikřídelní vzpěry, vnější konec byl odvážně uložen na lankách. Ovládala se ocelovými lanky. Jejich plocha byla dostatečná, aby spolehlivě otáčela strojem podél podélné osy, ačkoliv ne příliš rychle. Řízení křidélek bylo více citlivé při vyšších rychlostech.\n\nPodvozek byl tříkolový. Zatímco na všech předchozích typech byla hlavní kola uložena v pevném třmenu, kotveném do spodního křídla, tedy neodpružená, z čelní fotografie z Montrealu z roku 1914 je vidět uložení kol na polonápravě, pravděpodobně již odpružené gumou. Přední kolo nejspíš nebylo ani řiditelné, stroj asi otáčeli pomocníci a při krátkém pojíždění možná šlo zatáčet směrovkou při postaveném stroji na zadní kola. Dřevěná vidlice příďového kola ze smrku 37 × 41 mm zároveň nesla sedadlo pilota a sloupek řízení. Nejnižší část podvozku tvořil jasanový hranol, sloužící jako ližina, zároveň chránící kotouč vrtule, která končila pouhých 7 palců nad zemí. Překvapí malá světlost pod ližinou. V její zadní části s ní bylo spojeno několik kovových trubek tvořících hlavní podvozek. Drátěná kola byla obuta do tlustých dušových pneumatik, které zpočátku jediné tlumily rázy při přistání. Přední kolo bylo vybaveno primitivní třecí brzdou, doléhající na pneumatiku. Pilot na ni tlačil nohou, avšak její účinnost byla údajně značně omezená, zvláště na mokré trávě. \n\nSnad nejzajímavější částí letadla bylo řízení. Na konci dutého sloupku řízení bylo připevněno dřevěné kolo-volant s obvodovou drážkou. Drážkou procházelo táhlo ovládající směrovku. Otáčením kola se lanko směrovky procházející sloupkem řízení posouvalo a přes soustavu kladek vedlo až ke směrovému kormidlu. Výchylky směrovky byly přibližně 20 stupňů vlevo a vpravo. Jednoduchá vícežilová lanka, vedoucí ke kormidlům byla vybavena napínáky, umožňujícími rychlé a snadné rozebrání letadla. Sloupek řízení se nakláněl vpřed a vzad, čímž se logicky ovládala výškovka. Sloupek však nebyl uzpůsoben pro výchylky do stran, jak by snad čtenář očekával. K ovládání křidélek totiž sloužilo opěrátko pilota. Samotné sedadlo bylo primitivní. Tvořila je rovná vypolštářovaná deska, k níž bylo připevněno opěrátko na jakémsi pantografu, takže se dalo vychylovat do stran podle toho, jak se pilotova záda nakláněla vpravo či vlevo. Přímo k opěrce byla připevněna lanka ovládající křidélka. Toto unikátní řízení bylo použito právě zde a Beachey byl pravděpodobně jediný, kdo je uměl ovládat. Vždyť představíme-li si odstředivé síly, působící při obratech na pilota, který navíc neměl v sedadle žádnou oporu, šlo jistě o slušný hazard. K opěrátku byla připevněna dvě kožená oka z řemínků. Do nich Beachey navlékal paže, čímž byl zároveň ve stroji upoután. Až do doby, než získal model 1913, žádné jiné poutání nepoužíval. \nOcasní plochy se skládaly z vodorovného stabilizátoru dělené výškovky a plovoucího aerodynamicky odlehčeného směrového kormidla. Stavba ocasních ploch byla stejná jako křídel. Celé ocasní plochy byly neseny podélníky s vrstveného smrkového dřeva, o průřezu pouhých 33 × 33 mm, de facto tvořícími trup. Celá konstrukce draku byla vyztužena vícežilovými lanky s napínáky. Kormidla byla potažena látkou z obou stran. Úhel náběhu pevné vodorovné plochy byl na zemi stavitelný podle potřeby. Výchylky výškovky byly asi 20 stupňů dolů a 30 nahoru. Dělená výšková kormidla se ovládala lanky vedenými přes vrchol řídících pák a kotvenými na odtokových hranách. Zajímavé bylo ukotvení směrovky, jejíž horní a spodní hrana byla vedena čepem v ocelovém kříži, neseném čtyřmi lanky. Podobně uchyceny byly i konce křidélek. \n\nCelková hmotnost stroje včetně pilota byla 775 liber (352 kg). Malé plošné zatížení dovolovalo vysoké výkony. Letoun byl velmi manévrovatelný, ani ne vratký, ani příliš stabilní. Při mnoha příležitostech Beachey letěl nízko nad zemí s rukama sundanýma z řízení. Stroj mohl být uveden do mnoha nenormálních letových poloh, strmých stoupání a piké, s přidáním různých přemetů a obratů a vždy jej bylo možné vyrovnat. Little Looper byl bezesporu tehdy velmi průkopnickým a zajímavým strojem. A je jím i dnes. Stroj byl klasifikován jako prvý dvojplošník, speciálně navržený a dimenzovaný pro loopingy a další obraty s velkým přetížením. Prvý testovací let tohoto posledního stroje byl proveden Beacheym v Chicagu ve státě Illions, kde byl stroj dokončen 19. května 1914. Letadlo prokázalo výjimečné letové vlastnosti, dobrou stabilitu a precizní manévrovatelnost. Little Looper údajně mohl stoupat v úrovni moře více než 1 125 stop za minutu (úctyhodných 4,7 m/s) a tento výkon v té době překračovaly pouze dvě zahraniční konstrukce. Maximální rychlost byla asi 85 mil za hodinu (137 km/hod), ale tyto údaje jsou odhadnuté, protože stroj nebyl vybaven žádnými přístroji. \n\nKdyž se v březnu 1915 otevírala v San Franciscu mezinárodní výstava Panama-Pacific, Lincoln Beachey, jedinečný národní pilot a přezdívaný král vzduchu byl zaměstnán jako atrakce, aby zdvihl ze sedadel tisíce návštěvníků svými kousky.\n\n\n"}
{"id": "405330", "url": "https://cs.wikipedia.org/wiki?curid=405330", "title": "Tahára", "text": "Tahára\n\nTahára je výraz arabského původu, který znamená „čistota“. Odkazuje k nutnosti rituální čistoty muslima v určitých situacích a rituálního očištění po určitých konáních. Pro muslimy je tahára velmi důležitá, sám Muhammad ji označoval za „polovinu víry“ a u ismá'ílíji je dokonce jedním z pilířů víry. Tahára neoznačuje „běžnou“ čistotu, nýbrž čistotu rituální.\n\nDo stavu rituální nečistoty se chtě nechtě často dostává každý muslim. V zásadě lze formy rituálního znečištění rozdělit do dvou skupin, a to na těžké a lehké. Těžké znečištění je přivedeno např. menstruací či vyměšováním spermatu. Lehké znečištění bývá způsobena většinou stykem s nečistým objektem (\"nádžis\"), za které jsou považováni např. vepři, krev, hnis, či mléko nejedlých zvířat. Podle druhu rituálního znečištění pak muslimové volí mezi jednotlivými druhy očisty.\n\nNapř. použití toalety bývá považováno za druh lehkého znečištění. Aby se muslim dostal zpět do stavu rituální čistoty, šaría přikazuje, aby vykonal tzv. menší očistu, \"wudu´u\". Po velkém znečištění (např. po pohlavním styku) muslimové podle šaríi provádí velkou očistu zvanou \"ghusl\". Jakmile muslim není ve stavu rituální čistoty, není mu dovoleno řada věcí, zejména manipulace s koránem.\n\nK rituální očistě muslima slouží většinou čistá či pramenitá voda, výjimku tvoří pouštní oblasti, kdy kvůli nedostatku vody je možno provést očistu pouštním pískem.\n\n"}
{"id": "405332", "url": "https://cs.wikipedia.org/wiki?curid=405332", "title": "Mendoza (provincie)", "text": "Mendoza (provincie)\n\nMendoza je argentinská provincie na centrálním západě země. Mendoza hraničí s provinciemi San Juan na severu, s provinciemi San Luis a La Pampa na východě, s provinciemi Río Negro a Neuquén na jihu a s Chile na západě. Je sedmou největší provincií Argentiny podle rozlohy a čtvrtou nejlidnatější.\n\nProvincie je součástí hornatého regionu Cuyo, na jejím území se nachází nejvyšší hora amerického kontinentu Aconcagua. Nejdůležitější řekou je Desaguadero, na řece Tunuyán se nachází přehrada El Carrizal s hydroelektrárnou. Největšími jezery jsou Laguna de Llancanelo a Diamantové jezero. Významnou přírodní památkou jsou horké prameny Puente del Inca. Podnebí je kontinentální, s horkými léty, kdežto v zimě může vítr pamperos srazit teplotu až pod bod mrazu. Srážky nepřesahují 350 mm ročně, časté jsou bouřky s kroupami. Oblast je seismicky aktivní: k nejničivějšímu známému zemětřesení došlo v roce 1861, poslední zemětřesení v roce 2006 se obešlo bez obětí na životech.\n\nZemědělství je na většině území provincie závislé na zavlažování. Hlavní odvětvím je vinařství, provincie produkuje 1,1 miliardy litrů ročně, především odrůdy Malbec. Dále se pěstuje ovoce, rajčata a olivy, významné je také místní včelařství. Oblast je hlavním argentinským producentem ropy, mědi a uranu. Největší ropná rafinerie se nachází ve městě Luján de Cuyo. Významný je turistický ruch, návštěvníci přijíždějí na oslavy místního vinobraní na přelomu února a března, v zimě zde funguje jedno z největších lyžařských středisek Argentiny Las Leñas.\n\nPodle vykopávek bylo území osídleno už ve druhém tisíciletí před naším letopočtem příslušníky kultury Ansilta, později se zde usadili Puelčové. V polovině šestnáctého století obsadili oblast Španělé a připojili ji ke generálnímu kapitanátu Chile, roku 1561 založil Pedro del Castillo město Mendozu. V roce 1813 se provincie Cuyo připojila k nezávislé Argentině. Roku 1884 byla zprovozněna železniční trať do Buenos Aires, která ukončila izolaci oblasti a umožnila její hospodářský rozvoj.\n\nSeznam departementů provincie Mendoza a jejich hlavních měst:\n\n"}
{"id": "405341", "url": "https://cs.wikipedia.org/wiki?curid=405341", "title": "Pellagra", "text": "Pellagra\n\nPellagra (česky také pelagra, lombardské či červené malomocenství) je systémové onemocnění vznikající na podkladě avitaminózy, tj. nedostatku vitaminu niacinu (angl.zkr. NIcotinic ACid vitamIN ), rovněž znám jako vitamin B či kyselina nikotinová (starší název \"vitamin PP\" - z angl. Pellagra Preventive factor ) , kterou nacházíme v bílkovinách, které obsahují tryptofan, jenž je v niacin zpracován.\n\nV oblastech jako je Afrika, Mexiko, Indonésie či Čína jde i v dnešní době o poměrně častou chorobu, přičemž většinu nemocných tvoří lidé z chudších společenských vrstev, často jde o bezdomovce, alkoholiky, někdy také o duševně nemocné, kteří odmítají potravu. Tryptofan, jenž je tělem metabolizován v niacin, je obsažen především v mase, vejcích a rovněž v sóje. Nejrozšířenější je pellagra v komunitách, u kterých majoritní složku potravy tvoří kukuřice, např. na jihoamerickém venkově.\n\nPellagra může být dle příčin buď primární, nebo sekundární. Primární je způsobena nedostatkem niacinu ve stravě a sekundární vzniká, pokud sice je dostatek niacinu ve stravě, ale je narušeno jeho vstřebávání a využití jinými okolnostmi, například průjmovými onemocněními, alkoholismem, u pacientů užívajících některé speciální léky nebo u vrozených poruch metabolismu. \n\nTři základní příznaky určující pellagru, tzv. příznaková triáda, neboli 3D\n\nPellagra byla popsána poprvé v roce 1735 španělským lékařem Gasparem Casalem, jehož zásluhou vznikl jeden z prvních klinicky diferenciovaných syndromů. V oné době sužovaly pellagraické epidemie zejména zemědělské oblasti ve Středomoří, odtud tzv. asturské či lombardské malomocenství. Z italštiny pochází i její pojmenování – \"pelle agra\", doslova \"drsná kůže\". Prakticky od počátku byla známá souvislost s kukuřicí, soudilo se ale, že jde o otravu jakousi látkou, obsaženou ve zkažené kukuřici. V roce 1900 došlo k epidemii pellagry v jižní části USA, jen v prvních deseti měsících roku 1915 bylo v Jižní Karolíně zaznamenáno 1306 úmrtí v důsledku pellagry. Při této epidemii objevil americký lékař Joseph Goldberger konečně metodu léčení choroby – podávání malé dávky kvasnic či vyváženou dietu. Souvislost mezi pellagrou a nedostatkem niacinu byla objevena teprve v roce 1937.\n\nV počátcích onemocnění se objevuje zejména pronikavá únava, malátnost, nechutenství a nespavost. Současně je patrná jistá přecitlivělost pokožky na sluneční svit, jenž zprvu působí nepříjemné podráždění a zarudnutí, objevující se symetricky na hřbetech rukou a postupující na předloktí až po okraje oblečení (tzv. pellagrické rukavice), déle se objevují symetrické zarudnutí na obličeji a krku, kde sice v horní části kvůli stínu brady je zasažení mírnější, ale pokračuje v dolní části krku a na horní části hrudníku, podle šíře a tvaru límce oblečení (tzv. Casalův náhrdelník). Později toto kožní postižení hyperpigmentuje (hnědne) a přechází ve svou jizevnatou formu, zanechávaje ztemnělou hyperkeratózu a šupinaté trhliny, přičemž je charakteristické jasně patrné vymezení mezi postiženou a zdravou kůží (krytou oděvem). Běžná je rovněž degenerace periferního nervstva, projevující se parestéziemi až ztrátou citlivosti, také nadměrnými šlachovými reflexy. Trávící obtíže a průjem doprovází bolestivé zanícení jazyka a ústní dutiny, posléze se rozvíjí i dráždění či pálení jícnu, žaludku a tračníku; vředovitost, nauzea a zvracení, ve stolici se objevuje krev. Jazyk má nápadně sytě červený vzhled, barvu lze přirovnat k hovězímu masu nebo tzv. malinovitému jazyku. Jsou zcela vymizelé nitkovité papily, na hrotu a boku jazyka jsou pozorovány největší změny, stejně jako na jeho spodní ploše. Spodina ústní je navíc postižena erozemi a vřídky s bělavým povlakem. Tyto změny mohou být i kdekoliv na sliznici. Navíc dochází k nezvyklé stálé sekreci řídké sliny. Neléčená pellagra vede v pozdější fázi nemoci k degeneraci kortikálních neuronů, jader hlavového nervstva, pontu i míšních drah, což má za následek mnohočetné neurologické projevy zahrnující bolesti hlavy, poruchy rovnováhy, zmatenost, podrážděnost, halucinace a celkovou slabost, ke konci se zpravidla objevuje delirium, otupělost, kóma a smrt.\n\nPellagra v ČR: U nás se vyskytují málo vyvinuté nekompletní formy s plíživým průběhem a někdy se spontánními relapsy. \n\nPellagru nelze diagnostikovat žádným chemickým testem. Je založena pouze na příznacích nemoci a na důkladné zpětné analýze pacientovy stravy. Pokud informace o stravě napovídají nedostatku niacinu, nasazuje se léčba a pozoruje se reakce pacienta na zvýšené podávání niacinu. \n\nLéčba spočívá v podávání niacinamidu (niacin v čisté formě může mít nepříjemné vedlejší účinky, jako je svědění, pálení a zarudnutí), přesné dávkování poté závisí na stavu nemocného jedince. Podávat se může jak ústně, tak injekčně (v případě průjmu, který může způsobit snížené vstřebávání). \n\nDávkování při léčbě:\n\nPo zlepšení příznaků nemoci se podává udržovací dávka, přičemž důležité je učinit i patřičné změny ve stravě. \n\nVzhledem k tomu, že avitaminóza niacinu bývá většinou spojena i s nedostatkem dalších vitamínů skupiny B, je třeba zabezpečit i jejich dostatečný příjem. \n\nNeléčená pellagra končívá často smrtí (má až 50% úmrtnost ) během čtyř až pěti let. Smrt nastává většinou v důsledku infekčních komplikací, podvýživy způsobené masivním průjmem, krvácení z zažívacího traktu nebo těžkého encefalopatického syndromu. \n\nPrevence spočívá především v pestré stravě bohaté na niacin a další vitamíny, případně doplnění nedostatku vhodným doplňkem stravy. Nicméně v mnoha státech světa není taková strava ani doplňky výživy dostupné, a tak se pellagra stává nevyhnutelnou komplikací chudoby. \n"}
{"id": "405345", "url": "https://cs.wikipedia.org/wiki?curid=405345", "title": "Super Aguri SA07", "text": "Super Aguri SA07\n\nSuper Aguri SA07 byl třetím vozem formule 1 týmu Super Aguri F1, který se účastnil mistrovství světa v roce 2007. Monopost byl představen 14. března v Melbourne, pouhé čtyři dny před Grand Prix Austrálie 2007.\n\nMonopost Super Aguri SA07 je založen na vozu Honda RA106. Vyvolalo to protesty z týmu Spyker F1, který nesouhlasil s používáním stejného šasi. Nakonec se týmy dohodly, že situace bude tolerována až do roku 2009. Výkony vozu se ke konci sezony zhoršovali, ale SA07 byl pravidelně rychlejší než Honda RA107. Tým získal své první body ve španělské Grand Prix.\n\n\n\n\n\n"}
{"id": "405352", "url": "https://cs.wikipedia.org/wiki?curid=405352", "title": "LXDE", "text": "LXDE\n\nLXDE (výslovnost [ˌeleksdiːˈiː]; zkratka z angl. Lightweight X11 Desktop Environment [ˈlaitˌweit eks iˈlevn ˌdesktop inˈvaiərənmənt]) je rychlé a hardwarově nenáročné opensource desktopové prostředí pro Unix a systémy vyhovující standardu POSIX (Linux a rodina BSD). Cílem projektu je vytvořit rychlé a energeticky nenáročné prostředí. Je vhodné především pro různá mobilní zařízení (netbooky, MID) a starší počítače, zvláště pro zařízení s malým objemem operační paměti. Celý zdrojový kód je uvolněn pod licencí GPL.\n\nTesty prováděné na Ubuntu ukázaly, že LXDE 0.5 má nejmenší spotřebu paměti v porovnání s GNOME 2.29, KDE 4.4 a Xfce 4.6., a také minimální energetické nároky.\n\nFunkcionalitou se podobá IceWM, navíc je ale nastavitelné prostřednictvím GUI. Jako správce oken (window manager) používá OpenBox.\n\nProjekt vytvořil v roce 2006 tchajwanský programátor Chung Žen-jü (Hong Jen Yee, ), též známý jako PCMan, když publikoval PCManFM – nový souborový manažer a první modul pro LXDE.\n\nLXDE je napsáno v programovacím jazyce C a grafické prostředí vytvořeno pomocí knihoven GTK+. GTK+ je běžně používáno v linuxových distribucích a umožňuje vytváření multiplatformních aplikací.\n\nZ důvodů nespokojenosti s GTK+ v3 začal Chung počátkem roku 2013 experimentovat s přechodem na framework Qt. 26. března 2013 zveřejnil první verzi správce PCManFM postavenou nad Qt knihovnami. Tehdy uváděl, že to neznamená odklon LXDE od GTK+ směrem ke Qt, že obě varianty budou koexistovat. Později portoval pod Qt také frontend Xrandr.\n\n3. července 2013 oznámil Chung vývoj Qt portu celého prostředí LXDE. 21. července 2013 bylo oznámeno, že projekt Qt portu LXDE a desktopu Razor-Qt se spojují a vzniklý celek ponese jméno LXQt. První verze LXQt 0.7.0 byla vydána 7. května 2014, verze 0.8.0 přinášející kompatibilitu s Qt5 vyšla 13. října 2014, verze 0.9.0 vyšla 8. února 2015 a migrovala kompletně na Qt5; verze 0.10.0 s opravou více než 400 chyb byla vydána 2. listopadu 2015.\n\nV únoru 2016 bylo LXDE stále funkční z hlediska použitelnosti s novými verzemi OS, ale vývoj se prakticky zastavil.\n"}
{"id": "405355", "url": "https://cs.wikipedia.org/wiki?curid=405355", "title": "Opavský besedník", "text": "Opavský besedník\n\nOpavský besedník byly první české noviny ve Slezsku, vycházející v letech 1861–1865 v Opavě.\nList byl založen Antonínem Vaškem a Janem Lepařem, Vašek se stal jejich redaktorem a vydavatelem.\n\nNoviny byly tištěny převážně novogotickým písmem (frakturou), z menší části též latinkou. Přinášely hospodářské články, politické úvahy posilující sounáležitost Slezska s ostatními českými zeměmi a krajové zpravodajství, ve kterém si všímaly také tehdejšího pruského Slezska, zejména oblasti osídlené česky mluvícím obyvatelstvem. Opavský besedník také jako první formuloval kulturní a školské požadavky slezských Čechů.\n\nJeho přispěvateli byli Jan Lepař, Josef Zukal, František Pravda, Vincenc Prasek nebo z pruského Slezska Cyprián Lelek a Pavel Pospěch.\n"}
{"id": "405358", "url": "https://cs.wikipedia.org/wiki?curid=405358", "title": "Ilimpeja", "text": "Ilimpeja\n\nIlimpeja ( ) je řeka v Evenckém rajónu v Krasnojarském kraji v Rusku. Je dlouhá 611 km. Povodí řeky má rozlohu 17 400 km².\n\nPramení na Středosibiřské vrchovině a protéká skrze ni. Ústí zleva do Dolní Tunguzky (povodí Jeniseje).\n\nZamrzá na konci října a rozmrzá na začátku května.\n\nVodní doprava není kvůli peřejím možná.\n"}
{"id": "405359", "url": "https://cs.wikipedia.org/wiki?curid=405359", "title": "Opavský týdenník", "text": "Opavský týdenník\n\nOpavský týdenník byly české noviny vycházející v Opavě od září 1870 do prosince 1912.\n\nPeriodikum založili Jan Zacpal, Antonín Vašek a Vincenc Prasek. Volně navázalo na Opavský besedník, který v Opavě vycházel v letech 1861–1865. Během 43 let vydávání \"Opavského týdenníku\" se na místě vydavatele vystřídali Jan Zacpal, Rudolf Hill, Antonín Otáhal a Václav Hans.\nNoviny vytvářely a hájily politický program Čechů ve Slezsku, který spočíval především v národním probuzení širokých vrstev českého obyvatelstva, podporování jeho hospodářské soběstačnosti a podnikavosti, usilování o české školy ve Slezsku, snaze o zastoupení Čechů v politických orgánech, úřadech a soudech. Význam \"Opavského týdenníku\" začal upadat v souvislosti s postupující politickou i společenskou diferenciací v dosud jednotném českém národním proudu v českém Slezsku. Poslední číslo \"Opavského týdenníku\" vyšlo symbolicky 31. prosince 1912, ve stejný den, kdy zemřel jeden z jeho iniciátorů a zakladatelů Vincenc Prasek.\n\n"}
{"id": "405361", "url": "https://cs.wikipedia.org/wiki?curid=405361", "title": "Marianna Longa", "text": "Marianna Longa\n\nMarianna Longa (* 26. srpna 1979, Tirano) je bývalá italská běžkyně na lyžích. Závodila za lyžařský klub G.S. Fiamme Gialle. Jezdila na lyžích značky Fischer. Startovala čtyřikrát na Mistrovství světa (2003, 2007, 2009, 2011) a dvakrát na Zimních olympijských hrách (2002, 2010) a je držitelkou stříbrné a bronzové medaile z těchto akcí.\n\nJe vdaná, má syna a žije v Livignu.\n\n\n\n"}
{"id": "405364", "url": "https://cs.wikipedia.org/wiki?curid=405364", "title": "Tepelný motor", "text": "Tepelný motor\n\nTepelný motor je stroj, který přeměňuje část vnitřní energie paliva na mechanickou práci. Účinnost η ideálního tepelného motoru je tím větší, čím vyšší je teplota ohřívače T1 a nižší teplota chladiče T2:\n\nMotor s vnějším spalováním je tepelný stroj, který využívá tlakovou energii plynu, získanou spálením paliva, ale vždy mimo tento motor, která v motoru následně vykonává práci. Pracovní látkou může být ohřátý plyn nebo spaliny. U parního stroje a parní turbíny je pracovní látkou pára, získávaná z parního kotle mimo motor. U Stirlingova motoru je pracovní látkou obvykle vzduch.\n\nU těchto motorů probíhá spalování paliva přímo v pracovním prostoru motoru a pracovní látkou je plyn, který hořením paliva vzniká. Pro své vlastnosti se tyto motory prosadily hlavně jako pohonné jednotky dopravních prostředků. Vzhledem k vysokým tlakům a teplotám během spalování, které jsou třeba pro dosažení dobré účinnosti, jsou ovšem také výrazným zdrojem znečištění životního prostředí.\n\n"}
{"id": "405369", "url": "https://cs.wikipedia.org/wiki?curid=405369", "title": "Státní poznávací značky v Itálii", "text": "Státní poznávací značky v Itálii\n\nV provozu se sice ještě výjimečně vyskytuje starý dvouřádkový systém SPZ z roku 1932. Od roku 1977 vydávaný systém má 8 znaků, první dvě písmena označují provincii a 6 čísel samotnou kombinaci. Vypadají takto:\n\nPrvní systém přetrval do poloviny 80. let, kdy byly tabulky změněny na černé písmo a bílý, lehce zašedlý podklad. Kódování se nezměnilo.\n\nPřibližně v polovině 90. let padlo rozhodnutí, přejít na celostátní systém. Nové tabulky si zachovaly původní rozměry, ale celkový počet znaků klesl na 7. Jako první byly 2 písmena hlavního kódu, větší mezera, 3 číslice kombinace a 2 písmena vedlejšího kódu. Jako první bylo vydáno číslo AA 001 AA, když se došlo k AA 999 AA, přešlo se k AA 001 AB atd. Po AA 999 ZZ přišlo AB 001 AA. Tyto tabulky jsou již jednolitý celek, ale zachovaly si svou záhadnou zašedlost.\n\nTyto značky byly vydávány do roku 1999. Byl zaveden bílý podklad, europroužek a zřejmě na četné protesty veřejnosti, neboť nikdo nemohl poznat, odkud vozidlo pochází, i druhý modrý proužek na pravé straně tabulky, ve kterém je kód provincie používaný v systémech do poloviny 90. let a v kroužku i poslední dvojčíslí roku registrace vozidla (99 – 15). \n\nV současnosti zpravidla užívají své zkratky v červené barvě následovanou černými znaky.\nPolizia municipale, neboli městská či místní policie je řízena místními orgány, ale má celostátně sjednocené uniformy i vzhled jejich vozů. Používá značky běžného systému a má na nich vyznačeny všechny údaje v pravém proužku. Taktéž Polizia používá běžná čísla, ale zpravidla na nich nemá vyznačen region a zřídka ani rok zařazení. Carabinieri (četnictvo) používá vlastní tabulky s řadou CC, která má červená písmena a bílý podklad, ostatní znaky jsou černé. Od roku 1999 mají i tyto tabulky europroužek, ale v pravém pruhu nejsou žádné údaje.\n\nPoslední složkou, u které je známa podoba registračních značek, je finanční stráž, neboli Guardia di finanza. Jsou podobné těm karabinierským, ale písmena CC jsou vyměněna za GdiF. \nMají v posledních letech také europroužek.\n"}
{"id": "405372", "url": "https://cs.wikipedia.org/wiki?curid=405372", "title": "William Howard Hay", "text": "William Howard Hay\n\nWilliam Howard Hay (1866 – 1940) byl americký lékař a spisovatel a zakladatel teorie dělené stravy. William Hay přišel poprvé s teorií dělené stravy po 16 letech působení, jako doktor soukromého sanatoria v New Yorku a úspěšný lektor zdravé výživy.\n\nÚspěšně promoval na New York University Medical College roku 1891 a strávil dalších 16 let v praktické medicíně a jako ordinující lékař. Více se však specializoval na operace, než na běžnou medicínu. V jeho životě však nastal zlom, když se u něj poprvé projevila Brightova choroba, což je onemocnění ledvin, v tehdejší době neléčitelné. On se však nevzdal a rozhodl se pomoci si od nemoci sám, vlastními schopnostmi a zkušenostmi. Tehdy vyvinul metodu, kterou později nazval „dělená strava“ (někdy je označovaná též jako dieta Dr. Haye). Tato metoda se zakládá na faktu, že určité potraviny potřebují pro svoje trávení kyselé Ph prostředí, kdežto jiné potřebují Ph zásadité a proto by se tyto potraviny neměly kombinovat. Díky své metodě se úspěšně vyléčil a začal jezdit po Spojených státech a Kanadě, aby přednášel a šířil svoje poznatky. Napsal také několik knih.\n\n\nhttp://www.strava-delena.cz\n"}
{"id": "405373", "url": "https://cs.wikipedia.org/wiki?curid=405373", "title": "Jeloguj", "text": "Jeloguj\n\nJeloguj ( ) je řeka na západě Krasnojarského kraje v Rusku. Je dlouhá 464 km. Povodí řeky má rozlohu 25 100 km².\n\nVzniká soutokem Pravého a Levého Jeloguje na Obsko-jenisejském rozvodí. Protéká bažinatými lesy ve značně členitém korytě. Ústí zleva do Jeniseje.\n\nZdrojem vody jsou převážně sněhové srážky. Průměrný roční průtok vody u vesnice Kellog činí přibližně 150 m³/s. Nejvyšších vodních stavů dosahuje na jaře. Po zbytek roku je stav vody nízký, ale v létě a na podzim může také docházet k povodním. Zamrzá na konci října a rozmrzá v květnu.\n\nVodní doprava je možná od Kellogu. Řeka je splavná pro vodáky.\n"}
{"id": "405379", "url": "https://cs.wikipedia.org/wiki?curid=405379", "title": "Obvod obce s rozšířenou působností Milevsko", "text": "Obvod obce s rozšířenou působností Milevsko\n\nSprávní obvod obce s rozšířenou působností Milevsko je jedním ze správních obvodů Jihočeského kraje. Zahrnuje jediné město Milevsko, městys Sepekov a dalších 24 obcí. Město Milevsko je zároveň obcí s pověřeným úřadem, obvod obce s pověřeným úřadem je shodný s obvodem obce s rozšířenou působností.\n\n"}
{"id": "405387", "url": "https://cs.wikipedia.org/wiki?curid=405387", "title": "Fikret Abdić", "text": "Fikret Abdić\n\nFikret Abdić (29. září 1939) je bývalý jugoslávský a bosenský politik z okolí Velké Kladuši.\n\nJako ředitel společnosti Agrokomerc v západní Bosně v 80. letech figuroval ve významném procesu, který ukázal na špatné poměry v tehdejším jugoslávském hospodářství. V dobách války v 90. letech v oblasti severozápadního cípu Bosny vytvořil Autonomní provincii Západní Bosna, která vznikla v rozporu s ústavou nově nezávislé republiky Bosny a Hercegoviny a která spolupracovala jak se Srby, tak s Chorvatskem. Pod Abdićovým vedením byly otevřeny i vězeňské tábory, které byly terčem kritiky evropských zemí.\n\nPo skončení války získal díky prezidentu Tuđmanovi politický azyl a občanství v Chorvatsku. Po Tuđmanově smrti a změně vlády byl obžalován z válečných zločinů. V roce 2002 byl chorvatským soudem odsouzen k 20 letům odnětí svobody, po odvolání byl trest snížen na 15 let. Roku 2012 byl propuštěn po odpykání dvou třetin trestu.\n\n\n"}
{"id": "405396", "url": "https://cs.wikipedia.org/wiki?curid=405396", "title": "Sféroid", "text": "Sféroid\n\nSféroid (z řec. \"sfaira\", koule) neboli rotační elipsoid je elipsoid, jehož dvě poloosy jsou stejně dlouhé. Sféroid se používá v teorii tíhového potenciálu Země za účelem aproximace hladinových ploch geopotenciálu. V americkém fotbale či ragby má míč tvar sféroidu.\n\n\n"}
{"id": "405401", "url": "https://cs.wikipedia.org/wiki?curid=405401", "title": "Pohár Gordona Bennetta (balonové létání)", "text": "Pohár Gordona Bennetta (balonové létání)\n\nPohár Gordona Bennetta (francouzsky: \"Coupe Aéronautique Gordon Bennett\") je nejstarší a nejuznávanější soutěž v balonovém létání na světě. První závod se uskutečnil 30. září 1906 ve francouzské Paříži. Závod, stejně jako dvě obdobné a stejně pojmenované soutěže (Bennettův pohár pro automobily a soutěž v jachtingu), sponzoroval vlastník listu New York Herald, milionář a sportovní nadšenec J. Gordon Bennett mladší.\n\nDruhý ročník a všechny ostatní pořádaly země vítěze ročníku předešlého. První přestávku zapříčinila první světová válka, druhou, mnohem delší, válka druhá. Po ní byl závod obnoven až v roce 1983.\n\nPravidla stanovila, že pokud některá země v soutěži zvítězila třikrát, měla právo pohár si ponechat. Poprvé se tři vítězství za sebou podařilo získat týmu Belgie v roce 1924. Dvakrát tuto sérii dovršil tým Spojených států (1928 a 1932) a v roce 1935 získalo pohár Polsko. Po obnovení soutěže v roce 1983 dvakrát získali pohár rakušané (1987 a 1990) a v roce 2003 tým Francie.\n\nVítězem prvního ročníku byl Američan Frank Purdy Lahm, který s kopilotem Henry Herseym uletěl více než 400 mil až na severovýchodní pobřeží Anglie. V roce 1907 se závod konal poprvé v USA v St. Louis v Missouri. V roce 1908, stanovili švýcarští piloti světový rekord 73 hodin v nepřetržitém letu, ten byl překonán až v roce 1995. V ročníku 1910 letěl vítězný balon 1887 kilometrů z St. Louis na sever do kanadského Québecu. Pilotům A. R. Hawleymu a A. Postovi trvalo čtyři dni, než došli pěšky zpět do civilizace.\n\n\n"}
{"id": "405403", "url": "https://cs.wikipedia.org/wiki?curid=405403", "title": "Manfred von Richthofen", "text": "Manfred von Richthofen\n\nManfred Albrecht svobodný pán von Richthofen (2. května 1892, Breslau, Německé císařství (dnes Vratislav, Polsko) – 21. dubna 1918, Vaux-sur-Somme), známý též jako Rudý baron či \"Eso všech es\", byl stíhací pilot německého armádního letectva a nejúspěšnější stíhač první světové války. Velel jednotce Jagdgeschwader I (první stíhací eskadra). Je mu připisováno 80 sestřelů.\n\nNarodil se 2. května 1892 ve Vratislavi jako druhé ze čtyř dětí důstojníka kavalérie Albrechta svobodného pána von Richthofen a jeho ženy Kunigunde, rozené von Schickfus und Neudorff. Byl potomkem známého pruského polního maršála Leopolda I. von Anhalt-Dessau. Manfredovi sourozenci byli bratři Lothar (1894–1922), taktéž letecké eso, a Karl-Bolko (1903–1971), a sestra Ilse (1890–1963).\nVe věku devíti let se přestěhoval se svou rodinou do \"Schweidnitz (dnes \"Świdnica, Polsko)\n\nJako mladý se zajímal o lov a jezdectví.\n\nSvoji vojenskou kariéru začal už v roce 1909. V roce 1911 vstoupil do pruského hulánského regimentu \"cara Alexandra III.\" Už před první světovou válkou dosáhl hodnosti poručíka.\n\nNa začátku války byl von Richthofen průzkumníkem na východní frontě. Měsíc po vypuknutí války dostal ocenění Železný kříž II. stupně.\n\nRoku 1915 požádal o převelení k leteckým silám a začal jeho letecký výcvik. Nejprve sloužil jako pozorovatel, v roce 1916 se objevil na západní frontě jako pilot dvoumístného pozorovacího Albatrosu B.II.\n\nKdyž se poprvé posadil do stíhacího letounu, letěl s Oswaldem Boelckem přímo do bitvy. Tam se ukázalo, že i přes zdánlivé neúspěchy v leteckých testech má Richthofen vrozené letecké schopnosti, výborný zrak, a dobrý odhad při předvídání situací. Prvním jeho oficiálním sestřelem byl britský dvoumístný stíhací letoun F.E.2b. Po jeho šestnáctém sestřelu stíhačky Sopwith Pup dostal pozici velitele jeho letky (Jasta 11) a vysoce ceněný Záslužný kříž – Pour le Mérite (tzv Modrý Max). Asi po 6 měsících byl povýšen na hodnost Rittmeister. Později přejmenoval eskadru na JG 1. Ta na konci války nahlásila 645 sestřelení nepřátelských letadel při ztrátě 56 vlastních pilotů. Při jednom ze soubojů ho zasáhla střela vystřelená z letounu FE.2d do hlavy. Podařilo se mu ale nouzově přistát a byl ihned převezen do nemocnice. Po devíti měsících se uzdravil, znovu nastoupil do služby a převzal nové letadlo Fokker Dr.I. 21. dubna 1918 byl Richthofen sestřelen a dopadl k australské dělostřelecké baterii. Podle některých zdrojů jej sestřelil Arthur Roy Brown (kanadské eso s 10 sestřely), pravděpodobněji, dle charakteru zranění, ho však zasáhla náhodná střela z pozemních kulometů australské baterie, neboť letěl příliš blízko země. Byl pohřben na hřbitově v Bertangles v severní Francii se všemi vojenskými poctami. Později, v roce 1925, bratr Bolko nechává ostatky exhumovat a převézt do Německa.\n\nJako jeden z nejlepších pilotů první světové války získal Richthofen obrovskou popularitu a byl široce využíván v německé propagandě za svého života i později. Stejně tak byl předmětem zájmu a jako o velké osobnosti o něm vzniklo několik filmů. Nejznámější z nich jsou americký \"The Red Baron\" z roku 1971 a německý \"Rudý baron\" z roku 2008.\n\nVětšina lidí si ho spojuje s červeným trojplošníkem Fokker Dr.I, létal ale převážně na Albatrosu D.II, k Fokkeru Dr.I se dostal až ke konci války (posledních 20 sestřelů bylo právě s Fokkerem), ale velmi si ho chválil.\n\n\n\n\n\n\n"}
{"id": "405407", "url": "https://cs.wikipedia.org/wiki?curid=405407", "title": "Jules Chéret", "text": "Jules Chéret\n\nJules Chéret (31. květen 1836, Paříž – 23. září 1932, Nice) byl secesní umělec, který je považovaný za otce reklamních poutačů. Ve svých plakátech používal nápadné postavy, kontrast a jasné barvy. Vytvořil přes 1000 reklam, hlavně pro výstavy, divadla a produkty. Nalákal do reklamního průmyslu mnoho dalších umělců, kteří hledali zdroj obživy.\n"}
{"id": "405408", "url": "https://cs.wikipedia.org/wiki?curid=405408", "title": "Zbiroh", "text": "Zbiroh\n\nMěsto Zbiroh se nachází v okrese Rokycany v Plzeňském kraji. Žije zde obyvatel.\n\nZbiroh leží na rozhraní CHKO Křivoklátsko a brdských lesů. Rozloha města je přibližně 32 km². Mezi vybavení pro občany patří základní škola, mateřská škola, základní umělecká škola, lékárna, zdravotní středisko, pošta, fotbalové hřiště, sokolovna a na náměstí lze najít muzeum, knihovnu, kino a informační centrum mikroregionu Zbirožsko. Na kopci nad městem se nachází zámek, který byl ve druhé polovině 20. století využíván armádou.\n\nPrvní písemná zmínka o obci pochází z roku 1230. V roce 1369 byla původní trhová ves povýšena na městečko. Rožmberkové věnovali Zbirohu znak (červená pětilistá růže na stříbrném poli), pečeť, právo k vaření piva a konání trhů. Při návštěvě císaře Františka Josefa I. v roce 1897 bylo městečko Zbiroh povýšeno na město.\n\nV letech 1873–1875 stavěl Bethel Henry Strousberg železnici v trase Františkov – Zbiroh – Kařez – Zaječov – Strašice – Dobřiv – Mirošov, nazývanou později Strousbergova dráha. V několika místech byly postaveny náspy a někde i položeny koleje. Dostal se ale do finančních problémů a dráhu nedokončil, roku 1875 byl na dva roky uvězněn a jeho majetek připadl věřitelům. Další pokus o zprovoznění dráhy byl zahájen roku 1911, ale kvůli světové válce nebyl realizován. Československé dráhy projevily snahu obnovit trať v roce 1924, ale neuspěly.\n\nV letech 1882–2012 byla nedaleko města na katastru obce Kařez železniční stanice Zbiroh, která musela ustoupit modernizaci tratě 170. Její službu nahradila zastávka Kařez, která leží přímo u vsi Kařez, cca 800 m od původního nádraží směrem k Plzni. U bývalého nádraží Zbiroh je dnes autobusová zastávka „Kařez, Borek“. Dopravu od železniční zastávky do Zbiroha zajišťují autobusové linky.\n\n\nZbiroh je jednou z obcí stejnojmenného regionu, který se skládá z 12 obcí.\n\n\n\n"}
{"id": "405411", "url": "https://cs.wikipedia.org/wiki?curid=405411", "title": "Vojtěch Hynais", "text": "Vojtěch Hynais\n\nVojtěch Antonín Hynais (14. prosinec 1854 Vídeň – 22. srpna 1925 Praha – Podolí) byl český malíř a autor současné opony Národního divadla (1883).\n\nNarodil se 14. prosince 1854 v rodině krejčího ve Vídni.\nJeho otec byl velkým vlastencem a aktivním účastníkem spolkového života ve Vídni a děti sám doma učil česky, protože neměl prostředky na školy.\nVojtěch Hynais po absolvování reálky v 16 letech nastoupil ke studiu na vídeňské Akademii, nejprve u profesorů Karla Wurzingera a Augusta Eisenmengera. Když se roku 1874 vrátil z Říma profesor Anselm Feuerbach, Hynais přestoupil do jeho ateliéru klasické malby. Feuerbach ho přizval k práci na nové budově Vídeňské umělecké akademie a zařídil Hynaisovi římské stipendium. V Římě a Benátkách studoval a kopíroval díla starých mistrů (Tiepolo, Raffael) a ve stejné době získal přízeň záhřebského biskupa Josipa Juraje Strossmayera, který od něj objednal dva obrazy.\n\nRoku 1873 na Světové výstavě ve Vídni se Hynais seznámil s ostatními umělci budoucí Generace Národního divadla a viděl zde díla francouzského akademického klasicismu. Do Paříže odjel v roce 1878 s doporučením od Strossmayera k malíři Jaroslavu Čermákovi, ale zastihl ho již umírajícího. Oslovil tehdejšího prominentního malíře Paula Baudryho a ten ho doporučil na pařížskou Akademii k Jean-Léonu Gérômovi. Od roku 1878 studoval u Jeana-Lóna Géroma na pařížské École des Beaux-Arts. Hynais se v Paříži oženil s modelkou Augustou Vorinovou, se kterou už měl dvě děti, syna Jiřího a dceru Annu (rovněž malířku). Aby uživil rodinu, zabýval se kromě malby také grafickou tvorbou (plakáty) a spolupracoval s porcelánkou v Sèvres. V Paříži byl ve stálém kontaktu se svými krajany (Brožík, Marold, Sochor, Chittussi) a pomáhal stipendistům Němejcovi a Bílkovi. Získal významnou zakázku na sérii lunet pro vídeňský Hoftheater.\n\nUdržoval kontakty s pražskými umělci (Myslbek) i mecenáši (Náprstek, Hlávka, Škorpil, Stupecký) a některé z nich portrétoval, mj. vytvořil sérii portrétů rodiny Daubků při pobytu na jejich zámku v Litni. Hynais byl autorem plakátu pro Národopisnou výstavu roku 1891. Až po velkém naléhání svolil, že se zúčastní výzdoby Národního divadla a zhotoví její novou oponu. Na nádvoří České techniky byl pro něj roku 1883 postaven ateliér, kde se však dělil o místo se sochařem Bohuslavem Schnirchem, což mu nevyhovovalo. Roku 1894 na návrh Josefa Hlávky přijal místo profesora na pražské Akademii a působil zde až do smrti roku 1925. Josef Hlávka pro profesory Akademie pronajal a nechal přestavět Wiehlův pavilon postavený pro Zemskou výstavu v Holešovicích a během stavby nové budovy Akademie se zasloužil se o to, že nové ateliéry byly projektovány „na míru“ konkrétních umělců. Hynais spolu s ostatními se tam přestěhoval roku 1903.\n\nHynais získal během života řadu ocenění na pařížských Salonech a zlaté medaile na Světových výstavách. Byl rytířem Řádu železné koruny III. třídy, důstojníkem francouzské Čestné legie, členem české Akademie nauk a umění, čestným předsedou JUV a čestným doktorem Univerzity Karlovy. Zemřel 22. srpna 1925 v Praze a je pohřben na Vyšehradském Slavíně.\n\n\nHynais již jako student vídeňské Akademie získal za svůj obraz \"Muka sv. Víta\" římské stipendium a podílel se na malířské výzdobě nové budovy vídeňské Akademie. Pro biskupa Strossmayera zhotovil dva obrazy – \"Madona se sv. Albertinou\", \"sv. Michal\". Během pobytu v Paříži získal významnou zakázku na sérii lunet pro vídeňský Hoftheater – osobnosti světového dramatu \"od Euripida ke Grillparzerovi\".\nHynais usiloval stát se úspěšným salonním umělcem. Byl typickým představitelem klasické akademické malby a navazoval na díla svých učitelů Feuerbacha a Gérôma. Během pobytu v Itálii kopíroval díla starých mistrů, zejména Raffaela a Tiepola. Suverénně zvládl módní luministickou malbu založenou na světelných efektech mlžných oparů a světlem prozářených barev.\nJako modely v ateliéru mu stály některé slavné ženy – od Suzanne Valadon (obraz \"Pravda\" a žena na houpačce na oponě Národního divadla) po pražskou Ernestinu Winterovou. Sám si vybíral výrazné typy na ulici, využíval členy rodiny a známé a pracoval i s fotografií. V ředitelně Národního divadla visí obraz \"sv. Cecílie\", kde modelem stála herečka Berta Formanová, milenka tehdejšího ředitele Šuberta.\n\nV letech 1919–1923 portrétoval prezidenta T. G. Masaryka, ale po padesáti šesti sezeních prezident další spolupráci odmítl a portrét nebyl dokončen.\n\nNávrh nové opony pro Národní divadlo Hynais vypracoval v Paříži. Jako námět zvolil složitou alegorickou scénu znázorňující nové budování divadla po požáru. V centru kompozice je truchlící Slavie, k jejímž nohám národ skládá dary. Vlevo se vznáší jako anděl Génius národa, který povzbuzuje národ k činu. Hynais musel o své pojetí opony bojovat s komisí, která pro něj neměla porozumění a nakonec prosadil realizaci pod hrozbou soudní pří. Rozměr opony je 142 metrů čtverečních. Pracoval na ní s dvěma pomocníky 90 dnů na Karlově náměstí nedaleko Černého pivovaru. Spotřebovali 26 kg barev, hmotnost díla překročila 180 kg. Opona měla premiéru při prvním uvedení Smetanovy Libuše 18. listopadu 1883 a byla přijata chladně (podle jiných byla přijata nadšeně). \n\nPro Národní divadlo také vytvořil soubor obrazů \"Apoteóza zemí Koruny české\" a pro salonek Národního divadla alegorie čtyř ročních dob. Poslední z této čtveřice, obraz \"Zima\", byl pro neshody o výši honoráře dodán se zpožděním až roku 1901 a je již ovlivněn secesí.\nRoku 1894 v Praze s velkým ohlasem vystavil své dva velké pařížské obrazy: \"Paridův soud\" a \"Pravda\". \n\nPo přelomu století již byla Hynaisova malba považována za nemoderní a jeho popularita postupně hasla. Jako profesor Akademie vychoval desítky malířů, mezi jinými u něj studovali např. Arnošt Hofbauer, Herbert Masaryk, Otakar Kubín, František Janoušek, Vlasta Fischerová-Vostřebalová a Zdeněk Tůma.\n\n\n"}
{"id": "405414", "url": "https://cs.wikipedia.org/wiki?curid=405414", "title": "Tomáš Chrenek", "text": "Tomáš Chrenek\n\nTomáš Chrenek (* 26. července 1963 Nitra) je český podnikatel slovenského původu. Podle časopisu \"Forbes\" je jedenáctým nejbohatším Čechem s majetkem v hodnotě okolo 19 miliard korun.\n\nPo studiu na Vysoké škole ekonomické v Bratislavě pracoval v PZO Kerametal. Po revoluci studoval na Vysoké škole báňské a v rámci tzv. kupónové privatizace se v 90. letech 20. století stal jedním z nejbohatších podnikatelů v České republice. Je například spolumajitelem holdingu FINITRADING, vlastnícího Třinecké železárny a filmové ateliéry Barrandov Studio, ukrajinských železnorudných dolů nebo sítě nemocnic AGEL (podíl 75 %, 2004). Skupina AGEL je největší soukromý poskytovatel zdravotní péče ve střední Evropě. Součástí skupiny je 22 nemocnic a poliklinik a také několik zdravotnických škol. Chrenek je předsedou dozorčí rady této skupiny. Ovládal také energetickou firmu Moravia Energo. Ta byla v únoru 2009 vyřazena Energetickým regulačním úřadem z obchodování s elektřinou, neboť firma uvedla, že nemá peníze na zálohové placení budoucích dodávek energie. Nedlouho poté byl na Moravia Energo vyhlášen konkurz a firma zkrachovala.\n\nChrenek také stojí za společností Pura Vida, která v roce 2010 koupila za 233 milionů Kč bývalý vládní zámek v Praze-Kolodějích. Od září 2014 je členem správní rady soukromé vysoké školy CEVRO Institut.\n"}
{"id": "405422", "url": "https://cs.wikipedia.org/wiki?curid=405422", "title": "Terry Deary", "text": "Terry Deary\n\nWilliam Terence „Terry“ Deary (* 3. ledna 1946 v Sunderlandu v Anglii, Spojené království) je anglický spisovatel a historik. Proslul sérií kratších, odlehčených knih o historii \"Děsivé dějiny\" \"(Horrible Histories)\", podle kterého byl natočen i kreslený televizní seriál. Množství jeho knih vyšlo i v češtině. V duchu svých populárně naučných knih zastává názor, že by školy měly děti učit spíše praktickým dovednostem místo přesným všeobecným znalostem.\n\"*zkoušky, které povinně skládají jedenáctiletí britští školáci\"\n\nVše bylo vydáno v edici Děsivé dějiny\n\n\n"}
{"id": "405426", "url": "https://cs.wikipedia.org/wiki?curid=405426", "title": "Svaz nuceně nasazených", "text": "Svaz nuceně nasazených\n\nSvaz nuceně nasazených (SNN) bylo občanské sdružení osob, které byly v letech 1939-1945 nasazeny na nucené práce v nacistickém Německu a jím ovládaných zemích. Existoval v letech 1990-2004 a sehrál velmi důležitou roli v průběhu jednání o odškodnění za nucené práce.\n\nNa rozdíl od politických vězňů či partyzánů, kteří po skončení druhé světové války založili vlastní organizace (Svaz národní revoluce a Svaz osvobozených politických vězňů a pozůstalých), nuceně nasazení vlastní sdružení neustavili. Tyto osoby proto rozvíjely své aktivity většinou v rámci Svazu protifašistických bojovníků. Až 5. května 1990 se v Moravských Budějovicích konal sjezd, který položil základ ke vzniku Svazu nuceně nasazených. Jednalo se o první samostatnou organizaci osob, které byly v letech 1939-1945 nasazeny na nucené práce v tzv. Třetí říši a jí ovládaných zemích. Během první poloviny 90. let pak byly postupně zakládány ve všech okresech okresní organizace. Svaz sdružoval zhruba 40 000 lidí.\n\nSvaz nuceně nasazených původně vznikl jen jako občanské sdružení pro výměnu názorů a uchování společné paměti. Postupem času však sehrál velmi důležitou roli při jednání o odškodnění za nucené práce. Především po založení Česko-německého fondu budoucnosti dne 1. ledna 1998.\n\nV čele celostátní organizace stál předseda a třináctičlenné pracovní předsednictvo. Předsedou svazu byl zvolen Ing. Karel Růžička. V roce 1996 vznikla Rada SNN složená z předsedů okresních organizací, která se scházela zpravidla jednou ročně. \n\nKaždá okresní organizace měla předsedu a výbor, v jehož rámci pracoval jednatel a pokladní. Protože SNN neměl kromě členských příspěvků (60,- Kč ročně) a příležitostných darů žádné jiné příjmy, nesídlily okresní organizace ani v žádné stálé kanceláři a příslušné zázemí na okresní úrovni zajišťovali jednotlivci úřadující ve svých bytech. Činnost výboru spočívala především v koordinaci přijímání žádostí. Ty výbor buď zamítal nebo doporučoval či vyzýval jednotlivé žadatele k doplnění chybějících dokladů. Dále projednával běžné organizační záležitosti týkající se placení příspěvků, proplácení nákladů apod.\n\nPro běžnou potřebu okresních organizací rozesílal Svaz nuceně nasazených instrukce týkající se především pokynů k vyplňování žádostí o odškodnění, v menší míře též účetnictví a oběhu písemností. Mimo to vydával \"Informační zpravodaj\" určený členské základně.\n\nV listopadu 2003 se konal 6. sjezd SNN, který rozhodl o ukončení činnosti organizace k 30. červnu 2004. Hlavním důvodem rozpuštění svazu bylo splnění úkolu, který si organizace vytyčila, a sice prosazení nároku na odškodnění za nucené práce během 2. světové války. Velká většina dosud žijících českých obětí nacismu se dočkala kompletního odškodnění z prostředků nadace \"Připomínka, odpovědnost a budoucnost\". Dalším důvodem zániku byl i vysoký věkový průměr členů.\n\nČinnost jednotlivých organizací přetrvává i po zrušení svazu formou neoficiálních setkání či publikační činnosti. V některých aktivitách svazu pokračuje nadační fond České rady pro oběti nacismu, může například čerpat z archivu svazu při pořádání různých výstav.\n\n"}
{"id": "405427", "url": "https://cs.wikipedia.org/wiki?curid=405427", "title": "Pijavka koňská", "text": "Pijavka koňská\n\nPijavka koňská (\"Haemopis sanguisuga\") žije dravě, její potravou jsou drobní bezobratlí živočichové, ale je schopna lovit i drobné obratlovce.\nZa oběť mohou padnout zejména mladí obojživelníci po přechodu na souš nebo jejich pulci. Pijavka koňská se v ČR poměrně hojně vyskytuje v pomalu tekoucích, ale i stojatých vodách. Měří 15–150 mm. V umělých vodních rezervoárech, jako jsou protipožární nádrže nebo bývalá koupaliště bývají Pijavky koňské snadno pozorovatelné blízko hladiny čekající na kořist. Po podkladu se pohybuje tak, že se pídalkovitě přichycuje střídavě přední a zadní přísavkou. Parazitem této pijavky je prabičíkovec Chilomastix aulostomi.\n\nNázvy ve většině jazyků včetně českého názvu spojují tuto pijavku s koňmi. Latinský název \"Haemopis sanguisuga \"lze přeložit jako ,pijavice krvežíznivá\". Všechny tyto názvy jsou zavádějící. Pijavka koňská není ektoparazit, nýbrž aktivní predátor a nemá nic společného s koňmi. Mezinárodní přídomek je zřejmě odvozen od pijavky Limnatis nilotica vyskytující se ve Středomoří, jež je velikostí i vzhledem Pijavce koňské podobná, ale jedná se o parazita skotu, koní atp.\n\n"}
{"id": "405432", "url": "https://cs.wikipedia.org/wiki?curid=405432", "title": "Kamila Rajdlová", "text": "Kamila Rajdlová\n\nKamila Rajdlová (* 22. dubna 1978, Liberec) je bývalá česká běžkyně na lyžích. Naposledy hájila barvy lyžařského klubu ASC Dukla Liberec. Na podzim 2010 ukončila aktivní kariéru.\n\nV letech 2001–2004 trénovala společně s Kateřinou Neumannovou pod vedením trenéra Stanislava Frühaufa. Startovala šestkrát na mistrovství světa (1999, 2001, 2003, 2005, 2007, 2009) a třikrát na zimních olympijských hrách (2002, 2006, 2010). V sezóně 2006/2007 byla v širší světové špičce, dokonce v rámci Tour de Ski dokázala v jedné etapě porazit tehdejší českou jedničku Neumannovou. Poté, co v roce 2007 ukončila Neumannová svou kariéru, měla se Kamila Rajdlová stát českou jedničkou. Ovšem kvůli těhotenství sezónu 2007/08 vynechala a k závodění se vrátila až po 21 měsících 20. prosince 2008 na Slavic Cupu na Mísečkách (5 km klasicky). Po mateřské dovolené se propracovala na pozici české jedničky ve SP i na MS v Liberci. V sezóně 2008-2009 dosáhla rovněž maxima v hodnocení SP, skončila celkově na 32. místě a v distančních závodech obsadila 25. příčku.\nJe univerzální sportovkyní – dokázala se prosadit i v terénním triatlonu a v extrémním maratónu týmů. K jejím zájmům patří vysokohorská turistika a příroda. V roce 2003 vystoupila s Radkem Jarošem a Martinem Koukalem na Mont Blanc. Od konce roku 2010 se aktivně věnuje golfu.\n\n\n\n\nJejím životním partnerem je trenér skokanů David Jiroutek. Dne 30. dubna 2008 se jim v liberecké porodnici narodila dcera Michaela, jejich druhé dítě se narodilo v roce 2011.\n\n"}
{"id": "405434", "url": "https://cs.wikipedia.org/wiki?curid=405434", "title": "Lucia Nimcová", "text": "Lucia Nimcová\n\nLucia Nimcová (* 1977, Humenné, Slovensko) je současná slovenská fotografka. Vystudovala Institut tvůrčí fotografie Filozoficko-přírodovědecké fakulty Slezské univerzity v Opavě a Rijksakademie van Beeldende Kunsten v\nAmsterdamu. Žije a pracuje v Etiópii.\n\nInklinuje k dokumentárnímu stylu. Do fotografií dodatečně zasahuje – vpisováním a vkreslováním, kolorováním, modrým tónováním, záměrným užitím starých šedivých fotografických papírů, doplňováním o úryvky textů a básní. Někdy pořizuje fotografie z televize nebo vytváří konceptuální série.\nV konceptuálně laděném souboru Ženy (2001-2003), zachytila ženy v jejich soukromí, v prostředí domova, kde (jak sama Nimcová říká) „právě žijí problémem, řeší ho a odhalují se do takové míry, jak jen samy chtějí“.\n\nV souboru \"Slovensko 003\", který vypracovala v roce 2003 na základě grantu Institutu pro veřejné otázky, se zaměřila především na městskou současnou ženu, v bohaté škále světů, různých životních stylů. Ženy fotografuje například u pračky, plotny, kolébky, laptopu, na kalanetice, kurzu angličtiny, při nakupování, s ženským časopisem nebo u televizního seriálu.\n\nZúčastnila se celé řady výstav a získala řadu ocenění. Vystavovala například v Stedelijk Museum /\nAmsterdam, Holandsko; Mucsarnok-Kunsthalle / Budapešť, Maďarsko; Aarhus Kunstbygning / Aarhus, Dánsko; Tresor Kunstforum / Vídeň, Rakousko; Palazzo delle Esposizioni / Řím, Itálie; Prague Biennale.\n\nV roce 2008 ziskala ocenění Leica Oskar Barnack Award za cyklus \"Unofficial\", ve kterém popisovala život na Slovensku po pádu komunismu. Vítězné snímky byly vystaveny v červenci na fotografickém festivalu ve francouzském Arles. Za stejný cyklus získala ocenění ECB Photography Prize v Německu.\n\nNa Slovensku získala ocenění Oskara Čepana.\n\n\n\n\n\n\n\n\n\n"}
{"id": "405441", "url": "https://cs.wikipedia.org/wiki?curid=405441", "title": "Ceratonykus", "text": "Ceratonykus\n\nCeratonykus je rodem alvarezsauridního teropodního dinosaura, žijícího v období pozdní křídy na území dnešního Mongolska. Byla z něj objevena pouze fragmentární část kostry. Zajímavé je, že mozkovna tohoto druhu nevykazuje podobu mozkovně ptáků, na rozdíl od toho co o příbuznosti naznačují fylogenetické analýzy. Dalším zajímavým znakem je, že ze zápěstních kostí tohoto dinosaura čněly kostěné \"ostruhy\".\n\n\"Ceratonykus\" dosahoval délky pouhých 0,6 metru a hmotnosti kolem 1 kilogramu. Jiný odhad tělesné hmotnosti činí 262 gramů. Jiný odhad délky dospělého jedince činí 2 metry.\n\n\n"}
{"id": "405442", "url": "https://cs.wikipedia.org/wiki?curid=405442", "title": "Dana Kyndrová", "text": "Dana Kyndrová\n\nDana Kyndrová (* 4. dubna 1955, Praha) je dokumentární fotografka se zaměřením humanistickou fotografii. Je držitelkou ocenění \"Osobnost české fotografie 2008\".\n\nČást svého dětství prožila s prarodiči ve středočeské obci Lázně Toušeň. Její otec byl volejbalový trenér, matka redaktorka časopisu \"Československá fotografie\" a nadšená amatérská fotografka. Společně však začali žít od chvíle, kdy jí bylo devět let a kdy odjela s otcem a matkou do Alžírska.\n\nZájem o fotografii se v ní probudil v 18 letech. Její první známý soubor vznikl v polovině 70. let 20. století během otcova pobytu v africkém Togu. Navštěvovala „školičku“ Jána Šmoka, nakonec se však na FAMU nehlásila, ale rozhodla se pro studium jazyků na Filozofické fakultě Univerzity Karlovy. Až do roku 1992 učila francouzštinu a ruštinu na ČVUT a AMU. Do Ruska jezdila pravidelně od 70. let na kursy ruštiny a přitom fotografovala běžný život Rusů. V Československu během normalizace fotografovala např. komunistické manifestace.\n\nRoku 1993 dostala nabídku zúčastnit se společného projektu s fotografy V. Birgusem, J. Štreitem a V. Kolářem ve Švýcarsku, na který kanton Bern poskytl půlroční grant. Po návratu se stala fotografkou a kurátorkou na volné noze. Vedle fotografování se živí i jako průvodkyně. Doprovází turisty především do severní a západní Afriky a na Kamčatku.\n\nNa počátku 90. let vytvořila svůj nejznámější projekt – dokument o odchodu sovětských vojsk z Československa. Fotografovala imigranty, téma \"Žena\", \"Podkarpatskou Rus\", účastnila se mezinárodních projektů srovnávajících život na obou stranách bývalé železné opony. V roce 2006 získala grant Prahy a v jeho rámci dokumentovala pražské bezdomovce.\n\nBývala aktivní členkou Asociace profesionálních fotografů, dlouhodobě působila i ve vedení Pražského domu fotografie. Má za sebou kolem 80 autorských výstav a je významnou kurátorkou výstav černobílého humanistického dokumentu. Uspořádala např. retrospektivu díla Miloně Novotného, sestavila výstavu \"Jan Palach\" zachycující událostí kolem jeho smrti a pohřbu či expozici \"1945 Osvobození … 1968 Okupace\".\nSvé projekty zpracovává výhradně černobíle. Výjimku udělala v projektu \"Odchod Sovětských vojsk\", kde považovala za nutné zachytit agitační výzdobu kasáren v agresivní rudé a žluté barvě.\n\n\n\n\n\n\n"}
{"id": "405444", "url": "https://cs.wikipedia.org/wiki?curid=405444", "title": "AbcLinuxu.cz", "text": "AbcLinuxu.cz\n\nAbcLinuxu je český internetový portál zabývající se hlavně operačními systémy založenými na Linuxu a svobodným softwarem. Původně jej založil Leoš Literák a od dubna 2004 do října 2010 byla provozovatelem společnost Stickfish, s.r.o. V říjnu 2010 byl portál koupen společností Argonit s.r.o., jenž je vlastněna Pavlínou Šimčákovou a dlouholetým přispěvatelem portálu Lubošem Doleželem. V roce 2015 je portál ve vlastnictví společnosti Nitemedia s.r.o.\n\nMimo vydávané články portál obsahuje také zprávičky (aktuality), poradnu (diskuzní fórum), odpovědi na často kladené dotazy (FAQ), databázi hardwaru a popisem jeho podpory, databázi softwaru, blogy uživatelů nebo slovník pojmů.\n\nV minulosti (2003 a 2005) připravil server vlastní živou linuxovou distribuci \"ABC Linux\" založenou na Knoppixu.\n\nKomunita serveru vytvořila příručku pro začátečníky \"Učebnice ABC/Linuxu\".\n\n\n"}
{"id": "405449", "url": "https://cs.wikipedia.org/wiki?curid=405449", "title": "Socket AM3", "text": "Socket AM3\n\nSocket AM3 je patice procesoru pro platformu AMD vydaná v 1Q roku 2009. Je nástupce Socketu AM2+. Procesory určené pro Socket AM2+ do něj ale nelze osadit. Podporuje paměti typu DDR3. Byl uveřejněn s uvedením procesorů Phenom II.\n"}
{"id": "405454", "url": "https://cs.wikipedia.org/wiki?curid=405454", "title": "Ismá'ílíja", "text": "Ismá'ílíja\n\nIsmá'ílíja, někdy též označována jako sab'ija (čili sedmíci, sekta sedmi podle počtu sedmi tzv. viditelných imámů), je odnož ší'itského islámu. V rámci ší'i se jedná o druhou největší větev (největší ší'itská skupina jsou dvanáctníci). Jméno ismá'ílíje je odvozeno od Ismá'ila ibn Džafara (zemřel 762), staršího syna šestého imáma Dža'fara as-Sádika. Ismá'il je stoupenci ismá'ílíji považován za pravého nástupce svého otce a tudíž sedmého imáma, čímž se liší např. od dvanáctníků, kteří považují za sedmého imáma Džafarova mladšího syna Músu al-Kázima.\n\nPočátky ismá'ílíji sahají do 8. století. Tehdejší šestý imám Dža'far as-Sádik (702–765) vybral za svého svého nástupce syna Músu al-Kízima namísto nejstaršího syna Ismá'ílíja. Músa byl přijat většinovou částí ší'itského hnutí, zatímco menší část nesouhlasila s Džafarovým rozhodnutí a za sedmého imáma uznávala Džafarova nejstaršího syna. Tato skupina od ší'iy se oddělila, čímž byl položen vznik ismá'ílíji.\n\nHnutí, které stálo ostře proti ortodoxii, se rozšířilo v 9.–11. století v Arábii a jejím okolí. V průběhu času z imá'ílíji vyrostla řada bojovných a extrémistických hnutí. Asi největšího mocenského a politického rozmachu se sedmícům podařilo dosáhnout v době Fátimovského chalífátu (909–1171), když Fátimovci ovládli část Maghribu, Egypt a Sýrii a sami se prohlásili za chalífy. Za jejich vlády byla založena Káhira a také univerzita Al-Azhar. V 11. století se ismá'ílíja rozštěpila na západní a východní větev, západní (drúzové) uznává tzv. skrytého imáma. Východní má naopak žijícího imáma, pro nějž se v Indii vžil termín Aga Chán. Kolem roku 1080 se v rámci sedmíců zrodili pověstní asasíni.\n\nV dnešní době patří k nejvýznamnějším větvím ismá'ílíje nizárijci, dále alawité či drúzové. Ismá'ílijské učení je rozšířeno v řadě islámských zemí jako je Írán, Pákistán či Jemen.\n\nPřesné okolnosti vzniku ismá'ílíjské dogmatiky nejsou známy a dodnes tvoří směsici mýtů a prokazatelných skutečností. Učení ismá'ílije se vyznačuje silnou dávkou esoteričnosti (\"bátin\") a v průběhu svého formování během 9. a 10. století do sebe vstřebalo řadu vlivů včetně novoplatonismu či manicheismu, znát je i vliv např. indické filosofie nebo perských mýtů. Jednotlivé odnože ismá'ílíje uznávají za sedmého imáma Ismá'ílíja, případně jeho syna Muhammada. Odmítají učení o stěhování duší či reinkarnaci a postavu imáma chápou čistě jako hypostazi Slova či první projev vůle. Pro učení ismá'ílijců je dále typický radikalismus spolu s extrémistickou propagandou.\n\nV souhlasu s ší'itskou věroukou uznávají koncept imámátu, pořadí prvních sedmi imámů uznávanách ismá'ílijsci je takovéto:\n"}
{"id": "405461", "url": "https://cs.wikipedia.org/wiki?curid=405461", "title": "Národní konzervatismus", "text": "Národní konzervatismus\n\nNárodní konzervatismus je variantou konzervatismu, která míní více zohledňovat národní zájmy, tradice, kulturu a sociální či etnická hlediska. Má blízko k sociálnímu konzervatismu (ve smyslu společensky konzervativních postojů), jelikož se orientuje na tradiční rodinu (vnímanou jako centrum identity) a sociální stabilitu.\n\nEkonomická orientace národních konzervativců se liší, sahá od podpory laissez faire až po podporu sociálně tržního hospodářství. Zaujímá kritický postoj vůči imigraci, kterou hodlá omezovat.\n\nNárodní konzervatismus má mnohdy blízko k umírněné variantě nacionalismu. V reakci na multikulturalismus oficiálně proklamovaný Evropskou unií se v Evropě prosazuje euroskepticismus. Národní konzervatismus bývá občas srovnáván s gaullismem.\n\n\n\n"}
{"id": "405465", "url": "https://cs.wikipedia.org/wiki?curid=405465", "title": "Malý Kosíř", "text": "Malý Kosíř\n\nMalý Kosíř je přírodní rezervace v okrese Olomouc.\n\n\nJižní a jihovýchodní svahy a úpatí kopce Malý Kosíř (316 m n. m.) v rozloze asi 11 ha a vzdálené cca 4 km severovýchodně od obce Čechy pod Kosířem. Lokalita rezervace se částečně prolíná s evropsky významnou lokalitou (EVL - CZ0714083) téhož názvu registrovanou u AOPK pod kódem č. 3231.\n\nNa Malém Kosíři se v letech 1944-1952 zvažovalo vybudování kaple sv. Antonína Paduánského za vydatné duchovní pomoci P. Antonína Šuránka. Ten spolu s olomouckým arcibiskupem ThDr. Leopoldem Prečanem, zvažoval vystavět zde podobný poutní komplex jako je sv. Kopeček u Olomouce. Dnes zde v upomínku stojí pouze kříž z roku 1944.\n\nPředmětem jejíž ochrany jsou polopřirozené suché trávníky a facie křovin na vápnitých podložích s význačnými porosty vstavačovitých - prioritní stanoviště, evropská suchá vřesoviště. Významná je tato lokalita také výskytem přástevníka kostivalového a dalších druhů motýlů.\n\n\n"}
{"id": "405471", "url": "https://cs.wikipedia.org/wiki?curid=405471", "title": "Zelený konzervatismus", "text": "Zelený konzervatismus\n\nZelený konzervatismus představuje směr konzervatismu, která klade ve zvýšené míře důraz na ochranu životního prostředí a přijal také některé prvky zelené politiky. Nejrozšířenější je zelený konzervatismus v oblastech se silnou tradicí konzervativního myšlení, tj. především v anglosaských zemích. Zelený konzervatismus na pravici můžeme považovat za protipól většiny zelených stran, které zaujímají v ostatních politických a společenských otázkách vesměs levicové a liberální postoje. \n\nProtože je konzervativní myšlení obecně antropocentrické, argumentují konzervativci tím, že chrání životní prostředí pro člověka. V tom se zásadně liší od environmentalistů, kteří chtějí chránit životní prostředí pro životní prostředí. \n\nJako příklad představitele \"zeleného konzervatismu\" bývá uváděn David Cameron a Konzervativní strana ve Velké Británii. Z konzervativních politických stran, které mají životní prostředí jako svoji hlavní prioritu obsaženou i ve svém názvu, německá Ekologická demokratická strana. \n\nLidé, které můžeme označit za zelené konzervativce, nalezneme i v řadách amerických republikánů. Nejvýznamnějším z nich je patrně bývalý mluvčí Sněmovny reprezentantů Newt Gingrich, který se zelené problematice věnuje velkou část svého života a definoval následující zásady zeleného konzervatismu: \nPro americký zelený konzervatismus je tedy typická snaha propojit důraz na zdravé životní prostředí s přesvědčením, že nejlepším prostředkem pro dosažení cíle je ekonomika s co nejmenší mírou státních zásahů. \n\n"}
{"id": "405474", "url": "https://cs.wikipedia.org/wiki?curid=405474", "title": "Geri a Freki", "text": "Geri a Freki\n\nGeri a Freki jsou v severské mytologii dva vlci zasvěcení severskému bohu Ódinovi. Jejich jména znamenají \"Nenasytný\" a \"Žravý\". Dle legend se živí jídlem, které jim dává Ódin, neboť on sám žije pouze z vína (medoviny). Snorri Sturluson se o nich v Gylfiho oblouznění (Gylfaginning) zmiňuje takto:\n\n<poem style=\"margin-left: 2em; font-style: oblique;\">\nGera a Freka\nvůdce vojů\nkrálovsky krmí.\nSám štědrý Ódin,\nochránce zbraní,\no vínu věčně žije.\n</poem>\n"}
{"id": "405478", "url": "https://cs.wikipedia.org/wiki?curid=405478", "title": "U nádrže", "text": "U nádrže\n\nU nádrže je přírodní památka v okrese Prostějov. Byla zřízena vyhláškou ONV v Prostějově ze dne 1. 8. 1989. Důvodem ochrany jsou mokřady poblíž vodní nádrže s bohatou květenou, útočiště obojživelníků. Území je ve správě Krajského úřadu Olomouckého kraje.\n\nLokalita chráněného území U nádrže o celkové rozloze 6,7ha se rozkládá v jižním výběžku Zábřežské vrchoviny cca 5,7 km SSZ od města Konice na katastrálním území Kladky. Je rašelinního charakteru s chráněnými mokřadními rostlinami a živočichy nad vodní nádrží v okolí prameniště a nejhornějšího toku potoka Špraněk. Jedná se o jedno z území celé sítě maloplošných chráněných lokalit v tomto mikroregionu s výjimečnou druhovou pestrostí s výskytem vzácných a chráněných druhů rostlin a živočichů. Území je chráněno nejen z důvodu zachování těchto vzácných a ohrožených druhů, ale i z důvodu jejich možného šíření do okolí.\n\n"}
{"id": "405479", "url": "https://cs.wikipedia.org/wiki?curid=405479", "title": "Calvin Hunt", "text": "Calvin Hunt\n\nCalvin Hunt (* 1956) je představitel současného umění Indiánů tichomořského pobřeží Kanady. Narodil se v Alert Bay na ostrově Cormorant v Britské Kolumbii jako syn Thomase Hunta, dědičného náčelníka osady Fort Rupert, a Emmy Hunton, dcery šamana Nutků.\n\nNyní žije se svojí ženou Marií ve Fort Rupert na ostrově Vancouver, kde má ateliér a společně se ženou provozují galerii.\n\nZabývá se řezbářstvím, malbou – především sítotisky, vytváří rytiny ve zlatě a stříbře, kamenořezby. Vyřezal rodový totemový sloup a společně s rodinou v květnu 1988 vztyčil. Také vyřezal pamětní hrobovou figuru za svého otce na hřbitově ve Fort Rupert. Je členem Umělecké skupiny národa Kwakiutlů.\n\nJeho rodovým znakem je nadpřirozený pták Buřňák, který podle představ Kwakiutlů vysílá mrkáním očí blesky a máváním křídel rozpoutává hromobití. Je častým motivem jeho děl.\n"}
{"id": "405488", "url": "https://cs.wikipedia.org/wiki?curid=405488", "title": "Felice Nazzaro", "text": "Felice Nazzaro\n\nFelice Nazzaro (1881, Monteu da Po, Turín – 21. března 1940, Turín) byl italský automobilový závodník.\n\nFelice Nazzaro vyrůstal v Turíně. Jako syn obchodníka s uhlím nastoupil v patnácti letech do továrny FIAT, později zde pracoval jako mechanik. Technické nadání a nadšení pro automobily vedlo k tomu, že začal pro firmu závodit, prvním závodem kterého se účastnil byla jízda Padova-Treviso-Padova v roce 1900. Nazzaro a týmový kolega Vincenzo Lancia, který tehdy pro Fiat pracoval, patřili od roku 1905 k nejlepším evropským závodníkům. \n\nV závodě o Pohár Gordona Bennetta v roce 1905 v Auvergne dojel o sedm minut druhý za Léonem Thérym. V roce 1906 se stal známým svým tvrdým soubojem s maďarským jezdcem Ferenczem Sziszem na Renaultu při Grand Prix Francie 1906, která se jela na 103 kilometrů dlouhém okruhu u Le Mans. Nazzaro dojel o 31 minut později než vítězný Szisz. Nazzaro dominoval sezóně 1907 vítězstvím v Grand Prix Francie 1907, při Kaiserpreis v Německu a v závodě Targa Florio. Technické závady mu zabránily v dalších úspěších v následujícím roce, například v závodě o Cenu prince Jindřicha.\n\nJeho evropská vítězství v roce 1907 vedla k pozvání k účasti v poprvé konané Grand Prix USA v roce 1908, která se jela v Savannah, v Georgii. Nazzaro zde s Fiatem dojel třetí, zvítězil jeho týmový kolega Louis Wagner. K dalšímu závodu se do Spojených států vrátil v roce 1910, kdy jej poškozená zadní náprava přinutila závod ukončit.\n\nV následujících letech se snažil postavit na vlastní nohy, stejně jako jeho mentor „Censin“ Lancia. V roce 1911 založil se dvěma společníky firmu Nazzaro a pro propagaci svých vozů se s nimi účastnil mnoha závodů. Úspěch se však až na vítězství v Targa Florio v roce 1913 nedostavil. V Grand Prix Francie 1914, konané necelý týden po atentátu na arcivévodu Františka Ferdinanda d'Este v Sarajevu, musely všechny tři závodní speciály Nazzaro pro poruchu motoru odstoupit. Jejich jezdci byli Felice Nazzaro, Jean Porporato a De Moraes. V roce 1916 ukončil svou činnost ve firmě Nazzaro a vrátil se k Fiatu. Pro tuto firmu získal vítězství v Grand Prix Francie 1922, tedy patnáct let po prvním úspěchu. Toto vítězství bylo ale zkaleno smrtelnou nehodou synovce Biagia. Po několika neúspěších v následujících soutěžích ukončil Felice Nazzaro v roce 1925 závodní kariéru a až do své smrti v roce 1940 pracoval v závodním oddělení firmy FIAT. \n"}
{"id": "405491", "url": "https://cs.wikipedia.org/wiki?curid=405491", "title": "Rudolf Desenský", "text": "Rudolf Desenský\n\nRudolf Desenský (* 28. srpna 1969) je český kynolog, etolog, psycholog psů a odborník na problémové psy. Do povědomí širší veřejnosti poprvé vstoupil díky televiznímu pořadu \"Na vlastní oči\".\n\nV současné době žije se psy, o které se stará, na své „farmě“ \"Vlčáry\" u Písku v jižních Čechách. O své profesi a zkušenostech píše knihy a provozuje internetovou psí poradnu.\n\nDíky soužití se psy vytvořil novou metodu jejich výchovy založenou na zvířecí komunikaci. Spočívá podle něj v odpozorování zvířecího chování (psího a vlčího) a jeho následné aplikaci při výchově či převýchově psa. Podle svých slov používá také tachyonovou energii – některým psům vkládá do obojků tachyonizované předměty.\n\nPodle údajů na svém webu za 17 let své praxe převychoval na 1800 takových „psychicky narušených jedinců.“\n\nPodle svých názorových odpůrců se k psům chová násilně a svoji profesi neovládá, stejná obvinění ovšem provázejí i jejich práci. Veřejně proti němu argumentují např. provozovatel Psí školy Falco Viktor Dostál nebo cvičitel psů Ivo Eichler.\n\nV jednom díle pořadu \"Soukromá dramata\" TV Prima (rok 2011) byly uvedeny dva konkrétní případy, kdy svévolně utratil psy, kterých se v jeho prospěch majitelé vzdali. Oba případy byly medializovány také v časopisu „Pes – přítel člověka“ a na Rudolfa Desenského byla v těchto věcech podána trestní oznámení. Rudolf Desenský reaguje na svém webu. Uvádí, že věc se odehrála jinak: např. že případ byl zinscenovaný, protože se odehrál po natáčení domluveného pořadu, že oproti kritičkám neměl možnost se k věci vyjádřit nebo že reportáž byla sestříhána z několika různých natáčení. Některé jeho argumenty podpořili i starostové obcí Zlátenka a Obrataň, blízko nichž má Rudolf Desenský svoji stanici.\n\nV březnu 2012 byla vyšetřování proti Rudolfu Desenskému zastavena a obvinění byla prohlášena za neopodstatněná.\n\n"}
{"id": "405493", "url": "https://cs.wikipedia.org/wiki?curid=405493", "title": "Duha (rozcestník)", "text": "Duha (rozcestník)\n\nSlovo Duha má několik významů:\n\n\n"}
{"id": "405494", "url": "https://cs.wikipedia.org/wiki?curid=405494", "title": "Albert Clément", "text": "Albert Clément\n\nAlbert Clément (7. července 1883, Paříž – 17. května 1907, Dieppe) byl francouzský automobilový závodník.\n\nAlbert Clément byl nejstarším synem podnikatele a konstruktéra Adolphe Clémenta, který od roku 1876 vyráběl jízdní kola, později i motocykly a v roce 1903 založil firmu Clément-Bayard. Albert se poprvé účastnil závodů v roce 1899, kdy s vozem Panhard na trati Champigny-St.Germain dojel sedmý. V roce 1904 začal Albert závodit s vozem z dílny svého otce. Rychle se stal úspěšným jezdcem, při závodě v Bastogne dojel třetí a ve Vanderbiltově poháru na Long Islandu dokonce druhý. V sezóně 1905 se mu ale kvůli nespolehlivosti vozu nedařilo, nepostoupil ani do kvalifikace na Pohár Gordona Bennetta. Následující rok však při Grand Prix Francie dojel třetí za špičkovými závodníky jakými byli Ferenc Szisz a Felice Nazzaro. V tomto roce dojel šestý v závodě v Ardenách a také čtvrtý ve Vanderbilt Cupu.\n\nNadšený z tohoto úspěchu se tovární tým přihlásil na Velkou cenu Francie 1907 v Dieppe, ale Albert Clément se při tréninku smrtelně zranil. Po smrti svého syna ztratil jeho otec zájem o motoristický sport a značka Clement-Bayard se přestala od roku 1908 závodů účastnit.\n\n"}
{"id": "405495", "url": "https://cs.wikipedia.org/wiki?curid=405495", "title": "Santiago Ventura", "text": "Santiago Ventura\n\nSantiago Ventura Bertomeu (* 5. ledna 1980 v Castellónu, Španělsko) je současný španělský profesionální tenista.Ve své dosavadní kariéře vyhrál 1 turnaj ATP World Tour ve dvouhře a 4 turnaje ve čtyřhře.\n\n\n"}
{"id": "405497", "url": "https://cs.wikipedia.org/wiki?curid=405497", "title": "Cyklostezka Varhany", "text": "Cyklostezka Varhany\n\nCyklostezka Varhany byla vybudována na zemním tělese zrušeného úseku železniční trati Česká Kamenice – Česká Lípa mezi Českou Lípou a Kamenickým Šenovem. Přípravy na výstavbu cyklostezky začaly v roce 2001, výstavba prvního úseku v říjnu 2007. Je součástí cyklotrasy 3054. Celá trasa byla dokončena v roce 2013.\n\nŽeleznice byla v tomto úseku provozována od 29. srpna 1903 do 29. září 1979 s označením 8c. Kolejový svršek byl po zastavení provozu snesen. Zbylá, starší část trati (do České Kamenice) zůstala zachována a je na ní příležitostný muzejní provoz.\nNa původní trati byly tyto stanice a zastávky: \n\nPodle původních záměrů měla být obnovena železniční trať v úseku mezi kamenickošenovským dolním a horním nádražím a cyklostezka měla na muzejní dráhu navazovat u horního nádraží. \nMyšlenku zřízení cyklostezky v úseku od horního kamenickošenovského nádraží do České Lípy podporoval již koncem 90. let Klub přátel lokálky.\n\nInvestorem prvních dvou etap byl \"Svazek obcí Cyklostezka Varhany\", založený v roce 2001, jehož členy jsou města Česká Lípa a Kamenický Šenov a další obce Horní Libchava, Volfartice a Nový Oldřichov.\n\nBudování cyklostezek po zrušených železničních tratích je současným trendem v USA, Kanadě a Austrálii, dále ve Španělsku, Francii, Itálii, Belgii a v dalších evropských zemích. Na území České republiky je přes 1000 km neprovozovaných železničních tratí, z toho 90 % jsou již zrušené tratě. Cyklostezka rovněž konzervuje pozemek pro případné budoucí obnovení železnice. Záměrem přeměny zrušených tratí v cyklostezka se zabývá Nadace Partnerství v rámci svého programu Zelené stezky Greenways.\n\nStudie proveditelnosti byla zpracována v roce 2001 firmou Atelier 107 z Ústí nad Labem. V roce 2002 tatáž firma zpracovala podrobnější technickou zprávu. V letech 2003–2004 firma Valbek zhotovila projektovou dokumentaci pro tři etapy výstavby.\n\nPlán byl takový: první úsek o délce 5,3 km povede v úseku Česká Lípa – Manušice – Horní Libchava. Ve druhé etapě má být stezka prodloužena o 3 kilometry do Volfartic a ve třetí etapě o 9 kilometrů do Kamenického Šenova. Celkové náklady na výstavbu se odhadují na asi 70 milionů Kč, resp. 60–80 milionů Kč.\n\n16. října 2007 byla zahájena výstavba prvního úseku. Ve výběrovém řízení získala zakázku na výstavbu liberecká firma STRABAG, a. s. Náklady byly před zahájením výstavby spočteny na 17 milionů Kč, z toho asi 60 % bylo hrazeno z podpory Státního fondu dopravní infrastruktury, zbytek hradily obce ze svazku, z toho město Česká Lípa uhradila 3 miliony ze svého rozpočtu pro rok 2006 a 4 miliony z rozpočtu pro rok 2007. První úsek měl být podle záměrů z října 2007 dokončen do konce roku 2007, ve skutečnosti byl otevřen až 26. června 2008.\nKrátce po zpřístupnění cyklostezky se zde začaly objevovat četné závady a proto se sdružení obcí rozhodlo zadat zhotovení dalších částí jiné firmě.\n\nV dubnu 2009 Městský úřad v České Lípě oznámil, že ještě téhož měsíce budou provedeny opravy poškozených dosud vybudovaných částí a zahájena další etapa výstavby. Během roku 2009 má být vybudován úsek 2,9 km z Horní Libchavy do Volfartic. Finančně se bude podílet Státní fond dopravní infrastruktury.\n\nPočátkem listopadu 2009 byl dobudován a zprovozněn téměř 3 km dlouhý úsek mezi Libchavou a Volfarticemi. Celková délka cyklostezky je k témuž datu 8 km, náklady byly 11 milionů korun.\n\nV listopadu 2010 získal \"Svazek obcí Cyklostezka Varhany\" příslib dotování poslední etapy z Volfartic do Kamenického Šenova, do blízkosti Panské skály. Místo původního Státního fondu bude dostavbu posledního úseku dotovat \"Evropský fond pro regionální rozvoj\". Odhadované náklady byly 45 milionů Kč (s příslibem snížení) a celá akce by měla skončit do konce roku 2013.\n\nPoslední úsek byl dokončen koncem srpna 2013 a 6. září 2013 je slavnostně otevřen.\n\nNa podzim 2013 se zainteresované obce dohodly zvýšit od příštího roku finanční příspěvek na nutnou celoroční údržbu celé trasy o třetinu. Po dostavbě trasy se obce dohodly i na společné údržbě. V dubnu 2014 se zapojily do úklidu i školy.\n\nKolem nedořešeného začátku trasy a problémům s údržbou v České Lípě jsou vedeny opakované mediální spory.\n\n\"Cyklostezka Varhany\" spolu s také novou cyklostezkou na Žízníkov se staly součástí cyklotrasy 3054, která začíná v Provodíně jižně od České Lípy, přes Vlčí Důl a Žízníkov prochází Českou Lípu na sever, přes zde popisovaný úsek pak končí u Nového Boru. V České Lípě začíná cyklostezka až za hranicí města, protože úsek od stanice Střelnice se městu nepovedlo vykoupit. Cyklotrasa 3054 po průniku městem vede po výpadovce na Manušice, po 200 metrech za označením konce města je odbočka doprava na vyasfaltovaný začátek cyklostezky Varhany. V České Lípě se lze napojit na cyklotrasu 3053, jejíž součástí je Cyklostezka Písečná.\n\n\n"}
{"id": "405498", "url": "https://cs.wikipedia.org/wiki?curid=405498", "title": "Entyméma", "text": "Entyméma\n\nEntyméma (zast. enthymema nebo enthymém, z řec. \"enthymema\", úvaha, myšlenka) neboli zámlka je označení pro zamlčené premisy (předpoklady) nebo mezikroky úsudku (sylogismu) nebo v širším slova smyslu přeneseně pro celý entymematický (zkrácený, neúplný) úsudek.\n\nZkrácený úsudek je úsudek, v němž záměrně či nezáměrně vypustíme jeden nebo více kroků, které chápeme/přijímáme jako samy sebou se rozumějící (plausibilní). V širokém slova smyslu jsou tak entymematické takřka všechny úsudky, které jsou součástí běžného hovoru.\n\n\n"}
{"id": "405510", "url": "https://cs.wikipedia.org/wiki?curid=405510", "title": "Střízlík obecný", "text": "Střízlík obecný\n\nStřízlík obecný (\"Troglodytes troglodytes\") je drobný zpěvný pták z čeledi střízlíkovitých (Troglodytidae).\n\nJe nápadně malý, dorůstá sotva 9–10 cm a náleží tak k vůbec nejmenším ptákům Evropy. V rozpětí křídel měří 13–17 cm a váží 6-12 g. Má krátké zavalité tělo, krátký ocas, který drží většinou vzpřímený a delší, tenký, na konci zašpičatělý zobák. Svrchu je hnědý, černě pruhovaný, spodinu těla má šedou, nad okem je patrný světlejší pruh. Oči má černé, zobák tmavě hnědý a končetiny světle hnědé. Obě pohlaví jsou si přitom zbarvením velice podobná.\n\nJeden z nejhlasitějších ptáků Evropy. Zpěv je velmi hlasitý, výrazný, kolísavý a náhle zakončený. Dále lze u něj zaslechnout také protáhlé varovné „cerrr“ nebo výrazné „tek tek“, kterým se ozývá při vábení.\n\nVyskytuje se téměř v celé Evropě s výjimkou části Skandinávského poloostrova a Islandu, na území severní Afriky, v západní, střední a východní Asii a v Severní Americe. V závislosti na jednotlivých oblastech je pak buď stálý nebo tažný na krátkou vzdálenost. Evropská populace druhu čítá na 23-40 miliónů párů. Na území České republiky se vyskytuje celoročně, počet zde hnízdících párů čítá 100-200 000 a počet zimujících ptáků pak 70-140 000 jedinců.\n\nŽije v lesích všeho typu s hustým podrostem, také v parcích, zahradách a větších houštinách.\n\nZdržuje se především na zemi nebo těsně nad ní. Je celoročně teritoriální a s výjimkou hnízdního období samotářský. Výjimku představují pouze mladí ptáci, kteří mohou až do dosažení věku jednoho roku tvořit menší skupiny, a zimní období, kdy se na noc dospělí ptáci sdružují do menších skupin a vzájemně přitisknutí k sobě tak lépe přečkávají nepříznivé teploty.\n\nJeho potrava je zastoupena především živočišnou složkou. Tu představují zvláště pavouci, roztoči, malí korýši, stejnonožci, stonožky, hmyz, jeho vajíčka a larvy. Rostlinná složka, kterou tvoří semena a bobule, se v jeho potravě objevuje jen vzácně.\n\nHnízdí v rozmezí od dubna do července, a to dvakrát ročně. Samci jsou vysoce polygamní, což znamená, že jeden samec má ve svém teritoriu více hnízdících samic (nejčastěji 2-3, ve výjimečných případech až 4). Sám staví několik hnízd, z nichž si samice sama jedno vybere. Hnízdo umísťuje mezi kořeny stromů, do štěrbin ve zdi, kmenech stromu nebo ve skále, obvykle ve výšce pod 2 m nad zemí. Jedná se o uzavřenou kulovitou stavbu z trávy, mechu, lišejníků a listů s vchodem po straně. V jedné snůšce bývá 5-8 bílých, slabě skvrnitých vajec, na jejichž 14-16 denní inkubaci se podílí pouze samice. O mláďata, která hnízdo opouští po 15-18 dnech, pak pečují oba rodiče. Střízlík obecný bývá také častým hostitelem kukačky.\n\nDožívá se průměrně 3-4, ve výjimečných případech i 6-7 let.\n\nNejvětší hrozbu pro něj představuje kočka domácí (\"Felis silvestris\" f. \"catus\"), liška obecná (\"Vulpes vulpes\"), kuna (\"Martes\" sp.), krahujec obecný (\"Accipiter nisus\"), jestřáb lesní (\"Accipiter gentilis\") a dravci rodu \"Falco\".\n\n"}
{"id": "405516", "url": "https://cs.wikipedia.org/wiki?curid=405516", "title": "Přátelé Srbů na Kosovu", "text": "Přátelé Srbů na Kosovu\n\nPřátelé Srbů na Kosovu je české občanské sdružení. Sdružení založilo v květnu 2008 několik lidí, kteří již předtím organizovali petici proti uznání nezávislosti Kosova českou vládou. Původním předsedou byl Jaroslav Foldyna, v současnosti je jím Václav Dvořák. Lidé kolem petice a později členové sdružení uspořádali v Praze sérii menších demonstrací, kde se neúspěšně snažili ovlivnit rozhodování české vlády v otázce Kosova, vyjadřovali nesouhlas s bombardováním Jugoslávie v roce 1999, upozorňovali na ničení pravoslavných klášterů a vyhánění Srbů z Kosova a strádání Srbů, kteří v Kosovu zůstali a podobně. Členové sdružení podnikli několik cest po srbských enklávách, snažili se dokumentovat situaci a zorganizovat pomoc kosovským Srbům. Při jedné z cest došlo incidentu s kosovskými Albánci. Albánci na český autobus házeli kameny. 28. října 2009 vyhlásilo sdružení sbírku na pomoc Srbům a ostatním národnostním menšinám na Kosovu.\n\n"}
{"id": "405517", "url": "https://cs.wikipedia.org/wiki?curid=405517", "title": "Cyklistické stezky na zrušených železnicích", "text": "Cyklistické stezky na zrušených železnicích\n\nCyklistické nebo obecně rekreační stezky na zrušených železničních tratích jsou v návaznosti na útlum lokální železniční dopravy současným trendem v USA, Kanadě a Austrálii, dále ve Španělsku, Francii, Itálii, Belgii a v dalších evropských zemích. Využity mohou být jak celé zrušené tratě, tak jejich úseky opuštěné kvůli přeložkám v rámci modernizaci tratí. Tělesa železničních tratí jsou charakteristická tím, že na nich nejsou prudká stoupání ani klesání; mnohdy se dají využít již vybudované násypy, zářezy, tunely, mosty atd. a náklady na jejich další údržbu mohou být vyvažovány úsporou nákladů na likvidaci. Cyklostezka rovněž konzervuje pozemek pro případné budoucí obnovení železnice. Výhodou je i oddělení od motorizované silniční dopravy. Bývalé nádražní budovy se dají využít pro turistické ubytování a poskytování doprovodných služeb: půjčoven, odpočívadel a občerstvení, parkovišť atd. Stezky obvykle slouží i pro inline bruslaře, jsou ideálně přístupné pro vozíčkáře, mohou být využity i pro pěší turistiku a vycházky, běh, v zimě pro běžkaře.\n\nValonsko si na 99 let pronajalo od státní železniční společnosti SNCB 1000 km zrušených tratí a ty postupně poskytuje obcím. Region Valonsko hradí náklady na opravy a údržbu drážních staveb (drážní spodek, mosty a tunely), obce a další místní subjekty hradí výstavbu a údržbu stezek (chemins du rail, regionální síť pomalých stezek RAVeL).\n\nÚtlum železniční dopravy v Česku byl zřetelný již od 70. let a myšlenky na hromadné rušení lokálních tratí se objevily i v 90. letech, byť rušení nedosáhlo původně zamýšleného rozsahu. Jen málo tratí je uchováno například pro muzejní provoz, velodráha pro šlapací drezíny byla v Česku zřízena například na části bývalé vlečky u Baťova kanálu mezi Ratíškovicemi a Rohatcem.\n\nNa území České republiky je přes 1000 km neprovozovaných železničních tratí, z toho 90 % jsou již zrušené tratě. Záměrem přeměny zrušených tratí v cyklostezky se zabývá Nadace Partnerství v rámci svého programu zelené stezky Greenways. Vláda ani Správa železniční dopravní cesty programu zatím neposkytuje výraznou koncepční podporu, byť obecně se k myšlence vláda hlásí (v dokumentech Strategie udržitelného rozvoje ČR, Dopravní politika ČR pro léta 2005–2013 a Národní strategie rozvoje cyklistické dopravy ČR) a i na konkrétní projekty mnohdy ministerstvo dopravy přispívá. Nadace Partnerství ve spolupráci s Centrem dopravního výzkumu se zabývá poradenskou a propagační činností. Koordinátorem projektu „Konverze zrušených\nželeznic na cyklostezky (greenways) v ČR“ v Nadaci Partnerství je Ing. Luboš Kala.\n\nNěkde jsou vedeny cyklistické trasy po nezpevněných cestách v trase zrušených železnic, například úsek Kuřim – Veverská Bítýška a Hamry nad Sázavou – Sázava. Některé úseky zrušených důlních vleček a tramvajových tratí jsou začleněny do sítě cyklistických stezek v Ostravě (například dvoukilometrový úsek Hrabová v roce 1999).\n\nZa první přeměněnou železniční trať je pokládána 4,5 km dlouhá Cyklostezka Vlčí Důl, z bývalého nádraží Česká Lípa město na Vlčí Důl (cyklotrasa č. 3054, otevřena v roce 2002). Stezka Čachovice – Loučeň je dlouhá 4,3 km. Asi 2 kilometry bývalé trati Cheb – Slapany – Waldsassen jsou od května 2006 součástí mezinárodní cyklotrasy „Valdštejnská stezka“; v úseku zůstaly dochovány části původního vybavení, například patníky a signalizace. V letech 2007 až 2013 byla vybudována cyklostezka Varhany na původní trati Česká Lípa – Kamenický Šenov. První vážné úvahy o jejím budování spadají do doby kolem roku 2000.\n\nV Praze byla první přeměněnou železniční tratí cyklostezka Rokytka na zrušené železniční vlečce ČKD. Přestavba proběhla od října 2008 do května 2010. Nová stezka je značením vyhrazena jen pro cyklisty (in-line bruslaři mají ze zákona užívání cyklistických stezek a pruhů také dovoleno), avšak pěší ji navzdory zákazu užívají k procházkám také. Tato stavba si však vysloužila pověst „asi nejdražší cyklostezky v Evropě“. V letech 2008–2010 byla vybudována cyklostezka pod Vítkovem na zrušené Vítkovské trati v Praze (část původní turnovsko-kralupsko-pražské dráhy) uvolněné výstavbou Nového spojení, včetně položení asfaltu, osvětlení a rekonstrukce tunelu. Kvůli nedořešeným majetkovým vztahům a problémům s kolaudací byl tunel několik měsíců uzavřen, kolem listopadu 2010 však byla stezka polooficiálně otevřena, byť zatím bez správce a údržby, bez osvětlení a částečně bez kolaudace. Na dobu zhruba po roce 2021, po dokončení přeložky železniční trati 221, je plánováno vybudování Vršovické drážní promenády. \nV roce 2009 byla otevřena stezka pro cyklisty na tělese zrušené vlečky podniku Carborundum-Electrite, spojující železniční stanici Zdětín u Chotětova, obec Zdětín a město Benátky nad Jizerou.\n\nV roce 2011 byla místo zrušené železniční trati vybudována Cyklostezka Přibyslav - Sázava, zvaná též Posázavská cyklotrasa č. 19.\n\nNa jaře 2012 pak byla otevřena cyklostezka ve stopě v roce 2009 zrušené železniční trati Kyjov – Mutěnice.\n\nV roce 2016 byla v cyklostezku přeměněna bývalá železnice ze Ždánic do Uhřic v okrese Hodonín.\n\nMezi připravované projekty patří cyklostezka Lupěné – Hoštejn u Zábřehu či cyklostezka na úseku uvolněném přeložkou trati Plzeň – Chrást.\n\nStezky „voies vertes“ jsou součástí státní sítě stezek. Budování koordinuje vláda i nevládní organizace AF3V. Na stezkce „Voie verte en Val Lamartinien“ cyklisté projíždějí v délce 1,6 km osvětleným tunelem.\n\nV německu se nachází rovněž několik stezek po zrušených tratí. Dvě z nich jsou kousek za hranicemi v Bavorsku. První je Bocklradweg po zrušené trati Neudstadt–Eslarn a druhá vede po zrušené trati Nabburg–Schönsee.\n\nV USA bylo od 60. let 20. století přeměněno ve stezky (rail-trails) přes 20 000 km zrušených železničních tratí. Koordinací těchto projektů se zabývá nezisková organizace Rails-to-Trails Conservancy. Za hlavní účel je považována konzervace pozemků pro případné budoucí obnovení tratě.\n\nZ evropských států je přeměna železnic ve stezky (tzv. vias verdes) nejrozšířenější ve Španělsku. V roce 1993 vláda vyčlenila na realizaci programu 50 milionů euro a státní železniční společnosti bezplatně poskytly své zrušené železnice. Přeměnu realizují obce a odborné vedení zajišťuje nadace Fundacíon de los Ferrocarriles Espańoles. Na konci roku 2003 byla celková délka přeměněných železnic 1200 km.\n\n"}
{"id": "405529", "url": "https://cs.wikipedia.org/wiki?curid=405529", "title": "Fasciola gigantica", "text": "Fasciola gigantica\n\nFasciola gigantica (Cobbold, 1856) je motolice z čeledi Fasciolidae parazitující v játrech přežvýkavců v subtropických a tropických oblastech Asie a Afriky. Onemocnění, které tento druh společně s motolicí jaterní (\"Fasciola hepatica\") způsobuje, se označuje jako fasciolóza. Vývojový cyklus probíhá přes mezihostitele – vodní plž z čeledi Lymnaeidae.\n\nDospělí jedinci \"F. gigantica\" měří 30–75 mm, tělo je listovitého tvaru. Kraniální kónus není tak výrazný jako u \"F. hepatica\". Vajíčka jsou o velikosti 190×100 μm.\n\nVývojový cyklus \"F. gigantica\" je obdobný jako u motolice jaterní, s výjimkou délky vývojových fází a druhu mezihostitele. Jako mezihostitelé \"F. gigantica\" figurují vodní plži patřící k jednomu druhu ve více geografických rasách: \"Lymnaea auricularia sensu latu\". V Indii, Bangladéši, Pákistánu je to poddruh \"L. auricularia rufescens\", zatímco v Africe je mezihostitelem \"L. auricularia natalensis\". V jihovýchodní Asii je vnímavý plž \"L. auricularia rubiginosa\". Jednotlivé vývojové fáze \"F. gigantica\" trvají déle než je tomu u motolice jaterní.\n\nHlavním definitivním hostitelem je skot a vodní (domestikovaný) buvol. Z dalších zvířat může motolice napadat ovce, kozy a osly. V Africe byla \"F. gigantica\" diagnostikována u celkem 16 volně žijících druhů přežvýkavců. Výjimkou nejsou ani infekce člověka (Egypt, Čína).\n"}
{"id": "405530", "url": "https://cs.wikipedia.org/wiki?curid=405530", "title": "Spáleniště (rozcestník)", "text": "Spáleniště (rozcestník)\n\nVýraz spáleniště může znamenat:\n\n\n\n\n\n"}
{"id": "405531", "url": "https://cs.wikipedia.org/wiki?curid=405531", "title": "Eva Syková", "text": "Eva Syková\n\nEva Syková (* 24. července 1944 Rožmitál pod Třemšínem) je česká vědkyně, lékařka a politička.\n\nV roce 2012 byla zvolena do horní komory parlamentu jako senátorka za volební obvod č. 20 – Praha 4. O mandát se ucházela jako kandidátka bez politické příslušnosti za ČSSD. Svůj mandát se volbách 2018 rozhodla obhajovat za hnutí ANO, ale tentokrát již zvolena nebyla.\n\nV letech 2001 až 2016 řídila Ústav experimentální medicíny Akademie věd České republiky. Věnuje se výzkumu mozku a kmenových buněk. K roku 2016 byla autorkou 421 publikací v impaktovaných časopisech a spoluautorkou 7 patentů. V roce 2006 hodnota jejího Hirschova indexu činila 29, čímž patřila k nejcitovanějším českým vědcům. V září 2017 činila hodnota jejího Hirschova indexu 56 a celkový počet citací (bez autocitací) přesahoval 9 000. Prezentuje se jako nejcitovanější česká vědkyně, tou je však kardioložka Renata Cífková.\n\nV roce 1970 ukončila studium na Fakultě všeobecného lékařství UK v Praze. Šest let poté obdržela kandidaturu věd (CSc.) za dizertační práci \"Změny koncentrace draselných iontů v extracelulárním prostoru míchy při vzruchové aktivitě\". Pracovala v Ústavu fyziologických regulací ČSAV v laboratoři neurohumorálních regulací, tj. přenosem informace mimo klasické synapse včetně patologie procesu při míšním poranění na modelu skokana.\n\nPo sametové revoluci získala doktorát věd (DrSc.) za dizertační práci \"Dynamické změny mikroprostředí nervových a receptorových buněk\" (1990). Současně s vědeckou dráhou také přednáší na lékařských fakultách. V roce 1994 se habilitovala na Univerzitě Karlově v Praze pro obor fyziologie. O šest let později se stala profesorkou pro obor fyziologie a patologická fyziologie.\n\nOd roku 1991 do roku 2012 působila na 2. lékařské fakultě UK ve funkci vedoucí Oddělení neurověd (od roku 1996 Ústav neurověd). V roce 2000 byla jmenována vedoucí Centra buněčné terapie a tkáňových náhrad UK, které vedla do roku 2011. V roce 2001 se stala ředitelkou Ústavu experimentální medicíny Akademie věd České republiky a vedoucí Centra excellence EU – MEDIPRA. Spolu s manželem zasedala v důležitých komisích a agenturách, které rozhodovaly o financování výzkumu především v neurovědách. Účastnila se studijních pobytů na univerzitách v Göteborgu, Heidelbergu a Perthu. Ve vědecké oblasti se specializuje na výzkum mozku a kmenových buněk.\n\nDne 16. prosince 2008 se ucházela o post předsedkyně Akademie věd České republiky. Ve volbě nového předsednictva AV ČR prohrála s protikandidátem profesorem Jiřím Drahošem v poměru hlasů 27:188.\n\nProfesorka Syková je známá podporou a propagací léčby kmenovými buňkami, včetně léčby amyotrofické laterální sklerózy (ALS). Státní ústav pro kontrolu léčiv povolil 29. března 2012 klinickou studii AMSC-ALS-001 Klinické hodnocení testující možné využití mesenchymálních stromálních buněk u pacientů s ALS. Klinická studie byla zahájena 20. června 2012 se zaměřením na bezpečnost a účinnost aplikace a provádí ji Neurologická klinika dospělých, FN v Motole, Praha 5 pod vedením tehdejšího docenta Martina Bojara. Technicky zajišťuje produkci kmenových buněk Bioinova, ve kterém má Ústav experimentální medicíny AV ČR (UEM) menšinový 42% podíl. Bioinova technicky zajišťuje i podobné schválené klinické studie FN Motol na užití kmenových buněk pro reimplantaci totální endoprotézy kyčelního kloubu (AMSC-BDT-001), reperaci poškozené šlachy u pacientů s rupturou rotátorové manžety (AMSC-RC-001) při navození srůstu obratlů po operaci páteře (AMSC-DSD-001).\n\nPodle článku v \"Medical Tribune Cz\" ze září 2014 tým Sykové a Bioinova vybíral od několika pacientů (ALS) za aplikaci kmenových buněk v rámci experimentální terapie 150 000 Kč, čímž mohlo dojít k porušení etiky biomedicínského výzkumu. K takovému jednání se v obecné rovině kriticky vyjádřili předseda České neurologické společnosti Karel Šonka, ředitel Ústavu molekulární genetiky Akademie věd profesor Václav Hořejší a ministr zdravotnictví Svatopluk Němeček. Nověji byla metoda nadto označena i za nevědeckou a riskující životy pacientů. Kauze se věnoval týdeník Respekt. V listopadu roku 2015 Česká televize uvedla reportáž Obchod s nadějí v pořadu \"Reportéři ČT\". Na tento podnět rychle zareagoval tehdejší předseda AV ČR Jiří Drahoš podáním podnětu k prošetření etické komisi, která v březnu 2016 vydala stanovisko, podle něhož podávání kmenových buněk pacientům mimo klinickou studii nebylo pracovníky UEM dostatečně odůvodněno a bylo nekriticky prezentováno na webových stránkách instituce. Právní stránka aplikace mimo klinickou studii byla dle rady v pořádku. Profesorka Syková všechna nařčení a závěry etické komise jednoznačně odmítla s odkazem na existující publikace a výsledky klinické studie. V navazující reportáží Markéty Dobiášové, která byla odvysílána v pořadu \"Reportéři ČT\" květnu 2016, ovšem několik pacientů zařazených do klinické studie vypovědělo, že museli za podání kmenových buněk uhradit poplatek, přičemž ovšem jakékoliv platby za účast v klinických studiích jsou zákonem zakázané.\n\nPodle vyjádření UEM výsledky klinické studie prokázaly, že u téměř 70 % pacientů došlo k statisticky významnému zpomalení progrese neurologického deficitu, které přetrvávalo 3 až 12 měsíců. Většina z těchto pacientů vykazovala několik měsíců po podání KB stabilní hodnoty v testech svalové síly končetin a nedošlo u nich po dobu 12 měsíců k významnému zhoršení ventilačních parametrů (FVC>65 %). U několika pacientů došlo dokonce ke zlepšení některých testovaných funkcí.\n\nSÚKL u klinického hodnocení v minulosti provedl inspekci. Z informací získaných v rámci inspekce nevyplynulo, že by pacienti zařazení do klinického hodnocení cokoli hradili. Šetření se však nezaměřovalo na pacienty zařazené mimo studii, jichž se tyto platby týkaly.\n\nDruhý den ráno po uvedení reportáže byla profesorka Syková odvolána předsedou AV ČR Jiřím Drahošem z vedení Ústavu experimentální medicíny z důvodu možného poškození dobrého jména AV ČR. Syková na funkci následně sama rezignovala a rada ústavu její rezignaci přijala; později pak ukončila v ústavu i pracovní poměr. Též Učená společnost ČR otevřela otázku jejího vyloučení, čemuž předešla svou vlastní rezignací na členství; Nicméně Syková následně uvedla, že podá žalobu „proti institucím a lidem, kteří vyvolali tuto kauzu“. Senátorky Sykové se zastali někteří politici, například senátor a místopředseda ODS Miloš Vystrčil. Profesorka Syková celou situaci vnímá jako pokus o cílenou dehonestaci jak v akademické obci, tak před veřejností.\n\nNěkolik komisí zkoumalo etiku jednání při klinické studii. Komise Univerzity Karlovy došla k závěru, že postup zaměstnaců byl v rozporu s etickým kodexem školy. Naopak podle interního šetření FN Motol její zaměstnaci neporušili předpisy při experimentální léčbě (ALS) a nemocnice nepochybila. Interní šetření ale také respektuje odlišné stanovisko etické komise Univerzity Karlovy. Neurolog Martin Bojar odešel z nemocnice. Profesorka Syková byla okamžitě zaměstnána ve Slovenské akademii věd (SAV). Následně probíhalo další šetření SÚKLu.\n\nDne 28. června 2016 developer Finep oznámil, že Finep Innovation získala 15% podíl ve společnosti Bioinova, která technicky zajišťovala klinickou studii na amyotrofickou laterální sklerózu. Koncem roku 2015 do Bioinovy vstoupila také královéhradecká rodinná firma Hakel, která vyrábí elektronické součástky. Za patnáctimilionovou investici získala 15% podíl v Bioinově. Ústav experimentální medicíny AV ČR držel 35% podíl. Ke konečnému prodeji zbývajícího menšinového podílu Ústavu pro experimentální medicínu AV ČR ve společnosti Bioinova do soukromých rukou a k některým dalším tvrzením prof. Evy Sykové se Ústav experimentální medicíny vyjádřil v oficiální tiskové zprávě ze dne 14. srpna 2018.\n\nEva Syková získala v SAV grant na výzkum Alzheimerovy choroby.\n\nV červnu 2018 Prof. Syková a miliardář David Beran založili společnost Scimed Biotechnologies se zaměřením na kmenové buňky, biomateriály, tkáňové náhrady, nanotechnologie, moderní fyzikální a zobrazovací techniky včetně podpory klinických studií. Beran hodlá do společnosti v roce 2018 investovat několik desítek milionů korun.\n\nV senátních volbách v říjnu 2012 byla zvolena jako nezávislá kandidátka za ČSSD do senátu za volební obvod č. 20 – Praha 4. Dne 28. října 2013 ji prezident Miloš Zeman vyznamenal Medailí Za zásluhy. Od března 2014 působila v týmu poradců premiéra Bohuslava Sobotky jako poradkyně pro oblast sociálních věcí, vědy a výzkumu, školství, zdravotnictví a rovných příležitostí. Usnesením vlády ze dne 10. září 2014 byla jmenována do Rady pro výzkum, vývoj a inovace, kde byla zvolena 1. místopředsedkyní. Na svou funkci místopředsedkyně rady rezignovala 1. června 2016 po vypuknutí kauzy s platbami pacientů s ALS zařazených do klinické studie možné léčby kmenovými buňkami. Usnesením vlády z 1. října 2014 č. 794 byla jmenována členkou výzkumné rady Technologické agentury ČR.\n\nVe volbách do Senátu PČR v roce 2018 obhajovala svůj mandát senátorky v obvodu č. 20 – Praha 4. Tentokrát však nikoliv za ČSSD, tj. za stranu, za níž byla zvolena v roce 2012, ale za hnutí ANO 2011. Se ziskem 13,06 % hlasů obsadila 2. místo. Její protikandidát Jiří Drahoš však získal už v prvním kole 52,65 % hlasů a stal se tak rovnou senátorem. Syková tedy jako senátorka skončila.\n\nV doplňovacích volbách do Senátu PČR v dubnu 2019 neúspěšně kandidovala v obvodu č. 24 – Praha 9 jako nestraník za hnutí PRO Zdraví. Získala 1,98 % hlasů a skončila tak na posledním 10. místě.\n\nVe volbách do Evropského parlamentu v květnu 2019 kandidovala jako nestraník na 2. místě kandidátky hnutí PRO Zdraví a Sport, ale nebyla zvolena.\n\nOd roku 1969 je provdána za neurofyziologa Josefa Syku, který byl do roku 2001 ředitelem Ústavu experimentální medicíny AV ČR a se kterým se poznala v laboratoři MUDr. Bureše. Mají spolu dva syny Ing. Josefa Syku a MUDr. Michaela Syku.\n\n\n\n"}
{"id": "405532", "url": "https://cs.wikipedia.org/wiki?curid=405532", "title": "Tony Vaccaro", "text": "Tony Vaccaro\n\nTony Vaccaro (* 20. prosince 1922, Greensburg, Pensylvánie), známý také jako Michael A. Vaccaro, je americký fotograf, který je známý fotografiemi z Německa a Evropy z let 1944 – 1945 a těsně po druhé světové válce. Po válce proslul jako fotograf módy a životního stylu pro americké časopisy.\n\nNarodil se v Greensburgu v Pensylvánii jako druhé dítě ze tří (a jediný kluk) svým rodičům, kteří patřili mezi italské přistěhovalce, byl pokřtěn jako Michelantonio Celestino Onofrio Vaccaro.\n\nJeho otec Giuseppe Antonio Vaccaro (nar. 14. října 1874) byl z města Bonefro v regionu Molise Itálie.\nV roce 1926 se rodina přestěhovala zpět do Bonefra v Itálii, kde Tony strávil své mládí.\nPo vypuknutí druhé světové války, se Tony Vaccaro přestěhoval zpět do Spojených států s cílem vymani se z fašistického režimu a vojenské služby v Itálii.\nV USA v sedmnácti letech Vaccaro ukončil vzdělání na vysoké škole v New Rochelle v New Yorku.\nV roce 1943 byl povolán do americké armády a v roce 1944 poslán do Evropy.\n\nVaccaro bojoval v letech 1944 a 1945 v 83. pěchotní divizi americké armády v Normandii a pak v Německu.\n\nJeho role skauta mu dávala dostatek volného času na fotografování. Od konce války v Evropě se Vaccaro stal oficiálním fotografem pro řadu novin.\n\nV září 1945 byl z armády propuštěn. Vaccaro zůstal v Německu, kde získal první práci jako fotograf pro orgány USA umístěných ve Frankfurtu, a pro magazíny Weekend, Sunday, armádní noviny Stars and Stripes. Do roku 1949 Vaccaro fotografoval v celém Německu a Evropě a dokumentoval poválečný život. Po návratu do USA v roce 1949 pracoval pro Life a Look a pak nastoupil do redakce Flair. Fotografie z jeho rozsáhlého (někdy i přes 4000 obrázků, které byly ztraceny při nehodě v roce 1948) válečného archivu, byly zveřejněny v roce 2001 v knize Entering Germany: Photographs 1944–1949. V roce 1994 mu byl udělen francouzský Řád Čestné legie v rámci oslav padesátého výročí invaze do Normandie.\n\nKe své práci používal lehký a jednoduchý fotoaparát Argus C3.\n\n\n"}
{"id": "405539", "url": "https://cs.wikipedia.org/wiki?curid=405539", "title": "Pavel Hejcman", "text": "Pavel Hejcman\n\nPavel Hejcman (* 23. března 1927, Praha) je český spisovatel a politik, autor dobrodružných, historických a kriminálních příběhů.\nAutor mnoha dobrodružných, historických a kriminálních příběhů. V minulosti tvrdě postihovaný a pronásledovaný za své demokratické postoje. Publikoval i pod řadou pseudonymů, aby unikl politické cenzuře. Pracoval jako novinář, spisovatel, psycholog a 20 let jako nádeník.\n\nJeho otec byl technickým poradcem a syn směřoval obdobnou cestou. Jak uvádí ve své autobiografické koláži \"Stébla ve vichřici\" byl roku 1942 vyloučen z gymnázia kvůli „nepřizpůsobivosti v jazyce německém“. Pracoval potom v ČKD. Roku 1945 se vyučil strojním zámečníkem. V letech 1946–1950 studoval Vysokou školu politickou a sociální a pak se odstěhoval do Bystřice pod Hostýnem a stal se vedoucím osobního oddělení v TONu, nábytkářském podniku. Od roku 1955 tam byl vedoucím investorem a roku 1960 založil podnikový časopis Naše práce, který deset roků redigoval, přičemž vydal řadu politicky angažovaných i špionážních detektivek. V letech 1970–72 zkusil žít jako spisovatel z povolání a od roku 1972 pracoval jako frézař.\nRoku 1990 zastával po dvě volební období funkci starosty města Bystřice pod Hostýnem. Psal vedle detektivek i dobrodružné historické romány pro mládež odehrávající se hlavně na Moravě. Dále vytvořil nejméně čtrnáct rozhlasových her a filmových scénářů.\n\nOdborná zasvěcenost a realismus, jazyková kultura a vypravěčský styl jeho prací z nejrůznějších částí světa činí jeho romány, u nichž si čtenář nemůže být jist, co je fikce a co skutečnost, stále živé a strhující.\n\n\n\n\n\nNěkteré romány překládány do ruštiny, němčiny a japonštiny.\n\n\n"}
{"id": "405540", "url": "https://cs.wikipedia.org/wiki?curid=405540", "title": "FloraHolland", "text": "FloraHolland\n\nFloraHolland je největším aukčním trhem s řezanými květinami a rostlinami na světě. Odbavuje přes 90 % nizozemského Exportu těchto komodit. FloraHolland má šest poboček a 39 aukčních cenových hodin, na kterých obchodníci vydražují nejvyšší cenu nabídnutých produktů. Ve svých šesti pobočkách zaměstnává FloraHolland 4700 spolupracovníků.\n\nFloraHolland je družstvo a jeho vlastníci (členové) jsou pěstitelé, kteří zde nabízejí své produkty. Jako družstvo je FloraHolland nezisková organizace, která sdružuje nabídku i poptávku.\n\nV roce 1987 se spojili květinové aukce Bloemenveiling Westland a Bloemenveiling Berkel a Omstreken v jednom družstvu a v roce 1992 začali vystupovat jako jedna organizace pod jménem -Bloemenveiling Holland (Květinová aukce Hollandsko). 1. ledna 2000 se sloučili květinové aukce Bloemenveiling 't Noorden en Bloemenveiling Flora a začali vystupovat pod jménem FloraHolland. Po dvou letech - 1. ledna 2002 se FloraHolland sloučila s Bloemenveiling Holland a od té doby vystupují pod jménem FloraHolland. 1. července 2002 převzala FloraHolland Veiling ZON a své rozšíření dokončila 1. listopadu 2006 převzetím Coöperatieve Boskoop Veiling. Od 1. ledna 2008 vystupují takto sloučená družstva pod názvem FloraHolland s hlavním sídlem v Aalsmeeru. Tato kombinace - tří exportních aukčních trhů (Aalsmeer, Naaldwijk a Rijnsburg) a tří oblastních aukčních trhů (Bleiswijk, Venlo a Eelde), jedné zprostředkovatelské kanceláře a jedné importní kanceláře - tvoří největší květinový aukční trh na světě s ročním obratem € 4 miliardy a positivním výsledkem hospodaření přes € 10 milionů v roce 2007.\n\n\n"}
{"id": "405543", "url": "https://cs.wikipedia.org/wiki?curid=405543", "title": "DH", "text": "DH\n\nSpojení písmen D a H může mít různé významy:\n\nDH též může označovat:\n\n"}
{"id": "405547", "url": "https://cs.wikipedia.org/wiki?curid=405547", "title": "Virghil Gheorghiu", "text": "Virghil Gheorghiu\n\nConstantin Virgil Gheorghiu, (13. září 1916 v rumunském Valea Albă (oblast Moldávie) – 2. června 1992 ve Francii), byl rumunský diplomat, duchovní ortodoxní církve a francouzsky píšící spisovatel.\nOtec Virgila Gheorghiu byl stejně jako jeho předkové knězem rumunské ortodoxní církve v Petricani. Virghil měl pokračovat v rodinné tradici, ale rodina neměla peníze na jeho studia v semináři. Roku 1936 začal Gheorghiu se svou skutečnou literární činnosti v Bukurešti, kde také studoval na filosofické fakultě. Roku 1939 se oženil s Ecaterinou Burbeovou. Za svou prvotinu, sbírku básní \"\"Kaligrafie na sněhu\"\" získal královskou cenu za poezii.\n\nRoku 1943 se stal rumunským kulturním atašé na ambasádě v Zagrebu, kde byl rok poté (po kapitulaci Rumunska před Rudou armádou) zajat jako nepřítel komunistů a Sovětského svazu. Osvobozen byl až r. 1947, kdy spolu se svou manželkou skončil v Heidelbergu, kde začal studovat na teologické fakultě.\n\nTam také psal své nejslavnější dílo, vyšlé po jeho přechodu do Francie ve francouzštině díky podpoře slavného francouzského filosofa a literáta Gabriela Marcela. Kniha \"\"La vingt-cinquième heure\"\" (\"Dvacátápátá hodina\") vyšla ve francouzštině roku 1949 a postupně ve všech světových jazycích, roku 1967 byla režisérem Henri Verneuilem zfilmována s Anthony Quinnem v hlavní roli. Roku 1963 byl Vighil Gheorghiu vysvěcen na kněze rumunské ortodoxní církve v Paříži. Svá další díla napsal ve francouzštině.\n\nDíla Virghila Gheorghiu zatím nebyla přeložena do češtiny.\n\n"}
{"id": "405548", "url": "https://cs.wikipedia.org/wiki?curid=405548", "title": "PCA", "text": "PCA\n\nPCA je zkratka, která může znamenat:\n\n"}
{"id": "405550", "url": "https://cs.wikipedia.org/wiki?curid=405550", "title": "Uživatel", "text": "Uživatel\n\nUživatel obecně označuje někoho, kdo něco užívá, konkrétně může označovat:\n\n"}
{"id": "405551", "url": "https://cs.wikipedia.org/wiki?curid=405551", "title": "Teorie sociálního srovnávání", "text": "Teorie sociálního srovnávání\n\nTeorie sociálního srovnání je teorie představená americkým sociálním psychologem Leonem Festingerem roku 1954, která vysvětluje, jakým způsobem jednotlivci upravují své názory na základě srovnání s ostatními.\n\nČlověk se podle teorie sociálního srovnání neustále snaží porovnávat své schopnosti a názory s vnějším světem. V situacích, kdy nemá žádné objektivní měřítko správného chování, srovnává člověk své názory a schopnosti s druhými lidmi. Tehdy se ostatní lidé stávají subjektivním měřítkem, podle kterého člověk sám sebe hodnotí a oceňuje. Porovnává, jestli myslí a cítí stejně jako ostatní, zda je v něčem lepší nebo horší. Získává tak pocit vlastního ocenění a vytváří si díky tomu adekvátní sebepojetí. Taková hodnocení mohou být užitečná především, pokud se jedinec srovnává s lidmi v přibližně stejném postavení.\n\nSociální srovnávání je jedním z důvodů, proč lidé navazují společenské kontakty. Očekáváme, že druzí mohou mít více informací o tom, co může následovat a jak se s tím vypořádat. Přítomnost druhých také rozptyluje obavy a může odvést pozornost od nepříjemné situace. Teorie sociálního srovnávání pak předpokládá, že díky druhým lidem můžeme porovnat prožitek své vlastní obavy s reakcí jiných na stejnou situaci.\n\nPodle Festingera máme sklon srovnávat se zejména s těmi, s nimiž jsme v blízkém v kontaktu, nebo jsou na podobné sociální úrovni. Tendence srovnávat se s určitou osobou klesá s rostoucími rozdíly v názorech a schopnostech. Lidé, kteří jsou podobní, představují obzvláště dobrý cíl srovnávání a vytváření odpovídajících představ o sobě. Festinger říká, že čím je menší rozdílnost člověka a srovnávací skupiny, tím spíše se člověk bude skupině přizpůsobovat. Z toho vyplývá i tlak ke zpodobnění s referenční skupinou. Trestající chování za odlišnosti je tím silnější, čím větší je podobnost dvou skupin. Například katolíci jsou více kritičtí vůči protestantům než vůči buddhistům, podobně marxisti byli v 50. letech více kritičtí vůči trockistům než vůči katolíkům.\n\n"}
{"id": "405553", "url": "https://cs.wikipedia.org/wiki?curid=405553", "title": "TJ Jiskra Třeboň (fotbal)", "text": "TJ Jiskra Třeboň (fotbal)\n\nFK Jiskra Třeboň je fotbalový klub z Třeboně hrající divizi, kam postoupil z krajského přeboru z 3. místa v sezóně 2014/15. Největším úspěchem v historii klubu bylo čtyřleté působení ve třetí nejvyšší fotbalové soutěži v Česku (ČFL) v letech 1997 − 2001.\n\n\nNavazuje na tradici třeboňských sportovních klubů již od založení SK Třeboň a Sokola Třeboň v roce 1884.\n\n"}
{"id": "405563", "url": "https://cs.wikipedia.org/wiki?curid=405563", "title": "HC Jesenice", "text": "HC Jesenice\n\nHC Jesenice (celým názvem: Hockey Club Jesenice) byl český klub ledního hokeje, který sídlil ve městě Jesenice ve Středočeském kraji. Založen byl v roce 2002 po fúzi klubů HC Sulice a HC Jesenice. Zanikl v roce 2017 po ukončení své činnosti. V letech 2010–2017 působil ve Středočeské krajské lize, čtvrté české nejvyšší soutěži ledního hokeje. Klubové barvy byly červená a modrá.\n\nSvé domácí zápasy odehrával ve Velkých Popovicích na tamějším zimním stadionu s kapacitou 900 diváků.\n\n\nZdroj: \n\n\n\nZdroj: \n\n"}
{"id": "405579", "url": "https://cs.wikipedia.org/wiki?curid=405579", "title": "Panphagia", "text": "Panphagia\n\nPanphagia (\"vše žeroucí\", vzhledem k předpokládané omnivorii) byl rod vývojově velmi primitivního sauropodomorfního dinosaura, objeveného v roce 2006 ve slavné argentinském souvrství Ischigualasto. Stáří vrstvy, ve které byly fosilie tohoto dinosaura objeveny, činí asi 228,3 milionu let (počátek svrchního triasu). Spolu s dalšími druhy známými z báze souvrství Ischigualasto - především s plazopánvými s nejistou pozicí z druhů \"Eoraptor lunensis\" a \"Herrerasaurus ischigualastensis\" - se jedná o jednoho z geologicky nejstarších známých dinosaurů.\n\nHolotyp nese označení \"PVSJ 874\", jde o artikulované pozůstatky nedospělého jedince o celkové délce asi 130 až 150 cm. V dospělosti dosahoval délky asi 1,7 metru a hmotnosti přes 2 kilogramy. Podle jiného odhadu vážil tento dinosaurus asi 12 kilogramů. Byly z něj objeveny části lebky, obratlů, lopatkového a pánevního pletence a kosti zadní končetiny. \"Panphagia\" byla popsána v únoru roku 2009 paleontology Ricardem N. Martínezem a Oscarem A. Alcoberem. Podle jejich fylogenetické analýzy je tento rod nejbazálnějším (vývojově nejprimitivnějším) zástupcem rozsáhlé skupiny sauropodomorfů. Typovým a v současnosti jediným známým druhem je \"P. protos\" (\"první\").\n\n\n"}
{"id": "405582", "url": "https://cs.wikipedia.org/wiki?curid=405582", "title": "Warhammer Online: Age of Reckoning", "text": "Warhammer Online: Age of Reckoning\n\nWarhammer Online: Age of Reckoning je MMORPG od vydavatelské společnosti EA. Hra oficiálně vyšla do prodeje v roce 2008. Vývojářům z Mythic Entertainment byl předlohou originální svět Warhammer, což je patrné již z názvu. Zajímavostí je, že na hudbě ke hře (soundtrack) se podílela Pražská Komorní Filharmonie. Jak to již u podobných MMORPG bývá, i zde si ještě před samotným hraním hráč nejprve vytvoří svou vlastní postavu, se kterou sdílí všechna dobrodružství a kterou sám zdokonaluje v boji proti nikdy nepolevujícím nepřátelům. Hra možná někomu může připomínat legendární MMORPG World of Warcraft, je to tím že postavy obou fantasy světů jsou si podobné, ale především na obou hrách pracovali stejní tvůrci (nebyly to týmy ani celé společnosti, spíš se jedná o pár jedinců pracujících na designu a konceptech postav a prostředí).\n\nKvůli opadajícímu zájmu byly však oficiální herní servery hry vypnuty k 18. prosinci 2013. V současnosti funguje pouze neoficiální server provozovaný fanoušky hry.\n\nPři tvorbě postavy má hráč spoustu možností za koho bude hrát a čím bude, tím je myšleno povolání postavy.\nDvě strany: Dobro (order) a zlo (destruction). Pod \"dobráckou\" stranu spadají lidé z Říše (Empire), Trpaslíci (Dwarfs) a Vznešení Elfové (High Elves). Pod \"záporňáckou\" stranu pak spadají Orci a Goblini jako Zelené kůže (Greenskins), samo ztělesnění zla Chaos a na závěr Temní elfové (Dark Elves).\n\nEmpire\n\nDwarfs\n\nHigh Elves\n\nGreenskins\n\nChaos\n\nDark Elves\n\n\n\n\n"}
{"id": "405591", "url": "https://cs.wikipedia.org/wiki?curid=405591", "title": "32bitový", "text": "32bitový\n\nMezi 32bitové procesory patří:\n"}
{"id": "405596", "url": "https://cs.wikipedia.org/wiki?curid=405596", "title": "16bitový", "text": "16bitový\n\nMezi 16bitové procesory patří:\n"}
{"id": "405601", "url": "https://cs.wikipedia.org/wiki?curid=405601", "title": "64bitový", "text": "64bitový\n\nMezi 64bitové procesory patří:\n\nU 64bitového software může být problém s kompatibilitou. 64 bitové verze internetového prohlížeče bývají pomalejší.\n"}
{"id": "405605", "url": "https://cs.wikipedia.org/wiki?curid=405605", "title": "Shell Spirit", "text": "Shell Spirit\n\nShell Motor Spirit by první \"značkový benzín\" od společnosti Royal Dutch Shell.\nJeho výroba započala v roce 1907. Tento benzín byl použit vítězem prvního závodu Peking–Paříž knížetem Borghesem v roce 1907.\n\nShell Motor Spirit se prodával v plechovkách o objemu 2 galony (benzin prodávaný ve Velké Británii). V Evropě byly benzinové plechovky o objemu 10 litrů. Dnes jsou tyto plechovky předmětem sběratelského zájmu.\n\nVýroba Shell Spiritu byla začátkem dvacátých let 20. století nahrazena novým benzínovým produktem Shell Dynamin.\n\nV letectví byl používán pod označením Shell Aviation Motor Spirit.\n\"Oficiální stránky společnosti Royal Dutch Shell\"\n\"Benzín v plechovkách (anglicky) | Canned Petrol\n"}
{"id": "405606", "url": "https://cs.wikipedia.org/wiki?curid=405606", "title": "8bitový", "text": "8bitový\n\nMezi 8bitové procesory patří:"}
{"id": "405614", "url": "https://cs.wikipedia.org/wiki?curid=405614", "title": "Gediminas Kirkilas", "text": "Gediminas Kirkilas\n\nGediminas Kirkilas (* 30. srpen 1951, Vilnius) je litevský politik, člen sociální demokracie a bývalý premiér Litvy.\n\nKirkilas pochází z akademické rodiny, má šest sourozenců. Po maturitě ve Vilniusu (1969) a po vykonání základní vojenské služby (1969–1972) pracoval v letech 1972–1978 jako restaurátor. Poté do roku 1982 studoval politologii na Vysoké škole komunistické strany ve Vilniusu.\n\nV roce 2004 ukončil Gediminas Kirkilas magisterské studium na International Business School Vilniuské univerzity.\n\nSe svou ženou Liudmilou má dvě dospělé děti. Kirkilas hovoří vedle litevštiny také anglicky a rusky.\n\nGediminas Kirkilas byl činný v různých výborech litevské Komunistické strany (\"Lietuvos komunistų partija\"). Od roku 1989 pracoval po boku prvního sekretáře ústředního výboru, Argirda Brazauska, jednoho z „otců“ nezávislosti a pozdějšího prezidenta a premiéra země. Brazauskovi zůstal věrný jako osobní referent také po vyhlášení nezávislosti Litvy.\n\nV Demokratické straně práce Litvy (LDDP), přejmenované komunistické strany Litvy se stal prvním zastupujícím předsedy strany (1991–1996), následně byl členem předsednictva (1996 - 2001). Po sloučení LDDP s LSDP (Lietuvos socialdemokratų partija, Sociálnědemokratická strana Litvy) byl zvolen za jednoho ze zastupujících předsedů LSDP.\n\nOd roku 1992 sedí Kirkilas za sociální demokraty v litevském parlamentu Seimas. Specializoval se na bezpečnostní a zahraniční politiku. Jako předseda Národního bezpečnostního výboru (1992–1996) měl rozhodující vliv na vytváření národní bezpečnostní strategie. Po parlamentních volbách 2000 se stal předsedou zahraničního výboru. Po volbách v roce 2004 následovalo jeho jmenování ministrem obrany.\n\nPo Brazauskově demisi z postu předsedy strany byl Kirkilas zvolen (na Brazauskovo doporučení) 19. května 2007 na 28. sjezdu strany se zřetelnou většinou novým předsedou.\n\nByl jmenován 4. července 2006 po Zigmantovi Balčytisovi prozatímním premiérem, dlouho nemohl sehnat dostatečnou podporu v Seimu. Kirkilas zvládl získat potřebnou podporu Seimu 4. července 2006. Z funkce litevského předsedy vlády odstoupil 27. listopadu 2008 po parlamentních volbách, a uvolnil tak místo Andriusu Kubiliusovi.\n\n\n"}
{"id": "405618", "url": "https://cs.wikipedia.org/wiki?curid=405618", "title": "Válečná fotografie", "text": "Válečná fotografie\n\nVálečná fotografie zaznamenává fotografie z vojenských konfliktů a život ve válečných oblastech. Zobrazuje hrůzy války včetně hrdinských lidských činů. Na rozdíl od malby a kresby z války, fotografie nejsou snadno zaměnitelné, i když v některých případech bylo dokázáno, že fotografové s předměty a zobrazovanou scénou manipulovali, což má za následek, že fotografie nemusí mít zcela objektivní charakter.\n\nVynález fotografie, který byl předložen pro veřejnost roku 1839, vedl k vytváření obrázků, které byly přesnou reprezentací světa.\n\nRoku 1859 bylo předpovězeno, že fotografie by mohla vizuálně dokumentovat budoucí války, přesně dokumentovat bitvy, pevnosti, krajiny, vojáky a vojenské důstojníky.\n\nJak vysvětlil Louis Daguerre, vynálezce prvního komerčního fotografického procesu, obrazy vyrobené kamerou obscurou by byly \"absolutní pravdou\" a \"nekonečně přesnější než jakýkoli obraz lidské ruky.\"\n\nFotografie skutečně byly použity pro zaznamenání historických událostí.\n\nPrvní systematicky fotografovanou válečnou událostí, o které byla veřejnost informována prostřednictvím zpráv posílaných telegrafem, byla krymská válka v letech 1853–1856. Nejvlivnějším reportérem byl zřejmě William Howard Russell z \"The Times\", který si jako první novinář vysloužil označení „válečný zpravodaj“.\nPrvním fotoreportérem byl Carol Szathmari, dalšími pak britští reportéři William Simpson z \"Illustrated London Sport\", Roger Fenton, James Robertson a Felice Beato. Jejich obrázky byly tehdy v novinách otiskovány jako rytiny, protože tisk polotónových fotografií byl drahý. Díky jejich zprávám v britském tisku se rozšířila povědomost o všeobecné nekompetentnosti politického vedení války, což v lednu 1855 mohlo také přispět k pádu britské vlády. Daleko méně známý ve své době byl zpravodaj Sedmihradský Němec Károly Pap Szathmáry.\n\nBratři Alessandriové, Antonio (1818- 1893) a Francesco Paolo (1824-1889) patří mezi první válečné reportéry v Itálii, v roce 1862 fotografovali tábory Zouaves pontificaux a v roce 1867 rozsah bitvy u Mentana.\n\nZprávy z americké občanské války (1861–1865) dodával fotograf Mathew Brady, který si uvědomil historický význam války „Severu proti jihu“ pro budoucí generace a další osud země. Protože chtěl zachycovat průběh války na více bojištích, vytvořil ze svých asistentů několik týmů, které cestovaly s pojízdnými laboratořemi na různých frontách. Bradyho významným týmovým spolupracovníkem byl Alexandr Gardner, který se roku 1863 osamostatnil.\n\nGardner fotografoval většinou krátce po skončení bitev. Nevyhýbal se ani detailním pohledům na mrtvé. Později se však ukázalo, že nejméně jedna Gardnerova fotografie je zmanipulovaná. V roce 1961 Frederic Ray z magazínu \"Civil War Times\" srovnával několik Gardnerových fotografií, na kterých byli dva mrtví konfederační ostřelovači a zjistil, že stejný padlý byl fotografován o několik metrů dál na jiném místě. Zdá se, že Gardner nebyl s kompozicí spokojen, a nechal těla různě zpřeházet. Vytvářel tak vlastní verzi reality. Rayovu analýzu ještě rozšířil v roce 1975 William Frassanito.\n\nGeorge N. Barnard (1819–1902) byl americký fotograf známý především svými snímky z americké občanské války. Po vypuknutí války byl Barnard posílán fotografovat na různá místa ve Virginii a okolí města Washingtonu. Obzvláště se zvýšila poptávka po portrétech vojáků, dokumentoval mnoho významných bitev a míst, spolupracoval s Timothy H. O'Sullivanem, Alexandrem Gardnerem a dalšími asistenty slavného fotografa Mathew Bradyho. V roce 1864 spolu s generálem Williamem Tecumsehem Shermanem dokumentoval bitvu za Atlantu a následný pochod k moři. Výsledné snímky publikoval v roce 1866 ve své knize \"Photographic Views of the Sherman Campaign\".\n\nPo americké občanské válce fotografoval William Bell (1830 Anglie - 1910 USA) zranění a choroby vojáků pro muzeum Army Medical Museum. Velkou část roku 1865 strávil fotografickou dokumentací různých poranění, nemocí a amputací, z nichž mnohé byly publikovány v knize \"Medical and Surgical History of the War of the Rebellion\" (\"Historie medicíny a chirurgie válečné vzpoury\").\n\nJames Ricalton (1844–1929) v roce 1891 opustil svou práci, aby se mohl stát profesionálním fotografem a válečným zpravodajem. Po dobu příštích 15 let fotografoval a zaznamenával události z španělsko-americké války (1898–1899), boxerské povstání v Číně (1900) a rusko-japonskou válku (1904–1905). Když se pokusil vyfotografovat japonské vojáky v zákopech během obléhání Port Arturu, byl držen ve vazbě až do té doby, co zaměstnanci generála Nogi Maresukeho potvrdili, že se jedná o amerického fotografa, který může fotografovat co chce.\n\nLuis Ramón Marín (1884 v Madridu – 1944 tamtéž) během španělské občanské války pořídil obrovské množství fotografií, zejména během obléhání Madridu.\n\nJako jeden z předchůdců významných fotografů z druhé světové války je uznáván také voják Tony Vaccaro. Svým skromným aparátem \"Argus C3\" zachycoval hrůzné okamžiky války. Robert Capa, který ve válce padl, stejným aparátem zachycoval stěžejní momenty válečného konfliktu v Den D na pláži Omaha.\n\nV období druhé světové války působili i další fotografové jako například David Seymour, Dmitrij Baltermanc, Anatolij Garanin, Boris Kudojarov, Jevgenij Chalděj, Michail Trachman, Arkadij Šajchet, Galina Saňková; a také čeští fotografové: Zdeněk Tmej, Jindřich Marco, Oldřich Straka, Karel Ludwig, Václav Jírů, Václav Chochola nebo Karel Hájek.\n\nV období 1946–1954 se pozornost fotografů přesunula na válku v Indočíně. Od 70. let do současnosti se válečné reportážní fotografii věnují fotografové Donald McCullin, Philip Jones Griffith nebo James Nachtwey. Mezi novodobé válečné fotografy se řadí Ron Haviv, John Stanmeyer, Christopher Morris, Alexandra Boulat i český fotograf Antonín Kratochvíl.\n\nV dánsko-německé válce v roce 1864 fotografovali Christian Friedrich Brandt a Charles Junod, kteří většinu snímků pořídili na stereo formát. V německo-francouzském konfliktu v letech od roku 1870 do roku 1871 fotografovali většinou zcela neznámí fotografové (až na Carla Friedricha Myliuse z Frankfurtu).\n\n\n\n\n\n\nRoger Fenton fotografoval krymskou válku a také krajinu blízko \"Light Brigade\" příznačně popsaném v proslulém Tennysonově snímku \"Útok lehké brigády\" jako \"Údolí smrti\"). Fenton pojmenoval své fotografie podobně: \"Údolí stínu smrti\". V tomto údolí byly pořízeny dva obrázky. Jeden s několika dělovými koulemi na silnici, druhý pouze s prázdnou silnicí. Názory na to, jaký snímek byl pořízen jako první, se liší. Režisér Errol Morris napsal řadu pojednání o důkazech. Došel k závěru, že fotografie bez dělových koulí byla pořízena jako první, ale zůstává nejisté, kdo přesunul koule na silnici v druhém obrázku? Byly záměrně umístěny na silnici Fentonem k posílení image, nebo koule z příkopu vyndali vojáci, aby je mohli znovu použít? Fotografie měly být použity ke zmírnění obecné averze britského národa k nepopulární válce a ke zmaření protiválečného zpravodajství \"The Times\". Fotografie proto byly zveřejněny v méně kritickém \"Illustrated London News\". Fenton se bránil vytváření obrázků mrtvých, zraněných nebo zmrzačených vojáků.\n\nPodle Parshall & Tully je „jednou z nejslavnějších fotografií války“ ta, kterou pořídil J. A. Mihalovic dne 6. června 1942. Je na ní pohled na záď a levobok japonského těžkého křižníku \"Mikuma\" krátce před potopením v závěrečné fázi bitvy u Midway. Autor jí pořídil během letu v SBD 6-S-18 od VS-6 z USS \"Enterprise\".\n\nMezi další známé fotografie patří také ta, kterou pořídil v roce 1945 Jevgenij Chalděj. Jedná se o záběr vztyčování vítězné sovětské vlajky nad budovou Říšského sněmu v Berlíně. Její autor nezachytil autentickou scénu, celý záběr naaranžoval dva dny po skutečném umístění vlajky nad Berlínem. Chalděj později přiznal, že jednomu vojákovi vymazal hodinky na pravé ruce, protože je měl na obou zápěstích. Motiv fotografie se dokonce dostal na německou poštovní známku v roce 1970, která byla vydaná u příležitosti 25. výročí osvobození od fašismu. Původní voják se jmenoval Michail Minin, bylo mu 23 let a vyšplhal se na střechu budovy 30. dubna 1945 ve 22:40, tedy v době, kdy na reportážní fotografování byla již tma.\n\n\n"}
{"id": "405623", "url": "https://cs.wikipedia.org/wiki?curid=405623", "title": "Shell Canada", "text": "Shell Canada\n\nShell Canada Limited je společnost, která patří mezi největší integrované petrolejářské výrobce/prodejce v Kanadě. Společnost těží či produkuje zemní plyn, tekutý zemní plyn a přírodní asfalt (dehtové písky). Zároveň je velký distributor a prodejce petrolejových produktů. Patří mezi významné výrobce síry. Shell Canada vlastní mezinárodní akciová společnost Royal Dutch Shell. Shell Canada má hlavní sídlo v Calgary v provincii Alberta. Prvopočátky podnikání společnosti v Kanadě se datují od roku 1911, nyní společnost zaměstnává kolem 6000 lidí v celé zemi.\n"}
{"id": "405628", "url": "https://cs.wikipedia.org/wiki?curid=405628", "title": "Isola Bella", "text": "Isola Bella\n\nIsola Bella je největší a nejvýznamnější z malých ostrovů v souostroví Borromejské ostrovy na jezeře Lago Maggiore v severní Itálii. Ostrov měří jen 320 x 180 metrů, přičemž palác se zahradou zabírají většinu ostrova. Z oken paláce je krásný výhled na celé jezero i nedaleký rybářský ostrůvek Isola Pescatori. Dopravní spojení zajišťují trajekty a menší lodi z městečka Stresa.\n\nV roce 1632 dal hrabě Carlo III. Boromejský (1586-1652) na ostrově vybudovat pro svou manželku Isabelu d'Adda (+1658) ostrovní palác Borromeo (\"palazzo Borromeo\") s terasovitou barokní zahradou. Původně se ostrov jmenoval Isola Isabela, později byl přejmenován na Isola Bella (Krásný ostrov). \nGiberto V. Borromeo (1751–1837) zval na ostrov významné hosty, k nimž patřili Napoleon Bonaparte s manželkou Joséphine, kteří zde dvakrát přenocovali, Princezna z Walesu, Carolina von Braunschweig-Wolfenbüttel, později také anglická královna Caroline. \n\nNa projektu barokního paláce se podíleli architekti Carlo Fontana, Francesco Maria Richini a milánský sochař Giuseppe Vismara. Klasicistní úpravy provedl v 1. polovině 18. století architekt Giuseppe Zanoja. Uvnitř paláce jsou honosné rokokové sály, na jejichž výzdobě se podílel mj. malíř Francesco Zuccarelli, dále obytné prostory a kaple. \nKostel sv. Viktora (Chiesa di San Vittore) - jednoduchá barokní stavba, později začleněná do bloku domů knížecích služebníků.\nVětšinu veřejnosti přístupných prostor tvoří obrazárna s díly od 15. do začátku 20. století, obrazy jsou rozvěšené těsně vedle sebe způsobem \"rám na rám\". Sochy jsou zastoupeny od antických bust imperátorů přes jejich renesanční kopie až po díla historismu. Velkou sbírku tvoří dřevořezby, grafika a sbírky uměleckořemeslné, mj. kabinety vykládané drahokamy, kolekce vlámských a italských gobelínů, sbírka koňských postrojů a sedel, také kolekce hodin, skla, porcelánu a divadelních loutek. Ve třech  podzemních prostorách paláce je vybudována grotta - umělá jeskyně se stěnami a klenbami obloženými sopečným tufem, mušlemi, zrcátky a černým mramorem, v nikách jsou sochy mytologických hrdinů. Sídlí zde také knihovna, archívy historický, hudební a divadelní.\n\nZ paláce vedou cesty do osově symetricky uspořádané zahrady, které dominuje velkolepá stavba divadla. Zahrada se skládá se stupňovitých teras s balustrádami s květinovými vázami, sochami a jinými plastikami, propojenými schodišti. Zahrada je osázena množstvím exotických dřevin a lemována stříhanými keři. Jsou zde také skleníky s orchidejemi, oranžérie, jezírka s lekníny a papyry. Z fauny je dominantní pár bílých pávů, množství drobného zpěvného ptactva a chov okrasných ryb. Prohlídková trasa končí obchůdky a restauracemi. \n\nPalác obývali Napoleon Bonaparte s císařovnou Josefínou, velšská princezna a pozdější britská královna Karolina Brunšvická se pokusila ostrov koupit, britský spisovatel a politik Edward Gibbon. Od 11. do 14. dubna 1935 se zde i na ostrově Isola Madre konala Streská politická konference, na které Britové (Ramsay MacDonald) a Francouzi (Pierre Laval) předložili Mussolinimu návrh protihitlerovské koalice. Benito Mussolini si tu za války dal zařídit rezidenci.\n"}
{"id": "405632", "url": "https://cs.wikipedia.org/wiki?curid=405632", "title": "Stefan Stambolov", "text": "Stefan Stambolov\n\nStefan Nikolov Stambolov (v bulharštině: Стефан Николов Стамболов; 31. ledna 1854, Veliko Tarnovo – 18. července 1895, Sofie) byl bulharský politik, který v 80. letech 19. století zastával v dobách rané existence III. bulharského státu, tehdejšího knížectví, funkci premiéra. Ještě předtím byl také i regentem v těžkých chvílích Bulharska.\n\nStambolov patřil k velmi významným osobnostem své doby, neboť dokázal soustředit podstatnou moc na organizaci tehdejší země. V dobách, kdy se formovalo národní shromáždění Bulharska, jako hlavní orgán vlády lidu země, se stal účastníkem mnohých diskuzí o budoucím vývoji. Později sloužil jako poslanec, či předseda parlamentu. Stambolov pomáhal při sjednocování Bulharska s Východní Rumelií, které se stalo prvním z řady cílů vybudování jednotného Bulharska v tehdejších mezích a ukázkou slabosti Osmanské říše. Stambolov byl nakonec zvolen i předsedou vlády (20. srpna 1887 — 19. května 1894). Jeho režim byl jedním z nejtvrdších režimů, jaké kdy tato oblast zažila. Jeho vláda silné ruky měla silnou podporu v konzervativních kruzích, Stambolov se však často uchyloval k metodám, které byly používané v Osmanské říši, docházelo rovněž i k policejním represím a tvrdým akcím vůči opozici. Vzhledem k nepřátelství Rusů k novému bulharskému knížěti Ferdinandovi Sasko-Koburskému (na trůn nastoupil 7.7.1887 a nahradil Alexandra Battenberského), a tím i ke \"stambolovštině\", jak byl režim nazýván, usoudil Stambolov, že jedinou možností, jak se vymanit z mezinárodní izolace, je spojenectví s Konstantinopolí. Vysoká Porta však na oplátku požadovala, aby Stambolov omezil činnost uprchlických aktivistů v Bulharsku, kteří agitovali ve prospěch ozbrojené intervence v Makedonii. Ačkoliv bylo začlenění Makedonie do Bulharska pro Stambolova, stejně jako pro všechny ostatní bulharské politiky, alfou a omegou a neměnným článkem víry, Stambolov věděl, že armáda je ještě příliš slabá na to, aby si mohla dovolit konflikt s Turky, a proto postupoval v tomto směru velmi opatrně. Bulharský vliv v Makedonii rozšiřoval prostřednictvím církve a bulharských škol. Makedonci Stambolova nenáviděli, zejména pro jeho \"kolaboraci\" s Turky.\n\nJeho život ukončil brutální atentát makedonských teroristů v roce 1895. Tři atentátníci jej přepadli v Sofii po cestě domů, způsobili mu mnohačetná poranění na hlavě a odsekli mu dlaně od zápěstí. Stefan Stambulov, přezdívaný \"Bulharský Bismarck\", zemřel o tři dny později. Pokřikující dav Makedonců na jeho pohřbu umlčelo teprve to, když jim rozrušená vdova ukázala dvě sklenice, které obsahovaly naložené Stambolovy ruce.\n"}
{"id": "405634", "url": "https://cs.wikipedia.org/wiki?curid=405634", "title": "Arcidiecéze vídeňská", "text": "Arcidiecéze vídeňská\n\nArcidiecéze vídeňská (latinsky: \"Archidioecesis Viennensis\" nebo \"Vindobonensis\") je katolickým metropolitním sídlem v Rakousku, které je současně obsazeno Christophem kardinálem Schönbornem.\n\nDiecéze zahrnuje město Vídeň a východní část Dolních Rakous. Biskupským sídlem je Vídeň, katedrálou dóm sv. Štěpána. Od roku 1937 přestala být součástí arcidiecéze farnost Valtice, která ležela na území Československa, a proto připadla k brněnské diecézi.\n\nVídeňská diecéze byla ustanovena bulou \"In supremae dignitatis specula\" papeže Pavla II. z 18. ledna 1469, která vyčlenila území z diecéze pasovské.\n\nV letech 1469–1513 byli pro správu diecéze jmenování apoštolští administrátoři, kteří nemuseli sídlit v diecézi.\n\nBulou \"Suprema dispositione\" papeže Inocenc XIII. z 1. června 1722 byla diecéze povýšena na metropolitní arcidiecézi.\n\nOd roku 1631 do roku 1918 měli biskupové titul říšského knížete.\n\nNa konci roku 2004 měla v populaci 2 423 466 osob celkem 1 360 433 pokřtěných, tedy 56,1% obyvatelstva.\n\n\n\n\n"}
{"id": "405642", "url": "https://cs.wikipedia.org/wiki?curid=405642", "title": "Aleš Razým", "text": "Aleš Razým\n\nAleš Razým (* 19. srpna 1986, Plzeň) je bývalý český běžec na lyžích, který se specializoval se především na sprinty. Je mistrem světa do 23 let z roku 2009. Na MS v Liberci 2009 obsadil ve sprintu 6. místo.\n\nPoprvé se závodu Světového poháru v běhu na lyžích zúčastnil 15. ledna 2005 v Novém Městě na Moravě (15 km volně, 74. místo). Absolvoval tři juniorská Mistrovství světa (2004 ve Strynu, 2005 v Rovaniemi a 2006 v Kranji) a jedno MS do 23 let v Praz de Lys Sommand. V roce 2009 poprvé startoval na Mistrovství světa dospělých (nejlépe 6. místo ve sprintu), dalšího světového šampionátu se zúčastnil v roce 2013 (nejlépe 8. místo ve sprintu dvojic).\n\nStartoval na Zimních olympijských hrách 2010, kde skončil ve sprintu na 44. místě, na ZOH 2014 (8. místo ve štafetách 4×10 km, 9. místo ve sprintu dvojic klasicky, 49. místo ve sprintu) a na ZOH 2018 (7. místo ve sprintu dvojic volně, 10. místo ve štafetách 4×10 km, 30. místo na 15 km volně, 41. místo na 50 km klasicky, 43. místo ve sprintu, 55. místo ve skiatlonu).\n\nPo sezóně 2017/2018 ukončil svoji sportovní kariéru. Jako poslední absolvoval závod ve Světovém poháru v Oslu na 50 km volně. Následně se měl ještě zúčastnit republikového šampionátu, tam však nenastoupil ke startu.\n\nŽije v Chotíkově. Jeho partnerkou je bývalá akrobatická lyžařka Šárka Sudová.\n\n\n\n"}
{"id": "405645", "url": "https://cs.wikipedia.org/wiki?curid=405645", "title": "Augustin Theiner", "text": "Augustin Theiner\n\nAugustin Theiner (11. dubna 1804, Breslau – 9. srpna 1874, Civitavecchia) byl římsko-katolický církevní historik, kanonista, prefekt Tajného vatikánského archivu, konzultor Kongregace Indexu.\n\n\n"}
{"id": "405646", "url": "https://cs.wikipedia.org/wiki?curid=405646", "title": "Samtredia", "text": "Samtredia\n\nSamtredia (gruzínsky: სამტრედია) je gruzínské město. Nachází se v nížinách západní části regionu Imeretie. Město je nejvíce známé jako největší železniční uzel na celém Kavkazu. Ve městě žije 28 748 obyvatel (v r. 2007).\n\nSamtredia byla postavena v nížinné oblasti západní Gruzie mezi toky dvou řek: Cchenisckali, která se za městem vlévá do Rioni. Obě řeky svírají město do trojúhelníku, Rioni zprava, Cchenisckali zleva. Nadmořská výška města je 20 až 30 metrů nad mořem a vládne zde subtropické vlhké klima. Samtredia je vzdálena 24 km západně od krajské metropole Kutaisi a 244 km západně od Tbilisi.\n\nHistorie města se začíná psát v době, kdy byla dokončena železnice spojující Tbilisi s černomořským přístavem Poti. Od 80. let 19. století začala poblíž nejvýznamnějšího uzlu této dráhy růst osada, která za několik let dosáhla velikosti města. V roce 1921, krátce po obsazení Gruzie ruskými bolševiky, získala osada statut města. Za sovětské éry byla Samtredia industrializována (vybudovány byly potravinářské a dřevozpracující podniky). Vzhledem ke své výhodné poloze se město postupně stávalo nejvýznamnější dopravní tepnou na Kavkazu. Tohoto faktu později 26. - 30. července 1990 využila protisovětská opozice, jejíž členové zablokovali zdejší železniční uzel, aby donutila vládu Gruzínské SSR vyhlásit svobodné volby. V následujícím roce byl železniční uzel blokován znovu, tentokrát vládou Zviada Gamsachurdii, která takto činila nátlak na centrální sovětskou vládu v Moskvě, nehledě na ekonomické a politické důsledky ve vlasti. Na činnosti gruzínských přístavů a drah totiž byla životně závislá sousední Arménie a gruzínská ekonomika utrpěla také značné škody. Později v roce 1993 se Samtredia stala dějištěm jedné z bitev občanské války mezi vládním vojskem a \"Zviadisty\", přívržence svrženého prezidenta Gamsachurdii, kteří od 17. do 23. října 1993 ovládali město a odřízli celou střední a východní Gruzii od Černého moře. Od porážky zviadistů nastal ve městě klid, ale město, stejně jako zbytek Gruzie, trpělo rostoucí chudobou a nezaměstnaností a úpadkem, ze kterého se zatím ještě nedokázalo úplně vzpamatovat.\n\nHospodářství města se orientuje na obchod, dopravu, průmysl i zemědělství. Ze zemědělských produktů má význam pěstování obilí, zeleniny, ovoce a čaje. Uplatňuje se zde i chov dobytka. Průmysl je v Samtredii orientován na zpracování zemědělských a přírodních produktů a nerostných surovin. V místních továrnách se zpracovávají listy čajovníků, maso, vyrábí se pečivo a ovocné nápoje a alkoholické nápoje. Ve městě se průmyslově zpracovává i dřevo. V okolí města se nachází naleziště štěrku, písku, cihlářského jílu, vápence a síry. Ve městě sídlí fotbalový klub FC Samtredia.\n\nSamtredia je nejvýznamnějším dopravním uzlem na Kavkazu. Přes město totiž vedou a napojují se zde na sebe všechny důležité železniční tratě a silniční tahy v Gruzii, k tomu se ještě musí připočíst řeka Rioni. Trasy většinou spojují oblast Černého moře s Tbilisi, ostatními gruzínskými velkými městy a okolní země. O strategické významnosti tohoto dopravního uzlu svědčí i to, že je na jeho činnosti závislá sousední Arménie, v menší míře pak i Ázerbájdžán, protože nemají žádný alternativní přístup k Černému moři. Význam v dopravě podtrhuje i nedaleké mezinárodní letiště Davida Budovatele, spadající úředně pod Kutaisi, ale do Samtredie je to odtamtud blíže, jen asi 10 km.\n\n"}
{"id": "405653", "url": "https://cs.wikipedia.org/wiki?curid=405653", "title": "Johann Caspar Neubeck", "text": "Johann Caspar Neubeck\n\nJohann Caspar Neubeck (\"Neuböck\", ca 1545 – 18. srpna 1594), od let 1574/5 biskup ve Vídni (nástupce Antonína Brusa z Mohelnice).\n"}
{"id": "405655", "url": "https://cs.wikipedia.org/wiki?curid=405655", "title": "Mats Haldin", "text": "Mats Haldin\n\nMats Haldin (* 17. května 1975, Korsholm) je finský reprezentant v orientačním běhu. Jeho největším úspěchem jsou dvě stříbrné medaile z Mistrovství světa v orientačním běhu z let 2003 a 2006. V současnosti běhá za finský klub Halden SK. Se svou manželkou, českou reprezentantkou v orientačním běhu Vendulou Haldin, má dceru Hannu.\n\n"}
{"id": "405657", "url": "https://cs.wikipedia.org/wiki?curid=405657", "title": "První anglo-afghánská válka", "text": "První anglo-afghánská válka\n\nPrvní anglo-afghánská válka probíhala v letech 1839 až 1842. Jednalo se o jeden z největších válečných střetů během Velké hry, strategického konfliktu mezi Britským a Ruským impériem (později sovětským Ruskem). Výsledkem konfliktu byla drtivá porážka britského vojska a jeho odchod z afghánského území.\n\nPrvní anglo-afghánská válka byla eskalací dlouholetého diplomaticko-politického napětí mezi carským Ruskem a Britským impériem. Území Afghánistánu se nacházelo mezi oběma mocnostmi na strategicky důležitém místě. Jak Rusové, tak Britové se snažili získat na afghánské území svůj politický vliv, a to nejdříve diplomatickou cestou. Tehdejším afghánským emírem byl Dóst Muhammad Chán, který ovládal nejdůležitější části země. Ostatní části ovládali místní kmenoví náčelníci či Muhammad Chánovi příbuzní. Muhammad Chán se snažil o opětovné sjednocení říše, proto také těžce nesl, když sikhský vládce Radžit Singh striktně odmítal Afghánistánu vrátit Péšávar, strategicky velmi důležité území v blízkosti Chajbarského průsmyku.\n\nSikhové byli tehdy spřáteleni s Brity, proto se Muhammad Chán rozhodl obrátit na ruského cara Mikuláše I., aby jej získal za svého spojence. Mikuláš I. proto vyslal na afghánský dvůr diplomatické poselstvo v čele s I. V. Vitkevičem, který se měl snažit o usmíření znepřátelených stran v Afghánistánu (nepřátelské nálady panovaly zejména mezi Dóst Muhammad Chánem a jeho bratrem Kohandilem Chánem, který ovládal Kandahár) a případnému započetí blízké spolupráce Afghánistánu se spřáteleným Íránem. Britové však Vitkevičovu misi vnímali jako nebezpečnou akci, která by mohla Britskou říši ohrozit, a začali se připravovat na válečný konflikt.\n\nV roce 1838 se tedy Britové začali připravovat na vojenskou intervenci afghánského území. Po ovládnutí Afghánistánu zamýšleli na místo Dóst Muhammada dosadit muže jménem Šáh Šudžá (Šudžáulmulka), bývalého afghánské emíra z dynastie Durrání, který se již delší dobu vyskytoval v indickém exilu. Armáda, která se vydala na pochod koncem roku 1838, čítala okolo 20 000 mužů. Skládala se z jednotek Východoindické společnosti, Šáha Šúdži a z válečníků sikhského panovníka Radžita Singha. Během několika měsíců se britské armádě podařilo bez větších konfliktů dojít do Kandaháru a dosadit na trůn nového vládce – Šáh Šudžu.\n\nBritská armáda se ve svém dalším postupu afghánským území setkávala s větším či menším odporem. O obranu svého území se pokusil i Muhammad Dóst s armádou čítající 6 000 mužů, byl však zrazen svými lidmi a prchl do Bamjánu a dále do Buchary. Britská armáda mezitím obsadila většinu země, avšak setkala se s tuhým odporem místních obyvatel. Ti jen velmi těžce nesli přítomnost cizích vojsk ve své zemi a Šáha Šudžu odmítli uznat jako nového panovníka. Započal partyzánský boj Afghánců, do jehož čela se postavil syn uprchnuvšího Muhammada Dósty Akbar Chán. Britská strana musela čelit vytrvalým partyzánským aktivitám místních obyvatel a navíc byla nucena vyplácet ohromné sumy místním kmenům, aby si zajistila jejich podporu. Když se tato praxe stala pro britskou stranu finančně neúnosnou a zastavili vyplácení úplatků kmenovým vůdcům, jednotlivé kmeny se brzy začaly bouřit a pobíjet místní britské posádky. Pro britskou stranu bylo mimo jiné zdrcující, když kmen Ghilzajů obsadil klíčový Chajbarský průsmyk. Angličané se ještě snažili přivolat z Britské Indie posily, ty však byly již cestou pobity.\n\nPovstalecká armáda se brzy zmocnila strategicky důležitých míst a přitom neustále pokračovala s odbojem proti britským jednotkám. K roku 1841 se Afgháncům podařilo zlikvidovat většinu důstojníků britské armády i generálního guvernéra Alexandra Burnese. Tyto i další okolnosti přinutily britského rezidenta v Afghánistánu Williama Hay Macnaghtena, aby začal s povstalci vyjednávat o kapitulaci. Během vyjednávání se však Macnaghten pokusil o přípravy vražd povstaleckých vůdců, proto ho Akbar Chán usmrtil.\n\nPočátkem roku 1842 se početně velmi oslabená a morálně zdrcená britská armáda vydala na ústup. Britských vojáků ustupovalo přes čtyři tisíce, byli však doplněni trénem, který čítal asi 12 000 osob včetně mnoha žen a dětí. Během ústupu se britský konvoj stal terčem ozbrojených útoků afghánských kmenů, které dobře znaly místní terén a na rozdíl od ustupujícího vojska měly dobré zbraně a dostatek zásob. Povstalci pobili velkou část britského vojska, a koho nepobili, ten zemřel následkem namáhavosti cesty, především pak zimy a nedostatečného množství potravin. Do bezpečí Džalálábádu se nakonec dostal pouze jediný Brit, těžce raněný lékař William Brydon, který později podal zprávu o strastiplném pochodu ustupujícího vojska.\n\nAnglo-afghánská válka tak skončila v roce 1842 drtivou porážkou Britů. Velká hra však pokračovala a britská vojska se do Afghánistánu vrátila již roku 1878, kdy započala druhá anglo-afghánská válka.\n\n\n"}
{"id": "405658", "url": "https://cs.wikipedia.org/wiki?curid=405658", "title": "Misiones", "text": "Misiones\n\nMisiones je jedna ze 23 provincií Argentiny. Leží na severovýchodě země při hranicích s Brazílií a s Paraguayí. Jižně od provincie Misiones se nachází provincie Corrientes. V provincii Misinoes na hranici s brazilským státem Paraná se na řece Paraná nacházejí světoznámé vodopády Iguaçu.\n\nSeznam departementů provincie Misiones jejich hlavních měst:\n\n"}
{"id": "405659", "url": "https://cs.wikipedia.org/wiki?curid=405659", "title": "Achalciche", "text": "Achalciche\n\nAchalciche (gruzínsky: ახალციხე Achalciche; ; arménsky: Ախալցխա Achalccha) je gruzínské město, které je centrem regionu Samcche-Džavachetie. Název města se dá do češtiny přeložit jako \"„Nová pevnost“\". Žije v něm 17 903 obyvatel.\n\nMěsto se nachází v rozlehlém horském údolí Malého Kavkazu položeném ve výšce okolo 1000 metrů nad mořem v historickém regionu Samcche. Městem protéká říčka Pocchovi, která se vlévá zleva do řeky Kury. Vzhledem k blízkosti města k arménským hranicím je velká část obyvatelstva arménské národnosti.\n\nO městě hovoří první zmínky v kronikách poprvé ve 12. století. Tehdy městu vládl místní šlechtický rod Achalcicheli. Od 13. bylo město i region Samcche ve správě rodu Džakeli. Od roku 1576 bylo Achalciche okupováno osmanskými Turky a v roce 1628 bylo k Osmanské říši anektováno a stalo se správním střediskem provincie \"Ahıska\".\n\nV roce 1828 bylo město během rusko-tureckých válek dobyto ruskou armádou pod velením generála Ivana Paskeviče a na základě mírové dohody z Drinopole z roku 1829 připadlo Achalciche Rusku, kde se město stalo součástí nejprve kutaiské, později tbiliské gubernie.\n\nBěhem sovětské éry v 80. letech byla ve městě zřízena základna 10. motostřelecké divize Rudé armády, která byla po rozpadu Sovětského svazu začleněna do řad gruzínské armády.\n\nDíky bohaté historii a kulturním vlivům se v Achalciche dochovaly cenné památky. V historickém centru města je k vidění stará Achalcichská pevnost Rabat a hrad, starý sídelní hrad rodu Džakeli (13. až 14. století), několik arménských kostelů, jedna mešita a jedna synagoga. Na kopci nedaleko města se nachází klášter Sapara z 10. až 14. století.\n\n\n"}
{"id": "405662", "url": "https://cs.wikipedia.org/wiki?curid=405662", "title": "Apure (stát)", "text": "Apure (stát)\n\nApure je jeden ze 23 států Venezuely na jihozápadě země. Hlavní město se jmenuje San Fernando de Apure.\n\n"}
{"id": "405672", "url": "https://cs.wikipedia.org/wiki?curid=405672", "title": "MiRNA", "text": "MiRNA\n\nmiRNA neboli microRNA jsou jednovláknové řetězce nekódující RNA o délce 21-23 nukleotidů, které se podílejí na regulaci genové exprese. miRNA vznikají transkripcí z genů v DNA, ale následně nedochází k jejich translaci v protein. Namísto toho se každý primární transkript miRNA (tzv. \"pri-miRNA\") páruje s některými vlastními komplementárními bázemi a nakonec se mění na plně funkční miRNA. Tyto molekuly jsou částečně komplementární k určitým molekulám mRNA vyskytujícím se v buňce a jsou schopné regulovat (konkrétně snižovat) tímto výrobu proteinů, které tyto mRNA kódují. K objevu miRNA došlo v roce 1993 v týmu Leeho a jeho spolupracovníků v laboratoři Victora Ambrose, ale termín microRNA je mnohem mladší - pochází z roku 2001 z článků v Science.\n\nMiRNA se vyskytují zejména u rostlin a živočichů, ale vyvinula se u těchto skupin asi nezávisle.\n\nGeny kódující miRNA jsou mnohem delší (obsahují více nukleotidů), než finální upravené miRNA. miRNA je totiž nejprve v jádře hrubě přepsána polymerázami do podoby asi 70 nukleotidů dlouhého řetězce pri-miRNA s čepičkou na 5' konci a poly-A koncem na straně druhé. První úpravy obstarává u živočichů proteinový komplex známý jako Microprocessor complex. Ten je složený z nukleázy jménem Drosha a proteinu Pasha, schopného vázat na sebe dvouvláknovou RNA. Tento komplex mění pri-miRNA na tzv. pre-miRNA Následně pre-miRNA vstupuje do cytoplazmy, kde interaguje s endonukleázou jménem Dicer za vzniku miRNA, jenž se váže do komplexu RISC (RNA-induced silencing complex). Právě RISC je schopen utlumovat expresi genů, jev známý jako RNA interference. U rostlin je celá kaskáda vzniku miRNA mírně odlišná, což je dáno tím, že u rostlin není přítomen protein Drosha a jeho roli v podstatě zastává Dicer.\n\nFunkce miRNA zřejmě spočívá v regulaci genů a jejich exprese. Molekuly miRNA jsou komplementární k části jedné nebo několika konkrétních mRNA. Živočišná miRNA vykazuje komplementaritu obvykle k regionu 3' UTR (část mRNA nekódující proteiny, ale vykonávající některé jiné regulační funkce vztahující se k dané molekule mRNA), zatímco rostlinná miRNA je komplementární ke kódujícím regionům messenger RNA. Když se spárují odpovídající řetězce miRNA a mRNA, je obvykle inhibována translace této mRNA v protein. Někdy je namísto toho usnadněn rozklad molekuly mRNA: v tomto případě zřejmě vznik dvouvláknové RNA navozuje v buňce proces podobný RNA interferenci způsobované siRNA molekulami. MiRNA může zřejmě také zasáhnout DNA, která koresponduje s danou mRNA, na níž se miRNA navázala - v tomto případě fungují miRNA spolu s proteiny. označovanými jako miRNP (microribonuclear proteins).\n\nŠpatná funkce či regulace miRNA může způsobit v některých případech vážné choroby. Proto je miRNA v centru pozornosti vědců a její výzkum je velmi žádán. Poprvé byla deregulace miRNA v kancerogenezi spojena se vznikem leukémií a lymfomů. Dnes se hledají léky na bázi miRNA, které by pomáhaly například při onemocněních rakovinné povahy a nemocech kardiovaskulární a nervové soustavy.\n\nNěkteré studie například zjistily, že pokud jsou myši uměle modifikovány tak, aby produkovaly nadměrné množství proteinu c-myc (který má roli ve vzniku rakoviny), umírají na rakovinu mnohem dříve, pokud navíc jejich těla produkují nadměrné množství miRNA. Jiný výzkum prokázal, že miRNA se podílí na regulaci proteinu E2F1, který má roli v proliferaci buněk. V tomto případě se miRNA váže na mRNA a brání tím translaci. Je také možné na základě měření aktivity několika stovek genů kódujících miRNA u pacientů trpících nádorovým bujením zjistit, o jaký typ rakoviny se jedná a z jaké tkáně rakovina vznikla.\n\nJe zřejmé, že miRNa má značný vliv i na činnost srdce. Exprese genů pro miRNA se u lidí s poruchami srdeční činnosti značně odlišuje od zdravých lidí. Zřejmé je to zejména v případě kardiomyopatie, ale i v případě embryonálního vývoje srdce, poruch vývoje (hypertrofie) a podobně.\n\nNejnovější studie také ukázaly, že miRNA produkované rýží (a dalšími rostlinami) nejenže přežívá trávicí proces živočichů, ale dokonce ovlivňuje svojí činností expresi genů. Například MIR168a interferuje s mRNA, ze které se translatuje receptor pro LDL. Dochází tak k utlumení schopnosti živočichů odstraňovat z plazmy LDL.\n\nNanjing University School of Life Sciences News\nZhang a kol.: \" Exogenous plant MIR168a specifically targets mammalian LDLRAP1: an evidence of cross-kingdom regulation by microRNA \" Publishing on Cell Research, September 20, 2011.\n"}
{"id": "405674", "url": "https://cs.wikipedia.org/wiki?curid=405674", "title": "Anglo-barmské války", "text": "Anglo-barmské války\n\nAnglo-barmské války představovaly ozbrojené konflikty Velké Británie proti Barmě. Jednalo se o tři války, první v letech 1824–1826, druhou 1852–1853 a třetí v roce 1885–1886. Jejich důsledkem byla britská koloniální nádvláda v Barmě.\n\nBarma znamenala pro britské expanzivní plány směrem do Jihovýchodní Asie a Číny geopoliticky významný prostor. Poté co v centrální Indii proběhlo úspěšné povstání Maráthů v roce 1818, namířené proti britské nadvládě, vzrostl zájem Východoindické společnosti o východní hranici Indie, kde nabývala na síle Barmská říše, která dokonce dokázala získat dvě indická knížectví Ásamu a Manipúru. Představovala tak potenciální hrozbu.\n\nV \"první anglo-barmské válce\" došlo 5. března 1824 k útoku britských vojsk Východoindické společnosti do Barmy a k následnému obsazení Arakánu a Tenasserímu. Hlavní město Rangún padlo 10. května 1824. K podepsání mírové smlouvy z Yandabu došlo 24. února 1826. Tím si Velká Británie přivlastnila indická knížectví obsazené Barmou, ale také Arakán a Tenasserím. Rangún se stal místem pobytu britského rezidenta a Britové měli dovoleno na obsazeném území svobodně obchodovat.\n\nRoku 1852 došlo ze strany generálního guvernéra Indie lorda Dalhousie k ohrazení vůči Barmě. Stěžoval si na špatné zacházení s britskými obchodníky a rozhodl se zahájit \"druhou anglo barmskou válku\". Sbory Východoindické spoilečnosti velmi efektivně a v krátkém časovém úseku obsadily barmskou provincii Pegu (dnešní Bago, tedy Rangún s deltou Iravádí), což znamenalo kontrolu nad všemi barmskými obchodními aktivitami. Formálně nezávislou až do roku 1885 zůstala Horní Barma.\n\nV roce 1885 došlo k britské anexi Horní Barmy, tj. \"třetí anglo-barmské válce\", s cílem zamezit francouzskému pronikání, které sem směřovalo z Indočíny. Celá akce Britů trvala jen 10 dnů, ovšem pokořit a kontrolovat sever Barmy byl úkol, který se podařilo naplnit až za dalších pět let, přičemž britské vojsko ztratilo na 40 000 vojáků. Tak byla vytvořena i přes odpor Barmánců indická provincie.\n"}
{"id": "405681", "url": "https://cs.wikipedia.org/wiki?curid=405681", "title": "Natalija Koržovová", "text": "Natalija Koržovová\n\nNatalija Jefimovová (roz. Koržovová), (* 3. červenec 1983) je ruská reprezentantka v orientačním běhu. Jejím největším úspěchem je zlatá medaile ze štafet na mistrovství Evropy v roce 2012 v švédském Falunu. Tato štafeta běžela ve složení Natalia Jefimovová první úsek, Světlana Mironovová úsek druhý a Taťána Rjabkinová třetí.\nBěhá za finský klub \"Hiisirasti\" a žije s manželem Romanem Jefimovem, který je také členem ruské reprezentace v orientačním běhu.\n\n"}
{"id": "405688", "url": "https://cs.wikipedia.org/wiki?curid=405688", "title": "Sušárna", "text": "Sušárna\n\nSušárna či sušírna je specializovaný průmyslový provoz, stavba, místnost nebo jiné konkrétní místo, kde se provádí sušení nebo vysoušení různých materiálů.\n\nV domácnostech je běžná například sušárna prádla. Průmyslové sušárny se používají především v odvětvích dřevařského, papírenského, potravinářského, farmaceutického a keramického průmyslu. Sušírna může sloužit k sušení ovoce, lnu nebo jiných zemědělských produktů, vyskytující se nejčastěji v komplexech selských či panských statků (protože sušení probíhalo nad otevřeným ohněm, který zvyšoval nebezpečí požáru, stavěly se sušírny v dostatečné vzdálenosti od ostatních budov).\n\nRozdělení druhů sušáren podle funkčních charakteristiky:\n\n\n\n\n\n\n\n\nSušení v sušárnách pro dřevařský průmysl může probíhat konvenčně, pomocí kondenzace nebo páry, eventuálně jejich kombinací.\n\nTypy sušáren pro dřevařský průmysl:\n\nV ovocnářsky rozvinutých oblastech (České středohoří, Podkrkonoší, východní Morava) se ovoce sušilo v samostatných sušárnách ovoce již od 17. století. V současnosti se kromě ovoce, zeleniny, hub a dalších potravin a cukrovinek se suší celá řada dalších produktů (např. mléko, droždí, pivní kvasinky apod.). Průmyslové sušárny pro tyto účely užívají různé typy průmyslově vyráběných sušiček a sušicích linek a také různé sušicí techniky. Patří sem například konvekce a adsorpce, případně jejich kombinace.\n\nJedná se především o sušení farmaceutických výrobků, jako jsou prášky a pudry. Může se však jednat také o sušení větších objemů částí rostlin z oblasti léčivých bylin, které se používají při výrobě některých druhů léčiv.\n\nV zemědělství je možné se sušárnami a sušičkami setkat při výrobě suché píce (úsušků), při dosoušení sena atd.\n\nVýrobky z papíru a keramiky jsou velmi citlivé na vlhkost a proto je k jejich ošetření nezbytný proces sušení ve speciálně uzpůsobených sušárnách.\n\n"}
{"id": "405689", "url": "https://cs.wikipedia.org/wiki?curid=405689", "title": "Salda", "text": "Salda\n\nSalda může znamenat:\n\n\n"}
{"id": "405690", "url": "https://cs.wikipedia.org/wiki?curid=405690", "title": "Salda (přítok Tury)", "text": "Salda (přítok Tury)\n\nSalda ( ) je řeka ve Sverdlovské oblasti v Rusku. Je dlouhá 182 km. Povodí řeky má rozlohu 3 670 km².\n\nPramení na svahu hory Blagodať a protéká bažinatou krajinou. Ústí zprava do Tury (povodí Obu).\n\nZdrojem vody jsou převážně sněhové srážky. Průměrný roční průtok vody ve vzdálenosti 36 km od ústí činí 13,4 m³/s. Zamrzá v říjnu až na začátku listopadu a rozmrzá v dubnu až na začátku května.\n\nPrůměrné měsíční průtoky řeky ve stanici Prokopievskaya Salda v letech 1937 až 1986:\n"}
{"id": "405693", "url": "https://cs.wikipedia.org/wiki?curid=405693", "title": "Speciální čarodějnický díl XVIII", "text": "Speciální čarodějnický díl XVIII\n\nSpeciální čarodějnický díl (neoficiálně \"Speciální čarodějnický díl XVIII\") (anglicky \"Treehouse of Horror XVIII\") je 5. díl 19. řady amerického animovaného seriálu Simpsonovi. Premiéru v USA měl 4. listopadu 2007. Scénář napsal Marc Wilmore.\n\nDíl je rozdělen na tři část: E.T. jde domů (\"E.T. Go Home\"), Pan a paní Simpsonovi (\"Mr. & Mrs. Simpson\") a Pekelný dům (\"Heck House\").\nMarge přijde a říká, že Halloween byl minulý týden, ale Simpsonovi stále ještě slaví. Nejprve se objeví reklama na pořad stanice FOX. Postupně se začnou na obrazovce objevovat reklamy na další pořady. Mezi ně patří American Idol, Football on FOX, Dr. House, 24 hodin, Cops a Útěk z vězení. Marge postav y z reklam nějakým způsobem zabije a upeče z nich sekanou, kterou servíruje rodině. Když ji krájí, části těl tvoří název dílu (\"Treehouse of Horror XVIII\").\n\nBart najde v kůlně za domem mimozemšťanku Kodos. Ta jemu a Líze namluví, že ji tu jeho lidé zapomněli, takže jim chce zavolat. Oni jí na to mají sehnat nějaké věci. Po pár dnech ji Homer objeví ve sprše. Marge je nejprve proti tomu, aby u nich zůstala, ale pak souhlasí. V tom se u nich objeví speciální komando, aby ji zatkli. Bart s ní uteče. Kodos pak spustí údajný telefon, což je ve skutečnosti vesmírná brána, díky které se ostatní mimozemšťané můžou dostat na Zemi. Málem se jim to povedlo, ale přijede armáda a všechny mimozemšťany pozabíjí. Nakonec Simpsonovi pomohou zabít posledního (což byla shodou okolností Kodos) a vojáci jim povolí sledovat její pitvu.\n\nMarge a Homer pracují jako nájemní vrazi, ale jeden o druhém to neví. Homer dostane od pana Burnse zakázku zabít Kenta Brockmena, protože objevil jeskyni, kam Burns vyhazuje elektřinu, aby zvýšil cenu. Homer se chystá na vraždu, ale než stačí vymyslet hlášku, kterou řekne, než zmáčkne spoušť, připlete se tam žena, která nakonec zabije Kenta sama. Homer se jí snaží zastřelit, ale jen jí sestřelí paruku, čímž zjistí, že je to Marge a že je nájemný vrah jako on. Doma se u večeře začnou hádat. Marge to údajně už Homerovi říkala, ale on nikdy neposlouchá. Pak po sobě začnou střílet. Zničí celý dům. Ned Flanders je nahlásí a přijde za nimi šerif Wiggum. Marge ho zabije. Díky tomu se nakonec usmíří a zjistí, že je baví společné zabíjení lidí.\n\nLíza, Nelson, Milhouse a Bart chodí koledovat při Halloweenu, ale paní Skinnerová jim nechce nic dát a tak se rozhodnou pomstít. Zazvoní a házejí na ní balonky naplněné vodou. Líza je chce zastavit, ale ostatní ji neposlouchají, líbí se jim to. Dělají schválnosti každému, koho potkají nebo u koho koledují. Celý Springfield si začne stěžovat u Homera. Ned jim nabídne pomoc. Přestaví kostel na Pekelný dům, aby je napravil. Když děti vejdou, zhlédnou představení o tom, co je čeká, když budou žít hříšně. Oni to ale nepochopí, tak Ned poprosí Boha o pomoc. Ten ho promění v ďábla. Ned je odnese do pekla. Tam jim ukáže sedm smrtelných hříchů, které páchají různí občané Springfieldu. A na konec si nechá prohlídku pekla, aby zjistili, co je čeká po smrti. Děti nakonec slíbí, že se polepší.\n"}
{"id": "405694", "url": "https://cs.wikipedia.org/wiki?curid=405694", "title": "Slib věrnosti", "text": "Slib věrnosti\n\nSlib věrnosti vlajce Spojených států amerických (anglicky: \"The Pledge of Allegiance to the flag of the United States of America\") je přísahou loajality Američanů ke své zemi. Původní text napsal Francis Bellamy již v roce 1892. Se slibem se lze setkat na mnoha různých veřejných akcích, v některých státech recitují slib vlajce studenti a učitelé základních a středních škol každé ráno (např. ve státě New York).\n\nBěhem recitace přísahy je nutno stát v pozoru s pravou rukou na srdci. Civilisté stojí s obnaženou hlavou čelem k vlajce. Uniformované osoby slib nerecitují, pouze salutují.\n\nSoučasný text přísahy věrnosti užívaný od roku 1954:\n\n\n\"“I pledge allegiance to my flag and the republic for which it stands: one nation indivisible with liberty and justice for all.”\"\n\n\"\"I pledge allegiance to my flag and to the republic for which it stands: one nation indivisible with liberty and justice for all.\"\"\n\n\"\"I pledge allegiance to the flag of the United States and to the republic for which it stands: one nation indivisible with liberty and justice for all.\"\"\n\n\"\"I pledge allegiance to the flag of the United States of America, and to the republic for which it stands: one nation indivisible with liberty and justice for all.\"\"\n\n\"\"I pledge allegiance to the flag of the United States of America and to the republic for which it stands: one nation under God, indivisible, with liberty and justice for all.\"\"\n\nPůvodně se při recitování slibu používal tzv. \"Bellamy salute\", který se používal od roku 1892, ale kvůli své podobnosti s hajlováním byl v roce 1942 zrušen a nahrazen dnešním přiložením ruky na srdce.\n\n\n"}
{"id": "405700", "url": "https://cs.wikipedia.org/wiki?curid=405700", "title": "Palolo zelený", "text": "Palolo zelený\n\nPalolo zelený (\"Eunice viridis\", synonymum \"Palola viridis\") je mnohoštětinatec žijící na korálových útesech v teplých mořích Tichého oceánu (Fidži, Samoa, Indonésie). Je známý mimo jiné tím, že jeho rozmnožování je jako u nemnoha jiných živočichů ovlivňováno měsíčními fázemi.\n\nPalolo zelený má článkovité tělo dlouhé asi 30 cm. Poslední článek tvoří hlavu a vyrůstá z něj 5 tykadel, jedno dlouhé uprostřed obklopeno párem menších tykadel po obou stranách. Zbylé články tvoří zadeček (Epitoke), který je u samiččích jedinců modrozelený a u samčích světle hnědý. Každý jeho článek obsahuje buňky citlivé na světlo.\n\nRozmnožování palola zeleného je řízeno fázemi Měsíce. V průběhu poslední čtvrti 12.–13. lunárního měsíce (obvykle v listopadu) se uvolní palolův červovitý zadeček naplněný pohlavními buňkami, začne se ve vodě svíjet a odplave z útesu pryč.\n\nKdyž se zadečky dostanou na hladinu, postupně se jejich obaly rozpustí a pohlavní buňky se uvolní do vody. Z vajíček, které vzniknou jejich splynutím, se vyvinou malé larvy, které jsou spolu s ostatním planktonem unášeny oceánem. Ty se zachytí na korálových útesech a přemění se v dospělého mnohoštětinatého červa.\n\nPůvodnímu jedinci, který zůstává přisedlý, zadeček opět doroste.\n\nPalolo zelený je využíván především jako potrava místních domorodých kmenů, které sbírají uvolněné zadečky plovoucí po hladině. Celý tento jev nastává jeden, výjimečně dva dny v roce. Trvá jen několik hodin do svítání. Příliv vyplaví zadečky na mělčinu. Zde je domorodci loví do sítěk za pomocí baterek, kdy zřejmě využívají citlivosti jednotlivých článků na světlo.\n\nJde o oblíbenou místní pochoutku, která obsahuje velké množství bílkovin a tuků.\n\n"}
{"id": "405702", "url": "https://cs.wikipedia.org/wiki?curid=405702", "title": "Pluralitní ignorance", "text": "Pluralitní ignorance\n\nPluralitní ignorance je pojem v sociální psychologii, označující změnu chování v závislosti na přítomnosti dalších osob, když si několik osob ve skupině nezávisle na sobě myslí, že má odlišné vjemy nebo postoje od zbytku skupiny. Přítomnost druhých lidí má vliv na to, jak vnímáme a hodnotíme vzniklou situaci. Jedinec má v takovém případě větší tendenci vyhodnotit určitou mimořádnou událost, která je nejasná nebo dvojznačná, jako neškodnou. Přestože někteří lidé neschvalují skupinovou normu, chovají se stejně jako ostatní členové skupiny, protože se domnívají, že ostatní členové skupiny jednají v souladu se svými názory, a usuzují z toho, že zbytek skupiny je ve svých názorech jednomyslný. Jinými slovy, protože každý, kdo s chováním skupiny nesouhlasí, se chová, jako by souhlasil, všichni nesouhlasící si myslí, že skupinová norma je schvalována všemi kromě nich samotných. To zpětně posiluje jejich ochotu raději se podřídit skupinové normě, než vyjádřit nahlas svůj nesouhlas. Dochází zde k chybnému vyhodnocení vnímání a cítění druhých lidí. Myslíme, že ostatní lidé myslí odlišně než my, přestože zjevné chování naše i jejich je shodné. Vlivem pluralitní ignorace se mohou lidé snadněji zkonformovat s domnělým jednotným skupinovým názorem, místo toho, aby jednali podle svého vlastního názoru.\n\nPluralitní ignorace může částečně vysvětlit efekt přihlížejícího, podle kterého jsou lidé spíše ochotni pomoci v krizové situaci (například dopravní nehoda, násilný trestný čin nebo pokus o sebevraždu), pokud jsou na to sami, než když je přítomen větší počet lidí. V takových mimořádných situacích mají lidé tendenci provést letmé pozorování druhých. Když zjistí, že všichni pokračují ve své činnosti a nikdo nepůsobí tak, že by jej situace nějak vyvedla z míry nebo že by ji vyhodnotil jako situaci vyžadující nějaký zásah, mohou pak z neaktivity ostatních usoudit, že podle všeobecného názoru není nutné zasahovat. Následkem toho může být, že nikdo nepodnikne nic, přestože někteří si soukromě myslí, že by se něco podniknout mělo. Na druhou stranu pokud se někdo rozhodne zasáhnout, je velká pravděpodobnost, že jeho příkladu budou následovat i další.\n\nLatane a Darley podnikli v roce 1970 experiment, testující pluralitní ignoraci. Účastníci měli vyplňovat dotazníky. Po nějakém čase začal z ventilace unikat bílý kouř, který zaplnil místnost. Ve variantě, kdy byl člověk v místnosti sám, odešlo 55% účastníků do 2 minut a 75% do 4 minut. Pokud bylo v místnosti víc lidí, měli větší problém odhodlat se k opuštění místnosti: jen 12% jich odešlo do 2 minut a 38% do 6 minut.\n\n"}
{"id": "405703", "url": "https://cs.wikipedia.org/wiki?curid=405703", "title": "Ondřej Pála", "text": "Ondřej Pála\n\nOndřej Pála (* 20. září 1984, Praha) je český boxer v nejtěžší váhové kategorii nad 91 kg. V dosavadní profesionální kariéře absolvoval 38 zápasů, z nich 33 vyhrál – v 23 duelech soupeře knokautoval.\n\nS boxem začínal v sedmnácti letech v oddíle amatérského boxu Palaestra pod vedením trenérů Jana Baloga a Antonína Hauera. Od začátku boxu věnoval velké úsilí a již po roce trénování se stal juniorským mistrem republiky v těžké váze. V Médea Boxing Teamu pod dohledem trenéra Jurije Krivoručka vyrostl v profesionálního boxera světové špičky. V červenci 2008 porazil bývalého šampiona organizace WBO Henryho Akinwandeho, v prosinci téhož roku získal pás Interkontinentálního šampiona WBA (PABA). Díky tomu se mu otevřela cesta k boji o titul WBA, který v současnosti drží Vladimir Kličko.\nKromě boxu zkoušel i judo, thai box a jiu-jitsu.\n\nV současní době pracuje jako moderátor TV Barrandov a osobní trenér v boxerském centru Médea Fitness.\n\n\n"}
{"id": "405704", "url": "https://cs.wikipedia.org/wiki?curid=405704", "title": "Pála", "text": "Pála\n\nPříjmení Pála má více nositelů:\n\n\n\n"}
{"id": "405708", "url": "https://cs.wikipedia.org/wiki?curid=405708", "title": "Intubace", "text": "Intubace\n\nIntubace je pojem z lékařství. Týká se zavedení trubice do vnějšího nebo vnitřního otvoru v lidském těle. Nejčastěji se termín týká tzv. tracheální intubace, která je v současnosti jedinou zcela bezpečnou metodou zajištění umělého dýchání a zabránění aspiraci (vniknutí žaludečních šťav do dýchacích cest). \n\nZavedení tracheální rourky (endotracheální trubice, kanyly) přes ústa či nos, hrtan, hlasivky až do průdušnice. Plastová trubička je vybavená těsnící manžetou, která je nafukována injekční stříkačkou (přes balonek vyvedený ven). \nNěkdy též nazývaná endotracheální intubace má základní výhodu v utěsnění dýchacích cest. Díky tomu je možné použití přetlakového dýchání a změny polohy pacienta v bezvědomí. Tracheální intubace téměř odstraňuje riziko zatečení žaludečního obsahu do dýchacích cest. Většinou je před zavedením rourky nutné podání anestetik a svalových relaxancií. \nProvést tracheální intubaci vyžaduje dlouhodobý trénink a vždy je určité riziko nesprávného zavedení do jícnu, nebo nemožnosti výkon úspěšně dokončit. Proto jsou používány i jednodušší postupy (laryngeální, nebo obličejová maska), které však nezajišťují utěsnění průdušnice.\n\nPřes endotracheální trubici nelze dlouhodobě dýchat bez pomoci přístroje, má vysoký proudový odpor oproti normálně průchodným dýchacím cestám.\n\n\n\n\nOpakem intubace je extubace - jedná se vytažení endotracheální trubice.\n\n"}
{"id": "405723", "url": "https://cs.wikipedia.org/wiki?curid=405723", "title": "Pietro Gasparri", "text": "Pietro Gasparri\n\nPietro kardinál Gasparri (5. května 1852 Capovallazza di Ussita – 18. listopadu 1934 Řím) byl církevním právníkem, duchovním a vatikánským státním sekretářem, který se zasloužil o vydání Kodexu kanonického práva a uzavření Lateránských dohod.\n\nPocházel z rolnické rodiny v Maceratě, byl nejmladším z devíti dětí. Filosofii a teologii studoval na různých římských univerzitách, získal doktoráty z obojího práva, z kanonického práva a z práva civilního.\n\nNa kněze byl vysvěcen 31. května 1877 a poté byl osobním sekretářem kardinála Teodolfa Mertela. Roku 1896 se stal členem komise pro prozkoumání platnosti anglikánských svěcení.\n\nPapež Lev XIII. jej roku 1898 jmenoval titulárním arcibiskupem a vyslal jej jako apoštolského delegáta (nižší stupeň papežského diplomatického zastoupení) do Peru, Ekvádoru a Bolívie.\n\nRoku 1901 se stal sekretářem Kongregace pro mimořádné církevní záležitosti a roku 1904 členem komise pro kodifikaci kanonického práva\n\nPapež Pius X. jej v konzistoři 16. prosince 1907 jmenoval kardinálem titulu San Bernardo alle Terme, roku 1915 optoval pro titul San Lorenzo in Lucina.\n\nOd května 1914 do ledna 1915 a pak od prosince 1916 až do smrti byl kardinálem-komořím (camerlengo).\n\nPo náhlé smrti kardinála Domenica Ferraty jej Benedikt XV. jmenoval státním sekretářem.\n\nGasparri se velmi zasloužil o zpracování Kodexu kanonického práva z roku 1917, ale také a především o uzavření Lateránských dohod, které podepsal spolu s Benitem Mussolinim 11. února 1929.\n\nJako hlava vatikánské diplomacie se také zasloužil o uzavření modu vivendi s Československem roku 1927, kdy také posvětil základní kámen nové stavby české koleje v Římě, Nepomucena.\n\nRoku 1930 opustil funkci státního sekretáře. Zemřel v Římě 18. listopadu 1934, je pochován na hřbitově ve svém rodném městě Ussita.\n\n\n"}
{"id": "405725", "url": "https://cs.wikipedia.org/wiki?curid=405725", "title": "Bakerloo Line (linka metra v Londýně)", "text": "Bakerloo Line (linka metra v Londýně)\n\nBakerloo Line je jedna z linek metra v Londýně. Označuje se hnědou barvou. Protíná Londýn z jihovýchodu k severozápadu. Linka má celkem 25 stanic z toho 15 podzemních.\n\nNázev \"Bakerloo\" vznikl z názvů míst na trase linky, ulice Baker Street a nádraží Waterloo. Původní název dráhy na této lince byl \"Baker Street and Waterloo Railway\". Jejím zkrácením vznikl lidový název \"Bakerloo\", který se brzy po otevření v roce 1906 stal oficiálním názvem trasy.\n\n"}
{"id": "405728", "url": "https://cs.wikipedia.org/wiki?curid=405728", "title": "James O'Barr", "text": "James O'Barr\n\nJames O´Barr (* 1. leden 1960, Detroit, Spojené státy americké) je umělec, který se nejvíce proslavil jako autor komiksu Vrána.\n\nProslavil jej komiks Vrána ( ), podle kterého byl natočen i film Vrána. Komiks Vrána neměl být původně nikdy vydán. Jednalo se pouze o formu art-terapie, kterou se James snažil potlačit smutek nad ztrátou milované osoby – přítelkyně Bethany. Celý příběh se odehrává v Detroitu. Eric (který ztělesňuje Jamese – ten sám se ale nerad kreslí) se s pomocí mýtické vrány vrací ze záhrobí, aby pomstil svou smrt a smrt své snoubenky Shelly (údajně věrná kopie Bethany).\n\n"}
{"id": "405745", "url": "https://cs.wikipedia.org/wiki?curid=405745", "title": "Sovětští kosmonauti", "text": "Sovětští kosmonauti\n\nSovětští kosmonauti byli členové oddílů a skupin kosmonautů existujících v Sovětském svazu. První skupina kosmonautů byla zformována v březnu 1960 z vojenských pilotů. Pro jejich výcvik vzniklo Středisko přípravy kosmonautů nedaleko Moskvy, kolem centra vyrostlo Hvězdné městečko.\n\nZáhy po začátku kosmických letů prosazovalo vedení konstrukčních kanceláří a výrobních závodů účast svých zaměstnanců v kosmických letech. V březnu 1967 padlo rozhodnutí vlády o oficiálním založení samostatných oddílů v ministerstvu všeobecného strojírenství, zdravotnictví a Akademii věd. V průběhu doby se každá sovětská instituce výrazněji zúčastněná v kosmickém programu snažila o sestavení vlastního oddílu kosmonautů. Plnohodnotný oddíl pravidelně se účastnící letů do vesmíru sestavila ale pouze společnost CKBEM (později přejmenovaná na NPO Energija).\n\nV Sovětském svazu byla první skupina kosmonautů vznikla v roce 1960. Bylo rozhodnuto vybrat dvacetičlenný oddíl z vojenských pilotů. Pro přípravu a výběr kosmonautů vzniklo Centrum přípravy kosmonautů (CPK) podřízené velitelství vojenského letectva. Lékařské hodnocení kandidátů provedla Ústřední vojenská vědeckovýzkumná letecká nemocnice (CVNIAG VVS, \"Центральный военный научно-исследовательский авиационный госпиталь ВВС\").\n\nZáhy po začátku kosmických letů prosazovalo vedení konstrukčních kanceláří a výrobních závodů v čele s Koroljovem účast svých zaměstnanců v kosmických letech. Od roku 1965 probíhalo lékařské posuzování civilistů v Institutu lékařsko-biologických problémů ministerstva zdravotnictví (IMBP, \"Институт медико-биологических проблем\"), založeného roku 1963. Vojáci ve snaze udržet si kontrolu nad kosmonauty hodnocení Institutu neuznávali, požadovali po kandidátech potvrzení své komise z CVNIAG. V březnu 1967 padlo rozhodnutí o oficiálním založení samostatných oddílů v ministerstvu všeobecného strojírenství (v CKBEM), zdravotnictví (v IMBP) a Akademii věd. Kosmonauty měly organizace těchto rezortů hledat mezi svými zaměstnanci, zdravotní stav posoudily u vojáků komise CVNIAG, u civilistů IMBP a konečný verdikt vynesla Hlavní lékařská komise (\"Главная медицинская комиссия – ГМК\") sestavená ze zástupců obou ústavů.\n\nPo získání lékařského souhlasu Státní mezirezortní komise (GMVK, \"Государственная Межведомственная Комиссия – ГМВК\") dávala doporučení k zařazení do oddílu nebo skupiny kosmonautů. Vlastní zařazení bylo provedeno příkazem vedoucího organizace ze které kandidát pocházel, případně nadřízeného ministra (např. u vojenských letců rozkazem hlavního velitele letectva nebo ministra obrany). Nový kosmonaut byl zařazen jako posluchač-kosmonaut (\"слушател-космонавт\"), v 80. letech kandidát na kosmonauty (\"кандидат в космонавты-испытатели\"). Prošel první fází kosmonautického výcviku – všeobecnou přípravou, obvykle dvouletou. Po absolvování všeobecné kosmické přípravy složil kandidát před GMVK zkoušky, zpravidla úspěšně, získal kvalifikaci zkušební kosmonaut (\"космонавт-испытатель\", vytvořeno analogicky ke zkušební letec – \"летчик-испытатель\") nebo kosmonaut-výzkumník (\"космонавт-исследователь\") a byl zařazen mezi aktivní kosmonauty oddílu nebo skupiny své organizace.\n\nPříprava kosmonautů na let sestávala ze tří etap.\n\nV období mezi kosmickými lety pracovali kosmonauti ve středisku řízení letů nebo své mateřské organizaci, spolupracovali na vývoji a zkouškách nových kosmických lodí, účastnili se lékařských i technických experimentů a zkoušek.\n\nPrvní kosmické lodě (programu Vostok) byly jednomístné, ve vícemístných lodích má každý člen posádky své vlastní úkoly a odpovědnost.\n\nV Voschodu-1 letěli velitel posádky (\"командир экипажа\"), palubní inženýr (\"бортинженер\") a lékař (\"врач\"). V Voschodu-2 byl velitel lodi (\"командир корабля\") a druhý pilot (\"второй пилот\").\n\nV dalších sovětských a ruských kosmických plavidlech byl první člen posádky vždy velitel lodě (\"командир экипажа\"). Druhý byl palubní inženýr (\"бортинженер\"), pouze ve dvoučlenných posádkách programu Interkosmos létal zahraniční účastník jako kosmonaut-výzkumník (\"космонавт-исследователь\"). Eventuální třetí člen posádky byl nazýván různě v závislosti na jeho úkolech. Zprvu v letech 1969 – 1971 inženýr-výzkumník (\"инженер-исследователь\", ale Nikolaj Rukavišnikov v Sojuzu-10 \"инженер-испытатель\"). Po neštěstí Sojuzu-11 v červnu 1971 létali Sověti do roku 1980 jen ve dvou. Poté byl třetí člen posádky obvykle kosmonaut-výzkumník (\"космонавт-исследователь\"). Pouze Valerij Poljakov letěl jako lékař-výzkumník (\"врач-исследователь\").\n\nPozději už v ruských lodích Sojuz TM-31, TMA-1 a TMA-5 byl třetí člen posádky palubní inženýr 2 (\"бортинженер-2\"). Takzvaní kosmičtí turisté jsou oficiálně účastníci kosmického letu (\"участник космического полёта\").\n\nPo prvním letu dostávali kosmonauti čestné tituly „letec-kosmonaut SSSR“ a „Hrdina Sovětského svazu“, s titulem Hrdiny je vždy současně udělována medaile „Zlatá hvězda hrdiny Sovětského svazu“ a Leninův řád, vojenští kosmonauti byli často povýšeni (Gagarin mimořádně o dva stupně, z nadporučíka na majora). Po druhém letu byl kosmonautovi udělen druhý titul Hrdina Sovětského svazu, se Zlatou hvězdou a Leninovým řádem. Po třetím a dalším letu už pouze Leninův řád. Kosmonauti účastnící se letů mezinárodních posádek obvykle získávali i vyznamenání oněch států.\n\nV Sovětském svazu neexistoval jednotný oddíl kosmonautů. Samostatné oddíly a skupiny udržovaly ministerstva obrany (oddíl Střediska přípravy kosmonautů J. A.Gagarina, skupina kosmonautů GKNII VVS V. P. Čkalova), všeobecného strojírenství (Oddíl kosmonautů CKBEM/NPO Energija, Skupina kosmonautů CKBM), zdravotnictví (Oddíl kosmonautů Institutu lékařsko-biologických problémů), leteckého průmyslu (Oddíl kosmonautů Letecko-výzkumného institutu M. M. Gromova) a Akademie věd (Skupina kosmonautů Akademie věd).\n\nOficiální název oddílu byl Oddíl kosmonautů Střediska přípravy kosmonautů vojenského letectva (CPK VVS, \"Отряд Центра подготовки космонавтов Военно-воздушных сил (ЦПК ВВС)\", od roku 2009 funguje jako oddíl NII CPK J. A. Gagarina (\"НИИ ЦПК им.Ю.А.Гагарина\").\n\nOddíl CPK byl největší a nejstarší oddíl kosmonautů v Sovětském svazu. Vznikl roku 1960, jako relativně samostatná jednotka vojenského letectva, 25 km severovýchodně od Moskvy. Na místě byla vybudována nová obec nazvaná Hvězdné městečko. Oddíl byl podřízen pomocníkovi hlavního velitele letectva pro přípravu a zebezpečení kosmických letů (funkce byla zřízena roku 1960, zastával ji generál Nikolaj Kamanin, poté v letech 1971 – 1992 generál a bývalý kosmonaut Vladimir Šatalov). Oddílem prošlo do zániku Sovětského svazu 110 lidí, koncem roku 1992 měl 21 členů.\n\nVýrobce nosných raket, kosmických družic a lodí Ústřední konstrukční kancelář experimentálního strojírenství (CKBEM, nazývaná takto v letech 1966–1974, předtím Zkušební konstrukční kancelář č. 1, OKB 1; poté společnost Energija) měl zájem o vlastní kosmonauty. První osmičlenná skupina kandidátů-kosmonautů byla zřízena rozhodnutím ředitele CKBEM Vasilije Mišina už 23. května 1966. Její členové zahájili teoretickou i praktickou přípravu k letům v lodích Sojuz, později, po překonání odporu vojáků ze Střediska přípravy kosmonautů, i v lunárním programu. Po přijetí pravidel vytváření oddílů a výběru kosmonautů v březnu 1967 byl příkazem ministra všeobecného strojírenství Sergeje Afanasjeva z 27. května 1968 vytvořen jedenáctičlenný oddíl CKBEM. Kosmonauti CKBEM (od 1974 NPO Energija) obsazovali místa palubních inženýrů v Sojuzech (v prvních trojmístných lodích (do roku 1971) měli dokonce dvě místa ze tří. V některých dvoučlenných posádkách letů Interkosmos byli i veliteli.\n\nO vlastních kosmonautech se v Akademii věd diskutovalo od roku 1963. Během roku 1965 byl připraven status, způsob výběru a výcviku členů oddílu. Začátkem roku 1966 se organizace výběru ujal Georgij Katys. 31. října 1966 prošli čtyři kandidáti mezirezortní lékařskou komisí a od 22. května 1967 jako členové skupiny kosmonautů Akademie věd zahájili přípravu v CPK (od května 1968 včetně Katyse), přičemž počítali s účastí v měsíčním programu. Všeobecnou přípravu ukončili v létě 1968, ale po ukončení lunárního programu a pomalém rozvoji orbitálních stanic se naděje na lety vytratily. Skupina se do roku 1974 postupně rozešla.\n\nDalším kosmonautem AV se stala až roku 1980 Irina Latyševová, připravovala se s kosmonauty NPO Energija, ale k letům se nedostala. V 80. letech byli na závěr kariéry z oddílu NPO Energija do Akademie věd přeloženi Georgij Grečko (6. července 1986) a Valentin Lebeděv (4. listopadu 1989). \n\nV Institutu lékařsko-biologických problémů (IMBP, \"Институт медико-биологических проблем\") vznikla vlastní skupina kosmonautů IMBP 5. května 1972, 21. července 1978 byla reorganizována v oddíl. V čele oddílu stál Valerij Poljakov (1978 – 1988), po něm German Arzamasov (1989 – 16. června 1994), pak Vasilij Lukjaňuk (16. června 1994 – 2000) a Boris Morukov (2000 – 13. listopadu 2007). Do vesmíru se dostal pouze dvakrát Poljakov a jednou Morukov\n\nVedení CKBM (Centrální konstrukční kanceláře strojírenství, \"Центральное конструкторское бюро машиностроения\") v rámci programu Almaz počítalo s lety svých zaměstnanců na orbitální stanice v kosmické lodi TKS. První kandidáti prošli lékařskou komisí a byli začleněni do skupiny kosmonautů CKBM v rámci podniku roku 1968, skupinou prošlo 16 lidí, šest z nich dosáhlo kvalifikace zkušební kosmonaut. Nejblíže ke kosmickému letu se dostali Valerij Makrušin, Valerij Romanov a Dmitrij Jujukov, když byli v prosinci 1978 určeni do posádek. Ale zanedlouho (roku 1981) byl celý program letů lodí TKS zrušen. Podnik přesto udržoval skupinu ještě sedm let, než ji roku 1987 rozpustil.\n\nMinisterstvo leteckého průmyslu založilo v Letecko-výzkumném institutu M.M.Gromova (\"Летно-исследовательский институт им. М.М.Громова\") v rámci programu sovětského raketoplánu Buran vlastní oddíl kosmonautů. Vznikl roku 1981, prošlo jím 11 kosmonautů, vesměs dosud zkušebních letců institutu. Aby při prvních letech Buranu byli v posádce kosmonauti ze zkušenostmi z vesmíru, absolvovali Igor Volk a Anatolij Levčenko krátkodobé lety lodí Sojuz na stanici Mir. Program Buran byl před zahájením pilotovaných letů zrušen, oddíl byl rozpuštěn roku 2002.\n\nV rámci vojenského letectva se na lety raketoplánem Buran připravovala skupina v oddílu CPK. Nezávisle vznikla 7. srpna 1987 další skupina kosmonautů ze zkušebních letců Státního vědecko-zkušebního institutu vojenského letectva Čkalova (\"Государственного Краснознаменного научно-испытательного института (ГКНИИ) ВВС им. В.П.Чкалова\"), kterou prošlo 16 kosmonautů, zrušena byla 30. září 1996. Kosmický let absolvovalo pět bývalých členů skupiny, čtyři po přeložení do CPK a pátý Leonid Kadeňuk později za Ukrajinu v raketoplánu.\n\nRozhodnutí o letu několikačlenné posádky do vesmíru padlo koncem roku 1963. Oficiálně rozhodla o úpravě lodi Vostok pro tři kosmonauty vojensko-průmyslová komise vlády v březnu 1964. Současně dostalo CPK za úkol připravit posádku ve složení kosmonaut, vědec, lékař. Neprodleně byl zahájen výběr vhodných kandidátů. Od 1. června 1964 zahájili výcvik v CPK zkušební letec OKB-156 Vladimir Nikolajevič Benderov a lékař Institutu biofyziky Akademie lékařských věd Boris Ivanovič Poljakov (oba byli vyřazeni už 2. června), dále lékaři Institutu letecké a kosmické medicíny vojenského letectva Boris Borisovič Jegorov a Vasilij Grigorjevič Lazarev, lékař z CPK Alexej Vasiljevič Sorokin, vědec z Institutu automatiky a telemechaniky Akademie věd Georgij Petrovič Katys a konstruktér OKB-1 Konstantin Petrovič Feoktistov. Na funkce velitelů posádek byli určeni Boris Volynov a Vladimir Komarov z oddílu CPK. Do vesmíru vzlétli ve Voschodu 1 dne 12. října 1964 Komarov, Feoktistov, Jegorov.\n\nFeoktistov byl později (roku 1968) formálně zařazen do oddílu kosmonautů CKBEM/NPO Energija. Lazarev se stal členem oddílu kosmonautů CPK od ledna 1966 do listopadu 1985, absolvoval jeden kosmický let roku 1973 a suborbitální let o dva roky později. Ostatní se více kosmických letů ani přípravy k nim neúčastnili.\n\nPodle vzpomínek Jaroslava Golovanova nápad na let novináře do kosmu dostal on během jednoho ze setkání se Sergejem Koroljovem koncem roku 1964. Smyslem akce měla být popularizace kosmického programu v přesvědčení, že novinář dokáže zážitek z cesty do vesmíru vylíčit přitažlivěji než profesionální kosmonaut. Koroljov ideu podpořil a v létě 1965 Golovanov strávil dva týdny v IMBP na pozorování. Setkal se zde s Jurijem Letunovem, kterému let do vesmíru navrhl také Koroljov. K oběma novinářům měli lékaři menší připomínky a pozvali je na další testy příští rok. Nezávisle Michail Rebrov vzpomíná, že myšlenka na let novináře do vesmíru vznikla v průběhu jeho rozhovoru s Koroljovem, Rebrov prošel roku 1965 prohlídkami v IMBP bez problémů a získal souhlas k kosmické přípravě. Po úmrtí Koroljova v lednu 1966 byl projekt novinářského letu nejdříve odložen a potom zapomenut.\n\nPodruhé se myšlenka na let sovětského novináře do vesmíru objevila po oznámení letu reportérů japonské televizní společnosti TBS v březnu 1989. Informace vzbudila mezi sovětskými žurnalisty velký ohlas, během týdne zorganizoval Svaz novinářů \"kosmickou\" komisi pod předsednictvím Vladimira Gubareva, redaktora oddělení vědy Pravdy. Komise vyhlásila projekt Kosmos – dětem. S tím, že honoráře a výtěžek z publikací souvisejících s akcí budou věnovány ve prospěch dětí. Byl vyhlášen konkurz, 37 vybraných novinářů od prosince 1989 do března 1990 procházelo lékařským pozorováním, souhlas lékařů k výcviku získalo šest kandidátů – Alexandr Stěpanovič Andrjuškov a Valerij Vasiljevič Baberdin z Krasnoj zvezdy, Jurij Jurjevič Krikun z Ukrtělefilmu, Pavel Petrovič Muchortov z Sovětskoj moloděži v Rize, Světlana Okťabrjevna Omelčenková z Vozdušnovo transporta a Valerij Jurjevič Šarov z Literaturnoj gazety. Všech šest získalo 11. května 1990 doporučení Státní meziresortní komise k výcviku. Všeobecnou kosmickou přípravu zahájila šestice 1. října 1990, ale už v prosinci 1990 odstartoval do vesmíru reportér TBS Tojohiro Akijama. Dne 7. února 1992 byla, po složení závěrečných zkoušek, všem šesti přiznána kvalifikace kosmonaut-výzkumník. Nicméně dále program nepokračoval a všichni se vrátili do redakcí.\n\nRoku 1963 se Sergej Koroljov domluvil s Borisem Patonem, ředitelem kyjevského Institutu elektrického svařování J. O. Patona, na spolupráci v oblasti svařování kovů v kosmu. Od roku 1964 rozpracovávala skupina pracovníku institutu metody svařování ve vakuu a beztíži. Ke zkouškám ve stavu beztíže v upraveném letadle absolvovali parašutistický výcvik. V letech 1966-1969 byla postupně zdokonalena svářecí aparatura nazvaná Vulkán, použita byla při letu Sojuzu 6 (1969).\n\nNa jaře 1965 se Sergej Koroljov domluvil s Borisem Patonem, že experiment provede zaměstnanec institutu. Od dubna 1965 do května 1966 probíhaly prohlídky v IMBP, z 22 Kyjevanů zůstali dva kandidáti – Jurij Lapkin a Vladimir Fartušnyj. Oba zahájili výcvik společně s oddílem CKBEM. V prosinci 1967 byli posláni do CPK, ale zdejší lékaři dali souhlas k přípravě pouze Fartušnému, a to až v květnu 1968. Ten byl ihned přiřazen k oddílu CKBEM, jmenován kosmonautem-výzkumníkem IES byl 3. září 1968. Od listopadu 1969 byl zařazen jako palubní inženýr do jedné z posádek Sojuzu programu Kontakt (s Alexejem Gubarevem), po zranění při autonehodě byl v červnu 1970 odstraněn od přípravy. Dne 6. dubna 1973 ztratil status kosmonauta ze zdravotních důvodů.\n\nV letech 1979-1980 proběhl v Sovětském svazu druhý ženský nábor mezi kosmonauty. Kosmonautkami se stalo celkem osm žen z různých organizací. Mezi nimi Světlana Savická, zkušební letec z Moskevského strojírenského závodu „Rychlost“ (). Savická získala v květnu 1979 souhlas Hlavní lékařské komise ke kosmickému výcviku, od prosince téhož roku do června 1980 v NPO Energija procházela (s ostatními kandidátkami) předběžnou technickou přípravou. Od srpna 1980 byla přidělena k oddílu kosmonautů Energije, 23. černa 1981 po skončení všeobecné kosmické přípravy byla jmenována zkušebním kosmonautem MMZ Skorosť. Ale už od 16. května 1983 se stala zaměstnancem Energije a členem jejího oddílu kosmonautů. Roku 1982 a 1984 vzlétla do vesmíru, z oddílu Energije odešla v říjnu 1993.\n\nLékař Institutu klinické kardiologie Všesvazového kardiologického vědeckého střediska Akademie lékařských věd SSSR () Oleg Aťkov roku 1976 na doporučení náčelníka lékařské správy CPK plukovníka Jerjomina prošel zdravotními testy v IMBP a v lednu 1977 získal souhlas Hlavní lékařské komise ke kosmonautickému výcviku.\nNicméně stát se kosmonautem IMBP odmítl, přesto každoročně procházel lékařskou prohlídkou nutnou k udržení práva na výcvik. Roku 1982 byl vybrán Konstantin Feoktistov pro program letu starého kosmonauta, a Aťkov měl sledovat jeho zdravotní stav přímo na oběžné dráze. Od srpna 1982 se individuálně připravoval k letu v NPO Energija, v březnu 1983 získal souhlas Státní meziresortní komise k výcviku a od června se ve zrychleném tempu připravoval v CPK.\nFeoktistov mezitím onemocněl, poté byl Aťkov zařazen do 3. základní posádky Saljutu 7 s Leonidem Kizimem a Vladimirem Solovjovem, s nimiž ve vesmíru strávil od února do října 1984 tehdy rekordních 236 dní.\n\nNPP Zvezda () byl jediný sovětský a je jediný ruský podnik vyrábějící skafandry pro kosmonauty. Dlouhou dobu výrobky podniku zkoušeli externí spolupracovníci. Roku 1982 vznikla v podniku zkušební skupina, v ní vznikla idea, že pro podnik bude užitečné mít zkušenosti se skafandry ve vesmíru z první ruky. Jeden z výzkumníků, Vladimir Gajevič Severin, si podal přihlášku do oddílu kosmonautů, prošel všemi koly výběru a 11. května 1990 získal souhlas Státní meziresortní komise k zařazení do výcviku. Všeobecnou kosmickou přípravu absolvoval v CPK, 11. března 1992 získal kvalifikaci kosmonaut-výzkumník a byl zařazen do skupiny připravující se k letům na Mir. Do žádné hlavní ani záložní posádky nebyl zařazen. Roku 1995 z CPK odešel.\n\nPři přípravách oslav 30. let kosmodromu Bajkonur vznikla roku 1985 myšlenka poslat do vesmíru kosmonauta kazašské národnosti. Ale z Kazachů sloužících ve vojenském letectvu žádný neprošel přes lékaře, po rozšíření výběru o civilní letce uspěl Talgat Musabajev, ale pak celá věc utichla. Roku 1989 plán oživil nový první tajemník ÚV KS Kazachstánu Nazarbajev. A tak v říjnu 1990 Musabajev zahájil výcvik v CPK společně se skupinou novinářů. Koncem roku se k nim připojil ještě Toktar Aubakirov, zkušební letec OKB Mikojana. Do vesmíru vzlétl Aubakirov v říjnu 1991 jako člen 8. návštěvní expedice na stanici Mir. Musabajev už v březnu 1991 vstoupil do oddílu CPK, Aubakirov po letu začal pracovat v kazašském Státním výboru obrany.\n\n"}
{"id": "405749", "url": "https://cs.wikipedia.org/wiki?curid=405749", "title": "Josef Kupka", "text": "Josef Kupka\n\nJosef Kupka (7. května 1862 Černá Hora – 20. června 1941 Nová Říše) byl katolický teolog, brněnský světící a posléze sídelní biskup.\n\nNarodil se 7. května 1862 v Černé Hoře, po studiu na Slovanském gymnáziu v Brně byl poslán do římské Animy (1887–1889), studia dokončil v Olomouci.\n\nNa kněze byl vysvěcen r. 1884, od r. 1880 působil jako profesor pastorální teologie v brněnském semináři.\nRoku 1924 se stal brněnským světícím biskupem, roku 1931 11. brněnským sídelním biskupem. Zemřel roku 1941.\n\n\n\n"}
{"id": "405750", "url": "https://cs.wikipedia.org/wiki?curid=405750", "title": "Oddíl kosmonautů Letecko-výzkumného institutu M. M. Gromova", "text": "Oddíl kosmonautů Letecko-výzkumného institutu M. M. Gromova\n\nSkupina a později oddíl kosmonautů Letecko-výzkumného institutu M. M. Gromova, podřízeného ministerstvu leteckého průmyslu existoval v letech 1977 - 2002. Skládal se z elitních zkušebních pilotů institutu. Členové oddílu byli připravováni k pilotování sovětského raketoplánu Buran, vyvíjeného v programu Eněrgija-Buran. Pokračovali však i v práci zkušebních pilotů, což zapříčinilo úmrtí několika z nich. Do vesmíru se dostali pouze Igor Volk a Anatolij Levčenko při získávání zkušeností během krátkodobých letů na lodích Sojuz. Program Eněrgija-Buran byl před zahájením pilotovaných letů zrušen roku 1992. Institut oddíl kosmonautů udržoval ještě deset let, než roku 2002 zanikl.\n\nV Letecko-výzkumném institutu M. M. Gromova byla skupina zkušebních letců programu Eněrgija-Buran vytvářena od jara 1977 zprvu z osmi letců. Ale už 22. května 1977 zahynul na následky havárie Viktor Ivanovič Bukrejev a 3. června 1977 ještě Alexandr Ivanovič Lysenko. Proto na základě příkazu náčelníka institutu z 12. července 1977 vznikla pouze šestičlenná skupina letců určených pro přípravu na kosmické lety. Jejími členy byli Igor Petrovič Volk, Oleg Grigorjevič Kononěnko, Anatolij Semjonovič Levčenko, Nikolaj Fjodorovič Sadovnikov, Rimantas Antanas Stankjavičjus a Alexandr Vladimirovič Šukin. \n\nSkupina, nazvaná „Oddíl zkušebních letců č. 1 komplexu A“, začala s výcvikem. Koncem roku 1977 odešel Sadovnikov do OKB Suchoj. Koncem roku 1978 byl Igor Volk jmenován náčelníkem skupiny. Kandidáti získali jak souhlas GMK (Státní lékařské komise, 3. srpna 1978, pouze Stankjavičus až 19. ledna 1979) tak doporučení Státní mezirezortní komise (prosinec 1978) ke kosmonautickému výcviku a příkazem ministra leteckého průmyslu zařazeni do „Čelní skupiny pro přípravu v programu Buran“. Od dubna 1979 zahájili všeobecnou kosmickou přípravu ve Středisku přípravy kosmonautů v Hvězdném městačku. Připravovali se neobvyklou formou opakovaných kratších stáží, aby mohli pokračovat v letech v mateřském institutu. Dne 8. září 1980 zahynul Oleg Kononěnko během zkoušek letadla Jak 38. V prosinci 1980 zbylí čtyři ukončili všeobecnou kosmickou přípravu. 10. srpna 1981 byla dosavadní skupina přejmenována na „Oddíl zkušebních kosmonautů při komplexu „A“ Státního letecko-výzkumného centra“. Velitelem oddílu byl jmenován Igor Volk. 12. dubna 1982 všichni členové oddílu získali kvalifikaci „zkušební kosmonaut“ (\"космонавт-испытатель\").\n\nRoku 1982 bylo rozhodnuto o rozšíření oddílu. A tak v letech 1982–1983 byli vybráni další zkušební letci institutu (Viktor Vasiljevič Zabolotskij, Ural Nazibovič Sultanov, Magomed Omarovič Tolbojev, Sergej Nikolajevič Tresvjatskij) a Jurij Petrovič Šeffer z OKB Tupolev. Do oddílu byli zařazeni 25. dubna 1983 (Sultanov a Tolbojev), 12. června 1986 (Zabolotskij) a 2. ledna 1986 (Tresvjatskij a Šeffer). Všeobecnou kosmickou přípravu absolvovali společně od 13. listopadu 1985 do 22. května 1987, kvalifikaci zkušební kosmonaut získali 5. června 1987.\n\nAby při prvních letech Buranu byli v posádce kosmonauti ze zkušenostmi z vesmírného letu, absolvoval Igor Volk v červenci 1984 krátkodobý let lodí Sojuz T-12 na stanici Saljut 7 (v přípravě byl v září 1982 – květnu 1983 a od prosince 1983, s náhradníky Levčenkem a Stankjavičusem). Pro první let raketoplánem byly institutem určeny posádky \nVolk, Stankjavičus (hlavní) a Levčenko, Ščukin (náhradní). Tytéž posádky prováděly testování analogu raketoplánu při letech v atmosféře.\nV únoru 1987 proběhla v LII Gromova reorganizace. Byl založen Odvětvový komplex přípravy zkušebních kosmonautů (OKPKI), jako centrum přípravy kosmonautů rezortu ministerstva leteckého průmyslu. Oddíl kosmonautů se stal součástí OKPKI vedle oddílu lékařského, inženýrského a videozáznamů. Od března 1987 zahájili přípravu v Hvězdném městečku na let Sojuzem Levčenko a Ščukin. Let lodí Sojuz TM-4 na Mir podnikl v prosinci 1987 Levčenko. \n\nRoku 1988 byl k doplnění oddílu vybrán ještě Jurij Prichoďko. 22. března 1989 byl včleněn do oddílu. Absolvoval všeobecnou kosmickou přípravu a roku 1990 získal kvalifikaci zkušební kosmonaut.\n\nV srpnu 1988 během několika dní Anatolij Levčenko a Alexandr Ščukin zemřeli. Byly jmenovány nové posádky – Volk, Toboljev a Stankjavičus, Zabolotskij.\n\nV listopadu 1988 proběhl úspěšný bezpilotní let raketoplánu Buran.\n\nV únoru 1989 byli jmenováni do posádek na další let Sojuzem Stankjavičus a Zabolotskij, v září 1989 byla příprava dočasně přerušena a nikdy nebyla obnovena. V září 1990 se zabil při letecké havárii Stankjavičus, do náhradní posádky byl přiřazen Sultanov.\n\nStarty Buranu byly stále odsouvány, až roku 1992 bylo rozhodnuto o zastavení prací na Buranu a v příštím roce i na raketě Eněrgija. Vedení ústavu a zejména Igor Volk stále doufali v obnovení programu a přes výzvy vlády k ukončení činnosti udržovali ztenčující se oddíl kosmonautů až do začátku roku 2002. V únoru 2002 odešel z institutu Volk, v březnu Sultanov. Z kosmonautů tak v institutu zůstal pouze Tresvjatskij, sice dále procházel každoroční lékařskou prohlídkou, nutnou k udržení statusu kosmonauta, ale naději na kosmický let neměl. V červenci 2004 nakonec odešel z institutu na místo generálního ředitele Samarského vědeckotechnického komplexu N. D. Kuzněcova.\n\n"}
{"id": "405754", "url": "https://cs.wikipedia.org/wiki?curid=405754", "title": "Chropyně", "text": "Chropyně\n\nChropyně (německy \"Chropin\") je město v okrese Kroměříž ve Zlínském kraji, 7 km severně od Kroměříže. Žije zde obyvatel. Součástí města je i vesnice Plešovec. Nachází se zde kostel svatého Jiljí.\n\nZpůsobem tvoření je jméno obce značně starobylé. Vychází z nářečného výrazu chrapat (bouchat, tlouci). Protože hlučnost bývá obecně považována za neslušnost, bylo později vytvořeno lidové úsloví „být v Chropíně na móresech“, tudíž chovat se neslušně.\n\nPrvní písemná zmínka je z roku 1261, kdy Smil ze Střílek daroval osadu nově založenému cisteriáckému klášteru Smilheim ve Vizovicích. Od roku 1567 vlastnili chropyňské zboží Haugvicové z Biskupic, od roku 1581 Černičtí z Kácova, po roce 1595 Pražmové z Bílkova a roku 1615 je koupil kardinál František Ditrichštejn. O dva roky později panství směnil olomouckému biskupství a v jeho majetku zůstalo až do revoluce 1848–1849 znamenající zánik feudálních vztahů.\n\nNástup průmyslové civilizace znamenal konec starého, patriarchálního světa Hané. V roce 1868 je v místě vybudován velký cukrovar, o rok později se Chropyně dotkla železnice Brno – Přerov. Cukrovar byl v roce 1949 přebudován na závod Technoplast, známý výrobou podlahovin, koženek a dalších plastů. Nyní odštěpný závod Fatry. Velká továrna výrazně ovlivnila život obce – zvýšil se počet obyvatelstva, změnilo se jeho sociální složení, původní jádro obklopila satelitní čtvrť známých činžovních domů a konečně v roce 1970 byla Chropyně prohlášena městem.\n\nDle pověsti se zde narodil i král Ječmínek. V 15. a 16. století páni z Ludanic vybudovali rybníky, podpořili Jednotu bratrskou a zřídili bratrskou šlechtickou školu. Nyní je vyobrazen příběh krále Ječmínka na zdech v centru města. K Chropyni je připojena i místní část Plešovec. Zámecký neboli Chropyňský rybník je národní přírodní památkou. V roce 2020 to bude 50 let od toho, co je Chropyně povýšena na město. Jednou za dva roky je zde už tradičně pořádána akce zvaná Chropyňské hrátky.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\n\n\n\n"}
{"id": "405762", "url": "https://cs.wikipedia.org/wiki?curid=405762", "title": "Sportovní fotografie", "text": "Sportovní fotografie\n\nSportovní fotografie označuje fotografický žánr, který zahrnuje všechny druhy sportů, ve většině případů je součástí novinářské fotografie. Hlavní využití sportovní fotografie je pro publikační účely; specializovaní sportovní fotografové obvykle pracují pro noviny, zpravodajské agentury nebo specializované sportovní magazíny.\n\nV některých sportech se k měření časů a určení vítěze využívá cílová fotografie, která byla poprvé použita na letních olympijských hrách v roce 1912.\n\nV roce 1869 vynalezl Eadweard Muybridge jednu z prvních fotografických závěrek. V roce 1877 nafotografoval své rozsáhlé experimenty a zdokonalil svou techniku. Fotografoval až třiceti kamerami. Jako výsledek své práce ve Filadelfii roku 1887 zveřejnil 781 světlotisků pod názvem \"Animal Locomotion\" a \"The Human Figure in Motion\". Tyto sekvence fotografií pořízených ve zlomcích sekundy od sebe zachycují obrazy různých zvířat a lidí při různých akcích.\n\nV roce 1883 vynalezl kameru, která umožňovala zachytit celou sérii expozic na jednu desku, čímž získal pohybový diagram. Později zkonstruoval kameru, která při každém osvitu udělala samostatný snímek jedné pohybové fáze. Vznikl tak zoopraxiskop, což je promítačka, která umožňovala prohlížet fotografie nalepené na kotoučku, při točení klikou se kotouček otáčel a přes objektiv se na plátno promítal pohyblivý obraz.\n\nObor fotografické žurnalistiky se v čase prvních olympijských her v roce 1896 teprve začal rozvíjet. Pokroky se děly jak v technice fotografie tak i v technologii tisku. Pro venkovní scény (pro fotografii krajiny, architektury nebo průmyslu) byly vyvinuty speciální, ale pořád ještě poměrně velké a těžké „cestovní fotografické kamery“. Masivní ateliérové kamery měly nastavitelnou přední stěnu a také zadní stěnu s matnicí, fotografovalo se s objektivy s různou ohniskovou vzdáleností a obvykle se používaly fotografické desky o velikostech 13×18, 18×24 a 24×30 cm.\n\nPro cestovní kamery byl nepostradatelný skládací masivní stativ, který sportovní fotografové v Aténách v roce 1896 využili. Vskutku, zachytit sportovce v pohybu se tehdejšími technickými prostředky bylo téměř nemožné. Časy závěrky byly pořád ještě příliš dlouhé. Právě proto je většina snímků statická a aranžovaná. O několik málo let později začaly trh dobývat lehké ruční fotoaparáty, které otevřely nové možnosti fotografické žurnalistiky a také amatérské fotografie.\n\nPřibližně do roku 1880 se v tištěném materiálu reprodukovaly ilustrace nebo fotografie pouze s pomocí časově náročných technik s vysokým podílem lidské práce - technikou dřevorytu, ocelorytu nebo litografie. Zavedení hlubotisku a autotypie umožnilo přímý tisk a rychlejší kopírování fotografických snímků. To umožnilo vydávat noviny a časopisy s obsahově aktuálními obrázky.\n\nNa olympijských hrách v Aténách bylo pravděpodobně pořízeno méně než 100 snímků. Je známo, že na místě pracovalo sedm fotografů: pět Řeků, americký fotoamatér Thomas Curtis (zároveň získal olympijské zlato v běhu na 110 metrů překážek) a Němec Albert Meyer. Mezi fotografickými zpravodaji byl Albert Meyer zdaleka nejplodnější. Je autorem nejméně 56 snímků z celého počtu, což je více než polovina všech známých snímků. Jeho díla jsou při srovnání s fotografiemi ostatních technicky a esteticky jasně lepší. Meyersovy olympijské snímky byly publikovány v roce 1896 v rámci tehdejšího sportovního časopisu \"Sport im Bild\", vycházejícího od roku 1885. Také málokterá moderní publikace o historii olympijských her neobsahuje jeho snímky.\n\n\n\n\n\nJako prvního fotografa sportu na českém území můžeme označit Františka Fridricha díky snímkům z prostředí bruslařských a veslařských sportů.\n\nV roce 1958 získal hlavní cenu World Press Photo český fotograf Stanislav Tereba za snímek \"Brankar a Voda\",\nv roce 1975 ziskal první cenu v kategorii Sport na World Press Photo česky fotograf Miroslav Martinovský za snímek \"Poslední Pokus\"\nv roce 2004 pak získal český fotograf Jan Šibík třetí místo v kategorii sport série za snímky tradičního indického zápasu.\n\n\n\nZe současných autorů je třeba vyzdvihnout Michala Kamaryta a Romana Vondrouše, oba fotografy ČTK.\n\nPoužívané vybavení profesionálního fotografa obvykle obsahuje rychlý teleobjektiv a fotoaparát, který má extrémně rychlé časy závěrky. Obecně lze říci, že se používají monopody, s cílem odlehčit fotografovi od těžké kamery a objektivu. Kromě toho před rozhýbáním snímku může ještě pomoci Stabilizace obrazu.\n\nSportovní fotografie vyžaduje světelné (rychlé) teleobjektivy. Většinou jsou používány clony f/2.8 a vyšší. Běžným objektivem je například 400 mm f/2.8. Sportovní fotograf však může rovněž využít rybí oko 15mm nebo 16 – 35 mm. Pro větší sportoviště jako například fotbalové hřiště je 99% z obrázků fotografováno 400mm f/2.8. Fotografové golfu mohou použít 500mm f/4, jelikož se většinou fotografuje celý den v pohybu a tento objektiv je lehčí než 400 mm f/2.8.\n\nVelké clonové otvory jsou potřebné z několika důvodů:\n\nSportovní fotografové mohou používat dálkově ovládané fotoaparáty z místa, kde by jinak nemohli být, například na basketbalovém koši, v hokejové brance, u doskočiště skoku dalekého, u čáry pro hod oštěpem nebo na několika místech najednou - například při dostizích.\n\n\n"}
{"id": "405768", "url": "https://cs.wikipedia.org/wiki?curid=405768", "title": "Kliment Matějka", "text": "Kliment Matějka\n\nKliment Matějka (6. září 1890, Most – 19. března 1959, Hořovice) byl houslista, vojenský kapelník a hudební pedagog. Byl dirigentem vojenské dechové hudby 22. československého pluku v Chomutově a působil také ve vojenském orchestru v Budapešti.\n\nPo vzniku samostatné Československé republiky v roce 1918 byly z hudebníků a kapelníků bývalé rakousko-uherské armády většinou české národnosti vytvořeny posádkové a později plukovní hudby. Krátce po vyhlášení samostatného státu nařídilo ministerstvo národní obrany evidenci vojenských hudebníků a kapelníků české národnosti a rozhodlo zřídit u každého každého posádkového velitelství vojenskou hudbu o 60 hudebnících.\n\nV roce 1919 vznikl inspektorát vojenských hudeb v čele s inspektorem, které koordinovalo vytvoření posádkových hudeb. V následujícím roce proběhla reforma československé armády a v jejím rámci došlo i k reorganizaci hudebních těles. Všechny hudby dostaly ucelený ráz, založený na jednotném ladění a tempu. Pro výchovu nové generace vojenských hudebníků byla v roce 1923 založena dvouletá Vojenská hudební škola v Praze na Pohořelci. Další reorganizace vojenských hudeb proběhla v roce 1935. Události v roce 1938 a následná válka tento vývoj ukončily.\n\nKapelníci a hudebníci, kteří z vojenské služby odcházeli do civilního života, mnohdy sami zakládali kapely nebo se stávali členy již existujících orchestrů. V roce 1939 se vojenský kapelník a hudební pedagog Kliment Matějka přestěhoval do Hořovic. I on zde založil svoji hudební školu. Nejdříve vyučoval doma a po roce 1945 se věnoval učitelské práci v hořovické hudební škole.\n\nV Hořovicích spolupracoval s řadou kapel, v nichž působil jako dirigent, ale někdy i jako hudebník, neboť ovládal hru na housle, violu a trombón. V padesátých letech 20. století spolupracoval s Městským oblastním divadlem. Upravoval hudbu pro divadelní hry a v divadelním orchestru působil jako hudebník i jako kapelník. Byl rovněž dirigentem symfonického orchestru hudebního spolku \"Smetana\" a kapelníkem velkého dechového orchestru \"Společenského klubu ROH\". Zemřel 19. března 1959 v Hořovicích, kde je i pochován.\n"}
{"id": "405778", "url": "https://cs.wikipedia.org/wiki?curid=405778", "title": "DP", "text": "DP\n\nSpojení písmen d a p může mít různé významy:\n"}
{"id": "405779", "url": "https://cs.wikipedia.org/wiki?curid=405779", "title": "Efekt černé kapky", "text": "Efekt černé kapky\n\nEfekt černé kapky (též známý jako Bailyho kapka) je optický jev viditelný během přechodu Venuše, a v menší míře též během přechodu Merkuru, přes sluneční disk. Krátce po druhém kontaktu (kdy se disk přecházející planety odděluje od okraje slunečního kotouče) a těsně před třetím kontaktem (kdy se ho znova začíná dotýkat) se zdá, že disk planety je spojen s okrajem Slunce malou kapkou. Tento jev znemožňuje přesné změření času, kdy došlo ke druhému či třetímu kontaktu, což bylo také důvodem nepřesných pokusů o výpočet sluneční paralaxy a následně hodnoty astronomické jednotky v 18. století.\n\nEfekt černé kapky byl dlouho mylně připisován husté atmosféře Venuše, a dokonce byl i považován za první důkaz její existence. Později astronomové dospěli k názoru, že se jedná jen o optický klam. Efekt černé kapky se objevil i během některých pozorování přechodu Merkuru v letech 1999 a 2003 pomocí přístrojů umístěných mimo zemskou atmosféru, a to přesto, že Merkur sám také prakticky žádnou atmosféru nemá. Autoři studie, američtí astronomové Jay Pasachoff a Glenn Schneider, tento jev přisoudili malým vadám v optice pozorovacích přístrojů s tím, že se projevuje především u malých dalekohledů.\n\nPozorovatelé přechodu Venuše z 8. června 2004 většinou zaznamenali, že efekt černé kapky byl mnohem méně výrazný, než jak ho popisovaly zprávy z minulých staletí, a někteří z nich ho dokonce nepozorovali vůbec. Tento rozpor je většinou připisován na vrub dnešní dokonalejší pozorovací technice.\n\n\n\n"}
{"id": "405783", "url": "https://cs.wikipedia.org/wiki?curid=405783", "title": "Korvensuu", "text": "Korvensuu\n\nKorvensuu je jméno prvního automobilu vyrobeného ve Finsku. Prototyp byl navržen v roce 1912 a postaven v roce 1913 v továrně Franse Lindströma (29. listopadu 1874, Mynämäki – 21. února 1918), podle jiného zdroje byl výrobcem Hans Lindström).\n\nMajitel malé strojní továrny Frans Lindström se rozhodl postavit automobil jako ukázku schopností a zkušeností své firmy, nikdy nepočítal se sériovou výrobou. Vůz byl osazen vzduchem chlazeným dvouválcovým čtyřtaktním motorem o výkonu 10 koní, byl vybaven třírychlostní převodovkou a měl dvoumístnou karoserii. Všechny díly kromě magneta, svíček, ložisek zadní nápravy a pneumatik byly vyrobeny ve firmě Korvensuu.\n\nAutomobil je vystaven v muzeu v Uusikaupunki.\n\n\n"}
{"id": "405784", "url": "https://cs.wikipedia.org/wiki?curid=405784", "title": "Vladivoj Tomek", "text": "Vladivoj Tomek\n\nVladivoj Tomek (9. června 1933 Praha – 17. listopadu 1960 Praha, Pankrácká věznice) byl skaut, odpůrce československého komunistického režimu odsouzený za trestné činy velezrada, vražda, padělání a pozměňování platidel. Podle některých názorů je Tomek poslední osobou popravenou československou komunistickou justicí z politických důvodů.\n\nJiž jako mladistvý vystupoval proti komunistickému režimu (například karikatury politických prominentů). 16. prosince 1952 se třemi společníky přepadl čtyři vojáky, z nichž jednoho zastřelili a druhého těžce zranili. Se skupinou svých přívrženců se Tomek dále ozbrojoval, připravoval násilné útoky na různé důležité osoby, objekty, stavby a shromáždění.\n\nZatčen byl dne 18. 12. 1959. Členové odbojové skupiny byli obžalováni z velezrady, vraždy, padělání a pozměňování platidel. On sám projevil ochotu učinit doznání, které bylo poprvé v dějinách československé kriminalistiky zaznamenáno pomocí magnetofonu.\n\nŘádný soud na základě zajištěných důkazů se v podstatě ztotožnil s názory obžaloby. Členům Tomkovy skupiny - kromě něj samotného - vyměřil tresty odnětí svobody od 2,5 do 25 let nepodmíněně, propadnutí veškerého jmění, ztrátu vojenských hodností a ztrátu čestných práv na dobu 3 let po odpykání trestu.\n\nV jeho případě soud přihlédl k míře jeho iniciativy a závěrům posudku, který jej charakterizoval - mimo jiné - jako jedince, \"jehož ponecháním v lidské společnosti by dále byly ohrožovány lidově demokratický společenský řád a životy lidí\" a jehož náprava není možná. Tomek byl odsouzen podle § 78 odstavce 3 a 5, § 216, § 139 odstavce 1 trestního zákona s přihlédnutím § 22 odstavci 1 k trestu smrti, prezident republiky Antonín Novotný mu neudělil milost a poprava byla vykonána 17. listopadu 1960 (výkon trestu byl nařízen na 11:50; v tomto případě nebylo dodrženo nařízení popravovat za úsvitu).\n\nO popravě nebyla vydána tisková zpráva; věc byla široké veřejnosti prakticky neznámá až do Sametové revoluce. Dodnes nebyly okolnosti případu dostatečně vědecky studovány.\n\nV roce 2001 byla v Praze Tomkovi odhalena pamětní deska v Praze 7 (U Krále železnic).\n\nByl bratrancem Vladimíra Bystrova.\n\n\n"}
{"id": "405785", "url": "https://cs.wikipedia.org/wiki?curid=405785", "title": "Luka pod Medníkem", "text": "Luka pod Medníkem\n\nLuka pod Medníkem (niem. \"Luk\", \"Wiesen\" (1357)) jsou část města Jílové u Prahy v okrese Praha-západ ve Středočeském kraji. Nachází přibližně 4 km jihozápadně od Jílového nedaleko břehu řeky Sázavy.\n\nPrvní písemná zmínka o vesnici pochází z roku 1357.\n\nRoku 1950 se z obce Jílové u Prahy oddělila nová obec Luka pod Medníkem (s osadami Luka pod Medníkem, Podloučí a Dolní Studené), v obci Jílové u Prahy zůstaly části a osady Jílové u Prahy, Kabáty, Radlík, Horní Studené a Žampach; Dolní Studené a Horní Studené vznikly rozdělením dosavadní osady Studené. Od té doby byla Luka pod Medníkem opět připojena k Jílovému, ale místní část Studené i nadále je rozdělena do dvou katastrálních území. \n\nLukami prochází železniční trať z Prahy do Čerčan. Železniční stanice v byla v padesátých letech ztrojkolejněna a byla zde ní vybudována nákladní lanová dráha, kterou se dopravoval materiál na stavbu slapské přehrady v letech 1954 až 1955. V roce 1997 byly ze stanice odstraněny dvě koleje a zůstala jediná průjezdová, také status byl změněn zpět na zastávku.\n\n\n"}
{"id": "405787", "url": "https://cs.wikipedia.org/wiki?curid=405787", "title": "Tulácké báchorky", "text": "Tulácké báchorky\n\nTulácké báchorky (anglicky \"Simpsons Tall Tales\") je dvacátý první díl dvanácté řady amerického animovaného seriálu Simpsonovi.\n\nSimpsonovi vyhráli soutěž, ale musí zaplatit 5 dolarů a proto cestují na černo vlakem. Ve vagonu potkají tuláka a ten jim vypráví tři báchorky, a za každou chce vydrhnout houbou. První je o obrovi, kterého občané města vyhnali, protože je stálo moc ho živit. Obr odejde a vytesá si ze skály vola, který přes noc ožije. Oba si pak upravují krajinu podle sebe. Zatím ve vesnici zjistí, že se na ně blíží meteorit, který obr odhodí pryč a tím zachrání jejich vesnici.\n\nDruhá báchorka je o divokém západu, kde rodina začne střílet bizony. Holčička jde pryč a vidí strom a tak lidem navrhuje, aby se místo lovu bizonů živili jablky. Dodává, že jinak vyhubí celý rod bizonů. Rodina se jí vysměje a řekne jí, že je to nemožné. Osadníci s ní nesouhlasí a přejmenují se na Bizonbijovi, zatímco holčička na Jadérkovou. Po čase Bizonbijovi vystřílí všechny bizony a uchýlí se ke kanibalismu. V poslední chvíli mezi osadníky dorazí Jadérková a dá jim jablka.\n\nTřetí je o Tomu Sawyerovi. Tom Sawyer a Huckleberry Finn mají natírat plot. Jim se do toho vůbec nechce a tak přinutí každého, aby natíral za ně. Huckleberry Finn ručkuje po plotu, spadne na zahradu soudce a zalíbí se dívce. Soudce ho donutí k svatbě a když má říct \"ano\" se ukáže, že místo ženicha podstrčili prase. Zbytek báchorky honí Toma Sawyera a Huckleberry Finna obyvatelé města po řece Mississippi. Za vodopády jim dojde jídlo a tak zastaví ve vesnici, kde koupí jídlo, ale lidé, kteří je pronásledují si jich všimnou a tak se honí po řece Tom Sawyer a Huckleberry Finn zmizí v parníku, ale hostinský je vyhodí z lodě a tam umřou.\nPříběh obra: Obra hraje Homer Simpson. Lidé z města jsou normální lidé ze Springfieldu, například Lenny, Carl, Vočko a mnoho dalších.\n\nPříběh z divokého západu: Jadýrkovou hraje Líza, velitele Bizonbijových Homer Simpson, manželku velitele hraje Marge Simpsonová a zbytek osadníků hrají, stejně jako u první báchorky, lidé ze Springfieldu.\n\nPříběh Toma Sawyera: Tom Sawyer je Bart Simpson a Huckleberry Finn je Nelson. Homer hraje soudce a Vočko Szyslak palubního hostinského na parníku.\n\n"}
{"id": "405789", "url": "https://cs.wikipedia.org/wiki?curid=405789", "title": "Scipione Borghese (kníže)", "text": "Scipione Borghese (kníže)\n\nKníže Luigi Marcantonio Francesco Rodolfo Scipione Borghese známější jen jako Scipione Borghese (11. září 1871 Migliarino – 18. listopadu 1927 Florencie) byl italský průmyslník, politik, dobrodruh, horolezec a automobilový závodník. \n\nZnámý je především účastí a vítězstvím v automobilovém závodě Peking - Paříž v roce 1907, ve kterém jel ve voze Itala s novinářem Luigim Barzinim. Většinu trasy ale řídil Ettore Guizardi, Borghesův šofér.\n\nMezinárodně se Borghese ale proslavil už před rokem 1907 jako cestovatel objevitel, diplomat a horolezec. V roce 1900 dokončil cestu po Asii od Perského zálivu až k Tichému oceánu. Své zážitky popsal v knize \"In Asia: Siria, Eufrate, Babilonia\" vydané v roce 1902. Kniha zaznamenala velký úspěch. Podnikl i cestu po Číně, kterou popsal také. \n\nV letech 1904 až 1913 byl poslancem italského parlamentu za \"Partito Radicale\". Později statečně bojoval v první světové válce.\n"}
{"id": "405791", "url": "https://cs.wikipedia.org/wiki?curid=405791", "title": "Marlei", "text": "Marlei\n\nMarlei je sportovní automobil, který v roce 1950 v Portugalsku vyrobil Mário Moreira Leite. Jméno Marlei pochází ze jména konstruktéra.\n\nPodvozek a čtyřválcový motor o objemu 1488 cm³ pochází z vozu Opel Olympia, zatímco převodovka a brzdy z vozu Vauxhall. Vůz má otevřenou dvoumístnou karosérii z hliníku.\n\nV Portugalsku bylo v tomto období, kdy zde bylo závodění velmi populární, vyrobeno několik podobných vozů jako například \"DM\" (konstrukce Dionísio Mateu a Elísio de Melo), \"Alba\", \"Olda\", \"FAP\" a \"Etnerap\".\n\nMarlei je vystaven v \"Museu dos Transportes e Comunicações\" v Portu.\n\n"}
{"id": "405794", "url": "https://cs.wikipedia.org/wiki?curid=405794", "title": "William Brydon", "text": "William Brydon\n\nWilliam Brydon CB (10. října 1811–20. března 1873) byl britský chirurg. Známý je především díky tomu, že koncem první anglo-afghánské války, během které působil ve službách Britské Východoindické společnosti, jako jediný Evropan přežil ústup britské armády z Kábulu do Džalálábádu.\n\nWilliam Brydon byl skotského původu. Studoval medicínu na University College v Londýně a University of Edinburgh. Poté začal působit jako lékař ve službách Britské Východoindické společnosti, což ho přivedlo k účasti v první anglo-afghánské válce. Když se blížil konec války, začala se britská armáda z Afghánistánu stahovat.\n\nÚstup z Kábulu započal v lednu 1842. Nejbližší britská základna se přitom nacházela v Džalálábádu, asi 140 kilometrů daleko, a ustupující armáda byla nucena překročit pásmo vysokých zasněžených hor. Konvoj tvořilo na 4500 vojáků, jejímž vrchním velitelem byl William George Keith Elphinstone, a 12 000 civilistů zahrnujících mnoho žen a děti. V tuhé zimě a s nedostatečným množstvím zásob se 6. ledna 1842 konvoj vydal na pochod. Během následujících sedmi dní museli Britové čelit nájezdu domorodých Afghánců, kteří většinu pochodujících brzy zlikvidovali.\n\nZávěrečná bitva mezi Afghánci a zoufalými Brity se konala u městečka Gandmak, 13. ledna 1842. Té se zúčastnilo už jen asi 65 přeživších Britů. Pouhým šesti se nakonec podařilo uprchnout, pět z nich však bylo zanedlouho zavražděno. Jediným, kdo uprchl, byl William Brydon, který do džalálábádské pevnosti dorazil 13. ledna odpoledne. Byl však těžce raněn, část lebky mu byla uťata mečem. Podařilo se mu zachránit díky tomu, že si poraněnou část hlavy zakryl časopisem \"Blackwood's Magazine\", který ránu chránil.\n\nBrydon tak vešel ve známost především coby jediný Evropan, který přežil ústup britských vojsk z Kábulu do Džalálábádu. Scéna jeho příchodu do džalálábádské pevnosti se stala námětem obrazu \"Remnants of an Army\" („Zbytky armády“) od Elizabeth Thompson.\n\n"}
{"id": "405799", "url": "https://cs.wikipedia.org/wiki?curid=405799", "title": "Vrata (rozcestník)", "text": "Vrata (rozcestník)\n\nVrata mohou být také:\n\n\n\n"}
{"id": "405802", "url": "https://cs.wikipedia.org/wiki?curid=405802", "title": "Opasek (rozcestník)", "text": "Opasek (rozcestník)\n\nOpasek může být:\n\n\n\n"}
{"id": "405804", "url": "https://cs.wikipedia.org/wiki?curid=405804", "title": "Džalálábád", "text": "Džalálábád\n\nDžalálábád ( ) je město ve východním Afghánistánu, jehož je důležitým obchodním a turistickým centrem. Nachází se na soutoku Kábulu a Kúnaru v provincii Nangarhár.\n\nV minulosti byl Džalálábád centrem řecko-buddhistické kultury. Okolo roku 630 město navštívil čínský poutník Süan-cang. Moderní město Džalálábád získalo svou důležitost za vlády mughalského panovníka Bábura (1483–1530). Dnes je město považováno za jedno z hlavních center Paštunů, kteří tvoří v Džalálábádu majoritní většinu.\n"}
{"id": "405813", "url": "https://cs.wikipedia.org/wiki?curid=405813", "title": "Marsonetto", "text": "Marsonetto\n\nMarsonetto je označení osobních automobilů vyráběných ve francouzském Lyonu v letech 1965 až 1972.\n\nVýrobce karoserií Mario Marsonetto z Lyonu představil v roce 1965 kupé s označením Marsonetto. V pozdější sériové výrobě nesly vozy označení Mars 1.\n\nVozy byly postaveny na bázi Renaultu 16 TS, osazeny byly čtyřválcovým motorem a měly poháněnou přední nápravu. Karoserie byla z plastu a nabízela místo pro 2 + 2 osoby.\n\nJeden vůz je vystaven v \"Musée Henri Malartre\" v Rochetaillée-sur-Saône u Lyonu.\n\n\n"}
{"id": "405814", "url": "https://cs.wikipedia.org/wiki?curid=405814", "title": "Priapismus", "text": "Priapismus\n\nPriapismus je označení pro poměrně vzácný stav přetrvávající bolestivé erekce, obvykle bez předchozích erotických podnětů. Název je odvozen od antické legendy o Priapovi. Existuje i ženská obdoba, při které dochází k erekci klitorisu nazývaná klitorismus.\n\nPodle příčiny dělíme priapismus na:\n\nPodle Patofysiologických mechanismů vedoucích ke vzniku priapismu rozlišujeme:\n\nBolestivá erekce postihuje pouze \"corpora cavernosa\", \"corpus spongiosum\" je v ochablém stavu, žalud penisu (\"glans penis\") je tedy zcela měkký. Arteriální priapismus má méně výraznou erekci, penis je překrvený a spíše do červena zbarvený, může být teplejší, pomocná vyšetření prokáží dobré krevní zásobení a vysoký průtok krve. Venookluzivní priapismus se oproti tomu vyznačuje výraznější erekcí, bolestivost je větší, barva penisu je obvykle tmavší ze stagnující krve, pomocná vyšetření prokáží ischémii a minimální tok krve penisem.\n\nZákladem léčby je snaha o záchranu ischemické tkáně. První pomocí je chlazení ledovou tříští, následovaná punkcí topořivých těles a odsáváním krve, popř. s aplikací adrenalinu nebo metylénové modři. V případě selhání je na místě operační řešení.\n\nPřetrvá-li venookluzivní priapismus déle než přibližně 24 hodin, vede k nevratnému poškození topořivých těles a k neschopnosti erekce. Arteriální priapismus má prognózu příznivější, protože při něm není výrazněji narušena výživa tkání.\n\n\n\n"}
{"id": "405816", "url": "https://cs.wikipedia.org/wiki?curid=405816", "title": "Irská rallye 2009", "text": "Irská rallye 2009\n\nIrská Rally 2009 (oficiálně ) byla úvodním podnikem Mistrovství světa v rallye 2009 (WRC) a zároveň prvním dílem Juniorského mistrovství světa v rallye (JWRC). Konala se od 30. ledna do 1. února 2009 v okolí města Sligo.\n\n"}
{"id": "405817", "url": "https://cs.wikipedia.org/wiki?curid=405817", "title": "Dóst Muhammad Chán", "text": "Dóst Muhammad Chán\n\nDóst Muhammad Chán (23. prosince 1793–9. června 1863) byl afghánský emír, první panovník Afghánistánu z kmene Barakzajů. Byl Paštun a sehrál poměrně důležitou úlohu ve Velké hře, zvláště v první anglo-afghánské válce.\n\n"}
{"id": "405820", "url": "https://cs.wikipedia.org/wiki?curid=405820", "title": "Ladoňka sibiřská", "text": "Ladoňka sibiřská\n\nLadoňka sibiřská neboli ladoňka nicí (\"Scilla siberica\") je druh jednoděložné rostliny z čeledi chřestovité (\"Asparagaceae\"). V minulosti byl řazen do čeledi hyacintovité (\"Hyacinthaceae\"), případně do čeledi liliovité v širším pojetí (\"Liliaceae\" s.l.).\n\nJedná se o asi 5-20 cm vysokou vytrvalou rostlinu s vejčitou podzemní cibulí, asi 1,5-2 cm v průměru, cibule je bělavá, obalená purpurovými šupinami. Listy jsou jen v přízemní růžici, přisedlé, nejčastěji 2-3 z jedné cibule. Čepele jsou čárkovité, asi 1-2 cm široké. Z jedné cibule vyráží 1-3, vzácně až 5, stvolů. Květy jsou jednotlivé nebo v máločetných květenstvích, kterým je hrozen, na jednom stvolu bývá jen 1-2 květy, jen výjimečně až 5 květů. Listeny a listénce tvoří nepravidelný límeček u báze květní stopky. Květní stopky jsou nicí, 2-5 mm dlouhé. Okvětí je zvonkovitého tvaru, okvětních lístků je 6, jsou volné, asi 12-15 mm dlouhé. Jsou většinou sytě modré barvy. Tyčinek je 6. Gyneceum je srostlé ze 3 plodolistů, čnělka je 4-6 mm dlouhá, v dolní části je mírně zaškrcená a tím od zeleného semeníku jasně oddělená. Plodem je tobolka.\n\nLadoňka sibiřská je původní na Ukrajině, ve středním Rusku na sever zhruba po 55. rovnoběžku, na Kavkaze a asi i v přilehlé Asii, jako je Írán aj. Nepochází ze Sibiře, název je zavádějící. Pěstovaná a zplanělá je však ledaskde v Evropě i v Severní Americe.\n\nV ČR je to nepůvodní druh, ale je běžně pěstovaná jako okrasná rostlina a poblíž lidských sídel často zplaňuje. Kvete brzy na jaře, už v březnu až dubnu.\n\n\n \n"}
{"id": "405826", "url": "https://cs.wikipedia.org/wiki?curid=405826", "title": "Vis (město)", "text": "Vis (město)\n\nVis je chorvatské město s 1776 obyvateli, ležící na stejnojmenném ostrově. Je centrem samosprávné oblasti Vis.\n"}
{"id": "405830", "url": "https://cs.wikipedia.org/wiki?curid=405830", "title": "Chudoplesy", "text": "Chudoplesy\n\nChudoplesy jsou malá vesnice v okrese Mladá Boleslav nedaleko Mladé Boleslavi. Nemají vlastní samosprávu, jsou jen jednou z částí města Bakov nad Jizerou.\n\nJméno vsi pochází z praslovanského slova \"plechj\", které lze přeložit jako pleš, místo na hlavě „chudé na vlasy“. Stařešina vesnice měl tedy patrně řidší vlasy, místa s pleší a odtud byli označeni místní obyvatelé jako \"Chudopleši\" nebo \"Chudoplesi\", což se postupem času pozměnilo na místní název Chudoplesy.\n\nStejně je tomu i v případě sousedního města Kosmonosy, \"Kosmý\" anebo \"kosmatý\" totiž z praslovanštiny znamená zarostlý, huňatý. Tamější obyvatelé na rozdíl od chudopleských zřejmě vynikali bujným porostem hlavy, a to včetně obočí.\n\nChudoplesy mají velmi dlouhou historii, všeobecně se soudí, že její počátky spadají do období raného feudalismu a souvisejí s rozmachem kmene Charvátů. Písemné zmínky z konce 13. století mluví o tom, že Chudoplesy ještě s několika dalšími vesnicemi v okolí získali Vartemberkové. Údajně zde stávala i tzv. chudopleská tvrz, avšak o místě, kde stála, nejsou žádné bližší informace. V 2. polovině 15. století byla ves v držení Heřmana ze Zvířetic, pána na blízkém hradu Zvířetice tyčícím se na kopci na druhém břehu řeky Jizery. Hrad je dnes zpustlý a v podstatě jde o zříceninu.\n\nO dalších sto let později se pány zvířetického panství stávají opět Vartemberkové, přesněji řečeno jejich kamenická větev. Krátce po bitvě na Bílé hoře přechází do majetku Valdštejnů. Zajímavá je skutečnost, že místní hostinec (zmíněn např. v roce 1580 v souvislosti se sporem o dodávky piva s hospodou v sousední vsi Trenčín), proslul za dob Valdštejnů díky tomu, že právě příslušníci tohoto šlechtického rodu zde pravidelně zastavovali a přespávali na cestách z Prahy směrem na svůj nedaleký mnichovohradištský zámek.\n\nDle tereziánského katastru z poloviny 18. století náleželo ke vsi okolo 60 ha pozemků – polí, lesů a luk.\n\n\n"}
{"id": "405831", "url": "https://cs.wikipedia.org/wiki?curid=405831", "title": "Ladoňka příjemná", "text": "Ladoňka příjemná\n\nLadoňka příjemná neboli ladoňka půvabná (\"Scilla amoena\") je druh jednoděložné rostliny z čeledi chřestovité (\"Asparagaceae\"). V minulosti byl řazen do čeledi hyacintovité (\"Hyacinthaceae\"), případně do čeledi liliovité v širším pojetí (\"Liliaceae\" s.l.).\n\nJedná se o asi 10-20 cm vysokou vytrvalou rostlinu s vejčitou podzemní cibulí. Listy jsou jen v přízemní růžici, přisedlé, nejčastěji 4-5 z jedné cibule. Čepele jsou široce čárkovité. Z jedné cibule vyráží většinou několik stvolů. Květy jsou v máločetných květenstvích (jen vzácně jednotlivé), kterým je hrozen, na jednom stvolu bývá často 4-6 květů. Květní stopky jsou přímo odtálé, nejčastěji 10-15 mm dlouhé. Okvětí je hvězdovitě rozestálé, okvětních lístků je 6, jsou volné, asi 9-12 mm dlouhé. Jsou většinou sytě modré barvy. Tyčinek je 6. Gyneceum je srostlé ze 3 plodolistů. Plodem je tobolka, masíčko u semen chybí.\n\nLadoňka příjemná je známa hlavně z kultury, původ není zcela jasný, snad pochází z Turecka.\n\nV ČR je to nepůvodní druh, vzácně se pěstuje jako okrasná rostlina a občas zplaňuje. Kvete brzy na jaře, nejčastěji v dubnu.\n"}
{"id": "405834", "url": "https://cs.wikipedia.org/wiki?curid=405834", "title": "Léon Théry", "text": "Léon Théry\n\nLéon Théry (16. dubna 1879 – 8. března 1909), přezdívaný „Le Chronometer“, byl francouzský automobilový závodník, který v letech 1904 a 1905 zvítězil v mezinárodním závodě o pohár Gordona Bennetta.\n\nLéon Théry se k motoristickému sportu dostal jako mechanik, ale už brzy se stal závodním jezdcem. Zkušenosti mechanika mu daly schopnost řídit vůz podle jeho vlastností a možností a přivést jej tak k vítězství. Přezdívku „chronometr“ získal pro svou schopnost zajet závodní kola v téměř stejných časech. Stal se jedním z nejlepších závodních jezdců počátku 20. století. Je považován za vítěze „jednoho z prvních závodů v kategorii voiturette, ne-li úplně prvního“.\n\nPoprvé se s vozem Decauville typu „voiturette“ účastnil závodu z Paříže do Amsterdamu v roce 1898. O rok později se vozem řízeným pákou nazvaným \"voiturelle\" účastnil závodu Paříž-Bordeaux. Na trati dlouhé 565 kilometrů dosáhl průměrné rychlosti 30 km/h a do cíle dojel druhý za týmovým kolegou Gabrielem úplně vyčerpán. Po dojezdu do cíle opakoval: „Nezastavujte mne, musím dojet do Bordeaux“. \nV roce 1901 opět řídil \"Decauville voiturelle\" při závodě Paříž-Rouen-Paříž, kde zvítězil v poháru vozů voiturette (\"Coupe des Voiturettes\"). Théry se proslavil metodickou dokumentací podrobností o okruhu, stavu vozovky, pneumatikách, spolehlivosti motoru a výkonu vozu ve svém „závodním zápisníku“.\n\nRok 1902 byl pro Théryho „smolným“ rokem. Do závodu Paříž-Vídeň konaného ve dnech 26. až 29. června nastoupil se svým Decauville, doprovázen mechanikem Mullerem. Porucha brzd v Arlberském průsmyku (1793 m n. m.) v Rakousku otestovala při sjezdu jeho schopnosti, jak se vyhnout havárii. V závodě Ardenami se jejich vůz v plné rychlosti srazil s krávou.\n\nV roce 1904 přestoupil k týmu Richard-Brasier.\n\nV závodě o Pohár Gordona Bennetta v roce 1904 na okruhu německým pohořím Taunus zvítězil. Rozdíl mezi jeho nejrychlejším a nejpomalejším kolem byl tři minuty, což byl při délce okruhu 128 kilometrů skvělý výkon. O rok později vítězství v Bennettově poháru, tentokrát ve Francii, zopakoval.\n\nTak jako ostatní závodníci té doby se i Théry pokoušel založit vlastní firmu, vůz „Théry“ však nepřešel ani přes fázi projektu. Při Grand Prix Francie 1908 opět seděl za volantem vozu Richard-Brasier, kvůli technické závadě však závod nedokončil. Tento závod v Dieppe byl jeho posledním. Léon Théry zemřel na jaře 1909 ve věku 29 let na tuberkulózu.\n\n\n"}
{"id": "405837", "url": "https://cs.wikipedia.org/wiki?curid=405837", "title": "Gid'on Sa'ar", "text": "Gid'on Sa'ar\n\nGid'on Sa'ar (: , * 9. prosince 1966, Tel Aviv) je izraelský politik, poslanec Knesetu a bývalý ministr za stranu Likud. Ve druhé a třetí vládě Benjamina Netanjahua zastával postupně funkce ministra školství a ministra vnitra.\n\nNarodil se v Tel Avivu a po absolvování povinné vojenské služby v Izraelských obranných silách vystudoval politické vědy a práva na Telavivské univerzitě a v obou oborech získal titul bakalář. V letech 1995 až 1997 pracoval jako poradce nejvyššího státního zástupce a od roku 1997 do roku 1998 jako poradce státního zástupce.\n\nV roce 1999 a v letech 2001 až 2002 působil jako tajemník vlády. Ve volbách do Knesetu v roce 2003 kandidoval za Likud v parlamentních volbách a po svém zvolení se stal předsedou poslaneckého klubu strany. Byl proti jednostrannému stažení z Pásma Gazy a pokusil se prosadit zákon, který by pro stažení požadoval souhlas v referendu.\n\nPoté, co ve volbách do Knesetu v roce 2006 obhájil svůj poslanecký mandát, byl znovu jmenován předsedou poslaneckého klubu a stal se rovněž místopředsedou Knesetu.\n\nV rámci své poslanecké iniciativy navrhl zákon, který by zakazoval propustit těhotnou ženu (je členem komise Knesetu pro status žen) a zákon zakazující testování kosmetiky na zvířatech.\n\nV prosinci 2008 vyhrál v primárkách strany Likud pro parlamentní volby v roce 2009 a umístil se tak na druhém místě na kandidátní listině, hned za předsedou Benjaminem Netanjahuem. Ve volbách v roce 2009 byl zvolen členem Knesetu a v současné době je rovněž členem vyjednávacího týmu Likudu pro sestavení vlády.\n\nV červenci 2009 vydal z funkce ministra školství pokyn, aby v učebnicích dějepisu pro arabské izraelské školy nebyl vznik Izraele označován jako katastrofa – nakba. V reakci na ostré námitky izraelských arabských poslanců prohlásil: \n\nSvůj poslanecký mandát obhájil ve volbách v roce 2013, po nichž opustil rezort školství a stal se ministrem vnitra. V září 2014 oznámil, že rezignuje na svou ministerskou a poslaneckou funkci a 17. září 2014 opustil politiku. Ve funkci ministra vnitra jej nahradil Gilad Erdan, zatímco jeho poslanecký mandát získal Le'on Litinecki.\n\n"}
{"id": "405838", "url": "https://cs.wikipedia.org/wiki?curid=405838", "title": "Tipsport arena (Praha)", "text": "Tipsport arena (Praha)\n\nTipsport arena (tradičním názvem známa jako Sportovní hala ČSTV v PKOJF) je multifunkční hala v Praze. Byla postavena v letech 1953–1962. Na domácí utkání ji do roku 2015 využíval hokejový klub HC Sparta Praha a částečně basketbalový tým ČEZ Basketball Nymburk. HC Sparta Praha halu nadále využívá jako tréninkové zázemí. Konají se zde také různé koncerty a prezentace. V letech 2012–2014 arénu využíval také HC Lev Praha. V dnešní době (2018) jí využívají hlavně mládežnické týmy Sparty.\n\nHala v letech 1972, 1978, 1985 a 1992 hostila mistrovství světa v ledním hokeji a v roce 1980 finále Davisova poháru.\n\nHala těsně sousedí s menší Malou sportovní halou, která je s Tipsport arenou propojena tunelem a která se používá mimo jiné jako tréninkový prostor.\n\nDřívější názvy haly:\n\n\n"}
{"id": "405842", "url": "https://cs.wikipedia.org/wiki?curid=405842", "title": "Casey Dellacquová", "text": "Casey Dellacquová\n\nCasey Dellacquová (* 11. února 1985 Perth) je bývalá australská profesionální tenistka, vítězka smíšené čtyřhry French Open 2011 a sedminásobná poražená finalistka ženského debla grandslamu. Ve své kariéře vyhrála na okruhu WTA Tour sedm turnajů ve čtyřhře. V rámci okruhu ITF získala dvacet dva titulů ve dvouhře a dvacet tři ve čtyřhře.\n\nNa žebříčku WTA byla ve dvouhře nejvýše klasifikována v září 2014 na 26. místě a ve čtyřhře pak v únoru 2016 na 3. místě. Trénovala ji Shannon Nettleová. Do Australian Open 2009 byla její trenérkou bývalá australská tenistka Nicole Prattová.\n\nV rámci grandslamu vyhrála s Američanem Scottem Lipskym smíšenou čtyřhru na French Open 2011, když ve finále zdolali slovinsko-srbský pár Katarina Srebotniková a Nenad Zimonjić. Na všech čtyřech majorech skončila jako poražená finalistka v soutěži ženské čtyřhry. V sezóně 2013 dokázala po boku krajanky Ashleigh Bartyové postoupit do čtyř finále, a to na Australian Open, ve Wimbledonu, na US Open i a French Open. V prvním případě je přehrály Italky Sara Erraniová a Roberta Vinciová, ve druhém tchajwansko-čínský pár Sie Su-wej s Pcheng Šuaj, ve třetím souboji nestačily na Češky Andreu Hlaváčkovou a Lucii Hradeckou a nakonec na pár Matteková-Sandsová a Šafářová. Do dalšího deblového finále se probojovala na French Open 2015, kde spolu s Jaroslavou Švedovovou podlehly opět Šafářové s Mattekovou-Sandsovou po třech setech. Se stejnou partnerkou pak prohrály i závěrečný duel US Open 2015.\n\nPremiérový titul na okruhu WTA Tour získala v únoru 2013, když po boku japonské veteránky Kimiko Dateové Krummové vyhrály čtyřhru na PTT Pattaya Open. Ve finále zvítězily nad uzbecko-ruským párem Akgul Amanmuradovová a Alexandra Panovová. Druhou deblovou trofej přidala na travnaté wimbledonské přípravě AEGON Classic 2013 v Birminghamu. V boji o titul přehrály se stabilní spoluhráčkou Ashleigh Bartyovou zimbabwsko-novozélandskou dvojici Cara Blacková a Marina Erakovicová.\nKariéru ukončila 11. dubna 2018 ve třiceti třech letech, když na sociálních sítích oznámila úmysl věnovat se rodině.\n\nV australském fedcupovém týmu debutovala v roce 2006 korejskou baráží 1. skupiny zóny Asie a Oceánie proti Indii, v níž prohrála dvouhru se Šikhou Uberoiovou. V soutěži nastoupila ke dvaceti jedna mezistátním utkáním s bilancí 6–5 ve dvouhře a 13–4 ve čtyřhře.\n\nAustrálii reprezentovala na  Letních olympijských hrách 2008 v Pekingu, kde nastoupila do ženské dvouhry i čtyřhry. V singlové soutěži skončila ve druhém kole na raketě Viktorie Azarenkové. V deblu pak s Alicií Molikovou podlehly v úvodní fázi Italkám Pennettaové a Schiavoneové. Na londýnských Hrách XXX. olympiády startovala v soutěži ženské čtyřhry. Po boku Sam Stosurové utrpěly v prvním kole debakl s osmou nasazenou dvojicí Španělek Nuria Llagosteraová Vivesová a María José Martínezová Sánchezová, když dokázaly získat pouze dva gamy.\n\nZa Austrálii nastoupila také do Hopmanova poháru v rodném Perthu. V páru s Lleytonem Hewittem v roce 2009 nepostoupili ze základní skupiny. Ze tří dvouher vyhrála jedinou, proti americké hráčce Meghann Shaughnessyové.\n\nV srpnu 2013 přivedla její životní partnerka Amanda Juddová na svět syna Blakea Benjamina. Oznámení o této události, učiněné na US Open, bylo jejím prvním veřejným sdělením o lesbické orientaci.\n\nPo otci má italské kořeny a po matce irské předky.\n\n"}
{"id": "405858", "url": "https://cs.wikipedia.org/wiki?curid=405858", "title": "Marcelo Melo", "text": "Marcelo Melo\n\nMarcelo Melo, celým jménem Marcelo Piheiro Davi de Melo, (* 23. září 1983 Belo Horizonte) je brazilský profesionální tenista, deblový specialista a do závěru dubna 2018 světová jednička ve čtyřhře, když na této pozici figuroval ve čtyřech obdobích mezi lety 2015–2018 jako první Brazilec v této části žebříčku a po Kuertenovi celkově druhý. Na čele klasifikace celkově strávil 56 týdnů.\n\nVe své dosavadní kariéře na okruhu ATP World Tour vyhrál třicet deblových turnajů, včetně French Open 2015, na němž triumfoval s Chorvatem Ivanem Dodigem, a Wimbledonu 2017, kde hrál s Polákem Łukaszem Kubotem. Na challengerech ATP a okruhu Futures získal dva tituly ve dvouhře a třicet šest ve čtyřhře.\n\nNa žebříčku ATP byl ve dvouhře nejvýše klasifikován v listopadu 2005 na 273. místě a ve čtyřhře pak v listopadu 2015 na 1. místě. Trénuje ho bratr a bývalý profesionální tenista David Melo.\n\nV brazilském daviscupovém týmu debutoval v roce 2008 semifinále 1. skupiny americké zóny proti Kolumbii, v němž vyhrál s Andrém Sá čtyřhru. Brazilci postoupili po vítězství 4:1 na zápasy. \n\nBrazílii reprezentoval na Letních olympijských hrách 2008 v Pekingu, kde v mužské čtyřhře startoval s Andrém Sáem. Po vyřazení Berdycha se Štěpánkem v úvodním kole soutěž následně opustili po porážce od sedmého nasazené páru Mahesh Bhupathi a Leander Paes z Indie.\n\nZúčastnil se také londýnských Her XXX. olympiády, kde do mužské čtyřhry nastoupil po boku Thomaze Bellucciho na pozvání ITF. V prvním kole dohráli na raketách amerických světových jedniček a pozdějších olympijských vítězů Boba a Mika Bryanových.\n\nNa nejvyšší grandslamové úrovni si zahrál semifinále wimbledonské mužské čtyřhry 2007. V páru s Andrém Sá v něm podlehli francouzské dvojici pozdějších šampionů Arnaudu Clémentovi a Michaëlu Llodrovi. V úvodních třech kolech na londýnském pažitu odehráli několikahodinové pětisetové boje; ze druhého postoupili až po výhře 28–26 na gamy. V mužském deblu Wimbledonu 2013 pak postoupil s Chorvatem Ivanem Dodigem do finále, kde je po čtyřsetovém průběhu zastavili Bob a Mike Bryanovi, kteří tak zkompletovali nekalendářní Grand Slam.\n\nGrandslamovou trofej vybojoval s Dodigem na French Open 2015, do něhož nastoupili jako třetí nasazení. Ve vyrovnaném duelu oplatili porážku světovým jedničkám, bratrům Bryanovým, když zápas do vítězného konce po setech 6–7, 7–6 a 7–5.\n\nZ finále mixu French Open 2009 odešel s Američankou Vanií Kingovou poražen, když v napínavém dramatu nestačili na americký pár Liezel Huberová a Bob Bryan až poměrem míčů 7–10 v rozhodujícím supertiebreaku.\n\nNarodil se roku 1983 v Belo Horizonte do rodiny systémového analytika Paula Ernane Daviho de Mela a ženy v domácnosti Roxany Pinheiro Daviové de Melové. Má dva starší bratry. Jedním z nich je bývalý profesionální tenista David Melo, který se stal jeho koučem.\n\nTenis začal hrát v sedmi letech. Za silný úder uvedl volej a jako preferované pak tvrdý povrch a trávu.\n\n"}
{"id": "405865", "url": "https://cs.wikipedia.org/wiki?curid=405865", "title": "Mandir", "text": "Mandir\n\nMandir ( ) je název pro hinduistický chrám nebo hinduistickou svatyni. Může mít podobu malé kapličky u cesty, ale i obrovského komplexu budov, mandirem se dá nazvat i obrovské chrámové město Angkor Vat v Kambodži, které je největším chrámovým komplexem na světě. Architektonicky se výrazně liší mandiry severoindické od mandirů jihoindických.\n\nHinduistické mandiry můžeme najít i v různých evropských zemích, třeba jihoindické tamilské mandiry v Německu, mnoho mandirů je ve Velké Británii a v Nizozemsko je najdeme především v Haagu.\n\nV jihoindickém svazovém státě Kérala napodobuje hinduistické mandiry i Komunistická strana Indie (CPI) a jako uctívaný idol je v těchto mandirech rudý srp a kladivo.\n\n"}
{"id": "405866", "url": "https://cs.wikipedia.org/wiki?curid=405866", "title": "Gurudvára", "text": "Gurudvára\n\nGurudvára (paňdžábsky: ਗੁਰਦੁਆਰਾ, gurduārā nebo ਗੁਰਦਵਾਰਾ, gurdvārā, \"dveře Učitele\") je sikhský chrám, meditační a modlitební centrum, kde se předčítá text sikhské posvátné knihy Guru Granth Sahib. Okolo budovy bývá vodní kanál nebo bývá i zbudovaná přímo jako ostrov uprostřed obrovského bazénu. Mnohdy je spojená i s ubytovnou pro poutníky, kde se mohou zdarma ubytovat i jinověrci, maximální doba pobytu však bývá 3 dny. Zároveň se zde podává zdarma i společné rituální jídlo, většinou čočka a placky. Nejvýznamnější gurudvárou je Zlatý chrám v Amritsaru, který se nazývá Harmandir Sahib. \nDruhou největší a snad i druhou nejvýznamnější je gurudvára Bangla Sáhib v Dillí.\nV celém objektu gurudváry je přísně zakázáno jíst maso, kouřit či pít jakékoliv nápoje obsahující alkohol. Do gurudváry se vstupuje zásadně se zakrytou hlavou (k tomu účelu jsou před vchodem umístěny šátky) a bez obuvi.\n\nI v Evropě můžeme najít dost gurudvár. Některé jsou i blízko území ČR. Nejbližší jsou ve městech Chemnitz, Norimberk a Vídeň.\nMnoho gurudvár je v Německu, ve městech: Augsburg, Berlín, Bremen, Essen, Frankfurt a.M., Hamburg, Hannover, Saská Kamenice (Kamjenica, aneb bývalý Karl-Marx-Stadt), Köln, Leipzig, Mannheim, München, Nürnberg, Stuttgart, Tübingen\nV Rakousku jsou to tři gurudváry ve Vídni a jedna gurudvára v Grazu (Gradec).\nJedinou gurudváru v postkomunistické zemi (nepočítáme-li území bývalé NDR) najdeme ve Varšavě.\n\n"}
{"id": "405867", "url": "https://cs.wikipedia.org/wiki?curid=405867", "title": "Amritsar", "text": "Amritsar\n\nAmritsar (paňdžábsky: ਅੰਮ੍ਰਿਤਸਰ, hindsky: अमृतसर , znamená \"Jezero nektaru nesmrtelnosti\") je nejvýznamnějším (nikoliv však největším – tím je město Ludhiana, ani hlavním – tím je město Čandígarh) městem indického svazového státu Paňdžáb. Je centrem a posvátným městem sikhského náboženství, žije v něm však i mnoho hinduistů. Leží velice blízko hranic s Pákistánem, pouhých 32 km od pákistánského velkoměsta Láhauru. Žije v něm zhruba 1,5 milionu obyvatel, ale včetně okolí města až 3,7 milionu.\n\nSikhský Zlatý chrám je nejdůležitější svatyní sikhského náboženství a skutečným „srdcem“ kolem něhož se točí život v Amritsaru. Je to obrovský rozlehlý komplex budov z bílého kamene, uvnitř leží obrovská nádrž a uprostřed ní – jako ostrov – září samotný Harimandir – chrám pokrytý měděným plechem, který je pozlacen několika tunami zlata. Zde se ve dne nachází originál knihy Guru Granth Sahib sepsaný přímo desátým sikhským guru – Guru Gobindem Singhem. Tato posvátná kniha se každý večer přenáší na nosítkách k úschově. Sikhové považují za nejvyšší čest, mohou-li se tohoto přenášení účastnit jako nosiči.\n\nMěsto se nachází jen necelých 30 km od hranic Pákistánu – tj. jediného hraničního přechodu mezí Indií a Pákistánem, kterým je Wagha – Láhaur. Železniční hraniční přechod je nedaleké Attari – Láhaur.\nPro obyvatele Kašmíru byl nedávno zřízen hraniční přechod z Kašmíru na území Pákistánem obsazeného území, nazvaného Azad (= Svobodný) Kašmír u města Muzaffarabádu, ten ale slouží pouze pro autobusovou linku, která cizince nepřepravuje. \nKaždý den večer v době západu slunce se na hraničním přechodu Wagha – Láhaur odehrává velkolepá podívaná – rituál uzavírání hranice a stahování vlajky. Je to oblíbená podívaná pro turisty. Někteří Indové a Pákistánci ji ale berou smrtelně vážně, jako soupeření znepřátelených stran a trochu to připomíná někdejší soupeření SSSR a USA v dobývání kosmu. Na pákistánské straně je vše laděno do zelené – barvy Islámu, naproti tomu indická strana září pestrostí barev. Na indické straně tančí dívky v rytmu indického disco-stylu a snaží se tak provokovat pákistánské muslimy, kterým jejich víra takovou „bezbožnou“ zábavu zakazuje.\nNa obou stranách stojí obrovské tribuny, které se zaplní diváky – na indické straně mnoha tisíci, na straně pákistánské jich bývají pouze stovky, i když z blízkého 6,5 milionového velkoměsta Láhauru sem jezdí i městská autobusová linka č. 4.\nPo obou stranách parádním krokem pochodují hraniční gardy v parádních uniformách s vysokými čepicemi, které ještě zdůrazňují obrovský vzrůst gardistů. Poté předvedou dokonalé „kvérgrify“ a velitelé gard přesně synchronizovaně stahují státní vlajky. Ty pak poskládají a v průvodu odnesou na noc uložit. \nTím končí jakási „oficiální“ část rituálu a začíná druhá část – volné pokřikování z jedné strany na druhou. Diváci soupeří, která strana bude křičet hlasitěji a vydrží to déle. \nIndové provolávají: „India zindábád“ (= ať žije Indie!) a „Bhárat mátá kí džaj“ (= Matce Indii nazdar!)\na Pákistánci zase: „Pákistán zindábád“ (= ať žije Pákistán) a „Alláhu Akbar“ (= Alláh je nejvyšší)\nMěsto založil v roce 1577 sikhský guru Rám Dás na místě kde bývala nádrž, jejíž voda měla léčebné účinky. Tato nádrž se zachovala dodnes, leží ale přibližně 25 km na jih od centra města, jmenuje se „Taren Taran“ a má velice dobré autobusové spojení z Amritsarem.\n\n13. dubna 1919 se v uzavřeném parku jménem Džallijáanválá Bagh (Jallianwala Bagh) odehrál pověstný masakr v Amritsaru, kdy brigádní generál Reginald Dyer dal ghurkským oddílům příkaz postřílet tisíce neozbrojených mužů, žen, dětí a starců.\nToho dne se shromáždilo asi 10 – 20 tisíc lidí k pokojnému a nenásilnému protestu na uzavřeném území parku Džallijáanválá Bagh.\nZ tohoto parku s rozlohou 26 tisíc m², neměl nikdo šanci uniknout, neboť je až na úzký vchod celý obehnán vysokou zdí. Nyní je v tomto parku památník této tragické události.\n\nReginald Dyer před vyšetřujícím soudem prohlásil, že palbu zastavil protože mu již došla munice a že jeho zákrok měl sloužit k vyvolání „morálního a všeobecného účinku“. Byl za to zbaven velení, ale nijak nebyl potrestán. Veřejná sbírka v Británii mu vynesla 26 tisíc GBP.\n\nOficiálně Britové přiznali pouze 379 zastřelených a asi 1200 raněných a 1650 vystřelených nábojů. Indické údaje jsou ale více než trojnásobné a ani ty mezi mrtvé nepočítají oběti smrtelných zranění, které jim podlehly později. Stopy po kulkách, které jsou zakonzervovány, jasně prokazují, že vojáci stříleli i z blízkosti na osoby ležící na zemi. Mnoho lidí, ve snaze chránit se před střelami, naskákalo do velké studny, kde převážně také zahynuli, ze studny bylo později vyproštěno 120 těl. Tento masakr byl znázorněn i ve filmu „Gándhí“, v originální verzi jsou dokonce i původní černobílé záběry, které ale byly z české verze vystřiženy.\n\n15. dubna vyhlásil místoguvernér O'Dwyer v Paňdžábu stanné právo, Indové byli hromadně zatýkáni, veřejně bičováni a umísťováni do klecí na veřejných místech. Proti obyvatelstvu bylo nasazeno i válečné letectvo, které bombardovalo a kulomety ostřelovalo civilní cíle podle libovůle pilotů.\n\nMezi Sikhy se čas od času projeví autonomistické snahy, vedené stranou Akálí dal, která se snaží vytvořit pro Paňdžáb širokou autonomii s teokratickým systémem vlády, který by měl navazovat na někdejší sikhský stát. Akálí dal je však parlamentní strana, respektující ústavu Indické republiky. V 80. letech 20. století začaly tyto tendence opět nabývat na síle a tak federální vláda, vedená premiérkou Indírou Gándhíovou raději podpořila extremisty, ve snaze oslabit pozici strany Akálí dal. \nTo se však brzy vymstilo. Extremisté, které vedl sant Džarnail Singh Bhindránvála, se uchýlili k teroristickým metodám, v roce 1984 obsadili, ozbrojení moderními rychlopalnými automatickými zbraněmi, komplex Zlatého chrámu, z poutníků udělali své zajatce a rukojmí a po federální vládě žádali, aby jim předala moc nad Paňdžábem a vytvoření nezávislého sikhského státu, nazvaného Khálistán, podle vzoru muslimského Pákistánu.\nNa příkaz federální premiérky Indíry Gándhíové zahájila v noci na 5. června 1984 indická armáda útok na centrum teroristů, který nesl kódové označení Operace Modrá hvězda. Útok začal nočním dělostřeleckým ostřelováním. Poté byly nasazeny tanky a parašutistický výsadek. Budova, v níž měli extremisté centrum, byla téměř v rozvalinách.\nExtremisté se úporně bránili a nakonec tento útok stál životy více než 200 indických vojáků a více než 2000 rukojmích – sikhských poutníků. \nTato akce stála nakonec Indíru Gándhíovou život, zastřelili ji totiž dne 31. října 1984 členové její sikhské tělesné stráže.\nTento atentát na Indíru Gándhíovou měl jako přímý následek pogromy a genocidu sikhů, kdy bylo v průběhu několika dnů vyvražděno mnoho tisíců sikhů a to především v Dillí.\nO tři roky později, za vlády premiéra Rádžíva Gándhího, syna Indíry Gándhíové, se extremisté opět pokusili o převrat, tentokrát ale akci označenou jako Operace Černá bouře provedla paňdžábská policie téměř beze ztrát, tím že extremisty obklíčila a izolovala a oni nakonec kapitulovali.\n\n\n"}
{"id": "405871", "url": "https://cs.wikipedia.org/wiki?curid=405871", "title": "Mlýnská stoka (České Budějovice)", "text": "Mlýnská stoka (České Budějovice)\n\nKanál Mlýnská stoka (dříve Špitálská stoka) v Českých Budějovicích je vodní příkop, který dříve tvořil východní opevnění města, a jeho přívodní kanál.\n\nKanál se odděluje od řeky Malše těsně nad Velkým jezem. Po přibližně sto metrech toku je umístěno stavidlo regulující množství vody v kanálu. Mlýnská stoka směřuje na sever, protéká dvě stě metrů dlouhým tunelem pod zástavbou, ulicí Na Sadech a Senovážným náměstím, následně vytéká z tunelu a tvoří vodní příkop okolo historického jádra Českých Budějovic. Délka stoky je 3,4 km.\n\nVe středověku navazovala Vltava, po soutoku s Malší protékající dnešním Slepým ramenem Malše, na opevnění města u Železné Panny. Na konci dnešního Slepého ramene Malše na Vltavu navazoval vodní příkop (dnešní Mlýnská stoka). Oblast jižně od města měla bažinatý charakter připomínající charakter dnešní přírodní památky Tůně u Špačků nacházející se nad městem. Přívod kanálu nebyl proto řešen dnešním náročným způsobem. Stoka těsně obepínající středověké vnitřní město pravděpodobně vznikla úpravou bočního ramene Malše. Vodu jí přidávaly ještě dva přítoky − Dobrovodský potok a Vrátecký potok, které po zregulování na počátku 20. století již do Mlýnské stoky nedotékají.\n\nPostupně Vltava v oblasti Železné panny vytvořila meandr a prorazila dnešní koryto, kterým však protékalo minimum vody; tím vznikl dnešní Sokolský ostrov. Se zánikem obranné funkce a regulací toku byl původní tok přehrazen (toto původně slepé rameno Vltavy je v současnosti Slepým ramenem Malše). Mlýnská stoka tím byla prodloužena o část původního koryta Vltavy; v tomto prudkém úseku je dnes často hladina v kanálu zvyšována přepouštěním vody ze Slepého ramene Malše. S rozvojem města a vysoušením území jižně od historického jádra vznikl nad městem přívodní kanál, jehož vývoj byl ve dvacátém století ukončen vznikem tunelu v oblasti Senovážného náměstí a napřímením toku do současné podoby během výstavby Havlíčkovy kolonie a sousední teplárny.\n\nPři povodni v roce 2002 se Mlýnská stoka v celé délce vylila z břehů a území mezi Mlýnskou stokou a Malší bylo téměř kompletně zaplaveno.\n\n"}
{"id": "405872", "url": "https://cs.wikipedia.org/wiki?curid=405872", "title": "Voříšek", "text": "Voříšek\n\nVoříšek může být:\n\n\n\n\n\n"}
{"id": "405874", "url": "https://cs.wikipedia.org/wiki?curid=405874", "title": "Tomek", "text": "Tomek\n\nTomek (od Tomáš) je české příjmení, které nosí tyto osobnosti:\n\n"}
{"id": "405878", "url": "https://cs.wikipedia.org/wiki?curid=405878", "title": "Mezinárodní lyžařská federace", "text": "Mezinárodní lyžařská federace\n\nMezinárodní lyžařská federace (FIS, ) je hlavní mezinárodní organizace lyžařských sportů. Byla založena roku 1924 ve francouzském městě Chamonix národními reprezentacemi 14 států. Dnes je jejím členem 128 národních lyžařských sdružení a sídlí ve švýcarském městě Oberhofen am Thunersee.\n\nFederace dohlíží na soutěže Světového poháru a zadává organizování mistrovství světa v následujících disciplínách:\n\nVýjimkou mezi lyžařskými sporty je biatlon, jejž nepodléhá FIS, avšak řídí jej vlastní organizace, Mezinárodní biatlonová unie (IBU, \"International Biathlon Union\"), která se oddělila v roce 1993. Také skialpinismus má vlastní federaci, je jí Mezinárodní skialpinistická federace.\n\nFIS pořádá následující mistrovství světa:\n\n\n"}
{"id": "405913", "url": "https://cs.wikipedia.org/wiki?curid=405913", "title": "Konvertor (textil)", "text": "Konvertor (textil)\n\nKonvertor je stroj na přeměnu textilních filamentů na staplová vlákna.\n\nStroji se předkládají filamenty ve formě kabelu, ze kterého se získávají vlákna v předem stanovených délkách, paralelně uložená do tvaru pramene.\n\nPodle způsobu práce se obvykle rozeznávají konvertory řezací, trhací \na (méně známé) stříhací. \n\n Funkce stroje je naznačena na nákresu vpravo: Kabely s filamenty (1) přichází přes podávací válce (2) k řezacímu ústrojí (3), kde pod tlakem až 3 kN dochází k dělení na staplová vlákna. Svazky rozřezaných vláken se pak zjemňují v průtahovém ústrojí, (4) zkadeřují v pěchovací komůrce (5) a zhušťují do pramene, který se ukládá do \"konví\" (6).\n\nPředkládané kabely mohou vážit až 240 g/m, jednotlivé filamenty 1,3–17 dtex. Filamenty se rozkládají na pracovní šířku cca 20 cm, takže na 1 cm připadá řádově asi 20.000 jednotlivých vláken. Řezací válec má spirálovitě uložené břity, vzdálenost řezu se nechá nastavit tak, aby odpovídala délce vlněných vláken. Staplový diagram má podobu zkoseného rovnoběžníku, většina vláken má například délku od 75 do 105 mm. Následující hřebenové průtahové ústrojí může až desítinásobně zjemnit vrstvu vláken, výsledný pramen o váze 15–30 g/m se odvádí rychlostí až 280 m/min.\n\nŘezací konvertory se dají použít pro všechny druhy umělých vláken, nejčastější je použití v přádelnách česané vlny pro přípravu polyesterových a polyamidových vláken k mísení s vlněnými česanci. Před směsováním s vlnou se musí prameny konvertorovaných vláken na protahovacích strojích zbavit nopků a slepenců (a případně barvit). Pro velmi jemné příze (cca od 15 tex) se musí konvertorovaný materiál česat zároveň s vlnou.\n\n Princip práce stroje: Několik párů válců se stoupající obvodovou rychlostí postupně napíná a trhá nekonečná vlákna na předem stanovené rozmezí délek (stapl). Před trhacím ústrojím jsou umístěny vyhřívací desky, mezi kterými prochází filamenty při výrobě sráživých vláken. Sráživost vzniká tak, že určité syntetické materiály vyhříváním změknou a následným prudkým vydloužením se změní orientace molekul ve vláknech.\n\n Předloha může vážit až 240 g/m (filamenty 0,8–17 dtex). K sevření vláken mezi trhacími válci je nutná síla až 23 kN (pneumatika a patřičné chlazení). Desky na srážlivá vlákna se vyhřívají na 220 °C, ve vláknech se vytvoří sráživost 17–26 %. Trhání probíhá ve dvou etapách, v trhání a dotrhávání. Vzdálenost mezi dotrhávacími válci se nastavuje tak, aby délka vláken odpovídala přibližně staplu vlny, například mezi 90 a 180 mm. Tvar staplu vedle sebe uložených vláken bývá téměř trojúhelníkový. Stroje ze začátku 21. století mohou dodávat až 400 metrů pramene za minutu.\n\nTrhací konvertory se používají hlavně k výrobě sráživých staplových vláken z polyakrylnitrilu. Ta se pak zpracovávají podobně jako česaná vlna (ovšem bez česání) buďto bez příměsí nebo ve směsi s vlnou, především pro pletařské příze. Možné je však i trhání viskózových, polyesterových a jiných filamentů. Polyesterové příze předené touto technologií se například často používají k výrobě šicích nití.\n\n V odborné literatuře z 80. let minulého století se najdou zmínky o tomto stroji (japonské výroby), v současné době však není o jeho použití nic známo.\n\n V 60. a 70. letech se používaly tzv. \"turbostaplery\", ve kterých se kombinovalo na jednom stroji trhání a řezání. Z pozdější doby však není o použití těchto zařízení nic známo.\nTento výraz se někdy používá pro provozy, které vyrábí přízi bez rozvolňování a mykání (hotově dodávaných) stříží z umělých vláken. Konvertor je namísto toho na začátku procesu, další postup výroby je stejný jako u česané vlny a syntetické nebo směsové příze mají podobný charakter jako výrobky z česané vlny. \n\n"}
{"id": "405914", "url": "https://cs.wikipedia.org/wiki?curid=405914", "title": "Thomas Wolsey", "text": "Thomas Wolsey\n\nThomas Wolsey (asi 1471 – 29. listopad 1530) byl anglický státník a kardinál římskokatolické církve.\n\nKdyž se roku 1509 stal Jindřich VIII. anglickým králem stal se Wolsey jeho almužníkem. Jeho vliv vzrůstal a roku 1514 se stal rozhodující osobou ve státních záležitostech a nejmocnější postavou církve. Nejvyšším úřadem, který zastával, byla pozice kancléře a králova rádce. Jeho vliv byl tak velký, že byl často označován jako druhý král. V rámci církve zastával funkci arcibiskupa yorského a roku 1515 byl jmenován kardinálem, což ho nadřadilo dokonce i arcibiskupu canterburskému. Jeho hlavní odkaz spočívá v zájmu o architekturu, zvláště pak o úpravu jeho sídla Hampton Court Palace, který se dochoval do současnosti. Jen málo lidí, kteří nepocházeli ze šlechtického rodu, se domohlo tak významného postavení v rámci monarchie.\n\nThomas byl synem Roberta Wolseyho a Jany Daundyové. Často se uvádí, že jeho otec byl řezník, ale historické prameny uvádí, že padl v bitvě u Bosworthu a je pravděpodobnější, že byl bohatým obchodníkem. Thomas studoval teologii na Magdalenině koleji v Oxfordu a 10. března 1498 byl vysvěcen na kněze.\n\nNejprve byl učitelem na Magdalenině koleji, ale brzy byl jmenován děkanem teologie. Roku 1502 odešel z Oxfordu a stal se kaplanem Jindřicha Deana, arcibiskupa canterburského. Po jeho smrti o rok později odešel na panství Richarda Nanfana, který ho učinil správcem svého panství. Po Nanfanově smrti roku 1507 vstoupil do služeb Jindřicha VII.\n\nWolseyho výhodou bylo, že Jindřich VII. zavedl opatření pro omezení moci aristokracie a podporoval příslušníky nižších stavů. Jindřich ho jmenoval královským kaplanem. Jeho vzestup k obrovskému vlivu je možno připsat jeho vysoké inteligenci a velkým organizačním schopnostem, jeho extrémně pracovité povaze, ambiciózní povaze a pověsti, kterou si u krále vydobyl. Roku 1509 ho Jindřich VIII. jmenoval svým almužníkem, což mu vyneslo místo v tajné radě. Wolseyho vzestupu napomohlo, že se mladý Jindřich nezajímal o praktické záležitosti vlády.\n\nVálka proti Francii v letech 1512 – 1514 byla pro Wolseyho příležitostí demonstrovat své schopnosti. Anglie, s papežovou podporou, vytvořila alianci Anglie, Španělska a Svaté říše římské proti francouzskému králi Ludvíku XII.. Po prvotním neúspěchu se připojil k společnému útoku proti Francii a prokázal velké schopnosti při dlouhodobém vojenském tažení za účasti velkého počtu vojáků. Měl klíčovou roli v následných mírových jednáních, která zachovala pro Anglii dobyté území a potvrzení míru bylo doplněno manželstvím Ludvíka XII. s Jindřichovou sestrou Marií. Ludvík měl ale chatrné zdraví, krátce po svatbě zemřel a jeho nástupcem se stal ambiciózní František I.\n\nPo smrti španělského krále Ferdinanda II., Jindřichova tchána a spojence, nastoupil na španělský trůn Karel V., který okamžitě uzavřel mír s Francií. Karel V. se po smrti Maxmiliána I. roku 1519 stal císařem římským a vliv Anglie na kontinentu poklesl. Roku 1518 se snažil papež Lev X. dosáhnout v Evropě mír, aby mohl vyhlásit křížovou výpravu. Jmenoval Wolseyho papežským nunciem a pověřil ho, aby jeho jménem svolal mírovou konferenci. Wolsey zorganizoval v Londýně jednání za účastí dvaceti národů. Toto jednání postavila Anglii do čela evropské diplomacie.\n\nDalším Wolseyho diplomatickým úspěchem bylo zorganizování akce \"Field of Cloth of Gold\" roku 1520. Jednalo se o grandiózní setkání mezi Františkem I., králem Francie, a Jindřichem VIII., doprovázené asi pěti tisíci dalších šlechticů. Zdá se, že účelem byla mírová jednání mezi oběma králi, ale zároveň i ukázka bohatství a vlivu Anglie v Evropě.\n\nWolsey provedl, ve spolupráci s královským pokladníkem Johnem Heronem, velké změny daňového systému. Tato revoluční forma daně byla založena na přesném ocenění bohatství daňového poplatníka, kdy daň byla stanovena na jeden šilink z jedné libry příjmu. Tato daň je základem současné daně z příjmu. Tento nový systém ulevil lidem s menšími příjmy a umožnil Wolseymu vybrat dodatečné prostředky na nákladný provoz královského dvora a zahraniční výpravy. Další prostředky získal prostřednictvím dobročinných darů bohatých šlechticů.\n\nWolsey také obnovil spravedlivý soudní řád založený na nestranném posuzování případu. Jako alternativu k soudům zvykového práva obnovil soudní dvory a odvolací soudy. Ty se zabývaly jednoduchými případy, které nevyžadovaly velké soudní náklady a slibovaly nezaujatost. Vytvořil i bagatelní soud, jehož projednávání nevyžadovalo od účastníků jednání poplatky, a zpřístupnil tak soudní projednávání i pro chudé vrstvy.\n\nI když měl Wolsey konzervativní názory na církev, provedl i některé reformy. V letech 1524 a 1527 využil svůj vliv a jako papežský legát rozpustil třicet zchátralých klášterů, kde se rozmohla korupce (například v Ipswichi a Oxfordu). Nicméně prostředky, které tím získal, věnoval na založení gymnázia v Ipswichi a kardinálovy koleje v Oxfordu (po jeho pádu byla přejmenovaná na královskou kolej). Od roku 1528 začal omezovat příjmy duchovních.\n\nI když měl Wolsey mnoho nepřátel, zachoval si Jindřichovu důvěru až do doby, kdy se Jindřich rozhodl rozvést se svou první ženou Kateřinou, aby se mohl oženit s Annou Boleynovou. Wolseyho neúspěch zajistit zrušení Jindřichova manželství způsobil jeho pád a smrt.\n\nJindřichovo manželství s Kateřinou mu nepřineslo mužského potomka. Obával se sporů o nástupnictví na anglickém trůnu po své smrti. Jindřich věřil, že jeho manželství s Kateřinou je neplatné, protože byla dříve manželkou jeho bratra Artura, který zemřel mlád. Snažil se dosáhnout zrušení papežova povolení k jeho sňatku s Kateřinou, které si na papeži vymohl jeho otec po Arturově smrti. Jeho snaha byla motivována touhou po mužském potomku a jeho touhou po Anně Boleynové.\n\nKateřina tuto snahu o zrušení odmítala a tak se tento spor stal konfliktem mezinárodním, protože její synovec Karel V. naléhal na papeže, aby tuto žádost neakceptoval. Papež si nechtěl znepřátelit ani Karla ani Jindřicha a tak rozhodnutí odkládal, jak jen to bylo možné. To rozzlobilo Jindřicha a Annu, kteří začali zpochybňovat věrnost Wolseyho jako papežského nuncia anglickému králi. Roku 1529 byl Wolsey odvolán z vládních funkcí a bylo mu odebráno právo užívat Whitehallský palác, který si Jindřich zvolil za své sídlo místo Westminsterského paláce. Nicméně stále zůstal arcibiskupem yorským.\n\nWolsey se vydal na cestu do Yorkshire, ale v Cawoodu byl obviněn ze zrady a měl se v doprovodu Jindřicha Percyho, hraběte z Northumberlandu, dostavit do Londýna. Zradil ho jeho vlastní lékař Augustin de Augustinus. Řekl Wolseyovým nepřátelům, že se Wolsey spolčil s francouzským králem proti Jindřichovi. Wolsey byl tímto obviněním šokován a v doprovodu svého kaplana vyrazil na cestu do hlavního města. Po cestě ale onemocněl a 29. listopadu 1530 v Leicesteru zemřel. Jeho ostatky byly pochovány v Leicesterském opatství. Wolsey měl se svou milenkou Janou Larkeovou dva potomky. Syn Thomas se narodil asi roku 1510 a dcera Dorothy asi roku 1512.\n\nPostava kardinála Wolseyho se objevuje v mnoha filmech a divadelních hrách (např. v \"Jindřichovi VIII.\" od Williama Shakespeara). Ztvárnila ho řada známých herců - Orson Welles (1966), John Gielgud (1988) či David Suchet (2003). V koprodukčním televizním seriálu Tudorovci Wolseyho ztělesnil Sam Neill. Kardinálova smrt je zde interpretována jako sebevražda, kterou se král Jindřich VIII. snaží zamaskovat spolu s Thomasem Cromwellem.\n"}
{"id": "405915", "url": "https://cs.wikipedia.org/wiki?curid=405915", "title": "Rušení anglických klášterů", "text": "Rušení anglických klášterů\n\nRušení anglických klášterů byl formální proces v letech 1536 až 1541 kdy Jindřich VIII. rozpustil klášterní společenství v Anglii, Walesu a Irsku a zabavil jejich majetek. Toto právo mu bylo svěřeno zákonem o svrchovanosti (\"Act of Supremacy\") přijatým parlamentem roku 1534, který ho ustanovil nejvyšším představitelem Anglikánské církve, a zákony o rozpuštění klášterů (\"First suppression Act\" 1536 a \"Second Suppression Act\" 1539).\n\nV době, kdy Jindřich VIII. zahájil rušení klášterů, mělo zabavování klášterního majetku již dlouhou historii. Po ovládnutí Anglie Normany se staly některé kláštery v Anglii pobočkami mnišských řádů ve Francii. V období dlouhých válek mezi Anglií a Francií anglická vláda nesla nelibě, že mnohé finanční prostředky putují do cizí nepřátelské země a že zahraniční preláti mají pravomoc nad částmi anglického území. První zabavování klášterního majetku se objevilo v době vlády Eduarda I. a dalšího vrcholu dosáhlo v době Eduarda III. Převorství, která měla dostatečnou komunitu mnichů, musela panovníkovi odvádět velké finanční prostředky a ty, které zahrnovaly jen zemědělské statky, byly zabaveny a jejich výnosy směřovaly do královské pokladny. Konec zahraničních klášterů nastal v době Jindřicha V., který vydal zákon, jímž je rozpustil a jejich majetek nechal zabavit. Některé kláštery byly spravovány královskými úředníky, další byly prodány a jiné přeměněny na vzdělávací instituce.\n\nPřevod klášterů na vzdělávací ústavy inspirovaly i biskupy a tyto transformace se stávaly obvyklejšími. Byly rušeny některé malé a chudé benediktinské a augustiniánské kláštery, které neměly bohaté mecenáše. Velká opatství a bohaté řády tím nebyly dotčeny. Prostředky z rušených klášterů proudily především do nově vzniklých kolejí Oxfordské a Cambridgeské univerzity. Například roku 1484 biskup winchesterský zrušil Selbornské převorství ve prospěch Magdaleniny koleje v Oxfordu nebo roku 1522 kardinál Wolsey rozpustil převorství St Frideswide, aby položil základy pro Christ Church v Oxfordu. Nicméně mnichové a jeptišky, kteří tvořili společenství rušených klášterů, byli převedeni do nově vzniklých ústavů nebo do jiných klášterů jejich řádu.\n\nZatímco v Anglii měl tento proces pozvolný charakter, na kontinentu rušení klášterů v mnoha případech probíhalo velmi bouřlivě. Roku 1521 vydal Martin Luther spis \"De votis monasticis\", ve kterém uvedl, že klášterní život nemá biblický základ, je bezcílný a nemorální. Také uvedl, že klášterní slib je bezvýznamný a nikdo se jím nemá cítit zavázaný. Zvláštní sněm augustiniánského řádu, jehož byl Luther členem, se sešel nedlouho po vydání tohoto spisu a akceptoval Lutherovy teze. \n\nZpráva o tomto jednání se rychle rozšířila mezi protestantsky zaměřenými (a hrabivými) panovníky v Evropě. Švédský král Gustav I. roku 1527 vydal nařízení, podle kterého měl právo zabavit klášterní polnosti, které považoval za nezbytné pro zvýšení královských příjmů. Jediným krokem tak získal obrovský majetek. V Dánsku zabavil roku 1528 král Frederik I. majetek patnácti nejbohatších klášterů. Jeho nástupce zakázal mnišství a nařídil, aby kláštery převedly své majetky a tituly na krále, který je pak věnoval svým příznivcům.\n\nVláda švýcarského města Curych roku 1523 přinutila mnichy, aby opustili své zvyky týkající se sňatků, a následující rok zrušila všechny kláštery na svém území. Roku 1529 tento postup realizovalo město Basilej a roku 1530 i Ženeva. \n\nPoté, co Jindřich VIII. neuspěl u papeže se zrušením svého manželství s první manželkou Kateřinou, nechal se v únoru 1531 prohlásit nejvyšším představitelem Anglikánské církve. Roku 1534 pověřil Thomase Cromwella, aby \"navštívil\" všechny kláštery (včetně opatství a převorství) zdánlivě proto, aby se přesvědčil, že všem mnichům je zřejmá svrchovanost krále, ale ve skutečnosti byla hlavním cílem inventarizace jejich majetku. Poté, co opadlo prvotní překvapení, byla tato činnost svěřena komisi, ve které byli například Layton, Pollard a Moyle.\n\nNa podzim roku 1535 začali členové komise posílat Cromwellovi zprávy o návštěvách v klášterech včetně informací o údajných odhaleních sexuálních a finančních přestupků. Parlament na jaře roku 1536 vydal zákon, založený z větší části na závěrech komise, povolující králi zrušit kláštery s ročním příjmem menším než 200 liber, což představovalo asi 304 instituce. Kláštery mohly požádat o pokračování své činnosti a asi 70 jich poté, co zaplatily pokutu, pokračovalo v činnosti. Majetek zrušených klášterů propadl králi a Cromwell vytvořil vládní agenturu pro správu klášterního majetku (\"Court of Augmentations\"), která ho spravovala. Mnichům byla nabídnuta možnost odchodu z církevního života nebo pokračování v jiných klášterech svých řádů. Většina si zvolila pokračování mnišského života a byly dokonce pro ně založeny některé nové kláštery. \n\nTato akce nepřinesla prostředky v rozsahu, jaký Jindřich očekával, na druhé straně dokonce vedla roku 1536 k projevům nespokojenosti v \"Pouti odpuštění\", jichž pak Jindřich využil k obvinění klášterní komunity ze zrady, protože členové některých kongregací se přiklonili na stranu vzbouřenců. Vládní právníci poté zpracovali dokument, na jehož základě byl představený kláštera (opat, abatyše, převor nebo převorka) \"vlastníkem\" klášterního majetku, a pokud tento představitel kláštera byl obviněn ze zrady, propadl veškerý majetek panovníkovi. \n\nJedním z opatství, které podporovalo vzbouřence, bylo Furness. Jeho opat, obávající se obvinění ze zrady, nabídl dobrovolně odevzdat klášterní majetek králi, což Cromwell velmi rychle přijal. Od té doby všechna rušení klášterů, která nebyla odvozena z obvinění ze zrady, byla prováděna jako \"dobrovolné\" darování klášterního majetku. Prvním takovým případem bylo převorství v Lewes, jehož mnichům byla nabídnuta doživotní penze. Opaté a převorové se dostali pod tlak členů své komunity, aby nabídli dobrovolně majetek kláštera za poskytnutí doživotní penze, jinak se obávali obvinění ze zrady a konfiskace majetku. Roku 1538 tato tendence nabyla vrchu a Cromwell jmenoval místní komisaře, kteří měli dohlížet na korektní prodej cenností a budov a zabezpečení bývalých mnichů hotovostí a oblečením. Finanční prostředky a půda byly převedeny do majetku vládní agentury, která poté zajišťovala výplatu penzí. V dubnu 1539 vydal parlament zákon o dobrovolném odevzdání majetku, ale v té době byla velká část klášterů v Anglii, Irsku a Walesu již zrušena. Některé kláštery odolaly, ale na podzim byli opatové z Colchesteru, Glastonbury a Readingu obviněni ze zrady a popraveni. \n\nMístním komisařům bylo nařízeno, aby tam, kde byl klášter využíván jako farnost, tato činnost byla zachována. Přibližně stovka klášterů tak byla zachována alespoň částečně. Nejcennější částí staveb bylo olovo na střechách a jejich okapech a tak, jako nejjednodušší cesta získání tohoto materiálu, byly budovy zapáleny. Kameny ze zdí a břidlice ze střech byla prodána. Hrobky svatých byly zničeny a jejich ostatky zničeny nebo rozptýleny. Této zkáze neunikla dokonce ani hrobka Alfréda Velikého. \n\nKrálovský dvůr tak získal z výnosů klášterního majetku pravidelný roční příjem ve výši asi 150000 liber ročně. Cromwell trval na tom, aby tyto prostředky sloužily jako pravidelný příjem pro pokrytí vládních výdajů. Poté, co upadl v nemilost a roku 1540 potřeboval Jindřich rychle získat finance pro válečné tažení ve Francii a Skotsku, byl klášterní majetek rozprodán a Jindřich tak získal do roku 1547 1400000 liber. Vládní agentuře byly ponechány polnosti a církevní poplatky dostatečné pro zajištěni plateb penzí. \n\nRozpuštění klášterů mělo však jen malý vliv na farnosti a jejich činnost. \n\nOpatství v Anglii, Irsku a Skotsku patřila mezi největší vlastníky půdy a jedny z největších institucí království. Nicméně na počátku 16. století začali sponzoři upřednostňovat farní kostely, kolegiátní kostely, univerzitní koleje a gymnázia, jež začaly být centry vzdělanosti a uměleckých aktivit. Nicméně v oblastech vzdálených od Londýna kláštery byly dále centry učených bádání a hlavním zdrojem podpory pro staré a nemocné. Zrušení přibližně 800 klášterů tak znamenalo významný sociální otřes.\n\nJednou z největších kulturních ztrát bylo zničení klášterních knihoven. Například knihovna převorství ve Worcesteru obsahovala asi šest set svazků, z nichž bylo zachráněno pouze šest. Některé knihy byly zničeny proto, aby byla využita jejich vazba pro další použití, některé byly prodány. Král Jindřich pověřil antikváře Johna Lelanda, aby zachránil zvláště cenné rukopisy a některé knihy zachránili i soukromí sběratelé. Nicméně většina knih byla ztracena nebo zničena.\n\nMnoho klášterních nemocnic bylo zavřeno. Kláštery také poskytovaly bezplatně stravu a almužny pro chudé a opuštěné a jejich zrušení přispělo k vytvoření \"tlup žebráků\", které zamořovaly zemi v pozdním období vlády Tudorovců. Tato skutečnost vedla k nárůstu sociální nestability a vydání sociálních zákonů Eduardem VI. a Alžbětou I. Naopak klášterní gymnázia a univerzitní koleje se dočkaly velkého rozmachu a v alžbětinském období byly zakládány nové chudobince a nemocnice financované místní šlechtou.\n\nI když bylo slibováno, že majetek získaný z klášterů bude použit na rozvoj církevního života, na charitu a rozvoj školských zařízení, bylo na tyto účely použito jen asi 15% prostředků. Bylo obnoveno osm klášterních katedrál a šest nových biskupství včetně katedrál, kapitul a gymnázií k nim připojených, a univerzitní koleje v Oxfordu a Cambridge. Asi třetina příjmů z klášterního majetku byla vynakládána na penze předchozích mnichů a jeptišek.\n"}
{"id": "405916", "url": "https://cs.wikipedia.org/wiki?curid=405916", "title": "Dialektická logika", "text": "Dialektická logika\n\nDialektická logika je gnoseologická teorie o vyplývání a usuzování založeném na koncepcích vycházející z Hegelova pojetí dialektiky.\n\nKlasická Aristotelova logika se zabývá pouze vztahem náležení do kategorií chápaných podle Platona; velmi hrubou formalizací trivializuje vlastní strukturu ideje kategorie a i vlastnosti jednotlivých kategorií. Počátkem novověku vznikla společenská poptávka po neteologické teorii a metodě poznávání, která by byla schopna pojmout jevy v jejich přeměně v dějinách, intencionální a deontické otázky a filosoficky zdůvodnit vědeckou metodologii. Na tuto potřebu mimo jiné reagoval Kant vytvořením své transcendentální logiky.\n\nV devatenáctém století nabyla značného významu Hegelova dialektika, která vysvětlovala svět v jeho vývoji a dějinách. Dialektická logika byla rozvíjena především levicovými intelektuály, kteří přebrali od Hegela představy:\n\n\nZjednodušeně řečeno: V rámci dialektické logiky chápali teleologický nexus (odstraňování rozporů) jako kauzální princip.\n\nMetoda usuzování je založena na rozboru zkoumaného jevu pomocí pojmů dialektiky (teze, antiteze, rozpor atd.). V případě interpretace historických jevů je dále ukazováno naplňování zákonů dialektiky a v případě prognózy je zkonstruována třída možných světů a vybrán jako předpověď ten, který nejvíce splňuje zákony dialektiky.\n\nRozvoj dialektiky kopíroval i rozvoj dialektické logiky, která se stala \"oficiální\" teorií komunistických států. Badatelé v těchto státech se pomocí dialektické logiky pokoušeli dodat své ideologii vztah k ideji dobra a celkově kladný hodnotový náboj. Toto úsilí však bylo neúspěšné, protože hodnotově neutrální dialektická logika umožňuje historické předpovědi (například pád kapitalismu), ale již neumožňuje hodnotit tento proces ve vztahu k mětí. Ostatně i mnozí pravicoví intelektuálové (například Schumpeter) předpovídali pád kapitalismu, ale vnímali jej jako krajně nežádoucí.\n\nZkostnatělé komunistické systémy nebyly schopny plodně využít nové koncepce (například pojetí Althussera) a spolu s oficiální ideologií výrazně upadla i kvalita dialektické logiky. V dnešní době dialektická logika jako významná teorie neexistuje.\n\nNázory na dialektickou logiku, její postavení v dějinách a použití jsou velmi rozporuplné. Například komunistická tradice uváděla dialektickou logiku jako svou nepostradatelnou prominentní teorii. Naproti tomu například Józef Maria Bocheński ve Slovníku filosofických pověr dialektickou logiku označuje za pověru a tvrdil, že ji Karel Marx ve své badatelské práci nikdy nijak nepoužil a pouze prý věřil, že jeho závěry budou nakonec v souladu s dialektickou logikou.\n\n"}
{"id": "405919", "url": "https://cs.wikipedia.org/wiki?curid=405919", "title": "HK Králův Dvůr", "text": "HK Králův Dvůr\n\nHK Králův Dvůr (celým názvem: Hokejový klub Králův Dvůr) je český klub ledního hokeje, který sídlí ve městě Králův Dvůr ve Středočeském kraji. Založen byl v roce 2001. V roce 2006 došlo k fúzi s TJ Felbabka. Od sezóny 2015/16 působí ve Středočeské krajské lize, čtvrté české nejvyšší soutěži ledního hokeje. Klubové barvy jsou oranžová, černá a bílá.\n\nSvé domácí zápasy odehrává v Berouně na tamějším zimním stadionu s kapacitou 2 272 diváků.\n\n\nZdroj: \n\n\n\nZdroj: \n\n"}
{"id": "405934", "url": "https://cs.wikipedia.org/wiki?curid=405934", "title": "International Hockey League (1945–2001)", "text": "International Hockey League (1945–2001)\n\nInternational Hockey League (IHL) byla profesionální liga ledního hokeje, která měla svoji působnost prioritně ve Spojených státech amerických. V soutěži celkově startovalo pouze pět týmů z Kanady (Windsor Gotfredsons, Sarnia Sailors, Chatham Maroons, Windsor Bulldogs a Manitoba Moose) a jeden tým z Ruska (Russian Penguins). Založena byla v roce 1945. Mužstva z IHL fungovala jako farmářské týmy z NHL. V roce 2001 byla liga kvůli finanční nestabilitě zrušena a šest týmů bylo přeřazeno do konkurenční AHL.\n\nZdroj: \n\n\n"}
{"id": "405938", "url": "https://cs.wikipedia.org/wiki?curid=405938", "title": "International Hockey League", "text": "International Hockey League\n\nNázev International Hockey League má více soutěží:\n\nZaniklé ligy:\n"}
{"id": "405939", "url": "https://cs.wikipedia.org/wiki?curid=405939", "title": "Senotín", "text": "Senotín\n\nSenotín () je částí města Nová Bystřice v okrese Jindřichův Hradec. V roce 2011 zde trvale žilo 28 obyvatel. Na jeho území se nachází stejnojmenná stanice úzkorozchodné dráhy Jindřichův Hradec – Nová Bystřice.\n\nPrvní písemná zmínka o vesnici pochází z roku 1492.\n\nVesnice leží severně od bývalého hornického městečka Hůrky, s nimiž má podobnou minulost, neboť stříbrné doly se nacházely mezi oběma obcemi. V Senotíně bývala také Tewlova sklárna, vyrábějící tmavé sklo. Skleněné baňatky sloužily k přepravě léčivých vod (např. ze svatojanského pramene u Deštné, z novohradské Dobré Vody či z lázní Sv. Kateřiny u Počátek). Až do sedmnáctého století žili v okolních hlubokých lesích medvědi a vlci. Jsou domněnky, že v posledních letech opět vlci z Bavorska do České Kanady pronikají. Před rokem 1948 patřily Hůrky i Senotín do soudního okresu Nová Bystřice, který byl součástí okresního hejtmanství Jindřichův Hradec, od roku 1949 jsou součástí okresu Jindřichův Hradec. Senotín má celou řadu zajímavých starých vesnických staveb, které z velké části slouží jako budovy rekreační.\n\nVýchodně od vesnice se nachází přírodní rezervace Skalák u Senotína. Do jihovýchodní části katastrálního území zasahuje také malá část přírodní památky Rašeliniště Klenová.\n\n"}
{"id": "405941", "url": "https://cs.wikipedia.org/wiki?curid=405941", "title": "Čorna", "text": "Čorna\n\nČorna (, ) je řeka na Krymu (Sevastopol), sporném území považovaném za část Ukrajiny, ale ovládaném od Krymské krize Ruskem. Je 34,1 km dlouhá. Povodí má rozlohu 436 km². Název není odvozen od černé barvy, ale je vznikl fonetickým převedením krymskotatarského pojmenování do ruštiny resp. ukrajinštiny.\n\nVzniká v Aj-Petrynské jajle v Bajdarské dolině soutokem řady drobných zdrojnic. Dolinou protéká v délce 7 km a její tok se místy v období sucha ztrácí v nánosech a naplňuje se jen při deštích. Pod ústím Urkusty protéká 16 km dlouhou soutěskou s převislými skalami na březích zvanou Černorečenský kaňon. V těch místech se její tok zesiluje. Opět se zeslabuje po výtoku řeky do Inkermanské doliny, kde přijímá dva přítoky (Aj-Todorka, Suchaja). Ústí do Sevastopolského zálivu Černého moře.\n\nPrůměrný průtok činí 2,3 m³/s, což z ní činí druhou nejvodnější řeku na Krymském poloostrově po Belbeku.\n\nNa horním toku bylo vybudováno několik přehradních nádrží, které slouží k zásobování vodou pro město Sevastopol. Nad soutěskou se nachází Černorečenská přehrada. U ústí se nachází Inkermanský klášter a zbytky středověkého města Avlita s pevností Kalamita.\n\nV průběhu Krymské války došlo na řece 4. srpna 1855 k bitvě mezi ruskou armádou a spojenými francouzsko-anglicko-sardinsko-tureckými vojsky.\n"}
{"id": "405948", "url": "https://cs.wikipedia.org/wiki?curid=405948", "title": "Bartoloměj Paprocký z Hlohol a Paprocké Vůle", "text": "Bartoloměj Paprocký z Hlohol a Paprocké Vůle\n\nBartoloměj Paprocký z Hlohol a Paprocké Vůle (1540/1543 – 27. prosinec 1614 Lvov) byl polský a český historik, heraldik a genealog.\n\nNarodil se v Polsku na Paprocké Vůli v šlechtické rodině. Studoval univerzitu v Krakově a roku 1577 se účastnil bitvy o Gdaňsk. Jeho osobní život nebyl šťastný, měl o mnoho let starší bohatou manželku Jadwigu Kosobudzkou (zemřela 1572), která jej týrala. Manželství bylo bezdětné. V sedmdesátých létech 16. stol. se jako katolík stal členem strany, která podporovala kandidaturu Maxmiliána Habsburského na polský trůn, ale po porážce Maxmiliána III. roku 1588 byl Paprocký nucen uprchnout z Polska na Moravu.\n\nNa Moravě a v Čechách zůstal přes 22 let, naučil se dobře česky a získal i český inkolát. V letech 1579–1598 pobýval v Kroměříži. Mimo jiné zde napsal i své \"Zrcadlo markrabství moravského\" (1593), ve kterém najdeme rytinu Jana Willenberga zachycující nejstarší pohled na Kroměříž. Díky podpoře nejprve olomouckého biskupa Stanislava Pavlovského a pak Jana Zbyňka Zajíce z Házmburka napsal řadu knih o genealogii a heraldice, ale také překládal polské básně a psal i vlastní, zejména náboženské. Byl přítelem známého polského alchymisty Michala Sendivoje. Roku 1610 se vrátil do Polska, kde ve Lvově 27. prosince 1614 zemřel a je tam pohřben.\n\nHistorický význam jeho děl, zejména \"Zrcadla markrabství moravského\" (1593) a \"Diadochu\" (1602), obšírné kroniky českých knížat, králů, šlechty i měst, je značný i přes nekritičnost, kterou trpí. Jsou to díla dosud pozoruhodná nejen pro genealoga, ale zejména pro historika, který hledá prameny k českým a polským (také uherským a rakouským) dějinám v 2. polovici 16. století. Jeho básně nejsou bez významu ani pro vývoj básnické polské literatury.\n\n\n\n"}
{"id": "405950", "url": "https://cs.wikipedia.org/wiki?curid=405950", "title": "Richard Scheufler", "text": "Richard Scheufler\n\nRichard Scheufler (* 1. listopadu 1964 Ústí nad Labem) je sólový zpěvák, skladatel, aranžér, pedagog a hudební producent. Patří k nejvýraznějším osobnostem současné české, ale i evropské hudební scény. Jeho tvorba představuje syntézu vícerých hudebních žánrů od funku přes pop, rock, moderní jazz, hardcore až po fúzi s klasickou hudbou.\n\nRichardovo hudební nadání se projevilo již v raném dětství. Neměl ani tři roky, když začal hrát na harmoniku, kterou postupně doplnil o klavír a bicí. Hudební ambice Richard potvrdil účinkováním v dětském orchestru pod vedením strýce Jirky. Po rozpadu orchestru se třináctiletý Richard přeorientoval na baskytaru a při ní zůstal až dodnes.\n\nHudební vzdělání získával zpočátku jako samouk, později pod vedením profesora Vladimíra Hory soukromě (1987–1989) a v letech 1998 až 1999 i na Konzervatoři Jaroslava Ježka v Praze, kde se kromě hry na baskytaru věnoval i hodinám zpěvu.\n\nPo působení v regionálních kapelách získal Richard v roce 1986 na čtyři roky profesionální angažmá v kapele Natural. Tu pak vystřídala kapela Buran Prášil, později v roce 1990 kapela Dalibora Jandy. Střetnutí s hudebníkem a skladatelem Milanem Steigerwaldem znamenalo další významný posun v Richardově profesionálním růstu – na následujících dvanáct let se stal členem kapely King Size. I když kapela zastavila svou činnost, existuje až dodnes a Richard spolu se synem v ní hostují. Zároveň hostoval na nahrávkách nebo koncertech dalších popových umělců – Karla Gotta, Lucie Bílé a Lenky Filipové. Na tvorbě popového alba kapely Damiens Nechci zůstat sám se podílel spolu s Láďou Křížkem. Za zmínku stojí ocenění Zlatá deska, kterou získal právě za účast na vzpomínaném projektu. Působil i v mnoha jazzových projektech, v rámci kterých spolupracoval například s kapelou Blue Birds saxofonisty Ivana Myslikovjana a saxofonistkou Andreou Kolmanovou (spolu se synem Richardem se podílel na jejím CD Andrea) a mnohými jinými umělci.\n\nV současnosti je členem kapely Pražský Výběr II, jejímž frontmanem je skladatel, zpěvák a politický aktivista Michael Kocáb. V roce 2007 koncertoval s PV II na festivalech a zúčastňoval se všech aktivit, které s kapelou souvisí (práce ve studiu na dalších rozpracovaných projektech, rádia, videoklipy...). V témže roce se na trh dostalo album PV II „Vymlácený rockový palice“ a v červnu 2008 vyšel na DVD koncert „PRAŽSKÝ VÝBĚR II LIVE“, který se konal 3. 5. 2007 v Teplicích.\n\nV letech 2011-2015 zaujal místo baskytaristy v kapele Krucipüsk.\n\nRichardova stopa vedla koncem roku 2002 do anglického Hastingsu. Pracoval ve studiu Claire Hamill a vystupoval s místními hudebníky, ke kterým patřili například Tom Palmer, Steve Winchster, Donna Terenzi, Mama Josie a Papa George. Koncertoval však i sólově a navázal užší spolupráci s bývalým perkusionistou Robbieho Williamsa Nana Tsiboem v rámci jeho sólového projektu Bushfaya.\n\nPobytem v Anglii se Richardovo účinkování v zahraničí ale nekončí. V roce 2001 natáčel hudební klipy v Africe a účinkoval na hudebním veletrhu ve Frankfurtu, kde prezentoval hudební nástroje George Dennis.\n\nPrvní sólové album Richarda Scheuflera vyšlo v roce 2001 v české i anglické verzi pod názvem \"V rukou Tvých / In your hands\", na kterém se představil jako skladatel, sólový zpěvák, aranžér a hudební producent.\n\nDruhé sólové album \"Between us\" vznikalo v letech 2004 až 2008 a Richard ho vydal pod labelem Scheufler's Records v roce 2008. Album obsahuje 16 skladeb nazpívaných v angličtině a také instrumentální skladby, které vznikly ve spolupráci s několika dalšími umělci (syn Richard, Ted Whang, Peter Boška, Jiří Neužil, Štěpán Škoch, Andrea Kolmanová, Markéta Rohanová a jiní).\n\nZvláštní postavení v Richardově profesionálním životě má spolupráce se synem Richardem (28. 9. 1988, Partizánske), oficiálně pod názvem Scheufler Project. Historie se zopakovala a syn Richard řekl hudbě svoje ano již v raném dětství. Po boku otce hrál v kapele King Size, jejímiž hosty jsou dodnes. V dvanácti se podílel na nahrávání popového alba kapely Damiens „Nechci zůstat sám“; absolvoval turné s Lenkou Filipovou a spolupracoval i na otcově druhém sólovém albu \"Between us\" (Scheufler’s Records, 2008).\n\nOd roku 2004 jsou oba členy RockOpery Praha.\n\nDo povědomí hudební veřejnosti vstoupil Richard Scheufler i jako pedagog. Je autorem audioškoly \"Slap&Funky\" (1994). V roce 2000 vyšla stejnojmenná videoškola jako první videoškola svého druhu v České republice. V období od roku 1997 až 2002 působil jako lektor na pravidelných letních Rockových kurzech v Dobré Vodě u Prachatic. Na popud studentů vznikl hudební materiál, který byl v roce 2001 zaznamenán na albu lektorů s názvem \"Jednou v roce\".\n\nUskutečnil mnoho workshopů na hudebních veletrzích, v Praze každoročně od roku 1991 (Huvel, Muzika 2003), v Bratislavě a v zahraničí například ve Frankfurtu.\n\nV říjnu 2004 přijal Richard nabídku ke spolupráci od firmy MusicData (distributor zesilovačů HUGHES & KETTNER) týkající se aparátů QUANTUM, které prezentoval na svých sólových koncertech, seminářích a hudebních veletrzích. Též spolupracuje s firmou ALEXIM na prezentaci analogových efektů a strun švédské firmy EBS.\n\nV roce 2007 navázal spolupráci s firmou ROLAND a maďarským výrobcem ručně vyráběných baskytar FIBENARE, který od roku 2006 vyvíjel pro Richarda šestistrunný model Fibenare Standard RS MIDI - baskytaru, která využívá analogový a digitální signál. Richardova sbírka nástrojů kromě toho zahrnuje signované modely firmy K&K, se kterou spolupracuje od roku 1997. Jsou to:\n\nStudiové vybavení a vybavení na workshopy zahrnuje sekvencer Yamaha QY 700, HDD Korg D16, Korg Pandora PX5D a Audix Microphone.\n\nPo skončení spolupráce s MusicData a HUGHES & KETTNER na konci roku 2007 si obstaral aparáty AMPEG (Ampeg SVP-CL, Ampeg SVT PRO a Ampeg SVP-BSP) a Hafler (power amp). Využívá kompletní sortiment analogových efektů EBS a Phaser značky George Dennis a digitální efekty Roland V-Bass, Roland GR-20 a Roland GKP-4.\n\n\n\n"}
{"id": "405951", "url": "https://cs.wikipedia.org/wiki?curid=405951", "title": "Seznam skladeb Philipa Glasse", "text": "Seznam skladeb Philipa Glasse\n\nNásleduje seznam důležitých děl amerického minimalistického skladatele Philipa Glasse, další informace naleznete v jeho hesle.\n\n\n\n\n"}
{"id": "405971", "url": "https://cs.wikipedia.org/wiki?curid=405971", "title": "AC/DC (rozcestník)", "text": "AC/DC (rozcestník)\n\nAnglická zkratka AC/DC (výsl. [ɛɪ siː diː siː]) má několik významů:\n"}
{"id": "405973", "url": "https://cs.wikipedia.org/wiki?curid=405973", "title": "Opasek", "text": "Opasek\n\nOpasek, také \"pas\", hovorově také pásek, je specializovaná oděvní součástka, může se jednat i o zvláštní oděvní doplněk. Opasek vždy slouží k opásání (přepásání) trupu lidského těla přibližně ve výšce boků.\n\nJe užíván u různých typů oděvů, kde může plnit tyto základní funkce :\nOpasky mohou být vyrobeny z různých materiálů, např. z textilu, kůže, koženky či z plastu. Neobvyklé jsou dřevěné opasky s prvky či dekorací dřeva.\n\nPraváci si oblékají pásek tak, že konec pásku je na pravé straně, leváci naopak. \n\n\n\n"}
{"id": "405976", "url": "https://cs.wikipedia.org/wiki?curid=405976", "title": "Liberální konzervatismus", "text": "Liberální konzervatismus\n\nLiberální konzervatismus je variantou konzervatismu, která přijímá a spojuje některé hodnoty a postoje liberalismu, zejména v ekonomické oblasti. Liberální konzervatismus proto klade důraz na osobní i ekonomickou svobodu, ale zároveň na tradice, rodinu a národní hrdost. Prosazuje volný trh (Laissez faire), privatizace, menší stát a nízké daně. Tím se, spolu s tvrdším postojem ke kriminalitě, snaží motivovat lidi k pracovitosti a slušnosti. Protože se snaží spojit dva jinak zásadně rozdílné politické přístupy, je možné jej považovat jak za ekonomicko-liberální klon konzervatismu (moderní konzervatismus), tak třeba i jen za přechodný jev nevyhraněnosti části společenských elit.\n\nVelká část dnešních středo-pravicových stran v Evropě jsou právě (dle některých kritiků pouze nominálně) liberálně-konzervativní strany, včetně české ODS či TOP 09.\n\nDefinice liberálního konzervatismu se vyvíjela s postupem času a existují i podstatné regionální odlišnosti, například v zemích, kde vznikly silné socialistické strany ke sbližování liberálů a konzervativců docházelo, naopak ve Spojených státech mezi nimi stále existuje zásadní rozdílnost. Původní pojetí liberálního konzervatismu se tak jednoduše stalo moderním konzervatismem, a to hlavně ve Spojených státech. Ve Velké Británii je pojatý více liberálně, tamní konzervativní strana prosazuje konzervatismus, který je liberální v morálních a sociálních otázkách.\n\nZa liberálně-konzervativní stranu bývá označován např. francouzský Svaz pro lidové hnutí, italská Forza Italia, španělská Lidová strana nebo české Občanská demokratická strana a TOP 09.\n\n"}
{"id": "405984", "url": "https://cs.wikipedia.org/wiki?curid=405984", "title": "Valentino Fioravanti", "text": "Valentino Fioravanti\n\nValentino Fioravanti (11. září 1764, Řím - 16. června 1837, Capua), byl italský hudební skladatel. Proslul zejména jako skladatel buffo-oper.\n\nValentino Fioravanti pocházel z Říma. Nejprve studoval literaturu a umění, hudbě se začal věnovat až později. Studoval zpěv u Toscaneliho, který byl zpěvákem v bazilice sv. Petra, a kontrapunkt u skladatele Giuseppe Jannaconiho. Kompozici studoval v Neapoli. Od roku 1781 byl dirigentem v několika římských divadlech. Jeho první známou jevištní prací bylo intermezzo \"Le avventure di Bertoldino\" uvedené patrně v roce 1784. Po něm následovala celá řada operních komedií. Prvního velkého úspěchu dosáhl operou \"Gl’inganni fortunati\", která měla premiéru 1788 v Neapoli. Během následujících deseti let zkomponoval celou řadu oper pro Řím, Neapol, Florencii a Benátky. Jeho nejslavnější opera \"Le cantatrici villane\" byla uvedena na scénu rovněž v Neapoli roku 1799.\n\nNásledovaly úspěchy v zahraničí. Po úspěšném provedení opery \"Camila\" v Lisabonu se stal hudebním ředitelem lisabonského divadla San Carlos. Zde pracoval až do roku 1807. Mezitím pronikl na jeviště dalších evropských divadel. S obrovským úspěchem se setkala opera \"I virtuosi ambulanti\" ze života kočovného operního divadla. V Londýně byla hrána pod názvem \"La virtuosa in puntiglio\" a stala se jednou z mála Fioravantiho oper, které jsou dones živé (viz ukázky).\n\nV roce 1816 Fioravanti vystřídal Jannacconiho ve funkci maestro di cappella Sixtinské kaple ve Vatikánu. V tomto období zkomponoval velké množství duchovních skladeb (mší, motet, miserere, Stabat Mater apod.). Nadále však komponoval i komické opery. Poslední z jeho 77 jevištních děl byla opera \"Ogni eccesso e vizioso\" uvedená v Neapoli roku 1824. Poté se až do své smrti věnoval pouze chrámové a komorní hudbě.\n\nZemřel 16. června 1837 na cestě z Capuy do Neapole, kde hodlal žít na odpočinku u svého syna Vincenza. Byl milován nejen obecenstvem, ale velké úcty se dožil i u svých skladatelských současníků. Velmi si ho vážil Cimarosa a Gioacchino Rossini považoval jeho dílo za vrchol opery-buffo.\n\nVýznamným hudebním skladatelem se stal i jeho syn Vincenzo (1799-1877). Je autorem 35 oper.\n\n\n\n"}
{"id": "405987", "url": "https://cs.wikipedia.org/wiki?curid=405987", "title": "Sociální konzervatismus", "text": "Sociální konzervatismus\n\nSociální konzervatismus je politická a morální ideologie, která zastává přesvědčení, že vláda a stát musí hrát roli při podpoře a ochraně tradičních hodnot. Další význam pojmu \"sociální konzervatismus\" se pojí k ideologii evropských konzervativních politických subjektů, které prosazují vlastní model sociálního státu. \n\nV Evropě se jedná většinou o strany křesťanskodemokratické orientace, ve Spojených státech o komunitaristické hnutí a části Republikánské strany, v arabském světě o islamistické strany.\n\nSociální konzervativci se staví proti potratům, uzavírání manželství osob stejného pohlaví, pornografii, eutanázii, sekularismu atd. V ekonomických otázkách prosazují určitou státní intervenci, která bývá podložena nábožensky sociálním učením.\n\nMezi nejznámější křesťanské sociálně konzervativní strany patří:\n\n"}
{"id": "405989", "url": "https://cs.wikipedia.org/wiki?curid=405989", "title": "Lužany (zámek)", "text": "Lužany (zámek)\n\nZámek Lužany leží ve stejnojmenné obci v Plzeňském kraji, asi 3 km jižně od města Přeštice. Zámek leží v rovině, na levém břehu řeky Úhlavy a je ze tří stran obklopen parkem, na nějž navazuje renesanční užitková zahrada. Od roku 1963 je chráněn jako kulturní památka ČR.\n\nPrvní písemná zmínka o Lužanech pochází z roku 1245. Původním panským sídlem ve vsi byla tvrz, na jejímž místě si pravděpodobně Petr nebo Adam Příchovští z Příchovic postavili v sedmdesátých letech šestnáctého století jednopatrový renesanční zámek s dřevěnou věží. Dokončení jeho stavby datuje letopočet 1583 na klenáku nad hlavním vstupem. Na počátku devatenáctého století proběhly barokní úpravy a dochovaná podoba pochází z přestavby v letech 1886–1887.\n\nPanství i se zámkem roku 1867 zakoupil přeštický rodák, architekt, stavitel a mecenáš Josef Hlávka, který ho podle vlastních plánů přestavěl. Část původní renesančně-barokní stavby Hlávka zboural a na jejím místě postavil dvoupodlažní objekt, půdorys navrhl do tvaru písmene Y. Jako samostatné křídlo dal přistavět jednopatrovou kapli zasvěcenou Panně Marii, svatému Václavovi a svatému Antonínovi. Pro vysvěcení kaple v roce 1887 složil Antonín Dvořák, který na zámku často pobýval, tzv. Lužanskou mši (Mše D dur, op. 86).\n\nNásledně se stal zámek místem častých návštěv významných osobností české politiky, vědy a umění. Na zámku byli Hlávkovými hosty např. Antonín Dvořák, Jaroslav Vrchlický, Julius Zeyer, Julius Mařák, Josef Václav Myslbek, Max Švabinský, Josef Suk, Oskar Nedbal a mnohé další významné osobnosti konce 19. století.\n\nSpolu s celým svým majetkem zámek Hlávka v roce 1904 odkázal Nadání Josefa, Marie a Zdenky Hlávkových, kterému patří dodnes. Dnes je zámek a jeho areál široké veřejnosti přístupný jen výjimečně, a to po dohodě s představiteli nadace. Jinak slouží představitelům vědy a kultury, vybraným studentům vysokých škol, vedení vysokých škol, fakult a pracovišť Akademie věd.\n\n\n"}
{"id": "405991", "url": "https://cs.wikipedia.org/wiki?curid=405991", "title": "Aša (řeka)", "text": "Aša (řeka)\n\nAša je řeka v Čeljabinské oblasti v Rusku. Je 59 km dlouhá.\n\nVlévá se do Simu.\nMá 82 vedlejších přítoků.\n"}
{"id": "405994", "url": "https://cs.wikipedia.org/wiki?curid=405994", "title": "Zoopark Chomutov", "text": "Zoopark Chomutov\n\nZoopark Chomutov (do prosince 2018 Podkrušnohorský zoopark Chomutov – PZOO Chomutov) zvaný také Zoo Chomutov je zoologická zahrada nacházející se na okraji Chomutova. Je jednou z nejmladších českých zoo, rozlohu však má největší.\n\nV chomutovském městském parku byl již v roku 1932 otevřen pavilon akvária a terária s 94 druhy ryb, obojživelníků a plazů. Vznik dnešního zooparku se však datuje až k roku 1975, kdy Walter Markel úspěšně dovedl do konce svůj návrh vybudování rozsáhlého lesoparku navazujícího na Kamencové jezero na severovýchodním okraji Chomutova. Otevřen byl v květnu, Walter Markel se stal jeho ředitelem a prvními obyvateli byla méně náročná evropská zvířata jako daněk, jelen, zubr, muflon, rys, vodní ptactvo apod. Patřil pod správu městských kin, od níž se po pěti letech oddělil. V té době se již zoopark druhově rozrostl o vlky, bobry, jeřáby či kočky divoké a slavil úspěchy jako první československá zoo, které se podařilo odchovat kormorány a pelikány.\n\nPůvodní Markelova koncepce zooparku se skanzenem Podkrušnohorské vesnice a přírodní rezervace byla rozšířena o projekt rekonstrukce Ahníkovského zámku, jenž musel ve stejnojmenné vesnici ustoupit těžbě uhlí. V roce 1991 odešel druhý ředitel zooparku, Jan Králíček, a od následujícího roku zoopark vedl Přemysl Rabas. Od srpna roku 2008 byla ředitelkou zooparku Iveta Rabasová. Přestože se z finančních důvodů muselo přistoupit k redukci původních plánů, bylo založeno Středisko ekologické výchovy, které pořádá ekologické výukové programy pro školy i veřejnost, a zoo získala nové druhy zvířat, mj. tuleně, orly mořské, supy bělohlavé či vzácné ibisy skalní, později přibyli např. atraktivní medvědi a rosomáci. V roce 2018 nastoupila Věra Fryčová.\n\nI díky stále narůstající návštěvnosti v novém tisíciletí se zoopark rozhodl vrátit k původní myšlence skanzenu, už v roce 2000 byla dokončena výstavba statku s expozicí zemědělských strojů. Pohyb po areálu zoo začaly umožňovat také vláčky. Lokálka Amálka jezdí uvnitř zooparku a terénní Safari Expres slouží k transportu návštěvníků do skanzenu a během nočních prohlídek.\n\nZoopark hospodaří na 112 hektarů ploch a je příspěvkovou organizací města Chomutova. Návštěvnost zooparku od roku 2000 stoupla o téměř sto tisíc na více než 251 tisíc v roce 2007. Počet zaměstnanců se pohybuje kolem 50–60 osob a celkové náklady v roce 2007 dosáhly výše 33 536 800 Kč.\n\nZoopark v současnosti chová 159 druhů zvířat (údaj ke 31. 12. 2018), mezi nimiž nechybí ani silně ohrožené druhy vedené v Červené knize IUCN a mezi návštěvníky oblíbená zvířata jako tuleň kuželozubý, velbloud dvouhrbý či zubr evropský.\n\nPZOO Chomutov je členem Světové asociace zoologických zahrad a akvárií (World Association of Zoos and Aquariums), Unie českých a slovenských zoologických zahrad, Evropské asociace zoologických zahrad a akvárií a  Euroasijské asociace zoologických zahrad a akvárií. Zoo také spolupracuje s koordinátory Evropských chovných programů ohrožených druhů a vedoucími evropských i mezinárodních plemenných knih.\n\nSoučástí zooparku je skanzen \"Stará Ves – Centrum krušnohorského lidového umění,\" kde lze navštívit hrázděný statek s dobovým zařízením a výstavou starých zemědělských strojů a techniky, staroslovanskou a starogermánskou chýši, kapličku a funkční větrný mlýn holandského typu. K areálu statku patří stáje pro současných 11 koní sloužící mj. voltižnímu oddílu jezdeckého klubu PZOO. Kaplička je kopií stavby pocházející z 19. století, jež byla zbourána v šedesátých letech 20. století v téměř zaniklé vesnici Krupice v Doupovských horách. V centru Staré Vsi se nachází zrekonstruovaný rybník a lipová alej, která by měla v budoucnu vést k věži Ahníkovského zámku.\n\nZoopark provozuje Stanici pro handicapované živočichy a je zapojen do projektu \"Národní síť stanic pro handicapované živočichy a činnost záchranných center pro státem zabavené živočichy\". Ve svých prodejnách zoopark obchoduje také se zbožím typu Fair Trade a BIO. Od roku 2001 PZOO vydává vlastní tiskový zpravodaj \"Oáza.\"\n\n"}
{"id": "405995", "url": "https://cs.wikipedia.org/wiki?curid=405995", "title": "Hanami", "text": "Hanami\n\nHanami (花見) je japonský svátek. Odehrává se koncem března a začátkem dubna v době, kdy začínají kvést třešně. Podstatou svátku je těšit se z pohledu na rozkvetlé sakury (třešně), nebo méně často ume (švestky). \nJedná se o velmi oblíbený svátek, jenž se slaví v celém Japonsku. Lidé se navzájem navštěvují a setkávají se se svými přáteli či s rodinnými příslušníky v parcích. V parku se konají oslavy, lidé zpívají, jedí různá jídla a vypráví si historky. Během oslav se pojídají tradiční japonská jídla, někteří lidé pijí i rýžové víno saké. Jde o formu pikniku.\n\n"}
{"id": "405999", "url": "https://cs.wikipedia.org/wiki?curid=405999", "title": "Gobiceratops", "text": "Gobiceratops\n\nGobiceratops (\"rohatá tvář z Gobi\") byl velmi malý rohatý dinosaurus (ceratops), žijící v období svrchní křídy (asi před 86 až 72 miliony let) na území dnešního jižního Mongolska (souvrství Barun Goyot).\n\nJediná dochovaná lebka mláděte tohoto druhu z lokality Khermin Tsav měří pouze 3,5 cm na délku. Je pravděpodobné, že \"Gobiceratops\" byl příbuzný rodu \"Bagaceratops\" a spadá tak zřejmě do čeledi Bagaceratopidae. Mohlo by se ve skutečnosti jednat o mládě tohoto rodu. V roce 2008 popsal typový druh \"Gobiceratops minutus\" ruský paleontolog Vladimir Alifanov.\n\n"}
{"id": "406004", "url": "https://cs.wikipedia.org/wiki?curid=406004", "title": "Jan Kratochvíl (generál)", "text": "Jan Kratochvíl (generál)\n\nJan Mikuláš Kratochvíl (11. ledna 1889 Horní Radechová – 15. března 1975 Červený Kostelec) byl československý generál, účastník první světové války, ruské občanské války a druhé světové války. Během druhé světové války vedl 1. československý armádní sbor na východní frontě.\n\nKratochvíl se narodil 11. ledna 1898 v obci Horní Radechová a 21. června 1907 maturoval na vyšší reálce v Náchodě. Pak absolvoval osm semestrů strojního oboru a dva semestry elektrotechniky vysoké školy technické, kde 11. května 1911 úspěšně složil 1. státní zkoušku. Během první světové války byl zajat v průběhu Haličské bitvy. 18. června 1916 se přihlásil do československých legií a bojoval v bitvách u Zborova, Volosanky, Velkých Hájů a Tarnopole. Poté jako poručík absolvoval důstojnickou školu čs. vojska na Rusi a po jejím absolvování byl ustanoven velitelem 4. roty 2. čs. střeleckého pluku. S touto jednotkou prošel sibiřskou anabází. Domů se vrátil v hodnosti kapitána.\n\nV armádě prvorepublikového Československa prošel několika funkcemi a s dobrými výsledky absolvoval kurz pro velitele vojskových těles a kurz pro vyšší velitele. V roce 1939 byl pověřen velením pěšího pluku 9 Karla Havlíčka Borovského ve slovenské Kremnici. V době okupace Československa nacistickým Německem, na začátku existence Protektorátu Čechy a Morava, se zapojil do ilegální odbojové organizace Obrana národa. Později odešel do Francie. Zde velel 1. pěšímu československému pluku. Ten pod jeho velením svedl obranné boje na řece Grand Morin nedaleko Coulommiers a na Loiře u města Gien. V obou případech nakonec Kratochvíl dostal rozkaz k ústupu.\n\nV roce 1942 zavraždili nacisté jeho manželku v Osvětimi.\n\nVe Velké Británii, kam byl evakuován po skončení bojů ve Francii, zastával několik funkcí ve štábu československých exilových ozbrojených sil, ale 15. ledna 1943 se stal velitelem Československé samostatné brigády ve Velké Británii.\n\nTuto funkci si však nepodržel dlouho, protože 20. března 1943 byl poslán do Sovětského svazu, kde převzal velení nad československým záložním plukem. Dne 25. července 1943 byl povýšen do hodnosti brigádního generála (s účinností zpětně k 28. říjnu 1938) a 18. května 1944 se stal velitelem 1. československého armádního sboru v SSSR. Během karpatsko-dukelské operace byl z této funkce 10. září 1944 neoprávněně odvolán sovětským maršálem Koněvem a nahrazen generálem Ludvíkem Svobodou. K tomu cituje slovenský historik Jozef Bystrický hodnocení čs. Ministerstva národní obrany v Londýně, které uznalo důvody Koněvova rozhodnutí. Generál Kratochvíl byl následně komunistickou historiografií nepravdivě označován za neschopného kariéristu a viníka neúspěchu karpatsko-dukelské operace.\n\nPo válce byl povýšen do hodnosti divizního generála a v červnu 1945 ustaven velitelem II. sboru v Hradci Králové. 2. prosince 1947 byl ze zdravotních důvodů odeslán na dovolenou a 1. dubna 1948 odešel do výslužby. V říjnu 1948 byl povýšen do hodnosti sborového generála ve výslužbě. Zbytek života pobýval v Červeném Kostelci, kde 15. března 1975 zemřel. V roce 1991 byl vyznamenán Řádem Milana Rastislava Štefánika III. stupně \"in memoriam\". U příležitosti čtyřicátého výročí úmrtí mu byla v roce 2015 v jeho rodném městě odhalena pamětní deska.\n\n\n"}
{"id": "406021", "url": "https://cs.wikipedia.org/wiki?curid=406021", "title": "Bürgenstock", "text": "Bürgenstock\n\nBürgenstock je hora v centrálním Švýcarsku o výšce 1127,8 m n. m, která je ze tří stran obklopena Lucernským jezerem. Na úpatí hory ve výšce 874  m n. m. se nachází stejnojmenná luxusní lázeňská vesnička s nádherným výhledem na Lucernské jezero. Hora je z větší části součástí obce kantonu Nidwalden, menší část na severu je exklávou protilehlého Lucernu.\n\nLázeňské středisko sestává z několika hotelů a kongresového centra, od roku 1872 je vyhledávaným cílem zejména bohatých a známých osobností. Lze se do něj dostat autem ze Stansstadu nebo v letním období od dubna do konce října z lodní zastávky Kehrsiten lanovkou, která byla otevřena v roce 1889. Jízda trvá 7 minut.\n\nDalší pozoruhodností je Hammetschwandský výtah, nejvyšší venkovní výtah v Evropě (152,8 m). Spojuje skalní procházkovou trasu s vyhlídkovým místem Hammtschwand, odkud je jedinečný výhled na Lucernské jezero a okolní hory.\n\n"}
{"id": "406024", "url": "https://cs.wikipedia.org/wiki?curid=406024", "title": "Pomněnka lesní", "text": "Pomněnka lesní\n\nPomněnka lesní (\"Myosotis sylvatica\") je dvou- či víceletá rostlina rozšířená do velké části Evropy a Asie, kde roste převážně v oblastech niv a lesů.\n\nSlovensky „\"nezábudka lesná\"“, německy „\"das Vergissmeinnicht\"“ a anglicky „\"forget-me-not\"“ (poslední dvě označení jsou v přímém překladu „\"Nezapomeň-na-mne\"“).\n\nSlovenská říkanka: \"Nezábudka, kde rastieš? Pod kríčkami v tôni. A včielky ťa nájdu tiež? Nájdu, vďaka vôni...\"\n\nPomněnka lesní má vícehlavý oddenek s přímými nebo krátce vystoupavými lodyhami, které jsou hustě chlupaté a 10–40 cm dlouhé. Přízemní listy jsou obvejčité s řapíkem 1–5 cm dlouhým. Lodyžní listy jsou většinou zašpičatělé a přisedlé. Drobné, blankytně modré kvítky skládají vrcholové dvojvijany, jen málokdy vijany postranní. Květní stopky nejsou v době květu tak dlouhé jako kalich, ale později se značně prodlužují. Květy se skládají ze zvonkovitého, chlupatého, ze tří čtvrtin děleného kalichu. Koruna je výrazně blankytně modrá, nejprve však růžová, řidčeji bílá. Měří v průměru 5–8 mm, v ústí je žlutá s pěti hrbolky. Tyčinek nese pět. Semeník je složen ze dvou plodolistů, jež se dělí za květu rýhami ve čtyři poloviny. Ty se přemění v jednosemenné, nažkovité plody, tzv. tvrdky. Jsou lesklé, černohnědé a zašpičatělé. Pomněnka lesní kvete od května do září.\n\nVyskytuje se hojně ve stinných lesích a nivách, v nížinách i horách. Daří se jí v teplých doubravách, květnatých dubohabřinách a bučinách. Roste na sušších i vlhčích půdách bohatých na živiny. Původem je z jihovýchodní Francie a jihovýchodní Anglie, odkud byla rozšířena na sever po Dánsko a Polsko, dále zasahuje na jih do severní Itálie a do střední části Balkánského poloostrova. V Alpách roste místy ještě ve výši 3000 m n. m. a na Kavkaze dokonce ve výšce 4000 m n. m. Je rozšířena téměř po celé Evropě. Hojně roste i v Asii, na jihu zasahuje přes Kanárské ostrovy až do Etiopie.\n\nHojná na celém území. Nejvíce se však vyskytuje v lesnatých oblastech středních Čech (zejména Český kras, České středohoří, kaňon Vltavy) a ve střední a jižní Moravě (Pavlovské vrchy, okolí Brna).\n\nPomněnka lesní je druh značně proměnlivý, který botanikové rozdělují v řadu poddruhů. Vyšlechtěné, velkokvěté odrůdy pomněnky lesní se pěstují na zahrádkách, záhonech i v truhlících jako okrasné trvalky. Jejich květy mohou být modré, fialové, růžové či bílé. Často se prodávají pod nesprávným označením \"Myosotis alpestris\".\n\n\n"}
{"id": "406030", "url": "https://cs.wikipedia.org/wiki?curid=406030", "title": "Bitva na řece Čorna", "text": "Bitva na řece Čorna\n\nBitva na řece Čorna je jednou z bitev krymské války. Došlo k ní 16. srpna 1855 na řece Čorna ve vzdálenosti 8 až 12 km od Sevastopolu. Na jedné straně stála ruská armáda a proti nim spojenecká vojska, která sestávala z francouzských, sardinských, anglických a tureckých vojáků.\n\nNa konci června 1855 car Alexandr II. požádal hlavního velitele ruské krymské armády generála M. D. Gorčakova o rozhodný útok na pomoc Sevastopolu. 28. června se vojenská rada rozhodla zaútočit na protivníka na řece Čorna. Přípravy na útok probíhaly pomalu a neskrytě. Na útok bylo připraveno 58 000 vojáků, z nichž bylo 10 000 jezdců a 272 děl. Proti nim stálo přibližně 60 000 vojáků.\n\nÚtok začal za úsvitu 16. srpna dvěma kolonami, levé velel generál P. P. Liprandi a pravé generál N. A. Reada. Kvůli malému počtu ruských vojáků vedených do bitvy, jejich špatnému přizpůsobení se situaci a nevyhovujícímu vedení se rozvinout útok nepodařilo. Bitva se změnila v roztříštěné prudké boje na oddělených místech.\n\nDo 10. hodiny ranní ruské vojsko ztratilo 8000 mužů a bylo odveleno od řeky Čorna. Spojenci ztratili 2000 vojáků. Porážka zhoršila situaci ruských vojsk u Sevastopolu.\n"}
{"id": "406037", "url": "https://cs.wikipedia.org/wiki?curid=406037", "title": "Mikrokontaktní skluznice", "text": "Mikrokontaktní skluznice\n\nMikrokontaktní skluznice je speciální úprava skluznice běžeckých lyží pro klasický styl. Část skluznice v odrazové zóně (u běžných lyží tzv. \"mazací komora\") je opatřena neskluznou směsí PET drtě a gumy a připomíná svou úpravou jemný smirkový papír, na omak je chlupatá. Tato část skluznice se zdrsňuje speciálními drážkovači, škrabkami a kartáči. Nenanáší se na ní žádný stoupací vosk, ale pouze vrstva speciálního oleje nebo spreje. <br>\nMikrokontaktní skluznice je jediným druhem skluznice určené pro střídavý běh bez použití stoupacího vosku, která se používá i v závodním běžeckém lyžování. V turistickém použití se využívají též běžky se šupinami nebo s tuleními pásy v mazací komoře. Mikrokontakt se používá na čerstvý jemný a vlhký sníh při teplotách kolem 0 °C nebo mírně nad, ve fázi rekrystalizace (kdy se vnitřní ramena vloček ještě ohýbají a dosud se nevytvořila vnitřní struktura sněhu). Tomuto typu sněhu se přezdívá \"mýdlo\". Lyže s mikrokontaktní skluznicí použité na správný typ sněhu jsou rychlejší než lyže namazané voskem. Ovšem stačí, aby se změnila teplota o 1 - 2 °C, čímž se změní mikrostruktura sněhu, a lyže s mikrokontaktem nejedou. Pokud se závodníkům na skluznici s mikrokontaktem vytvoří námraza, používá se její odstranění přejetím přes smrkové větve hozené do stopy.\n"}
{"id": "406040", "url": "https://cs.wikipedia.org/wiki?curid=406040", "title": "Dragoljub Mihailović", "text": "Dragoljub Mihailović\n\nDragoljub „Draža“ M. Mihailović (26. dubna 1893, Ivanjica – 18. července 1946, Bělehrad) známý též pod jménem \"Čiča\", byl srbský generál.\n\nJeho kariéra začala již za první světové války, kdy se stal válečným hrdinou. V meziválečné královské armádě pak zastával hodnost plukovníka. V druhé světové válce se stal vůdcem četnických sborů, které bojovaly proti komunistickým partyzánům, ale i nacistické okupaci. Tehdejší německou správu účast Četniků, kteří získávali pomoc ze zahraničí, značně znepokojovala a proto se pokoušeli Michaloviće zastavit. Jeho odsouzení a popravu však již vykonal komunistický režim, který byl vybudován po úspěchu partyzánského boje pod vedením Tita.\n\nMihailovićova kariéra v srbské armádě začala v průběhu balkánských válek (1912/1913) proti Osmanské říši a následně Bulharsku. Mihailović do nich zasáhl jako důstojnický čekatel. V bojích projevil vysoký stupeň talentu, odvahy i učenlivosti, byl raněn a vyznamenán Obilićovou medailí.\n\nV první světové válce bojoval již s důstojnickou hodností, postupně velel rotě a praporu. Zúčastnil se jak prvních fází úspěšné obrany, tak následného vyčerpávajícího ústupu na Korfu (tzv. srbská Golgota) i finálního spojeneckého průlomu na soluňské frontě. Byl opět raněn a za zásluhy vyznamenán Řádem Bílého orla.\n\nPo první světové válce se Mihailović věnoval usilovnému studiu vojenské teorie a strategie, ať už na francouzské vojenské akademii nebo formou samostudia. Následně mu bylo svěřeno velení pluku, přičemž přednášel na vojenské akademii v Bělehradě. Postupem času sice stoupal v hodnostních stupních a získával pověst respektovaného štábního důstojníka, jeho kariéra však byla narušována nejrůznějšími excesy.\n\nKdyž Mihailović na vojenské akademii před posluchači rozvíjel teorii drobné guerillové války jako způsobu obrany země proti silnějšímu nepříteli, nesetkaly se jeho názory na některých vysokých místech s přílišným pochopením (přestože budoucnost mu dala zapravdu).\n\nOdpovědné orgány nesly nelibě i další Mihailovićův návrh, kdy jakožto přesvědčený nacionalista navrhl uspořádání jugoslávské armády do národnostně segregovaných jednotek. Stejně tak konflikty Mihailovićových vojáků s německou menšinou v oblasti Celje jejich veliteli dvakrát neprospěly.\n\nNadějný, avšak problémový důstojník byl proto „odsunut“ na dostatečně reprezentativní pozice. V roce 1934 působil jako jugoslávský vojenský atašé v Bulharsku, o dva roky později zaujal stejný post v Československu. Kromě vlastních povinností zde protiněmecky naladěný Mihailović vyhledával kontakty s osobami podobného smýšlení a pečlivě sledoval mezinárodně politické dění.\n\nJeště před odjezdem z Prahy byl Mihailović vyznamenán československým prezidentem Edvardem Benešem. Napadení Jugoslávie jej zastihlo ve funkci plukovníka u posádky v Hercegovině.\n\nPo pádu královské Jugoslávie dorazil Mihailović ve druhé polovině dubna 1941 se skupinou šestadvaceti až jedenatřiceti osob (údaje se různí) na náhorní planinu Ravna Gora v západním Srbsku, kde začal organizovat odboj proti okupantům. Jeho muži se nazývali \"ravnogorskými četniky\" (\"ravnogorci\", \"dražinovci\") a rychle nabývali na síle. První drobné sabotáže provedli již koncem dubna, počátkem června 1941 (tedy dříve než Titovi partyzáni) pak uskutečnili první útok na jednotku vojáků wehrmachtu, přičemž zastřelili i jednoho důstojníka.\n\nV listopadu 1941, kdy měl Mihailović k dispozici přes 4000 mužů, jej král Petr II. Karadjordjević z londýnského exilu prohlásil \"velitelem všech vlasteneckých sil v Jugoslávii\" a ravnogorští četnici definitivně přijali název \"Jugoslávské vojsko ve vlasti\" (JVuO). Četnici vytvořili relativně fungující organizaci na území Srbska, Bosny, Hercegoviny a Černé Hory, částečně se uchytili i ve Slovinsku. Většinu četniků (cca 85 %) však tvořili Srbové. Svým monarchistickým konzervativním nacionalismem nebylo četnické hnutí příliš atraktivní pro ostatní národy okupované Jugoslávie, z čehož těžil konkurenční, internacionální levicový odboj partyzánů, vedený komunistou Josipem Titem.\n\nMihailović navíc své hnutí ovládal pouze na území tzv. užšího Srbska, v jiných oblastech (zejména Bosně a Černé Hoře) vystupovali místní velitelé značně nezávisle a leckdy navazovali kontakty s partyzány nebo kolaborovali s okupanty. Výjimkou nebyly ani odvetné vyhlazovací výpravy proti Bosňákům a Chorvatům. V Bosně se četnici střetávali s ustašovci, chorvatskými pronacistickými kolaboranty. Na území Srbska se pak dostávali do konfliktů s kolaborantskými formacemi fašistické organizace ZBOR, \"legálními četniky\" kolaboranta Kosty Pećanace a jednotkami loutkové vlády.\n\nBěhem září 1941 Britové vyslali k Mihailovićovi první vojenskou misi v čele s kapitánem Duanem Hudsonem. Ten posléze doporučil, aby bylo JVO podporováno britskou stranou. První dodávku britské výzbroje, výstroje a léků obdrželi četnici osmého listopadu 1941.\n\nV období od srpna do listopadu 1941 zorganizovali četnici aktivní guerillu proti německým jednotkám v západním Srbsku. Asi největším úspěchem bylo dobytí Čačaku oddílem poručíka (později podplukovníka) Zvonimira Vučkoviće (bývá označovám za nejschopnějšího četnického důstojníka). Své akce někdy četnici podnikali v kooperaci s Titovými partyzány, a to i přes ideové rozpory.\nV listopadu 1941 však propukla mezi ideově protichůdnými křídly odboje občanská válka, probíhající paralelně s globálním konfliktem. Koncem listopadu 1941 zahájili Němci proti četnikům i partyzánům rozsáhlou protiofenzívu, a to s velkými úspěchy. Počátkem prosince 1941 rozdrtili četnické oddíly v západním Srbsku a ovládli dokonce i Ravnu Goru, odkud musel Mihailović s nejvěrnějšími bojovníky uprchnout přes německé linie do italského záboru k četnickým oddílům majora Pavla Djurišiće.\n\nHitler vyhlásil 7. prosince 1941 \"operaci Mihailović\" (poté co na základě analýzy zjistil, že ravnogorci usmrtili více než tisícovku příslušníků německých složek), s cílem zabít či dopadnout velitele četnického odboje. Na Mihailovićovu hlavu byla vypsána odměna 100 000 říšských marek ve zlatě. Němci ani jejich kolaboranti však Mihailoviće nikdy nedopadli. Zajato a zabito však bylo mnoho klíčových Mihailovićových důstojníků (major Aleksandar Mišić, major Boško Todorović, major Žarko Todorović atd.) Nadějný kapitán Jovan Deroko byl zase zabit partyzány. Ve stejné době povýšila exilová vláda krále Petra II. Mihailoviće do hodnosti generála a v lednu 1942 ho formálně jmenovala ministrem obrany.\n\nPo německém úderu a zostřených represích vůči obyvatelstvu Mihailović obnovil ztracené zázemí a definitivně se rozhodl pro pasivní a vyčkávací taktiku vůči okupantům. Konfrontaci s Němci omezil pouze na nutnou sebeobranu a drobné sabotáže. Titovi partyzáni naopak přes řadu nezdarů stupňovali svou aktivitu v bojích s Němci a převzali tak iniciativu. Četnici na partyzány tvrdě útočili a v Srbsku si uchovávali dominantní pozici až do podzimu 1944, kdy do Srbska vstoupila Rudá armáda.\n\nDo září 1943 nepodnikli četnici proti Němcům žádnou organizovanou útočnou akci. Pouze v prosinci 1942 četnická skupinka zabila čtyři německé vojáky. Vyčkávání nabourávalo morálku četnických oddílů, ztěžovala se i možnost kontrolovat aktivity lokálních velitelů (\"vojvodů\") mimo Srbsko. Někteří otevřeně či skrytě kolaborovali, jiní přebíhali k partyzánům. Spojenci začínali být s pasivními a velkosrbsky orientovanými četniky nespokojeni, což vedlo ke sblížení s aktivním partyzánským odbojem. V září 1943 poslal britský premiér Churchill první misi k Titovi a počátkem prosince 1943 zastavil četnikům materiální pomoc. V únoru 1944 odešla z Ravne Gory (kam se Mihailović vrátil na jaře 1943) britská mise, zůstala jen americká.\n\nTeprve v první polovině září 1943 si generál Mihailović uvědomuje nebezpečí izolace a vydává rozkazy k ukončení dosavadní pasivity. Jeho četnici, vedeni majorem Zaharije Ostojićem svedou s Němci vítězné střety u Berane, Prijepolje, Rogatice a Višegradu, četnický major Boško Šarković podniká útoky na německou dunajskou plavbu a četnické oddíly obsazují německou železniční stanici Raška. Probíhají také diverzně destrukční aktivity ravnogorců proti německému zásobování. Na začátku roku 1944 se odřekl oficiálně i velkosrbského nacionalismu. Během Zasedání ve vesnici Ba navrhuje, aby byla Jugoslávie federací tří zemí.\n\nZ pohledu Spojenců je však příliš pozdě, hlavní iniciativu v rámci domácího odboje převzali Jugoslávští partyzáni pod vedením Tita , kteří se tak stávají perspektivnějším partnerem.\n\nV létě 1944 – po Churchillově nátlaku – jugoslávský král Petar II. sesadil Mihailoviće z postu ministra obrany, načež v září 1944 uznal jugoslávský partyzánský odboj. Četnikům pak doporučil přejít na stranu Tita. Mnoho ravnogorců pak skutečně přešlo pod partyzánské velení. Jistý vliv na britskou politiku v Jugoslávii zřejmě měli i sovětští agenti uvnitř britské tajné služby.\nV této chvíli se Mihailović stal vyděděncem.\n\nV období od začátku roku 1944 do února 1945 četnici zachrání za asistence americké mise (zejména kapitána George Musulina) celkem 513 amerických a 80 dalších příslušníků leteckých posádek, sestřelených nad Srbskem. Četnici dokáží zachráněné letce shromáždit na územích pod svou kontrolou a z improvizovaných letišť v Pranjani, Kočeljevu a Boljanici zajistit odsun všech letců na americké základny v Itálii.\n\nNejvětší shromaždiště v Pranjani (v létě 1944 odtud bylo evakuováno celkem 372 letců) se několikrát pokusily napadnout německé oddíly, ale ztroskotaly na obraně řízené výše zmiňovaným podplukovníkem Zvonimirem Vučkovićem.\nOperace Halyard byla největší záchranou příslušníků amerických ozbrojených sil z válečných linií a představuje nejslavnější kapitolu z dějin ravnogorského hnutí.\n\nV průběhu podzimu 1944 se Mihailovićovo vojsko začíná rozpadat, na území Srbska pak proniká Rudá armáda a Jugoslávští partyzáni. Četnici sice s Rudou armádou krátkodobě spolupracují (oddíly četnického podplukovníka Dragutina Keseroviće na Mihailovićův rozkaz pomáhají Sovětům osvobodit Kruševac a Čačak), nicméně krátce po skončení bojů jsou odzbrojováni a mnohdy internováni.\nMihailović se zbytkem věrných ustupuje do Bosny, kde pro něj končí druhá světová válka, nikoliv však konflikt s Jugoslávskými partyzáni vedenými Titem. \n\nPo převzetí moci Titem ovládanou vládou AVNOJe Mihailović sedmnáct měsíců unikal komunistům nepřístupnými oblastmi Bosny a Srbska, než byl po zradě jednoho ze svých důstojníků v březnu 1946 zatčen. Již 10. června byl postaven před vojenský soud v Bělehradě. Přes brilantní obhajobu a protesty západních zemí byl ve zmanipulovaném procesu odsouzen k trestu smrti a 17. července 1946 zastřelen. Bělehrad odmítl připustit k soudu příslušníky britských, jakož i amerických misí a zachráněné spojenecké letce, kteří chtěli svědčit v generálův prospěch.\n\nKomunistický režim měl z Mihailovićovy popularity strach i po jeho smrti, proto pohřbil generálovy ostatky tajně na neznámém místě. V roce 1948 americký prezident Harry Truman posmrtně vyznamenal Mihailoviće Řádem cti, vysokým vojenským vyznamenáním.\nDražovo dekorování prezident Truman doprovodil těmito slovy: „Generál Dragoljub Mihailovič se jako vrchní velitel jugoslávských sil a později ministr obrany, výjimečně zasloužil v době od prosince 1941 do prosince 1944 o organizaci a vedení velmi důležitých sil odboje proti nepříteli, který okupoval Jugoslávii.\n\nZa ohromujícího úsilí jeho nebojácných jednotek bylo zachráněno a bezpečně navráceno pod přátelské vedení mnoho letců USA.\nGenerál Mihailovič a jeho síly konkrétně přispěly spojenecké věci a pomohly k dosažení konečného vítězství Spojenců a ačkoliv nebyly adekvátně vybaveny, všeho zbaveny pokračovaly v boji za extrémně těžkých podmínek\"\n\nPozitivně se o Mihailovićově odkazu vyjádřili také američtí prezidenti Eisenhower, Nixon a Reagan. Po pádu komunismu byl na Ravne Goře vztyčen Mihailovićův pomník a v roce 2004 srbský parlament (skupština) schválil veteránům ravnogorského hnutí vyplácení válečných důchodů. Proti hlasovala pouze \"miloševićovská\" Socialistická strana Srbska.\n\n"}
{"id": "406049", "url": "https://cs.wikipedia.org/wiki?curid=406049", "title": "Elektrostrikce", "text": "Elektrostrikce\n\nElektrostrikce je fyzikální jev při kterém vlivem vnějšího elektrického pole, či pod vlivem změny tohoto elektrického pole dochází k deformaci dielektrik. Deformace bývá přímo úměrná čtvrté mocnině intenzity elektrického pole a nedochází ke změně směru deformace s otočením směru elektrického pole . Elektrostrikce, ačkoliv je nepřímému piezoelektrickému jevu podobná, bývá za tento jev chybně zaměňována. K elektrostrikci dochází ve všech dielektrických materiálech, na rozdíl od jevu piezoelektrického vyskytujícího se pouze v piezoelektrických materiálech.\n\nVyužívá se například v krystalových oscilátorech pro stabilizaci frekvence, či v aktuátorech s velmi malými posuvy (jednotky μm)\n"}
{"id": "406051", "url": "https://cs.wikipedia.org/wiki?curid=406051", "title": "Rab", "text": "Rab\n\nRab (Arbe, Arbia, Arve nebo Arba – jméno je pravděpodobně z ilyrskeho slova 'Arb' s významem tmavý, zeleně zalesněný) je chorvatský ostrov v severním Jadranu. Patří do Přímořsko-gorskokotarská župy v Kvarnerskem zálivu.\n\nOstrov je 22 km dlouhý, má plochu 91 km² a žije zde asi 9500 obyvatel. Sousedí s ostrovy Krk, Pag a Dolin (neobydlen).\n\nRab má velice vhodné stredomořské klima s mírnými zimami a přijatelnými letními teplotami. V zimě teplota málokdy klesá pod nulu a sníh je velice řídkým jevem.\n\nOstrov Rab je spojen jak s pevninou tak i s okolními ostrovy, na které se lze dostat trajektem. Z městečka Jablanac do vesničky Mišinjak se lze dostat už za 15 minut. Trajekt vyjíždí 8-20krát za den.\n\n\n\n"}
{"id": "406053", "url": "https://cs.wikipedia.org/wiki?curid=406053", "title": "Euronext", "text": "Euronext\n\nEuronext N.V. je evropskou akciovou burzou se sídlem v Paříži, s pobočkami v zemích Belgie, Holandsko, Luxemburg, Portugalsko a Spojené království. K doplnění obchodování s akciemi a deriváty, Euronext group poskytuje vypořádávací a informační služby. K 31. lednu 2006, měl kapitálový trh spravovaný Euronextem tržní kapitalizaci 2,9 biliónu USD. Tento burzovní trh byl takto oceněn jako 5. největší na světě. V roce 2007 se Euronext sloučil s americkou burzou NYSE do skupiny NYSE Euronext a vytvořili tak \"první globální akciovou burzu\". V roce 2014 se znovu osamostatnil.\n\n"}
{"id": "406055", "url": "https://cs.wikipedia.org/wiki?curid=406055", "title": "Rudolice (Most)", "text": "Rudolice (Most)\n\nRudolice na katastrálním území Rudolice nad Bílinou (německy \"Rudelsdorf an der Biela\") jsou místní část statutárního města Mostu. Bývalá obec se rozkládá v nadmořské výšce 230 metrů převážně na levém břehu řeky Bíliny pod jižním svahem kopce Špičák. Napojovala se na jihovýchodní část starého města Mostu. V 60. letech 20. století byla část Rudolic zbořena z důvodu výstavby dopravních komunikací. Po výstavbě současného Mostu je zbývající zástavba situována v severovýchodní části města, oddělená železnicí a silnicí č. I/13.\n\nNejstarší zpráva o obci pochází z roku 1298. Převážná část vesnice se během středověku stala majetkem cisterciáckého kláštera Osek, který je vykoupil převážně od mosteckých měšťanů. Na jižních svazích kopce Špičáku se rozkládaly vinice. Obec zůstala součástí panství kláštera v Oseku až do roku 1848, kdy se Rudolice staly osadou obce Střimice, ovšem spadaly do farního obvodu Vtelno. V Rudolicích se nacházel vrchnostenský dvůr, myslivna a mlýn, které vlastnil osecký klášter.\n\nNejvětší rozvoj obce probíhal v letech 1921–1930, kdy počet domů vzrostl ze 33 na 170 a počet obyvatel se zvýšil za deset let z 389 na 1279. V obci nebyla dlouhou dobu škola a děti chodily do Vtelna nebo do Mostu. Z důvodu zvýšení počtu obyvatel začalo v roce 1927 vyučování v expozituře mostecké obecné školy chlapecké v Mostě a od roku 1929 se stala samostatnou trojtřídní obecnou školou. Na počátku 20. století se Rudolice odtrhly od Střimic a vytvořily vlastní obec, ovšem v období okupace se staly součástí Mostu. Za druhé světové války byla v obci česká škola zrušena a stala se z ní německá obecná škola. Po skončení války se škola opět obnovila. V té době se také Rudolice opět osamostatnily, ovšem již v roce 1947 byly opět připojeny k Mostu jako jeho část. Po roce 1949 v obci vznikla strojní a traktorová stanice, která zde existovala do roku 1962.\n\nVětší část obce včetně barokní kaple Navštívení Panny Marie z 18. století byla postupně zlikvidována ve 2. polovině 60. let 20. století kvůli výstavbě tzv. Mosteckého koridoru a nového mosteckého železničního a autobusového nádraží. Škola s 1.–5 . ročníkem v obci existovala do roku 1969, poté děti chodily do Mostu na 3. základní devítiletou školu.\n\nDnes se v Rudolicích nad Bílinou nachází sběrný dvůr v Šikmé ulici a ve Školní ulici sídlí městský útulek pro zvířata. Na jižním svahu vrchu Špičák byly od roku 1977 založeny vinice, zhruba v místech, kde se nacházely již ve středověku. Jihovýchodně od Rudolic se nachází romské ghetto na sídlišti Chanov.\n\nRudolice jsou dnes místní částí a katastrálním územím Mostu.\n\nNa katastrálním území Rudolice nad Bílinou se nachází torzo vodního mlýna, původně renesanční stavby s barokní a klasicistní přestavbou. Objekt, evidovaný na seznamu kulturních památek, je v havarijním stavu a bez technického vybavení.\n\n\nJ. Sýkorová, Zmizelé domovy, Most 2002, s. 60\n\n"}
{"id": "406059", "url": "https://cs.wikipedia.org/wiki?curid=406059", "title": "Gino Paoli", "text": "Gino Paoli\n\nGino Paoli (* 23. září 1934, Monfalcone, Itálie) je italský písničkář.\nNarodil se v Monfalcone nedaleko Terstu, ale jeho rodina se záhy přestěhovala do Janova, kde Paoli žije dodnes.\n\nPůvodně se věnoval malířství, teprve koncem 50. let se přiklonil k hudbě. Po vystřídání několika zaměstnání byl spolu se svými přáteli Luigi Tencem a Bruno Lauzim přizván ke spolupráci se studiem Ricordi. Jeho prvním úspěchem byla píseň \"La gatta\" (Kočka).\n\nDalší písní z jeho rané tvorby byla \"Il cielo in una stanza\", kterou složil v r. 1959. Paoli přiznal, že ho text napadl když ležel na posteli v nevěstinci. Při pohledu na purpurový strop přišel na myšlenku že \"láska kvete vždy a všude\". Singl zazpívala Mina a stal se italskou nejprodávanější písní roku, dokonce se umístil v Billboard Hot 100. Píseň také zazněla ve filmech \"Io bacio... tu baci\", \"Appuntamento a Ischia\", \"Goodfellas\" a \"Sapore di sale\".\n\nV době svých velkých raných úspěchů se však Paoli dostal do závislosti na drogách a dokonce se pokusil o sebevraždu střelou do srdce, ale netrefil se. Pak se mu podařilo se vyléčit.\n\nV r. 1974 se vrátil na hudební scénu s LP deskami \"I semafori rossi non sono Dio\" a \"Il mio mestiere\" (1977). V 80. letech Paoli vydal sérii alb a v r. 1985 podnikl turné po Itálii s Ornellou Vanoni.\n\nV r. 1987 byl zvolen do italské poslanecké sněmovny za komunistickou stranu. V r. 1992 opustil politickou scénu a pokračoval ve své hudební kariéře.\n\nOženil se s herečkou Stefania Sandrelli, později se rozvedli. Jejich dcera Amanda Sandrelli se stala také herečkou.\n\nByl mu věnován jeden díl televizního dokumentárního cyklu \"Básníci Evropy\" (1996) Jiřího Vondráka.\n\n\n"}
{"id": "406063", "url": "https://cs.wikipedia.org/wiki?curid=406063", "title": "Strokkur", "text": "Strokkur\n\nStrokkur (v islandštině znamená chrlit) je gejzír v geotermální oblasti u řeky Hvítá na Islandu.\n\nStrokkur leží jen několik metrů od známého Geysiru, ale na rozdíl od Geysiru, který je nepravidelný a může být po několik let nečinný, chrlí Strokkur pravidelně každých 5–10 minut vařící vodu do výšky více než 20 metrů.\n\n"}
{"id": "406066", "url": "https://cs.wikipedia.org/wiki?curid=406066", "title": "Drážďanská parková železnice", "text": "Drážďanská parková železnice\n\nDrážďanská parková železnice (Dresdner Parkeisenbahn) je úzkorozchodná dráha nacházející se v parku Velká zahrada (Großer Garten) v saských Drážďanech. V dobách NDR byla známá jako \"pionýrská dráha\" (Pioniereisenbahn). Dráha je v provozu od dubna do října. Během prosince se koná několik zvláštních jízd. Na jejím provozu se podílí děti a mládež, posty strojvůdce a přednosty stanice však samozřejmě zůstávají vyhrazeny dospělým.\n\n1. června 1950 byla v parku Großer Garten pro děti zprovozněna 1,3 km dlouhá jednokolejná dráha o rozchodu 381 mm, která vedla z náměstí Straßburger Platz (tehdy Fučíkplatz) k městské zoo. Na 1. máje roku 1951 byla slavnostně znovuotevřena jako pionýrská dráha, ve stejném roce byly vybudovány další kilometry kolejí. Koncem devadesátých let muselo být z důvodu výstavby továrny koncernu Volkswagen, známé jako \"Gläserne Manufaktur\", přemístěno nádraží u náměstí Straßburger Platz. Celková délka tratě v současné době činí 5,6 kilometru.\n\nSoučástí vozového parku jsou dvě parní a dvě elektrické lokomotivy. Parní lokomotivy 001 „Lisa“ a 003 „Moritz“, nesoucí výrobní čísla 8351 a 8353, byly vyrobeny mnichovskou firmou Krauss & Co AG v roce 1925. Lokomotivy stejné řady jsou provozovány v Lipsku (002 s výrobním číslem 8352), Vídni a Stuttgartu. Elektrické lokomotivy byly vyrobeny v letech 1962 (EA01) a 1982 (EA02), s nabitým akumulátorem vydrží v provozu celý den. Vozový park dále obsahuje téměř 40 vagonů a také sněhový pluh, využívaný pro mikulášské jízdy.\n\n\n"}
