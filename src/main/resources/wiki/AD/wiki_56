{"id": "470525", "url": "https://cs.wikipedia.org/wiki?curid=470525", "title": "Parametry vodních cest v Česku", "text": "Parametry vodních cest v Česku\n\nPožadované cílové parametry vodních cest v České republice jsou dány prováděcí vyhláškou Ministerstva dopravy 222/1995 Sb. v platném znění, kterou se provádí Zákon o vnitrozemské plavbě 114/1995 Sb., a jsou v souladu s Evropskou dohodou o hlavních vnitrozemských vodních cestách mezinárodního významu (AGN), přijatou Českou republikou na základě Sdělení Ministerstva zahraničních věcí 163/1999.\n\nDohoda AGN, definuje třídy vodní cesty IV, Va, Vb, VIa, VIb, VIc a VII, přičemž stanovuje pouze minimální požadavky na rozměry plavidla, pro které jsou na vodní cestě dané kategorie podmínky pro bezpečný a plynulý provoz.\nNeobsahuje však definici minimálních parametrů plavební dráhy a plavebních objektů takových vodních cest, a stanovení těchto parametrů ponechává na národních legislativách. V České republice se tak děje prováděcí vyhláškou Ministerstva Dopravy 222/1995 Sb. v platném znění, která ve svém § 5 definuje minimální parametry plavební dráhy a v § 6 minimální rozměry plavebních komor pro třídy vodních cest vyskytující se v České republice, tedy regionální třídy 0, I, a mezinárodní třídy IV, Va a Vb.\nTakto definované parametry jsou závazné pro nově budované nebo rekonstruované vodní cesty. Skutečné parametry existujících českých vodních cest jsou určeny vyhláškou Ministerstva Dopravy 67/1995 sb. v platném znění. Konkrétně se jedná o přílohy 1 \"Nejvyšší povolené hodnoty délky a šířky plavidla a sestav plavidel pro jednotlivé úseky vodní cesty\", 2 \"Nejvyšší povolené hodnoty ponoru plavidla pro jednotlivé úseky vodní cesty\" a 3 \"Nejvyšší povolené hodnoty výšky pevného bodu plavidla a sestavy plavidel pro jednotlivé úseky vodní cesty\".\n\nHlavní určující parametry plavební dráhy jsou její rozměry, tedy šířka, hloubka vody a její zakřivení v obloucích. Dalším významným parametrem je minimální podjezdná výška mostů nad vodní cestou. Přitom šířka ovlivňuje maximální šířku plavidel a jejich sestav nebo dokonce možnost obousměrného nebo pouze střídavě jednosměrného provozu na vodní cestě. Plavební hloubka ovlivňuje ponor plavidel a tím i jejich nosnost a efektivitu provozu, a zakřivení plavební dráhy ovlivňuje maximální povolenou délku plavidel.\nUrčuje maximální šířku plavidel nebo jejich sestav, které jsou schopny provozu na dané vodní cestě a mohou se bezpečně minout. V místech ke není možno předepsanou šířku plavební dráhy dodržet je třeba zřídit plavební úžinu se střídavě jednosměrným provozem. Šířka plavební dráhy se měří v hloubce odpovídající ponoru návrhového plavidla. Platí že v řece, ke lze očekávat proudění vody a tedy vyšší nepřesnosti ve vedení plavidla, je požadovaná šířka plavební dráhy vyšší, než v průplavu s klidnou neproudící hladinou. Pro české vodní cesty jsou stanoveny tyto hodnoty:\n\nPlavební hloubka je součet ponoru plavidla a bezpečnostní marže určující vzdálenost plavidla nade dnem vodní cesty. Platí přitom, že v průplavu je v důsledku omezeného průřezu vodní cesty vyžadována vyšší marže než ve volné řece. To je především kvůli zajištění dostatečného prostoru k zpětnému pohybu vody při pohybu plavidla po hladině, aniž by docházelo k silnému proudění vody a s tím k vychylování plavidel ze směru nebo dokonce přisátí plavidla ke dnu vodní cesty v důsledku sacího efektu. Plavební hloubka určuje ponor a tím i nosnost lodi a tedy i efektivitu jejího provozu. Pro české vodní cesty platí tyto hodnoty:\n\nV případě rekonstrukcí existujících vodních cest, je povoleno aby plavební hloubka v rekonstruovaném úseku odpovídala plavební hloubce úseku navazujícího po proudu vodního toku, i pokud je tato hloubka nižší než minimální plavební hloubka vyžadovaná pro danou třídu. To proto, že plavební hloubku je možno později relativně snadno zvýšit např. prohrábkou dna vodní cesty. U pevných staveb na vodní cestě ( plavební komory, shybky, těsné průplavní úseky) však toto není možné a v těchto případech je proto při rekonstrukci nebo novostavbě požadováno dodržení cílových parametrů. ( viz Střední Vltava, která se buduje na plavební hloubku 1,6 m ale hloubka plavebních komor a lodních zdvihadel je projektována již cílových 2,7 metrů).\n\nAby se mohla protisměrně plující plavidla, vzhledem ke své značné délce, v obloucích plavební dráhy bezpečně vyhnout je definováno minimální přípustné zakřivení plavební dráhy jakožto minimální poloměr jejího oblouku. Dále je (v § 5 odst. 2) požadováno aby se plavební dráha v obloucích rozšiřovala, v závislosti na délce návrhové sestavy a poloměru oblouku, přičemž velikost tohoto rozšíření není blíže určena.\n\nPodjezdná výška mostů nad vodní cestou je definována jako maximální výška pevného bodu konstrukce plavidla, kterou nelze běžnými prostředky na plavidle rozebrat a znovu sestavit, nad hladinou vody. Pro nově budované nebo rekonstruované mosty přes vodní cesty mezinárodního významu platí ustanovení přijaté dohody AGN, přičemž pro regionální vodní cesty není zákonně určena:\n\nV současnosti je na českých vodních cestách vyhovující podjezdná výška mostů pouze na Dolním Labi od Mělníka po státní hranici, kde dosahuje hodnoty 6,5 m. To umožňuje jak bezproblémovou přepravu nadměrných nákladů tak omezeně přepravu kontejnerů ve 3 vrstvách. Na Vltavě ale dosahuje podjezdná výška nedostatečných 4,5 metrů a na Středním Labi dokonce jen katastrofálních 3,7 metrů, což ekonomické využívání této vodní cesty mimořádně omezuje a je to i hlavní důvod proč se nadměrné náklady ze severomoravských hutí přepravují od Pardubic po Mělník dále než 100 km po silnici paralelně s existující vodní cestou, což export těchto výrobků z velkou přidanou hodnotou značně a zbytečně prodražuje, a způsobuje nepříjemnosti místním obyvatelům a zvýšené opotřebení místních silnic.\n\nProto jsou v současné době nízké mosty přes Labe a Vltavu rekonstruovány tak, aby jejich podjezdná výška byla minimálně standardních 5,25 metrů a bylo jí možno v budoucnu snadno zvýšit na 7 m. To je plně v souladu s českým právním řádem, protože Labsko-Vltavská vodní cesta je zařazena do třídy IV a Va, přičemž dohoda AGN resp. (zákonná norma 163/1999 sb.) určuje, že vodní cesty třídy Va mají disponovat podjezdnou výškou minimálně 5,25 metrů a pokud mají být použitelné pro přepravu kontejnerů, musí mít podjezdnou výšku minimálně 7 m. Zároveň je pak při rekonstrukcích vodních cest třídy IV nutno zvýšit jejich parametry alespoň na parametry odpovídající třídě Va.\n\nRekonstrukce je prováděna tak, že pokud to místní poměry umožní, nízké mosty jsou zdvihány rovnou na cílovou podjezdnou výšku 7 metrů (silniční most Poděbrady). Tam kde by to bylo příliš náročné jsou nízké mosty zdvihány pouze na podjezdnou výšku 5,25 m a jsou buď přizpůsobeny k budoucímu snadnému vyzdvižení na cílových 7 metrů (most na Císařský ostrov v Praze) nebo k budoucí instalaci zdvižného zařízení a přestavbě na most zvedací (železniční mosty Nymburk a Kolín).\n\nU plavebních komor jsou určujícími parametry jejich půdorysné rozměry, tedy užitná délka, užitná šířka a hloubka nad záporníkem.\nProváděcí vyhláška Ministerstva dopravy určuje minimální užitné rozměry nově budovaných nebo zásadně rekonstruovaných plavebních komor následovně :\n\nPro vodní cesty vyhovující přepravě kontejnerů je dohodou AGN předpokládáno budoucí zvýšení požadavků na přípustnou šířku plavidla o 7 až 10%. Z toho důvodu jsou všechny v budoucnu plánované novostavby plavebních komor pro třídy Va a Vb již projektovány s užitnou šířkou 12,5 metrů.\nPožadované rozměry komor pro třídu 0 prakticky odpovídají existujícím plavebním komorám na Baťově kanále.\n\nRozměry požadované pro vodní cesty třídy I nejen že vyhovují návrhovým plavidlům pro kategorii I východně od Labe, ale je stanovena rezerva v délce i šířce plavební komory tak, aby byla schopna proplavit plavidlo odpovídající velikostí 1/4 návrhového tlačného člunu pro třídu Va. Tím vyhláška zajišťuje modulární princip v sestavování tlačných sestav, kdy plavení komora třídy Va je plně vytížena tlačnou sestavou čtyř člunů třídy I v sestavě 2x2 s remorkérem. Této třídě odpovídá vodní cesta budovaná na Střední Vltavě.\n\nRozměry požadované pro třídu IV odpovídají plavebním komorám na Středním Labi. Jejich délka odpovídá mezinárodnímu standardu pro třídu IV, ale díky jejich větší šířce je jimi možno proplavit i samostatný (bez remorkéru) tlačný člun Evropa II určený jako návrhové plavidlo pro sestavu třídy Va.\n\nRozměry požadované pro třídy Va a Vb odpovídají s 5 metrovou rezervou v délce mezinárodním standardům. S těmito parametry se počítá při plánování nové výstavby a zatím se u nás až na dvě výjimky plavební komory těchto parametrů nevyskytují. Podmínky pro zařazení Dolního Labe do třídy Va jsou totiž splněny díky velkým komorám nestandardních rozměrů a s třídou Vb je počítáno výhledově pro průplav Dunaj-Odra-Labe. Dvě zmiňované výjimky jsou nedávno rekonstruovaná plavební komora v Lovosicích s užitnými rozměry 110x12 metrů a plavební komora v Modřanech s užitnými rozměry 191,5 x 12 metrů.\n\nUžitná délka plavební komory je dána vzdáleností jejích horních a dolních vrat, přičemž se měří volný prostor mezi oběma vraty, do kterého při otevírání ani zavírání komory vrata ani jiná její výstroj (ochrana dolních vrat) nezasahují. V Čechách je jeho hranice vyznačena \"červenobílými svislými pruhy\" (viz obrázek) na zdech plavebních komor. Stejně tak se na zdi komor vyznačuje i vzdálenost od začátku resp. ke konci užitného prostoru, a to každých 20 metrů. (Údajně podle vzoru plavebních komor na průplavu Trent-Severn). Jako jedinou ze základních parametrů plavebních komor lze užitnou délku plavební komory dodatečně zvětšit její přístavbou s posunutím vrat, což se v Čechách (především na Dolním Labi) také několikrát stalo.\n\nMaximální užitná šířka plavební komory je limit pro maximální šířku plavidla, které je schopno plavební komorou proplout. Většinou je dána šířkou vjezdových vrat, a to i v případech, kdy je v samotné plavební komoře k dispozici prostor širší (např. velké plavební komory na Vltavě a Dolním Labi před rekonstrukcí).\n\nUžitná šířka je v současnosti hlavní parametr plavebních komor, který omezuje využitelnost celé vodní cesty. Za evropský standard pro vodní cesty mezinárodního významu se považuje minimální užitná šířka 12 metrů a pro vyšší kategorie vodních cest pak 24 a 34 metrů, přičemž již dnes se na velkých řekách vyskytují běžně plavidla s užitnou šířkou standardních 12 metrů překračující.\nZvýšení užitné šířky plavební komory by si vyžádalo prakticky zbourání celé jedné její poloviny a proto je většinou nereálné. U Českých plavebních komor se, s výjimkou Středního Labe, většinou vyskytovala užitná šířka nedostatečných 11 metrů. Na Dolním Labi byl tento problém řešen rozšířením vjezdových vrat velkých plavebních komor na celou jejich šířku (22 metrů), což sice více než bohatě postačuje pro třídu Va a umožňuje řazení českých tlačných člunů po čtyřech do sestav 2x2, ale o pouhých 80 cm nevyhovuje parametrům pro řazení standardních tlačných člunů vedle sebe (22,8 metrů) a tedy zařazení Dolního Labe do kategorie VIa, případně po prodloužení komor i VIb.\n\nHloubka nad záporníkem je vlastně hloubkou vody nad prahem vjezdových vrat plavební komory. Hloubka nad záporníkem musí být vždy oproti ponoru plavidla mnohem vyšší, aby poskytla dostatečný prostor k zpětnému proudění vody při vplouvání plavidla do uzavřeného prostoru plavební komory. Jedná se opět o limitující parametr, protože dodatečné zvýšení hloubky plavební komory není prakticky možné. Zatímco rozšíření plavební komory by znamenalo zbourání celé její poloviny, prohloubení plavební komory prakticky znamená její kompletní zbourání a na jejím místě vystavění komory nové.\nProto se plavební komory budují vždy na cílovou plavební hloubku, i když v navazující plavební trati je dosažená plavební hloubka mnohem nižší.\n\nNa českých vodních cestách jsou hloubky plavebních komor vyhovující, i když v některých případech nedosahují cílových hodnot požadovaných pro vodní cestu dané kategorie.\nVýše popsané parametry jsou předepsány pro výstavbu nových a rekonstrukce stávajících českých vodních cest. Skutečné parametry existujících českých vodních cest jsou však určeny vyhláškou Ministerstva Dopravy 344/1991 sb. v platném znění, kterou se vydává Řád plavební bezpečnosti, a vyhláškami Státní plavební Správy.\n\nV současnosti (říjen 2009) jsou parametry existujících českých vodních cest určeny takto:\n\n\nPoznámka\n\nPokud hledáte parametry lodi, která se může volně pohybovat po všech uvedených plavebních cestách, pak z výše uvedeného vyplývá následující: délka 38,4 m x 5 m, ponor 1,2 m (Baťův kanál) x výška nad hladinou 4,5m - nižší mosty na Vltavě ( 2,1 m na Baťově kanálu vy vysokém stavu, normálně 2,4 m).Převoz lodí na Slapech je omezen na maximální hmotnost lodě 3,5 tuny, délce 8,5 m a šířce 2,6 m. Taková loď je přepravitelná i přes Orlík (šířka je zde max 3m).\n\n\n"}
{"id": "470526", "url": "https://cs.wikipedia.org/wiki?curid=470526", "title": "Proton Malaysian Open 2009", "text": "Proton Malaysian Open 2009\n\nTenisový turnaj ATP Proton Malaysian Open 2009 se konal ve dnech 28. září - 4. října v hlavním městě Malajsie Kuala Lumpur v hale na kurtech s tvrdým povrchem. Odměny činily 947,750 USD.\n\n\n"}
{"id": "470527", "url": "https://cs.wikipedia.org/wiki?curid=470527", "title": "Manévr s korbomitem", "text": "Manévr s korbomitem\n\n„Manévr s korbomitem“ (v originále „The Corbomite Maneuver“) je v třetí díl první sezóny seriálu Star Trek, později známého jako \"\". Premiéra epizody proběhla 10. listopadu 1966.\n\nHvězdná loď USS Enterprise pod dočasným velením pana Spocka objevuje ve vesmíru zvláštní světélkující kostku, která se při pokusu o úhybný manévr vždy navrací do dráhy lodi. Kapitán James T. Kirk zrovna podstupuje čtvrtletní lékařskou prohlídku, a když je povolán na můstek, daří se posádce zničit neznámý objekt phasery.\n\n\"Enterprise\" záhy doráží k cizí vesmírné lodi ve tvaru světélkující koule. Kirk navazuje kontakt s mimozemskou civilizací, která ale považuje jejich vpád do této části galaxie za nepřátelský akt a chce \"Enterprise\" zničit. Kapitán Kirk a jeho posádka dostává 10 minut před zničením pro poslední modlitbu. Neznámý hlas se identifikuje jako Balok, kormidelník lodi \"Fesarius\", vlajkové lodi \"První federace\". Po několika neúspěšných pokusech o odvrácení přímého zničení \"Enterprise\" se kapitán Kirk uchyluje ke lsti a lživě informuje neznámého tvora o výbavě lodi tzv. korbomitem, který při ničivém zásahu lodi Federace odrazí zásah stejnou silou proti útočníkovi. Lhůta 10 minut vyprší a neznámá postava mimozemšťana se rozhodne \"USS Enterprise\" zachovat, ale také odvléci na svou planetu. Za tím účelem vyšle malou loď, která začne vlečným paprskem \"Enterprise\" táhnout. Po krkolomném manévru s brzdami a následným přetížením tažné lodi se \"Enterprise\" uvolňuje z vlečného paprsku a Balokova malá loď utrpí několik poškození, která jí nedovolí vyslat dostatečně silný paprsek k lodi \"Fesarius\". James Kirk se s výsadkem transportuje na cizí loď, kde zjišťuje, že mimozemský tvor na obrazovce při komunikaci byl jenom umělý panák a skutečný Balok se velmi podobá lidskému dítěti, ale disponuje nadprůměrnou inteligencí.\n\nBalok následně nabídne kapitánovi a ostatním z výsadku „tranyu“, jakožto jeho oblíbené pití. Kirk a Balok se domluví, že kormidelník Bailey zůstane s Balokem pro výměnu informací mezi civilizacemi.\n\n"}
{"id": "470530", "url": "https://cs.wikipedia.org/wiki?curid=470530", "title": "Kikkija", "text": "Kikkija\n\nKikkija (akkadsky \"Ki-ik-ki-a\") byl vládce Aššúru v průběhu 23. století př. n. l. Jméno Kikkija není akkadského původu, ale má churritské kořeny. Z toho se usuzuje, že Kikkija byl churritského či amoritského původu.\n\nJeho jméno se kromě Seznamu asyrských králů vyskytuje taktéž v nápisu z doby vlády Aššur-rém-nišéšua, podle kterého nechal Kikkija zbudovat městské hradby města Aššur.\n\n"}
{"id": "470534", "url": "https://cs.wikipedia.org/wiki?curid=470534", "title": "Star Trek: Klasické příběhy 02/1", "text": "Star Trek: Klasické příběhy 02/1\n\nStar Trek: Klasické příběhy 02/1 je kniha poprvé vydaná v USA roku 1991 pod názvem Star Trek: The Classic Episodes: Volume 2. \n\nV roce 1991, v Česku o osm let později, byly knižně zpracovány přepisy všech episod televizního seriálů Star Trek, vysílaného v USA v letech 1966-1969. Přepisy byly rozděleny do šesti knih s pojmenováním Star Trek, lišících se vzájemně podtitulem:\n\nPublikace s českým podtitulem Klasické příběhy 02, kniha první obsahuje na prvních stranách stručné informace o třech autorech (zesnulý James Blish, D.C.Fontanová a vdova po Blishovi J.A.Lawrencová). Dále je zde krátká předmluva pro české čtenáře, týkající se nakladatelství Netopejr a odkazu na webové stránky českých příznivců Star Treku. \nNásleduje rozsáhlejší úvodní slovo pod název \"Nadpřirozená vidina\" od Davida Gerrolda z USA, který hodnotí události 25 let od vzniku Star Treku v hnutí fanoušků, jejich fanzinech, knihách a věnoval pár odstavců i Jamesu Blishovi, autorovi mnoha příběhů fiktivního světa Star Treku.\n\nZbytek knihy tvoří 11 povídek, převyprávěných scénářů jednotlivých televizních epizod. Do češtiny je přiložili Věra Ježková, Dana Mikšíková, Hana Vlčínská, Zuzana Hanešková, Jan Pavlík a Jana Vašátková. Názvy televizních epizod se oproti knižnímu přepisu lehce liší.\n\nEnterprise je kosmická loď ze Země s 400 členy posádky. Jejím kapitánem je James Kirk, ve vedení posádky je Vulkánec Spock, doktor McCoy, šéfinženýr Montgomery Scott a další. \n\nV originále Catspaw, scénář napsal Robert Bloch\n\nNa zdánlivě pusté planetě Pyris VII jsou členové obou výsadků z Enterprise zajmuti bytostmi pozemského vzhledu (Korob a krásná Sylvie), nadané čtením myšlenek a tvorbou imaginárních postav na neexistujícím hradu. Část členů výsadku jejich vlivu podlehne, Kirk však jejich moc úskoky zlomí a obě mimozemská stvoření zahynou.\n\nV originále Metamorphosis, autor scénáře Gene L.Coon\n\nNa výsadkovém člunu z Enterprise se Kirk a několik kolegů vč.doprovázející nemocnou komisařku slečnu Hedfordovou dostanou k jakési planetě a jsou jí přitaženi. Na povrchu nachází člověka, věhlasného vědce ze Země starého 150 let vyhlížející jako mladý muž. Jeho omládnutí i přitažení posádky má na svědomí téměř neviditelná bytost ve tvaru barevného víru. Ona bytost posléze vstoupí do slečny Hedfordové a ta i s omládnutým vědcem na planetě zůstává. Kirk s kolegy odlétá.\n\nScénář od D.C.Fontana, název v originále Friday´s Child\n\nZ pověření Federace Kirk s kolegy Spockem a McCoyem navštěvuje planetu Ceres, kde žije kmenové společenství pocházející ze Země, žijící ve stanech jako indiánské kmeny. Na planetě je potřebný nerost a Kirk má domluvit těžební práva. Stejný zájem má i Říše Klingonů, jejichž loď v nepřítomnosti Kirka Enterprise odláká. Mezi kmenovými náčelníky dojde k soubojům přes právě narozené dítě (následníka, budoucího vůdce kmenů), komu těžební práva prodat. Enterprise Klingony zažene, vyšle výsadek na planetu a pomůže Kirkovi ve svízelné situaci, který nakonec práva k těžbě získá. Dítě kmenové souboje přežije.\n\nV originále Who Mourns for Adonais?, scénář od G.Ralsiona a Gene Coona\n\nEnterprise je zastavena na své cestě vesmírem rukou, tváří boha Apollona. Donutí Kirka s výsadkem přenést se do jeho paláce, dokazuje jim svou božskou moc i znalost historie Země, svede krásnou členku posádky ( a na konci McCoy zjišťuje její otěhotnění) a teprve když je všemi odmítnut, propustí je a zmizí.\n\nV originále Amok Time, autor scénáře Theodore Sturgeon\n\nNa Spocka dolehne jeho nutkavá biologická potřeba k ceremoniálnímu aktu spáření. Na Vulkám jej doprovodí Kirk a McCoy. Na planetě dojde k vynucenému souboji před nevěstou a jejím doprovodem mezi Kirklem a Spockem. Kirk s neznalostí zbraní podléhá, doktor jej však injekcí simulující smrt zachraňuje. Po návratu na Enterprise celá trojice v čele s truchlícím a zotaveným Spockem sleduje obživnutí Kirka, vše dopadlo dobře a loď odlétá za svými povinnostmi.\n\nScénář je od Normana Spinrada a v originále je to The Doomsday Machine\n\nEnterprise nalézá poničenou loď Constellation ze Země a poblíž trosky několika planet. Přežil jen kapitán Decker. Vše má na svědomí obrovský robot ničitel - požírač planet, pozůstatek nějaké civilizace. Kirk z paluby Constellation ve spolupráci se Spockem na Enterprise ničitele, který má namířeno k dalším obývaným planetám, zničí.\n\nV originále Wolf In the Fold, scénář napsal Robert Bloch.\n\nKirk, Scott, McCoy se zastaví na planetě Argelius, aby se pobavili v kavárně s krásnými tanečnicemi. Zamilovaný Scott s tou nejkrásnější vyjde na procházku a je krátce poté nalezen v těžkém šoku s nožem v ruce nad její mrtvolou. Je odveden k výslechu do místnosti kavárny a vzápětí v ní dochází k další vraždě vyšetřovatelky, opět je podezřelý Scott. Místní velitel Hengist žádá potrestání, mučení. Je vedeno další šetření místní šamankou, vzápětí poté je zavražděna i ona. Pak se všichni vyšetřující přenesou na Enterprise, kde se s pomocí počítače zjistí, že vše způsobila zlá síla, Jack Rozparovač v postavě Hengista. Po odhalení začne posádku zastrašovat, doktor tedy rychle všechny naočkuje sérem dobré nálady. Pak entita zla loď ochromí, převtělí se, ovšem i tak je přemožena a vypuštěna do vesmíru k samovolnému zániku.\n\nV originále The Changeling, scénář je od Johna Lucase.\n\nEnterprise nachází dvě kdysi obydlené planety pusté a poblíž sondu se jmenující jako Nomád, která lidi vyhubila. Postupně zjišťují, že byla vyslána ze Země v roce 2002, téměř zničena, pak na své pouti potkává jinou, nepozemskou sondu. Od ní převezme program, který v kombinaci s vlastním porouchaným programem znamená smrtelné nebezpečí všem humanoidům. Kirk sondou považovaný za stvořitele (záměna jmen) dokáže vražednou logiku automatu zviklat a sondu nakonec zničit. \n\nScénář napsal Max Ehrlich, v angličtině The Apple\n\nNa vizuálně nádherné planetě Gamma Trianguli VI výsadek z Enterprise nachází malou osadu lidí, sloužící automatu Vaal ve tvaru jeskyně ve skále, který jim za to poskytuje klamné štěstí, ovšem bez dětí a rozvoje osady. Automat narušitele z Enterprise napadá, dva členy výsadku zabije, ohrožuje i existenci Enterprise. Kirk zamezí osadníkům Vaal krmit a nechá jej ostřelovat z Enterprise, čímž jej nakonec zlikviduje. Osadníci začínají žít normálně. \n\nV originále Mirror, Mirror, scénář napsal Jerome Bixby\n\nKirk a trojice z jeho posádky se po marném přesvědčování rady planety Halkandu vrací na svou Enterprise, avšak během přenosu se dostanou do paralelního vesmíru. A zjišťují, že na zdejší Enterprise je posádka plná zlých dvojníků, kdežto na jejich loď se přenesli dvojníci Kirka. Zatímco \"zlou\" čtveřici Spock na pravé Enterprise ihned odhalí a internuje, hodný Kirk na \"zlé\" Enterprise se musí přizpůsobit situaci, zamezit vyhubení obyvatelstva Halkandu a připraví se na zpětný přenos. Těsně předtím je \"zlým\" Spockem odhalen, po rozmluvě na základě logické úvahy o zbytečnosti bezhlavého ničení je Spock propustí. takže se obě čtveřice vrací do \"svých\" vesmírů.\n\nAnglicky The Deadly Years, scénář napsal David Harmon\n\nVýsadek z Enterprise na planetě Gamma Hydry IV nachází přestárlé obyvatele vědecké stanice a sami se nakazí. Po návratu na loď stárnou denně o 30 let, Kirk byl pro začínající senilitu zbaven velení. V době hrozícího útoku Romulanů se podaří nalézt lék a uzdravující Kirk lstí s lodí z ohrožení uniká.\nScénář napsal David Gerrold, v originále je název The Trouble With Tribbles.\n\nTribblové byli malá přítulná stvořeníčka, ovšem velice žravá a obrovským tempem se množící. Ve sporu o převzetí Shermanovy planety mezi Federací a Klingony byli tribblové nakaženi zvědem Klingonů, aby sežrali zásoby upravené pšenice a dokázali neschopnost Federace dobře využívat planetu. Kirkovi lidé podvodné jednání odhalí, Klingoni neradi odlétají, ale Scott jim na památku na palubu přenese hromadu tribblů.\n\nScénář napsali Gene Roddenberry a Gene Coon. V angličtině Bread and Circuses\n\nEnterprise nachází dávno ztracené členy malé průzkumné expedice vedené kapitánem Merrickem na planetě, kde vládne vyspělejší druh Římské říše s gladiátorskými souboji a otroctvím. Kirk a jeho lidé jsou zde zajati, donuceni bojovat v aréně, Merrick je zabit a až na poslední chvíli Kirkova skupina uniká na Enterprise. Planetu zanechávají přirozenému vývoji.\n\nV roce 1999 knihu vydalo nakladatelství Netopejr (Karel Petřík) jako svou 30 publikaci v nákladu 2300 výtisků.. Brožovaná kniha má 378 stran a je opatřena barevnou obálkou (téměř stejná pro všech šest knih), stála 167 Kč. \n\n\n"}
{"id": "470538", "url": "https://cs.wikipedia.org/wiki?curid=470538", "title": "Fridrich I. Bádenský", "text": "Fridrich I. Bádenský\n\nFridrich I. Bádenský může být:\n\n"}
{"id": "470551", "url": "https://cs.wikipedia.org/wiki?curid=470551", "title": "Superfetace", "text": "Superfetace\n\nSuperfetace (z řeckého \"fetus\" – plod), jinak též přeoplodnění, je vznik embrya po oplodnění vajíčka za situace, kdy už je v děloze přítomné embryo z jiného menstruačního cyklu.\n\nSuperfetace nastane obvykle po delším obdobím (dni, týdnu) od prvního oplodnění. Může k ní dojít v případě zdvojené dělohy či v případech neočekávané ovulace (během těhotenství je další ovulace hormonálně potlačená). Pokud by došlo k oplodnění dvou a více vajíček ze stejného cyklu, hovoříme o superfekundaci. \n\nU lidí je superfetace extrémně vzácná. U zvířat, jako jsou hlodavci (myši a potkani) je častější. Mimo hlodavce jsou uváděna hospodářská zvířata (koně a ovce), vačnatci (klokani), primáti, či čeleď ryb živorodkovití. Nejčastěji nastane v případě umělého oplodnění při již probíhající nezpozorovaném těhotenství a klinicky se určí na základě rozdílného stupně vývoje dvojčat.\n\n"}
{"id": "470558", "url": "https://cs.wikipedia.org/wiki?curid=470558", "title": "Mistrovství Evropy ve volejbale žen 2009", "text": "Mistrovství Evropy ve volejbale žen 2009\n\n26. mistrovství Evropy ve volejbale žen proběhlo ve dnech 25. září až 4. října 2009 v polských městech Bydgoszcz, Łódź, Katowice a Wrocław. Titul mistryň Evropy obhájilo družstvo Itálie.\n\nTurnaje se účastnilo 16 týmů rozdělených do čtyř skupin. Z každé skupiny postoupily tři týmy do osmifinále, poslední skončily na 13. - 16. místě. Osmifinálové skupiny jsou dvě, přičemž se započítávají výsledky ze základních skupin. Z každé osmifinálové skupiny pak postoupily dva nejlepší týmy, které se utkaly o medaile.\n\n"}
{"id": "470559", "url": "https://cs.wikipedia.org/wiki?curid=470559", "title": "Webová analytika", "text": "Webová analytika\n\nWebová analytika (z angl. \"web analytics\", též překládáno jako \"analýza webu\") je měření, sběr, sledování a vyhodnocování internetových dat za účelem porozumění a optimalizace webu.\n\nWebová analytika poskytuje dva důležité typy informací: zjišťuje, co se na webových stránkách a jaké úpravy stránek pomohou k tomu, aby byla webová stránka efektivnější. Webová analytika slouží k pochopení chování návštěvníků na stránkách.\nWebová analytika je základem strategie pro internetový marketing.\n\nWebová analytika se využívá ke zjišťování informací o chování návštěvníků na webových stránkách, například kolik návštěvníků a odkud přichází na web, z jakého přichází zdroje či média, přes jakou stránku na web vstupují, jak se na stránkách pohybují, kam odchází, jaká klíčová slova zadávají do interního vyhledávače.\n\nSleduje určité charakteristiky, které se dělí na základní a pokročilé. Základní metriky jsou získávány z přehledů. Pokročilé metriky jsou takové, které jsou sledovány po delší dobu a k jejich získání je nutné mít jisté zkušenosti z oblasti internetových analýz a marketingu.\n\nNázvosloví a definice metrik, které se používají ve webové analytice, nejsou definovány na globální úrovni. V praxi to znamená, že se názvosloví metrik a jejich definice mohou u různých nástrojů lišit. Některé organizace jako DAA (\"Digital Analytics Association\") se pokusily metriky webové analytiky přesně definovat.\n\nMezi ustálené, byť not přesně definované metriky patří:\n\n\nK nejčastějším nástrojům webové analytiky patří Google Analytics, dále pak např. WebTrends, SiteCatalyst, Coremetrics nebo ClickTracks.\n\n"}
{"id": "470560", "url": "https://cs.wikipedia.org/wiki?curid=470560", "title": "Vladimír Kostka", "text": "Vladimír Kostka\n\nVladimír Kostka (20. srpna 1922 Třebíč – 17. září 2009 Praha) byl hokejový teoretik, didaktik a trenér československého národního hokejového mužstva. Svůj život spojil s tělesnou výchovou, sportem a především s ledním hokejem.\n\nPovolání pedagoga zahájil jako středoškolský profesor a později vyučoval na Tyršově ústavu pro tělesnou výchovu a sport v Praze. Vysokoškolské působení je spojeno se vznikem Institutu tělesné výchovy a sportu, který přešel jako Fakulta tělesné výchovy a sportu na Karlovu univerzitu. Pedagogicky působil na této fakultě nepřetržitě 35 let. Na katedře sportovních her řídil specializaci ledního hokeje, byl ředitelem trenérské školy, proděkanem a v letech 1973 – 1987 zastával funkci děkana. Intenzivně se odborně věnoval teorii sportovního tréninku v ledním hokeji, didaktice oboru, koordinoval výzkum a současně vedl praktickou výuku. Pojetí a výsledky jeho práce přispěly i k významnému postavení FTVS v mezinárodní organizaci vysokých škol AISEP.\n\nPráci na vysoké škole vždy spojoval s dobrovolnou činností v ledním hokeji. Byla to jedinečná vazba teorie a praxe. Dlouhá léta vedl metodickou komisi Svazu ledního hokeje a současně byl i trenérem národního reprezentačního družstva. Preferoval týmovou práci a pracoval v trenérských dvojicích, nejdéle s dr. Zdeňkem Andrštem, Vladimírem Bouzkem a velmi úspěšně s Jaroslavem Pitnerem, se kterým prvně aplikoval strategii bránícího levého křídla, která přinesla československému hokeji mnoho úspěchů. Bilance trenérského působení u národního mužstva je mimořádně úspěšná. Celkem získal jako trenér nebo vedoucí mužstva 34 medailí, z toho 5 zlatých, 13 stříbrných a 16 bronzových. Za největší úspěch považoval titul mistrů světa v roce 1972, který Československo opět získalo po 23 letech. Nezapomenutelná jsou i vítězství nad mužstvem SSSR v roce 1969, která přesáhla společenským a politickým dopadem význam sportovního utkání.\n\nNázory profesora Kostky na lední hokej jsou zachovány v bohaté publikační činnosti. Napsal 33 učebnic a vysokoškolských skript, publikoval 48 výzkumných statí a přes 200 odborných článků. Kniha Moderní hokej vyšla i v 6 zahraničních zemích.\n\nProfesor Kostka byl dlouholetým předsedou Československého svazu ledního hokeje. Za jeho působnosti v čele ČSLH byl vypracován a do praxe uveden systém přípravy trenérů, který přispěl k vysoké úrovni metodické práce ve většině oddílů ledního hokeje. Při utváření trenérské komise Mezinárodní federace ledního hokeje IIHF se stal jejím členem. Přednesl řadu referátů na mezinárodních kongresech a sympoziích. Jako první český trenér byl v roce 1997 uveden do Síně slávy IIHF. V roce 2008 i do nově založené Síně slávy českého ledního hokeje. Obojí je významným oceněním zásluh prof. Vladimíra Kostky o rozvoj českého a světového ledního hokeje.\n\nVladimír Kostka zemřel 17. září 2009 v Praze.\n\n"}
{"id": "470561", "url": "https://cs.wikipedia.org/wiki?curid=470561", "title": "Lukavec (Fulnek)", "text": "Lukavec (Fulnek)\n\nLukavec je místní část města Fulneku v okrese Nový Jičín. Lukavec se nachází na slezské straně moravsko-slezské zemské hranice, v přírodním parku Oderské vrchy, podél silnice vedoucí z Fulneku do Bílovce. Nadmořská výška obce je 345 m n. m. V roce 2009 zde žilo 387 obyvatel.\n\nNejstarší písemná zmínka pochází z roku 1312. V obci se nacházel jeden z nejstarších pivovarů na území Moravy a Českého Slezska, takzvaný Pelzův pivovar, založený v roce 1663.\n\n"}
{"id": "470563", "url": "https://cs.wikipedia.org/wiki?curid=470563", "title": "Jaroslav Pouzar", "text": "Jaroslav Pouzar\n\nJaroslav Pouzar (* 23. ledna 1952 Čakovec) je bývalý československý hokejový útočník. Je členem Síně slávy českého hokeje.\n\nV československé lize se poprvé objevil v roce 1975, kdy nastoupil za Motor České Budějovice. V roce 1982 jej v draftu NHL vybral na celkově 83. místě tým Edmonton Oilers. K prvnímu zápasu za Edmonton nastoupil v sezóně 1982/83. V Edmontonu odehrál čtyři sezóny. Následně přestoupil v roce 1987 do německého Rosenheimu, kde v roce 1990 ukončil aktivní kariéru.\n\nJaroslav Pouzar je vlastníkem hokejového klubu HC Českobudějovičtí lvi.\n\n"}
{"id": "470566", "url": "https://cs.wikipedia.org/wiki?curid=470566", "title": "Bitva v Otrantské úžině (1917)", "text": "Bitva v Otrantské úžině (1917)\n\nBitva v Otrantské úžině bylo námořní střetnutí první světové války. Ráno 15. května 1917 napadlo Rakousko-uherské loďstvo protiponorkovou bariéru Otrantského průlivu. Tu vytvořily státy Dohody, aby v Jaderském moři zablokovaly nepřátelské ponorky. Bitva byla úspěchem rakousko-uherských lodí, které s minimem ztrát vážně narušily protiponorkovou bariéru. Válečné lodě Dohody přitom měly v bitvě výraznou materiální převahu, které ovšem nevyužily.\n\nRakousko-uherské lodě vytvořily dvě útočné skupiny. První skupině velel admirál Miklós Horthy a skládala se z lehkých křižníků \"Helgoland\", \"Novara\" (vlajková loď) a \"Saida\". Druhé skupině velel fregatní kapitán Johannes von und zu Liechtenstein a tvořily ji torpédoborce třídy \"Tátra\" – \"Csepel\" a \"Balaton\".\n\nKrycí svaz tvořil pancéřový křižník \"Sankt Georg\", torpédoborce \"Tátra\", \"Warasdiner\" a torpédovky \"Tb 84 F\", \"Tb 88 F\", \"TB 99 M\" a \"Tb 100 M\". Svazu velel kontradmirál Alexander Hansa. Druhý svaz, který byl v pohotovosti tvořila pobřežní obrněná loď \"Budapest\" a torpédovky \"Tb 86 F\", \"Tb 91 F\" a \"Tb 95 F\". Nasazeny byly i tři ponorky. Rakousko-uherské \"U 4\" a \"U 27\" hlídkovaly před Valonou a Brindisi, zatímco německá \"UC 25\" u Brindisi položila minové pole.\n\nAby bylo dosaženo co největšího účinku, měl každý z rakousko-uherských křižníků zaútočit v jiném sektoru. \"Csepel\" a \"Balaton\" společně pátraly po nákladních lodích. Dne 15. května ráno ve 3:00 oba torpédoborce u albánského pobřeží zpozorovaly a napadly malý italský konvoj. Potopily torpédoborec \"Borea\" a nákladní lodě \"Carroccio\" a \"Veritä\". Nákladní loď \"Bersagliere\" se zachránila.\n\nRakousko-uherské křižníky se rozdělily a samostatně v různých místech napadly britské a italské trawlery střežící protiponorkovou bariéru (celkem jich bylo 47). Palbu zahájily v různých časech mezi půl pátou a pátou hodinou ranní. Potopily 14 trawlerů a tři poškodily. Další trawlery odpojily protiponorkové sítě a daly se na útěk. Například trawler \"Gowan Lee\" boj se silnějším protivníkem přijal, za což byl jeho kapitán Joseph Watt vyznamenán Viktoriiným křížem. Bariéra tak byla na několik týdnů narušena. Křižníky se poté opět spojily a začaly se z oblasti vzdalovat.\n\nZpráva o útoku na italský konvoj vyvolala nutnou reakci. Z Brindisi vyplula smíšená italsko-anglická eskadra, které velel kontradmirál Alfredo Acton. Tvořily ji britské lehké křižníky \"Dartmouth\", \"Bristol\" a čtyři torpédoborce (ještě se k němu připojil velký torpédoborec \"Aquila\"). Další torpédoborce v oblasti byly upozorněny na přítomnost rakousko-uherských lodí.\n\nActonův svaz se nejdříve střetl s rakouskými torpédoborci, které z boje vyřadily torpédoborec \"Aquila\". I přes jeho velkou převahu mu rakouské lodě unikly. Před sedmou hodinou potkaly rakouské křižníky čtyři dohodové torpédoborce. Došlo ke krátké přestřelce, po které torpédoborce zaujaly pozici za rakouským svazem a zdálky ho sledovaly. Krátce po deváté hodině narazily Horthyho křižníky na silnější Actonův svaz. I tentokrát však lodě Dohody promarnily šanci využít své výrazné převahy.\n\nPalba britských křižníků poškodila nejprve \"Helgoland\", na jehož přídi vypukl požár. Zasažena byla i \"Novara\", dokonce byl vážně zraněn admirál Horthy. Po zásahu do strojovny \"Novara\" ztratila chod. V nejkritičtějším okamžiku se však Actonův svaz odpoutal. Kontradmirál Acton se totiž rozhodl spojit s dalším italským svazem (přestože i tak měl velkou převahu), který se blížil z Brindisi. Ztracený kontakt s rakouskými křižníky už ale nenavázal.\n\n\"Saida\" vzala poškozenou \"Novaru\" do vleku a \"Helgoland\" kryl jejich ústup. Útoky italských torpédoborců byly neúspěšné. Brzy se navíc přiblížil krycí svaz s pancéřovým křižníkem \"Sankt Georg\" v čele, což italského velitele spolehlivě odradilo od dalšího boje. Rakouské lodě se tak mohly v pořádku vrátit do Boky Kotorské.\n\nBritský křižník \"Dartmouth\" během návratu torpédem těžce poškodila německá ponorka \"UC 25\". Posádka loď nejprve opustila, nakonec se ji však podařilo odvléct do Brindisi. Z přístavu vyplulo na pomoc několik torpédoborců, z nichž francouzský \"Boutefeu\" najel na minu položenou \"UC 25\" a potopil se.\n\nBitva v Otrantské úžině byla vítězstvím Rakousko-Uherska. Dohoda ztratila dva torpédoborce, čtrnáct trawlerů a dvě nákladní lodě. Křižník \"Darmouth\", nákladní loď a tři trawlery byly poškozeny. Na rakouské straně byla vážněji poškozena pouze \"Novara\". Rakousko-uherské ztráty činily 15 mrtvých a 31 raněných. Ztráty Dohody byly 76 mrtvých, 100 zraněných a 72 zajatých. Protiponorková přehrada byla na několik týdnů narušena. Poté byla přesunuta dále na jih, což ještě snížilo její beztak nízkou efektivitu.\n\n"}
{"id": "470568", "url": "https://cs.wikipedia.org/wiki?curid=470568", "title": "Karel Feistmantel", "text": "Karel Feistmantel\n\nKarel Feistmantel (14. února 1819 Praha – 29. září 1885 Praha-Smíchov) byl český geolog a paleontolog, zaměřený především na průzkum uhelných pánví středních a západních Čech.\n\nByl synem herce Karla Františka Feistmantela. Studoval na akademickém gymnáziu staroměstském i novoměstském a v roce 1834 byl přijat na pražskou polytechniku. Největší vliv tam na něj měl mineralog profesor Franz Xaver Maxmilian Zippe. Po absolvování nastoupil na panství průmyslníka a mecenáše vědy Karla Egona Fürstenberga. Stal se ředitelem jeho hutí v obcích Stará Huť, Nová Huť, Nový Jáchymov u Berouna, Roztoky u Křivoklátu a Břasy. Byl uznávaný a oblíbený pro své odborné znalosti, poctivost i slušné jednání s podřízenými. Ve vedení fürstenberských závodů působil čtyřicet let. Roku 1878 odešel do důchodu, aby měl více času na vědeckou práci.\n\nPrvní geologický výzkum prováděl v roce 1850 na Krušné hoře v Křivoklátské vrchovině. Nalezl zde zkamenělinu kmene ramenonožců (Brachiopoda), kterou nazval Lingula Feistmanteli. Během pobytu v Břasech zkoumal porfyry silurského útvaru a uhelné pánve u Radnic. V letech 1849 – 50 psal i odborné technické články.\n\nRoku 1878 opustil zaměstnání a plně se soustředil na výzkum. Podnikal vycházky do uhelných pánví, Brd, Kladské kotliny i jiných geologicky zajímavých oblastí. Postupně objevil další zkameněliny, které po něm získaly jméno: Graminites Feistmanteli, Palingenia Feistmanteli (pravěká jepice), Sphaerites Feistmanteli (mikroskopická houba) a Sigillairaestrobus Feistmanteli. O svých výzkumech napsal během života celkem 66 vědeckých článků, ilustrovaných pečlivě provedenými výkresy. Otištěny byly například v časopisech \"Lotos\", \"Zprávy a pojednání Královské české společnosti nauk\" i jinde. Stal se mimo jiné korespondentem c. k. geologického ústavu ve Vídni (1861), korespondentem Královské české společnosti nauk (1868) a členem Společnosti Muzea Království českého (1883).\n\nOd roku 1848 do roku 1849 zasedal jistý Karel Feistmantel jako poslanec Moravského zemského sněmu. Nastoupil sem po zemských volbách roku 1848 za kurii virilistů a velkostatků.\n\nJeho syn Otakar Feistmantel se proslavil geologickým výzkumem v Indii.\n\n"}
{"id": "470572", "url": "https://cs.wikipedia.org/wiki?curid=470572", "title": "Exsikátor", "text": "Exsikátor\n\nExsikátor (nebo desikátor) je tlustostěnná dvoudílná nádoba používaná v laboratoři k sušení pomocí desikantu. Víko exsikátoru je opatřeno zábrusem, který musí být namazán zábrusovým tukem. Spodní část nádoby je oddělena perforovanou deskou (obvykle porcelánová) a plní se vhodným sušidlem.\n\nV laboratorní praxi je exsikátorů využíváno k sušení vzorků, k uchovávání hygroskopických látek či k pečlivému\nvysušení laboratorního skla pro speciální účely (práce se snadno hydrolyzovatelnými látkami či precizní vážení). Po\npřipojení vývěvy (umožňuje-li to konkrétní konstrukce) je možno realizovat sušení za sníženého tlaku.\n\nExsikátory jsou vyráběny v mnoha velikostech (běžný průměr 100–300 mm) a to zejména ze skla. Existují však i plastové exsikátory. Pokud je víko opatřeno také vhodným kohoutem, hovoříme o vakuovém exsikátoru, který může (ale nemusí) být pro zvýšení účinnosti sušení připojen k vývěvě.\n\nPro použití v exsikátorech jsou vhodná následující sušidla (seřazeno podle účinnosti od nejméně účinné substance): bezvodý síran měďnatý, 98% kyselina sírová, bezvodý chlorid vápenatý, oxid vápenatý, silikagel, hydroxid draselný, bezvodý chloristan hořečnatý, oxid fosforečný. Vzhledem k vysoké ceně či nepraktičnosti některých uvedených sušidel se pro standardní sušení používá nejčastěji silikagel nebo chlorid vápenatý.\n\n\n"}
{"id": "470576", "url": "https://cs.wikipedia.org/wiki?curid=470576", "title": "Ján Lenčo", "text": "Ján Lenčo\n\nJán Lenčo (* 23. října 1933, Žilina - † 1. listopadu 2012) je slovenský spisovatel, literární kritik a autor literatury pro děti a mládež.\n\nNarodil se v rodině úředníka a učitelky a své vzdělání získával v Žilině a v Bratislavě kde v letech 1952-1957 studoval na Filozofické fakultě Univerzity Komenského slovenský jazyk, literaturu a dějiny. Pracoval jako redaktor vydavatelství Slovenský spisovateľ. V roce 1959 se vrátil do rodné Žiliny. Zde se stal nejprve redaktorem deníku \"Pravda\" (1959-1967), kde byl zodpovědný za regionální kulturu. Později se stal učitelem na střední škole v Žilině a úředníkem v knižním podniku. Od roku 1976 do roku 1988, kdy odešel do penze, pracoval v kině Úsvit jako správce. Od roku 1988 byl v důchodu.\n\nPsát začal už v 50. letech, kdy začal uveřejňovat své recenze a kritiky. Zde se věnoval dílům a problémům současné slovenské literatury, ale i německým originálním a přeloženým dílům. Prózu začal publikovat v časopisech \"Mladá tvorba\", \"Kultúrny život\" či \"Slovenské pohľady\", vícerá dílka mu vyšla i v humoristicko-satirickém časopise \"Roháč\". Ve svých dílech nastoluje mnohé otázky lidského bytí a existence - otázky života, smrti, pravdy, spravedlnosti, moci, myšlení, lidských tužeb a citů, prostě všeho, co člověku pomáhá, ale i brání v seberealizaci. Při psaní využívá mnohé literární formy, jako legendy, podobenství, bajky, grotesky až absurditu. Pro jeho tvorbu je také příznačná intelektuálská epika, zaměřená proti nelidskosti, bezpráví, diktátu, útlaku a nesvobodě.\n\n"}
{"id": "470581", "url": "https://cs.wikipedia.org/wiki?curid=470581", "title": "Waze", "text": "Waze\n\nWaze (čti „vejz“ – fonetický přepis anglického slova „Ways“) je navigační software pro mobilní telefony typu smartphone a tablety vyvinutý izraelskou skupinou Waze Mobile a je poskytován zdarma pod licencí GNU General Public License. Společnost Waze patří od roku 2013 pod Google. Tvůrci je software prezentován jako \"„GPS navigační software s prvky sociální sítě a počítačové hry“\". Základní odlišností od komerčních produktů je tvorba mapových podkladů samotnými uživateli stejně jako aktivní přispívání k situaci na silnicích, kdy systém Waze automaticky sbírá data o hustotě provozu a zároveň umožňuje uživatelům aktivně hlásit komplikace v dopravě. Díky široké uživatelské základně a komunitě nadšenců obsahuje systém Waze nově vznikající silnice a informace o uzavírkách na stávajících silnicích často od prvního dne vzniku dané situace; tím překonává řadu placených navigačních systémů.\n\nZákladní funkcí programu je automobilová navigace v režimu turn-by-turn včetně hlasové navigace. Na rozdíl od ostatních navigací je systém Waze užitečné využívat i pro denně se opakující cesty, typicky do zaměstnání atp. Díky neustálé aktualizaci dopravních informací od ostatních uživatelů je uživateli stále nabízena optimální trasa včetně informací o nebezpečích na cestě.\n\nUživatelé softwaru mohou vidět s určitým zpožděním pozici ostatních uživatelů, pokud to ti dovolili. Lze mezi sebou zasílat zprávy nebo vytvářet skupiny a sledovat tak dopravní hlášení uživatelů určité lokality. Každý uživatel, který překročil určitou hranici ujetých kilometrů si může také vybrat svůj status vypovídající o náladě. Navigační systém Waze klade velký důraz na sociální aspekt navigace a je tak velmi snadné přidávat přátele, sledovat jejich trasy atp.\n\nDalším prvkem Waze je sbíraní uživatelských bodů. Uživatelé jsou hodnoceni za najeté kilometry, dopravní hlášení nebo sbíraní bonusů průjezdem označeného místa. Bonusy se objevují na mapách náhodně a pro získání bonusu je třeba projet pozicí umístění. Body také představují formu odměny pro uživatele, kteří se aktivně podílejí na zakreslování dosud nezmapovaných mapových území a na udržování stále aktuálních mapových podkladů.\n\nMapové podklady aplikace Waze jsou zcela nezávislé na všech ostatních komerčních mapových podkladech a jsou od základu vytvářeny uživatelskou komunitou Waze. Kvalita celosvětového pokrytí mapovými podklady kolísá, nicméně díky popularitě v Česku i Slovensku jsou mapy v těchto oblastech velmi dobře použitelné pro navigování a v rychlosti aktualizací v případě uzavírek nebo otvírání nových silnic dokonce předčí mnoho komerčních navigačních systémů. Aktuální mapa včetně všech hlášení, uživatelů na cestě a také s možností vyhledání trasy je k dispozici na https://www.waze.com/livemap.\n\nKaždý uživatel Waze může při jízdě zapnout režim tvorby silnice. Přichycení k cestám je tak vypnuté a program zaznamenává podle GPS trasu nové komunikace do mapy. Tento záznam se následně objevuje v mapových podkladech serveru Waze, kde jej musí některý z uživatelů dokončit nastavením jména, typu silnice nebo ulice, možných směrů jízdy. Po aktualizaci mapových podkladů se nová komunikace objevuje v přístrojích uživatelů. První následující uživatel, který projíždí novou cestu, získává body za potvrzení existence a správného zadání komunikace. Na základě již vzniklých mapových podkladů systém automaticky sbírá údaje o hustotě provozu stejně jako dovoluje uživatelům hlásit nejrůznější dopravní situace.\n\nKromě výše uvedeného principu je možné vytvářet nové silnice také přímo v mapovém editoru v prohlížeči. Díky odkoupení systému Waze společností Google jsou k dispozici detailní mapy od Google stejně jako Google StreetView, které umožňují relativně přesné zachycení situace i v oblastech, jimiž dosud žádný uživatel Waze neprojel.\n\nWaze lze využít na libovolném mobilním zařízení; které splňuje následující podmínky:\n\n\n"}
{"id": "470586", "url": "https://cs.wikipedia.org/wiki?curid=470586", "title": "Aaron Solowoniuk", "text": "Aaron Solowoniuk\n\nAaron Solowoniuk (* 21. listopadu 1974 ve Streetsville, Ontario, Kanada) je bubeník kanadské punk rockové skupiny Billy Talent.\n\nNarodil se 21. listopadu roku 1974 ve Streetsville, provincii Ontario, ale je polského původu. Na bicí začal hrát už odmalička, jeho první set byl dárkem od jeho rodičů. Když vyrostl, pořád hrál na bubny a nakonec potkal Benjamina Kowalewicze a Jona Gallanta na jejich škole, Our Lady of Mount Carmel, kde si založili kapelu To Each His Own.\n\nO několik let později potkali Iana D'Sa, který ve stejné době hrál v kapele Dragonflower. Později všichni čtyři dali dohromady kapelu The Other One, kterou po nějaké době přejmenovali na Pezz. Aaron hrál nadále v Pezzu, ale poté co dodělal střední školu, dostal certifikát pro práci s automobilovými karosériemi a začal pracovat v Chryslerových závodech jako montér. V roce 1999 Aaron spolupracoval na dvou demo verzích písní, které se objevili na albu \"Watoosh!\", prvním albu od Pezz. Po soudním sporu se Pezz definitivně přejmenovali na Billy Talent.\n\nV březnu roku 2006 Aaron napsal dopis fanouškům, kde jim oznamuje, že mu byla diagnostikována nemoc Sclerosis multiplex, neboli roztroušená skleróza. Píseň „This Is How It Goes“ z prvního alba Billy Talent je právě o Aaronově boji s touto zákeřnou nemocí.\n\nAaron dlouho nic nikomu neříkal, aby se prý vyvaroval nechtěných hloupých dotazů, ale nakonec se rozhodl, že to nebude dále tajit, jelikož byly i horší případy s touto nemocí, než byl ten jeho. Aaron se po zveřejnění stal veřejným zastáncem pro hledání léků pro tuto nemoc. Jako na potvrzení toho, že boj s nemocí nevzdal a nevzdá, pomohl organizaci F.U.M.S. odstartováním koncertu (na druhý svátek vánoční roku 2006), kde Billy Talent spolu s kapelami Moneen a Alexisonfire hráli v opeře v Torontu. Výtěžek z koncertu byl věnován Společnosti pro roztroušenou sklerózu pro Kanadu.\n\nProzatím Aaron doprovází Billy Talent na jejich promoční šňůře koncertů nového alba \"Billy Talent III\". Aaron je ženatý, jeho manželka je tatérka-umělkyně a má dceru, jménem Willow (jejíž jméno má vytetované na hrudi).\n"}
{"id": "470590", "url": "https://cs.wikipedia.org/wiki?curid=470590", "title": "Klínová kost", "text": "Klínová kost\n\nKlínová kost (: \"os sphenoidale\", : \"sphenoeides\") patří mezi kosti lebky člověka, která tvoří střed baze lebeční. Nachází se před spánkovou kostí a v bazilární části týlní kosti. Osifikuje chrondrogenně. Tvarem připomíná motýla či netopýra.\n\nTvoří ji tyto základní části:\n"}
{"id": "470594", "url": "https://cs.wikipedia.org/wiki?curid=470594", "title": "Seznam zápasů československé a švédské hokejové reprezentace", "text": "Seznam zápasů československé a švédské hokejové reprezentace\n\nPoznámky k utkáním\n\n"}
{"id": "470596", "url": "https://cs.wikipedia.org/wiki?curid=470596", "title": "Týlní kost", "text": "Týlní kost\n\nTýlní kost (: \"os occipitale\") tvoří základní část spodiny lebeční. Obklopuje \"velký\" nebo též \"týlní otvor, foramen magnum\". Dělí se na následující základní části:\n\nTělo týlní kosti (\"pars basilaris ossis occipitalis\") je část týlní kosti směřující od \"foramen magnum\" dopředu a mírně nahoru, kde se spojuje s klínovou kostí synchodrózou (\"synchondrosis sphenooccipitalis\"), která se po ukončení růstu mění na synostózu. Na její vnitřní ploše se nachází \"clivus\", mělký žlábek směřující dolů k \"foramen magnum\". Na bazální nebo spodní ploše se nachází \"tuberculum pharyngeum\", hrbolek ve střední čáře, na který se připojuje hltan.\n\nBoční části týlní kosti (\"partes laterales ossis occipitalis\") jsou uloženy laterálně od \"foramen magnum\". Na bazální ploše se nacházejí párové \"condyli occipitales\", kloubní výrůstky, které jsou součástí kraniovertebrálního spojení. Dále jimi probíhá \"canalis nervi hypoglossi\", kanál, kterým příčně přes kondyly probíhá XII. hlavový nerv (podjazykový nerv, \"Nervus hypoglossus\"). Za kondyly se nachází jamka, \"fossa condylaris\", ze které pokračuje intrakraniálně \"canalis condylaris\" – prochází jím spojnice mezi nitrolebním a mimolebním žilním systémem.\n\nV místě spojení \"pars lateralis\" se spánkovou kostí je otvor – \"foramen jugulare\" (někdy je drobným výběžkem částečně rozdělen na dorzolaterální a ventromediální část); za ním vybíhá okraj \"pars lateralis\" do výběžku – \"processum jugularis\".\n\nČást šupina týlní kosti (\"squama occipitalis\") osifikuje chrondrogenně, část dezmogenně. S párovou temenní kostí je spojena švem \"sutura lambdoidea\".\n\nNa vnějším povrchu šupiny se uprostřed nachází hrbol (\"protuberantia occipitalis externa\"), který pokračuje na obě strany lištami (\"lineae nuchales supremae\"), na které se upíná povrchová šíjová fascia. Pod nimi jsou další paralelně jdoucí párové lišty \"linea nuchalis superior\" (místo úponu trapézového svalu, \"musculus trapezius\") a \"linea nuchalis inferior\" (místo úponu vazivových sept mezi jednotlivými vrstvami svalů šíje). \"Crista occipitalis externa\" je hrana ve střední čáře za \"foramen magnum\", na kterou se upíná \"ligamentum nuchae\" – šíjový vaz.\n\nNa vnitřním povrchu šupiny se uprostřed nachází \"protuberantia occipitalis interna\", tvořící střed vyvýšeniny v tvaru kříže, která je otiskem žilních splavů – nazývá se \"eminentia cruciformis\". \"Eminentia cruciformis\" dělí vnitřní plochu štěrbiny na 2 hodní jámy pro týlní laloky mozku a dvě dolní jámy pro hemisféry mozečku.\n\n"}
{"id": "470600", "url": "https://cs.wikipedia.org/wiki?curid=470600", "title": "DG Flugzeugbau", "text": "DG Flugzeugbau\n\nDG Flugzeugbau je německý výrobce kluzáků se sídlem ve městě Bruchsal, které se nachází poblíž Karlsruhe v Bádensku-Württembersku v Německu.\n\nSpolečnost byla založena v roce 1973 Gerhardem Glaserem a Wilhelmem Dirksem pod názvem Glaser-Dirks Flugzeugbau GmbH. V roce 1978 byla uzavřena dohoda se slovinskou společností Elan o vzájemné spolupráci, což umožnilo zvýšit výrobní kapacity. Dodnes jsou produkovány modely jako například DG model 505, který byl zaveden do výroby právě v této době. Společnost Glaser-Dirks se v roce 1996 dostala do velkých finančních problémů, které byly zapříčiněny proinvestováním velkých částek do neperspektivního vývoje modelu DG-800B. Firma v bankrotu byla prodána Friedelu Weberovi a jeho ženě Evě-Marii Weberové, kteří uzavřeli dohodu s účetním Gerhardem Wolffem a společně podnik dokázali dostat z problémů. Založili novou společnost s názvem DG Flugzeugbau GmbH. Dirks zůstal ředitelem konstruktérů a designérů.\n\nV roce 2000 postavila společnost nový závod ve městě Bruchsal a přesunula se na tamní letiště. V roce 2003 firma, včetně značky a designu letounů, převzala společnost Rolladen Schneider, která patřila mezi největší producenty kluzáků v Německu, ale později byla ve velkých ekonomických potížích a skončila v bankrotu.\n\n"}
{"id": "470602", "url": "https://cs.wikipedia.org/wiki?curid=470602", "title": "Henri Auguste Duval", "text": "Henri Auguste Duval\n\nHenri-Auguste Duval (28. dubna 1777 Alençon – 16. března 1814 Paříž) byl francouzský lékař a botanik.\n\nHenri-Auguste Duval studoval medicínu na pařížské univerzitě. Proslavil se katalogem \"Plantae succulentae in horto Alenconio\". Byly zde poprvé popsány rody \"Gasteria\", \"Haworthia\" a \"Ligularia\".\n\nRoku 1813 zveřejnil dodatek k práci J.D. Duponta \"Double flore parisienne ou description de toutes les espèces qui croissent naturellement aux environs de Paris\".\n\nAdrian Hardy Haworth po něm pojmenoval rostlinný rod \"Duvalia\" z čeledi Apocynaceae a jeho jméno nese i rod \"Duvaliandra\" z čeledi Asclepiadaceae.\n\n"}
{"id": "470603", "url": "https://cs.wikipedia.org/wiki?curid=470603", "title": "Büchnerova nálevka", "text": "Büchnerova nálevka\n\nBüchnerova nálevka je druhem nálevky, která je používána v laboratoři. Je zhotovena z porcelánu a její vnitřní prostor je oddělen dnem, které tvoří perforovaná přepážka.\n\nNalézá uplatnění při filtraci za sníženého tlaku. Na dírkovanou přepážku je položen vystřižený kruh filtračního papíru a nálevka je poté vsazena do hrdla vhodné odsávací baňky, připojené bočním vývodem k vývěvě. Mezi nálevku samotnou a hrdlo baňky je nutné vložit vhodné těsnění (které někdy bývá přímo součástí nálevky). Vysátím vzduchu z baňky se dosáhne rychlého průběhu filtrace, filtrační koláč je zachycen na vloženém filtračním papíře a následně je seškrábán nebo vyndán i s papírem (filtrační koláč je často dosti kompaktní). Použití Büchnerovy nálevky při běžné laboratorní praxi je však dnes (2009) již většinou nahrazeno filtrací přes fritu a omezuje se na demonstrační a výukové účely.\n\nČastým omylem je, že nálevka, stejně jako Büchnerova baňka, nese název po nositeli Nobelovy ceny Eduardu Buchnerovi. Pravdou je, že nese jméno německého průmyslníka Ernsta Büchnera\n\n\n"}
{"id": "470604", "url": "https://cs.wikipedia.org/wiki?curid=470604", "title": "Foramen magnum", "text": "Foramen magnum\n\nForamen magnum (: velký týlní otvor, případně velký otvor) je největší nepárový otvor do lebeční dutiny. Nachází se v týlní kosti na spodině lebeční. Slouží jako průchod pro prodlouženou míchu, cévy a nervy; spojuje lebeční dutinu s páteřním kanálem.\n\n\"Foramen magnum\" tvoří anatomické centrum týlní kosti, kterou tak rozděluje na tři části:\n\nSkrz \"foramen magnum\" prochází:\n\nBipedie způsobuje posuv otvoru.\n"}
{"id": "470607", "url": "https://cs.wikipedia.org/wiki?curid=470607", "title": "Rolladen Schneider", "text": "Rolladen Schneider\n\nRolladen-Schneider byl velký německý výrobce kluzáků. Původně firma vyráběla okna a okenice. První kluzák firma vytvořila v roce 1967. Sídlo společnosti je ve městě Egelsbach, které leží poblíž Frankfurtu nad Mohanem v Hesensku v Německu.\n\n\nZ důvodů ekonomických problémů byla společnost v roce 2001 poslána do nucené správy. V roce 2003 převzala společnost DG Flugzeugbau vedení ve firmě a získala práva ke značkám i designu letadel.\n\n"}
{"id": "470609", "url": "https://cs.wikipedia.org/wiki?curid=470609", "title": "Bruchsal", "text": "Bruchsal\n\nBruchsal (původně také \"Bruohselle, Bruaselle\") je německé velké okresní město v západním výběžku Kraichgau, přibližně 20 km severovýchodně od Karlsruhe ve spolkové zemi Bádensko-Württembersko. Leží na pamětní cestě Berthy Benzové.\n\nBruchsal je největším městem v okrese Karlsruhe a představuje v něm jedno z ekonomických center. Pěstuje se zde kvalitní chřest. Oblast Bruchsal zahrnuje také města Bad Schönborn, Forst, Hambrücken, Karlsdorf-Neuthard, Kraichtal, Kronau, Oberhausen-Rheinhausen, Östringen, Philippsburg, Ubstadt-Weiher und Waghäusel.\n\nOd roku 1972 je sídlem správy okresu Bruchsal.\n\n\n"}
{"id": "470612", "url": "https://cs.wikipedia.org/wiki?curid=470612", "title": "Ludvík Hess", "text": "Ludvík Hess\n\nLudvík Hess (* 4. února 1947 Kladno) je novinář, spisovatel a chovatel koní. Od roku 2005 zakládá babyboxy. \n\nPři studiu SVVŠ Na Zámečku v Libni založil se spolužákem Emilem Machálkem v roce 1964 literární časopis Divoké víno. V tištěné podobě vycházel do roku 1972, nyní vychází na internetu jako www.divokevino.cz. Než bylo vydávání časopisu zakázáno cenzurou, vyšlo celkem 58 tištěných čísel Divokého vína.\n\nNárodní knihovna ČR a Nakladatelství Slovart vydaly jeho knihu \"Antologie Divoké víno 1964–2007\". Je autorem knížek \"Satyr a nymfičky\", \"Co jste se v novinách nedočetli o babyboxech\", \"Balady o koních a romance o holkách\", \"Čtyřúhelník\". V roce 2010 vydalo nakladatelství Petrklíč Hessovu knížku Romance o klisničkách a balady o ženách a v roce 2011 Stařec a Kuře. V Nakladatelství Slovart vyšla v roce 2017 jeho další kniha jako druhý díl Antologie pod názvem Antologie Divoké víno 2007–2017 čili Pegas? Kentaur? Satyr...?\n\nČasopis Divoké víno měl v druhé polovině 60. let základní význam pro prvotní literární uplatnění i osobní sbližování básnické generace takzvaných Pětatřicátníků, kteří se později stali určujícími osobnostmi české poezie 70. a 80. let. Někteří zde pravidelně publikovali (Jiří Žáček, Karel Sýs, Petr Cincibuch), jiní stáli časopisu nablízku jako nezávislí novináři a jeho podporovatelé. Divoké víno se mimo jiné zasloužilo o uvedení díla \"českého beatnika\" Václava Hraběte do čtenářského povědomí. Byly zde otištěny jeho juvenilní reportáže a rozhovor s Allenem Ginsbergem, řada veršů z pozůstalosti i jediná próza Horečka.\n\nV roce 2005 zřídil Ludvík Hess v České republice první babybox, pokračuje ve zřizování dalších. Dne 28. října 2015 ho prezident Miloš Zeman vyznamenal medailí Za zásluhy.\n\nVěnuje se chovu anglických plnokrevníků. Jeho největším chovatelským úspěchem bylo vítězství jím odchovaného hřebce Marco Polo ve Velké jarní ceně v roce 1985.\n\n"}
{"id": "470613", "url": "https://cs.wikipedia.org/wiki?curid=470613", "title": "Médeia (divadelní hra)", "text": "Médeia (divadelní hra)\n\nMédeia je tragédie, jejímž autorem byl starořecký dramatik Eurípidés.\n\nHra zpracovává pověst o dávných plavcích Argonautech, usilujících o zlaté rouno (ovčí kůže). Královská dcera Médeia zachránila vůdce Argonautů Iásóna a pomohla mu získat zlaté rouno, zamilovala se do něj a odplula s ním do Korintu. Zde si Iásón oblíbil dceru krále Kreonta Glauku, se kterou se chystal ke svatbě. Médeia jako zrazená žena, poslala nevěstě jako dar ozdobu do vlasů a šaty napuštěné jedem. Ty se na ní vzňaly a Glauka i se svým otcem uhořela. Medéia zabije i své dva syny, které měla s Iásonem, a prchá do Athén ke králi Aigovi.\n\n"}
{"id": "470614", "url": "https://cs.wikipedia.org/wiki?curid=470614", "title": "Temenní kost", "text": "Temenní kost\n\nTemenní kost (: \"os parietale\") je párová kost, která tvoří střední část klenby lebky člověka. Z fylogenetického hlediska je nejvíce vyvinutá u člověka. Jedná se o plochou kost ohraničenou 5 \"suturae serratae\" a 1 \"sutura squamosa\". Ve švu věncovém (\"sutura coronalis\") se temenní kosti spojují s čelní kostí, šev šípový (\"sutura sagittalis\") spojuje obě temenní kosti, šev lambdový (\"sutura lambdoidea\") spojuje temenní kosti s týlní kostí. \"Sutura sphenoparietalis\" spojuje temenní kosti s velkými křídly klínové kosti a \"sutura squamosa\" se šupinou spánkové kosti. V místě setkání šípového a věncového švu je antropometrický orientační bod bregma. Novorozenec tu má nezkostnatělé vazivo, tzv. fontanelu. U zdravého dítěte do 2 let zmizí srůstem okolních kostí. Výjimečně může samostatně osifikovat a vytvořit \"os bregmaticum\", ve středověku nazývanou \"os antiepilepticum\".\n"}
{"id": "470618", "url": "https://cs.wikipedia.org/wiki?curid=470618", "title": "Barthélemy Charles Joseph Dumortier", "text": "Barthélemy Charles Joseph Dumortier\n\nBarthélemy Charles Joseph Dumortier (3. dubna 1797 Tournai – 9. června 1878 tamtéž) byl belgický botanik.\n\nJsou po něm pojmenovány rostlinné rody \"Dumortiera\" z čeledi Marchantiaceae, \"Dumortieria\" a \"Dumortieropsis\". V Belgii nese jeho jméno jeden floristický časopis \"Dumortiera\".\n\n\n Kromě této zkratky byla používána i zkratka Dum..\n"}
{"id": "470619", "url": "https://cs.wikipedia.org/wiki?curid=470619", "title": "Miroslava Křivánková", "text": "Miroslava Křivánková\n\nMiroslava Křivánková či Mirka Křivánková (* 26. ledna 1954 ) je česká zpěvačka a skladatelka, vynikající jazzová a jazzrocková vokalistka 70. a 80. let 20. století, vítězka soutěžního festivalu Vokalíza z roku 1982.\n\n\n\n\n"}
{"id": "470622", "url": "https://cs.wikipedia.org/wiki?curid=470622", "title": "Čelní kost", "text": "Čelní kost\n\nČelní kost (: \"Os frontale\") je nepárová kost, která tvoří část lebky člověka. Původně se zakládá jako párová kost, ale krátce po narození obě dvě části srůstají do jedné kosti. Individuálně různě dlouho trvá uzavření čelního švu (\"sutura frontalis\") mezi oběma polovinami šupiny čelní kosti. Výjimečně se nachází \"sutura frontalis persistens\" (metopismus) i u dospělých jedinců. Čelní kost tvoří:\n"}
{"id": "470631", "url": "https://cs.wikipedia.org/wiki?curid=470631", "title": "Mlýnský potok (přítok Zlatého potoka)", "text": "Mlýnský potok (přítok Zlatého potoka)\n\nMlýnský potok je levostranný a celkově největší přítok Zlatého potoka v okresech Havlíčkův Brod a Jihlava v Kraji Vysočina. Délka potoka činí 10,9 km. Plocha povodí měří 26,8 km².\n\nPotok pramení na východním svahu Kosovského vrchu (682 m) zhruba 1 km jihozápadně od Petrovic v nadmořské výšce okolo 635 m. Teče převážně východním, na dolním toku jihovýchodním směrem. Protéká městysem Štoky a Dobronínem, kde se zleva vlévá do Zlatého potoka na jeho 8,8 říčním kilometru.\n\nNejvětším přítokem Mlýnského potoka je Zvonějovský potok (hčp 1-09-01-061), který jej posiluje zprava na 0,8 říčním kilometru. Délka jeho toku činí 6,7 km. Plocha povodí měří 8,3 km². Ostatní přítoky Mlýnského potoka jsou malé a bezejmenné.\n\nMlýnský potok napájí dva větší rybníky. Východně od Petrovic \"Petrovický rybník\" a níže po proudu \"Nový Štocký rybník\", který se nachází zhruba 2 km jihovýchodně od Štoků.\n\nPrůměrný průtok u ústí činí 0,17 m³/s.\n\nM-denní průtoky u ústí:\n"}
{"id": "470634", "url": "https://cs.wikipedia.org/wiki?curid=470634", "title": "Aston University", "text": "Aston University\n\nAston University je jedna ze tří univerzit v Birminghamu, jejíž počátky sahají do roku 1895, kdy se na místě dnešní univerzity začaly vyučovat technické obory. Status univerzity pak škola získala roku 1966. Aston je dlouhodobě jednou z předních britských vysokých škol, co se výzkumu týče. Škola je úzce napojená na firmy. Její studenti jsou již v průběhu studia často umísťováni na praxe do předních světových podniků. Kampus univerzity je situován přímo v centru historického Birminghamu.\n\nUniverzita se pro školní rok 2010 umístila v žebříčku hodnocení vysokých škol Complete University Guide na 13. místě ze 113 zúčastněných, na žebříčku deníku Guardian pak na 19. místě. Statisticky jsou studenti Astonu zaměstnávání do půl roku po zakončení studia v 83 %, což školu řadí vysoko nad britský průměr.\n\n"}
{"id": "470635", "url": "https://cs.wikipedia.org/wiki?curid=470635", "title": "Heinrich Meibom (lékař)", "text": "Heinrich Meibom (lékař)\n\nHeinrich Meibom (29. června 1638 Lübeck – 26. března 1700 Helmstedt) byl německý lékař a učenec.\n\nHeinrich Meibom byl synem lékaře Johanna Heinricha Meiboma (1590-1655). Studoval medicínu v Helmstedtu, Groningenu a Leydenu. Podnikl vědecké cesty do Itálie, Francie a Anglie. V roce 1633 získal v Angers lékařský titul a od roku 1664 vyučoval medicínu v Helmstedtu. V roce 1678 se stal profesorem historie a poezie. Tyto pozice zastával až do své smrti.\n\nJeho syn Brandanus Meibom (1678-1740) byl profesorem patologie, semiotiky, botaniky a medicíny.\n\nMeibom napsal asi 57 medicínských pojednání. Známý je jeho objev mazových žláz v očním víčku. Tvořil i latinské básně.\n"}
{"id": "470637", "url": "https://cs.wikipedia.org/wiki?curid=470637", "title": "Čichová kost", "text": "Čichová kost\n\nČichová kost (: \"os ethmoidale\") je nepárová kost oddělující nosní dutinu (\"cavum nasi\") od dutiny lebeční. Vzniká v chrupavčité \"capsula ethmoidea\", která se nachází na bázi lebky. Skládá se ze tří hlavních částí:\n"}
{"id": "470644", "url": "https://cs.wikipedia.org/wiki?curid=470644", "title": "Milan Kašuba", "text": "Milan Kašuba\n\nMilan Kašuba (* 30. dubna 1940 v Brně) je český jazzový kytarista, skladatel a hudební pedagog, původním povoláním zlatník. Pravidelně nahrává v brněnském rozhlase, od roku 1996 působí i jako hudební pedagog. Jedná se o dvojnásobného vítěze Kroměřížského jazzového festivalu.\n\nPedagogická činnost\n\nPedagog na LHK 2010 Hudební školy Bandista Brno společně s pedagogy a absolventy:\n\n\nVideo \"Letní hudební kurzy Bandista 2010\"\n\n\n\n"}
{"id": "470645", "url": "https://cs.wikipedia.org/wiki?curid=470645", "title": "Nosní kost", "text": "Nosní kost\n\nNosní kost (: \"Os nasale\") je párová kost, která je součástí lebky člověka. Má tvar obdélníku, její horní okraj se spojuje s \"pars nasalis\" čelní kosti (\"os frontale\") a laterální okraj s \"processus frontalis maxillae\". Přední plocha kosti je hladká a proděravěná několika otvůrky (\"foramina nasalis\"), kterými procházejí nervy a cévy. Na zadní straně je \"sulcus ethmoidalis\", otisk od nervu, který tudy prochází. Vnitřní okraje nosových kostí tvoří šev (\"sutura internasalis\"). Svými vnitřními plochami přiléhají ke \"spina frontalis\" čelní kosti a \"lamina perpendicularis\" čichové kosti (\"os ethmoidale\"). Nosní kosti tvoří kostěný podklad nosu. U mužů bývá zahloubení „žlábku“ mezi čelní a nosní kostí větší, což je jeden z pohlavních rozdílů na lebce.\n"}
{"id": "470648", "url": "https://cs.wikipedia.org/wiki?curid=470648", "title": "Exhibice", "text": "Exhibice\n\nExhibice (lat. z \"exhibeo\", vyzvedávám, předvádím) je ukázka, předvedení, demonstrace nějakého mimořádného nebo vynikajícího lidského výkonu. Může to být:\n\n"}
{"id": "470650", "url": "https://cs.wikipedia.org/wiki?curid=470650", "title": "Patrová kost", "text": "Patrová kost\n\nPatrová kost (: \"Os palatinum\") je párová kost, která je součástí obličejové části lebky člověka. Společně s horní čelistí (\"maxilla\"), kterou v zadní části doplňuje, tvoří tvrdé patro (\"palatum osseum\" nebo \"palatum durum\"). Tvoří ji dvě tenké kostěné destičky spojené v pravém úhlu. Vodorovná (patrová) destička vybíhá směrem dozadu do trnu a společně s párovou kostí tvoří zadní nosový trn (\"spina nasalis posterior\").\n"}
{"id": "470653", "url": "https://cs.wikipedia.org/wiki?curid=470653", "title": "Ulrich Beck", "text": "Ulrich Beck\n\nUlrich Beck (15. května 1944, Słupsk, Polsko – 1. ledna 2015) byl jeden z nejvýznamnějších německých sociologů. Do července 2009 přednášel jako profesor sociologie na Univerzitě Ludvíka Maximiliána v Mnichově, kde také žil. Byl hostujícím profesorem na London School of Economics and Political Science.\n\nUlrich Beck vyrostl v Hannoveru. Studoval právo ve Freiburgu a později sociologii, filosofii, psychologii a politické vědy v Mnichově. Roku 1979 se habilitoval v oboru sociologie. V letech 1979-1981 učil na Vestfálské univerzitě v Münsteru a od roku 1981 do roku 1992 v Bambergu. Poté se vrátil do Mnichova na svou alma mater, Univerzitu Ludvíka Maxmiliána. Od roku 1997 hostuje na London School of Economics and Political Science. \n\nPůsobil také ve vedení Německé sociologické společnosti (\"Deutsche Gesellschaft für Soziologie\"). Vedle toho byl členem kuratoria Židovského centra v Mnichově (\"Jüdisches Zentrum München\"), šéfredaktorem časopisu \"Soziale Welt\" a vedl ediční řadu \"Zweite Moderne\" v předním německém nakladatelství Suhrkamp.\n\nManželkou Ulricha Becka byla také sociální vědkyně, Elisabeth Beck-Gernsheimová.\n\nUlrich Beck je autorem desítek knih z oboru sociologie. Nejznámější z nich je Riziková společnost (\"Risikogesellschaft - Auf dem Weg in eine andere Moderne\", 1986), která byla přeložena do více než 15 světových jazyků (česky r. 2004). \n\nMezi jeho další významné práce patří \"Gegengifte\" (1988), \"Das ganz normale Chaos der Liebe\" (spolu s manželkou Elisabeth Beck-Gernsheimovou, 1990), \"Die Erfindung des Politischen\" (1993, česky jako Vynalézání politiky r. 2007). \n\nSpolu s Anthony Giddensem a Scottem Lashem napsal \"Reflexive Modernization\" (1994). Dalším jeho vlastním dílem byla kniha s názvem \"Was ist Globalisierung\" (1997, česky jako Co je to globalizace? Omyly a odpovědi r. 2007), následovaná po dvou letech \"Schöne neue Arbeitswelt\" (1999). Další publikací zabývající se vlivy globalizace byla \"Macht und Gegenmacht im globale Zeitalter: Neue weltpolitische Ökonomie\" (2002, česky jako Moc a protiváha moci v globálním věku: Nová ekonomie světové politiky r. 2007).\n\nZabývá se mj. tématem globalizace a jejích důsledků: společenských změn jako jsou individualizace a sociální nerovnost. Ve svých, často esejistickou formou psaných, dílech razí celou řadu termínů jako „společnost rizika“ (\"Risikogesellschaft\"), kosmopolitismus, individualizace, deinstitucionalizace, detradicionalizace nebo pluralizace a v okruhu problémů souvisejících s globalizací např. „druhá moderna“, globalismus, globalita atd.\n\nBeck je z národohospodářského hlediska zastáncem stanovení nových priorit: Vzhledem k tomu, že vlivem automatizace již nelze dosáhnout úplné zaměstnanosti, národní řešení jsou nerealizovatelná a „neoliberální medicína“ neúčinkuje, budou státy nuceny garantovat základní příjem a umožnit tak ve větší míře občansko-společenskou práci. Takovéto řešení bude ovšem uskutečnitelné jen tehdy, podaří-li se na evropské nebo – v optimálním případě – na různých nadnárodních úrovních prosadit jednotné hospodářské a sociální standardy. Jen tehdy bude možné, aby jako protipól nadnárodních koncernů byly vytvořeny nadnárodní státy, jež by kontrolovaly jejich činnost a omezovaly jejich moc.\n\nSvět se stal společností rizika (\"Weltrisikogesellschaft\"). Jedním z aspektů, které tento proces pomáhají ozřejmit, je kosmopolitní vědomí společného ohrožení terorismem. Beck je přesvědčen, že bez vybudování mezinárodních právních a soudních instancí nelze v budoucnu dospět k mírovému řešení nadnárodních konfliktů. Nazývá to právním pacifismem (\"Rechtspazifismus\").\n\nUlrich Beck čelí kritickým námitkám z různých směrů. Obecně mu je vytýkáno, že:\n\nBeck zkoumá to, co zprvu nazývá individualizací pracovního trhu (\"Arbeitsmarktindividualisierung\") a později pod pojmem individualizace (\"Individualisierung\") zevšeobecňuje na celou společnost. To však zachycuje pouze povrchní jev: oslabování nebo odstranění stabilních souvislostí mezi chováním jedince a sociálními prvky, jako jsou třeba přináležitost ke společenské vrstvě či prostředí. Individualizace označuje, jak je to obvyklé v průzkumu trhu nebo ve výzkumech veřejného mínění, jen nápadné statistické shody ve výskytu určitých kombinací symptomů. Významnější fenomény individuace resp. zvláštností způsobu života naproti tomu tímto pojmem nejsou tematizovány. Na tuto kritiku Beck odpovídá (1979):\n\n\"„Spor o myšlenku individualizace je stejně starý jako tato myšlenka sama. Řekněme si hned na začátku: neočekávejme, že bude touto knihou uzavřen. K tomu je tato myšlenka, jak kritici správně poznamenávají, příliš proměnlivá. V diskusi nalezneme téměř stejný počet výkladů, kolik je souhlasných a nesouhlasných hlasů. Na druhé straně jsem opravdu přesvědčen, že tato teze – a zejména rozmanité pokusy produktivně z ní těžit – je pro německou sociologii velmi inspirativní a ponese i v budoucnu plody.“\n– Ulrich Beck/Peter Sopp\"\n\nKritikové tuto Beckovu repliku hodnotí jako nezávaznou povrchní odpověď podle zásady „aby se vlk nažral a koza zůstala celá“. Podle nich je nedostatkem to, že jak nejednoznačnost teze individualizace, tak i množství jejích interpretací, nepoukazují k platnosti výchozí teze, ale spíše jen názorně předvádějí základní problematiku. Navíc mnoho let trvající široká diskuse o této nejasně definované myšlenky brání rozvoji realistické sociologie současnosti.\n\nTeze reflexivní modernizace (\"reflexive Modernisierung\") jen okrajově bere zřetel na národní socialismus první poloviny 20. století. Beck to pojmenovává lapidárně jako „přelom moderny“ resp. jako „antimodernu v moderně“.\n\nBeck před časem překvapivě začal otevřeně obhajovat návrh na zavedení základního příjmu (\"Grundeinkommensvorschlag\"), přestože předtím po léta zastával opačný názor. Na přelomu let 1996/1997 spolupracoval na zprávě Bavorsko-saské komise budoucnosti (Kurt Biedenkopf a Meinhard Miegel) a pokusil se formulovat koncept občanské práce a obecně prospěšného podnikání pro ty, kdo nemohou najít zaměstnání. Vycházel přitom z předpokladu, že v budoucnu práce pro všechny už nebude dostupná. Občanské práce (\"Bürgerarbeit\") mají k obecnému prospěchu vykonávat ti, kdo nemohou nalézt výdělečnou činnost. Beck se zde přidržuje principů pracovní etiky výdělečné práce (\"Erwerbsarbeit\") jakožto normálního stavu přesto, že současně plnou zaměstnanost považuje za nepravděpodobnou. \n\nKritikové namítali, že tato koncepce, podle níž by stát občanskou práci uznával a finančně odměňoval, by vedla k obrovské byrokratizaci a ke komercionalizaci dobrovolných aktivit. Někteří mu dokonce předhazovali, že občanská práce představuje horrorový technokratický scénář moderní donucovací pracovny, protože nezaměstnaní by tak byli úředně postaveni pod kuratelu pracovní etiky a nuceni přijmout státem kontrolovanou občanskou práci jako dodatečný zdroj příjmů.\n\nV posledních letech uzavřel Ulrich Beck intelektuální spojenectví s Anthony Giddensem, jež se vyvíjelo souběžně s politikou rudo-zelené koalice Gerharda Schrödera (\"Agenda 2010\") a reformami trhu práce Tonyho Blaira. Oba se přitom ovšem upsali koncepcím, jež jsou duchu základního příjmu zcela protichůdné: modelu \"\"workfare\"\" resp. technokratickému „\"aktivizujícímu sociálnímu státu\"“. Ti z makroekonomů v anglosaské oblasti, kteří se odvolávají na neokeynesiánské principy, Becka kritizují za jeho tvrzení, že účinná státní politika zaměstnanosti už dnes není možná.\n\nMyšlenka, že svět se stal rizikovou společností implikuje, že globální síť má charakter společnosti. Tento názor není obecně sdílen. Sociologie katastrof (\"Katastrophensoziologie\") je v opozici k Beckově tezi, že rizika, o nichž mluví, působí vyvažujícím způsobem.\n\nÚvod do problematiky:\n\nČesky dosud vyšlo mj.\n\n"}
{"id": "470657", "url": "https://cs.wikipedia.org/wiki?curid=470657", "title": "Dolní čelist", "text": "Dolní čelist\n\nDolní čelist (: \"mandibula\"), též spodní čelist, je část čelisti nacházející se obvykle kaudálně (směrem „k ocasu“) od horní čelisti. Ačkoliv může být „dolní čelist“ jako termín používána u jakýchkoliv živočichů s čelistmi, nejtypičtěji se termín používá u čelistnatých obratlovců.\n\nDolní čelist prvních čelistnatců vznikla z části kostěných výztuh primitivních žaberních oblouků (podobně jako horní čelist). Detaily jsou stále kontroverzní, nicméně základ (původně chrupavčité) dolní čelisti leží zřejmě v tzv. mandibulárním (I.) žaberním oblouku, a to konkrétně v jeho spodní části. U žraloků se příslušná chrupavka dolní čelisti označuje jako Meckelova chrupavka. Kostnatí obratlovci mají obvykle Meckelovu chrupavku více či méně obalenou tzv. dermálními kostmi – dentare (která nese zuby), spleniale, angulare, surangulare, coracoid a prearticulare. Meckelova chrupavka uvnitř zůstává chrupavčitá, někdy ovšem osifikuje. U většiny ryb a čtyřnožců vyjma savců se zadní konec Meckelovy chrupavky vychlipuje z obalu dermálních kostí a mění se na kost articulare. U savců došlo k splývání a redukci kostí a jejich dolní čelist se skládá výhradně z kosti dentare, která nakonec nahrazuje articulare i v roli kloubního spojení se zbytkem lebky.\n\nLidská dolní čelist (dentare) je jedinou pohyblivou kostí lebky. Se zbytkem lebky je spojena pomocí kloubů, jejichž hlavice (\"caput mandubulae\") jsou součástí dolní čelisti, zatímco jejich jamky (\"fossa mandubularis\" a \"tuberculum articulare\") jsou útvary spánkové kosti. Dolní čelist se původně zakládá jako párová kost, ale v průběhu druhého roku života srůstá do nepárové kosti. Na dolní čelisti rozlišujeme tělo (\"corpus mandibulae\") a párové rameno (\"ramus mandibulae\"). Ramena dolní čelisti se spojují s tělem v tupém úhlu (120–125°). V místě úhlu \"angulus mandibulae\" je antropometrický bod gonion.\n\nMezi části dolní čelisti tedy patří:\n\n\n"}
{"id": "470659", "url": "https://cs.wikipedia.org/wiki?curid=470659", "title": "Řád sv. Vladimíra", "text": "Řád sv. Vladimíra\n\nŘád svatého Vladimíra nebo celým jménem Imperátorský řád svatého, apoštolům rovného knížete Vladimíra (rusky: Императорский орден Святого Равноапостольного князя Владимира) byl ruský řád udělovaný za obecné zásluhy o stát. Byl založen carevnou Kateřinou II. Velikou v roce 1782. Řád odkazoval na kyjevské tradice ruského státu a nesl jméno kyjevského knížete Vladimíra, v době jehož vlády byla christianizována Kyjevská Rus.\n\nŘád sv. Vladimíra byl založen carevnou Kateřinou II. Velikou 22. září 1782 na paměť kyjevského knížete svatého Vladimíra. Ve stejný den byl také vydán řádový statut, který rozdělil řád do celkem čtyř tříd. Spolu s řádem byl také založen řádový sněm (tzv. \"„rytířský kapitul“\").\n\nZa Mikuláše I. byl statut řádu nově upraven (1845) tak, aby byla náležitě odděleno hierarchické pořadí a pravidla mezi řádem sv. Vladimíra a řádem sv. Anny. Řád svatého Vladimíra se měl udělovat jako obecné vyznamenání za státní službu. Držitelé řádu I. třídy a II. měli v rámci Tabulky hodností ekvivalent IV. hodnostní třídě (generálmajor nebo suktečný tajný rada). V případě III. a IV. třídy to byl ekvivalent VI. hodnostní třídy (plukovník nebo kolegiální rada). S udělením řádu se vázalo také udělení dědičného šlechtictví s výjimkou členů tzv. kupeckého stavu, kteří s ním získali tzv. čestné občanství (\"почетное гражданство\").\n\nPři udělení řádu se vyplácel jednorázový peněžní příspěvek (nikoliv ale penze). V případě I. třídy se jednalo o 450 rublů, u II. třídy 225 rublů, u III. třídy 45 rublů a u IV. třídy pak 40 rublů v tehdejší měně. To se netýkalo vyznamenaných cizinců, kteří nebyli v ruské službě, a těch, kdo byli vyznamenáni za 35 let státní služby.Řádový svátek byl stanoven na 22. září.\n\nŘád sv. Vladimíra byl udělován ve čtyřech třídách.\n\nOdznakem řádu je zlatý tlapatý kříž dekorovaný červeným smaltem s černým okrajem. Uprostřed kříže je umístěn medailon zdobený černými iniciálami svatého Vladimíra na pozadí hermelínového knížecího pláště. Na reversu je datum 1782.\n\nŘádová hvězda je osmicípá ve střídavé zlaté a stříbrné barvě. Uprostřed hvězdy je umístěn černý medailon, v jehož centru je zlatý tlapatý kříž s iniciálami v azbuce С. P. К. В. ve smyslu \"Святой Ровноапостольной Княз Владимир\" (česky: S.R.K.V, Svatý Apoštolům rovný Kníže Vladimír). Okolo je potom páska s nápisem \"Польза Честь Слава\" (Užitek, čest, sláva) vyvedený ve stříbře na červeném podkladě.\n\nV roce 1862 byl řádem sv. Vladimíra (třída neuvedena) vyznamenán carem Alexandrem II. František Palacký \"za záslužnou činnost ve prospěch Slovanstva\"..\n\n"}
{"id": "470666", "url": "https://cs.wikipedia.org/wiki?curid=470666", "title": "Toray Pan Pacific Open 2009", "text": "Toray Pan Pacific Open 2009\n\nTenisový turnaj na okruhu WTA Toray Pan Pacific Open 2009 se konal ve dnech 27. září – 2. října v japonském hlavní městě Tokiu venku na kurtech s tvrdým povrchem. Odměny činily 2,000,000 USD.\n\nV závorce je kolo, ve kterém hráčka vypadla. Prvních osm nasazených hráček mělo v 1. kole volný los.\n\nV závorce je kolo, ve kterém hráčky vypadly.\n\n\n"}
{"id": "470667", "url": "https://cs.wikipedia.org/wiki?curid=470667", "title": "Júnagi (1924)", "text": "Júnagi (1924)\n\nJúnagi (: ) byl (podle pořadového čísla) devátý a poslední torpédoborec třídy \"Kamikaze\" japonského císařského námořnictva. Po dokončení nesl pouze označení „17. torpédoborec“ ( \"Dai-džúnana-gó kučikukan\"). Dne 1. srpna 1928 byl spolu s ostatními sesterskými jednotkami přejmenován a dostal jméno \"Júnagi\".\n\nZa druhé světové války se zúčastnil bojů v Pacifiku, ale byl již považován za zastaralý. Přesto se zúčastnil mnoha operací. Na počátku války doprovázel japonské invazní jednotky v jižním a jihozápadním Pacifiku. Zúčastnil se bitvy u ostrova Savo, několika tokijských expresů, eskortních misí a dělostřeleckých přepadů během bojů o Šalomounovy ostrovy. Během bitvy ve Filipínském moři doprovázel Ozawovy letadlové lodě a svůj konec nalezl 25. srpna 1944, když ho u severního pobřeží Luzonu torpédovala ponorka USS \"Picuda\".\n\n\"Júnagi\" patřil ke druhé sérii torpédoborců třídy \"Kamikaze\", která byla stavěna v první polovině dvacátých let 20. století pro císařské námořnictvo na základě plánu rozvoje loďstva 8-8 (八八艦隊 \"hačihači kantai\").\n\nHlavní výzbrojí \"Júnagi\" byly tři dvouhlavňové 533mm torpédomety pro torpéda typu 6. Všechny torpédomety se nacházely v ose plavidla. Dva se nacházely na zádi za zadním komínem a jeden před můstkem. Na počátku druhé světové války byl jeden z torpédometů odstraněn.\n\nHlavní hlavňovou výzbroj \"Ariake\" představovaly zpočátku čtyři 120mm kanóny typu 3. roku s délkou hlavně 45 ráží. Kanóny byly chráněny polouzavřeným ochranným štítem. Jeden kanón se nacházel na vyvýšené přídi před předním torpédometem, druhý se nacházel na nástavbě mezi komíny a byl na počátku války nahrazen protiletadlovými kanóny a zbývající dva kanóny se nacházely na nástavbě na zádi za torpédomety.\n\nStavba byla zahájena 17. září 1923 v loděnicích námořního arsenálu Sasebo, 23. dubna 1924 byl \"17. torpédoborec\" spuštěn na vodu a 24. května 1925 přijat do služby.\n\nFotografie z 5. září 1936 prozrazuje, že tou dobou byl \"Júnagi\" zařazen do 28. \"kučikutai\" (駆逐隊 ~ divize torpédoborců).\n\nV rámci 28. \"kučikutai\" se v noci z 9. na 10. února 1939 zúčastnil podpory japonského výsadku na severu Chaj-nanu.\n\nNa začátku války byl \"Júnagi\", zařazen do 29. \"kučikutai\", která tehdy náležela pod 6. \"suirai sentai\" (水雷戦隊 ~ eskadra torpédoborců) 4. \"kantai\" (艦隊 ~ loďstvo).\n\nTěsně před vypuknutím války vyplul spolu se zbytkem 6. \"suirai sentai\" 29. listopadu 1941 z Truku a 3. prosince doplul na japonské mandátní území Kwajalein. Dne 8. prosince vyplul z Kwajaleinu, aby poskytl krytí invazním jednotkám, které se měly zmocnit britské kolonie Gilbertovy ostrovy. Po jejich obsazení se 23. prosince zúčastnil druhého (a tentokráte již úspěšného) pokusu o obsazení Američany bráněného atolu Wake.\n\nDne 31. prosince vyplul z Kwajaleinu jako eskorta konvoje na Truk, kam doplul 3. ledna 1942. Poté plnil hlídkovací a eskortní úkoly na Truku. Zúčastnil se doprovodu invazních sil určených k obsazení Rabaulu 23. ledna. Po obsazení Rabaulu opět plnil hlídkové a eskortní povinnosti z této nové základny.\n\nDne 6. října 1944 byl \"Júnagi\" vyškrtnut ze seznamu lodí japonského císařského námořnictva.\n\n"}
{"id": "470672", "url": "https://cs.wikipedia.org/wiki?curid=470672", "title": "Opus musicum", "text": "Opus musicum\n\nOpus musicum je hudební revue a zároveň jeden z nejstarších českých odborných hudebních časopisů s nepřerušenou kontinuitou. Začal vycházet v roce 1969 v Brně v periodicitě 10 čísel za rok a vychází dodnes jako dvouměsíčník. Během své historie obsah periodika osciloval mezi odborným časopisem a popularizačním tiskem.\n\nZaložení časopisu Opus musicum v roce 1969 uzavírá uvolněné období 60. let, které přálo rozvoji brněnských kulturních institucí. V roce 1966 vzniká Mezinárodní hudební festival spolu s mezinárodním muzikologickým kolokviem, na podzim roku 1967 zahajuje své působení sdružení Husa na provázku. Na půdě Janáčkovy akademie múzických umění působí Studio A, sdružující především skladatele výrazně modernisticky orientovaných. V této atmosféře dochází v krajské Sekci hudební vědy a kritiky při Svazu československých skladatelů a v Moravském muzeu k rozhodnutí založit v Brně nový časopis. Jako modely fungujících časopisů v Brně posloužily Host do domu a Věda a život, nakrátko též INDEX, nicméně dědictví Janáčkových Hudebních listů (1884-1888) a Helfertových Hudebních rozhledů (1924-1928) byl základní mocnou iniciací i závazkem. \n\nOpus musicum měl představovat alternativu vůči oficiálním Hudebním rozhledům. Odpovědným redaktorem byl jmenován Jiří Fukač, jeho zástupcem Jiří Majer, Eva Klimešová (později Drlíková) pracovala jako redaktorka. U zrodu časopisu stála iniciativní skupina nadšenců s přetlakem publikačních sil znásobených omezenými možnostmi doby. Právě energie přispěvatelů nasměrovaná do jednoho informačního kanálu dokázala z časopisu vytvořit solidní periodikum, které záhy prostřednictvím bibliografických odkazů proniklo do velkých světových hudebních slovníků, jako je The New Grove Dictionary of Music and Musicians, Musik in Geschichte und Gegenwart a dalších. \n\nPrvotním záměrem bylo vytvořit měsíčník, který poskytne prostor pro popularizaci výsledků bádání v oblasti hudební vědy, hudební kritiku aktuálního dění i nahrávek a knih o hudbě. Tento časopis měl mít vyhraněnou linii – na rozdíl od Hudebních rozhledů měl být apolitický, ale zároveň měl obsáhnout značný okruh zájemců. Potřebu založení časopisu bylo především nutné obhájit na ústředí Svazu československých skladatelů v Praze. Po delších jednáních delegáti brněnské odbočky svazu (Rudolf Pečman a Jindřiška Bártová) myšlenku nového časopisu prosadili. Problémem zůstávalo financování. Časopis, který byl tehdy registrován u Jihomoravského kraje, vzalo pod svá křídla Moravského muzea a přispěl také Svaz československých skladatelů. Od 7. čísla ročníku 1970 nahradila Moravské muzeum Státní filharmonie Brno. Ta také propůjčila redakci Opus musicum na dlouhou dobu sídlo v prostorách Besedního domu na Komenského náměstí.\n\nNázev Opus musicum měl naznačit, že nepůjde pouze o periodikum s kulturněkritickým obsahem, ale především o list, který bude vycházet z hudebního díla. Tím se nepřímo hlásil ke strukturalistickému kontextu (v předválečném Brně rozvíjeném Jakobsonovým formalismem), který byl ovšem v přímé opozici vůči oficiálnímu směřování. Název Opus měl také evokovat chápání výkonného hudebního umění jako umění tvůrčího, nikoliv jen reprodukčního. V nové hudební revue měla dostat prostor také hudba duchovní či hudba malých žánrů. Respektována měla být hlediska hudebněhistorická, sociologická i topografická. Zaměření se mělo pohybovat od lokální problematiky po širší evropské souvislosti. Proto se počítalo s publikováním překladů statí a úvah, studií, kritických postřehů i glos od zahraničních spolupracovníků z řad muzikologů, kritiků i skladatelů. \n\nTíže doby poznamenala i Opus musicum. V roce 1971 musel Jiří Fukač odejít z čela časopisu. Na jeho místo nastoupil Jiří Majer, který představoval pro tehdejší stranické vedení dostatečnou ideologickou záruku a časopis si díky jeho působení mohl nadále uchovat svůj svébytný styl. Do popředí se v tomto období dostala i nakladatelská myšlenka. Pod hlavičkou Opus musicum začala v samostatné knižnici vycházet řada publikací s hudební tematikou.\nV roce 1984 nastoupila na místo odpovědné redaktorky Eva Drlíková. Časopis v té době vycházel už jen desetkrát do roka a na jeho vydávání se vedle dvou původních organizací (Státní filharmonie Brno, Svaz čs. skladatelů) začal podílet i Český hudební fond. Tematicky je od této doby vědomě kladen důraz na janáčkiana, a to nejen v knižnici, ale i v časopise (OM např. jako první vydává na pokračování paměti Zdenky Janáčkové). Pozornosti se dostává též výtvarné stránce časopisu. Kresby pro OM jsou prezentovány na samostatné výstavě v galerii U dobrého pastýře.\nBouřlivá 90. léta znamenala pro Opus musicum především nutnost transformace do podoby samostatného právního subjektu. Tím se stala v roce 1993 Nadace Opus musicum a po změně nadačního zákona obecně prospěšná společnost (1999). Otevřela se řada nových možností, ale zároveň nastalo finančně nejisté období, které vyústilo v zeštíhlení časopisu na 6 čísel za rok. Na spolufinancování periodika se podílely Ministerstvo kultury ČR, Nadace Leoše Janáčka, Nadace Český hudební fond i Magistrát města Brna. Nicméně vedle vydávání časopisu a knižnice se Opus musicum pustil také do iniciace a organizace velkých kulturně-společenských akcí (Korngold Anniversary, Hudební dny E. W. Korngolda, Z(a)tracená hudba), jejichž význam přesáhl hranice regionu. Došlo také ke stěhování sídla z Besedního domu nejprve na Gorkého ul. 11 a posléze na Radnickou ul. 10, kde společnost setrvala téměř 11 let. \nV roce 1999 předala Eva Drlíková definitivně redakční štafetu mladším kolegům. Časopis se formátem na čas proměnil, nicméně skladba obsahu zůstala víceméně stejná. I nadále přináší především hudebněvědné studie, zprávy o hudebním dění, rozhovory, recenze knih a hudebních nosičů. \nV roce 2008 byla redakce z organizačních i finančních důvodů nucena po letech opustit objekt Staré radnice. Útočiště našla v Brně – Černých Polích v sídle Nadace Leoše Janáčka na Krkoškově ul. 45a. Prakticky se však dnes jedná jen o sídlo skladu a administrativy, neboť sama redakce je spíše virtuální, v éteru mezi internetem propojenými počítači, s jejichž pomocí dnes časopis vzniká. \n\nSvazek I\nrok vydání: 1970\nZápisky o Antonínu Rejchovi, (ed. Jiří Vysloužil); česky-francouzsky\nHistoricky první svazek knižnice OM obsahuje vlastní životopis významného českého skladatele Antonína Rejchy v překladu Jaroslava Fryčera.\n\nSvazek II\nrok vydání: 1973\nSborník Svazky - vztahy - paralely. Ruská a česká hudba, (ed. J. Vysloužil a L. Ginzburg); česky-rusky\nDvojjazyčně vydaný sborník statí českých i ruských muzikologů o vzájemných protnutích dvou významných slovanských hudebních kultur.\n\nSvazek III\nrok vydání: 1977\nFrantišek Jílek - kolektivní monografie (ed. redakce OM)\nMonografie o slavné dirigentské osobnosti, jejíž význam a věhlas zejména na poli janáčkovské interpretace daleko přesáhl hranice Brna.\n\nBřetislav Bakala\nmimořádné číslo OM, (ed. redakce OM)\nVěnováno slavné dirigentské a skladatelské osobnosti hudebního Brna, jednomu z žáků Leoše Janáčka.\n\nSvazek IV\nrok vydání: 1984\nVincenc Janáček: Životopis Jiříka Janáčka, (ed. Jiří Sehnal); Leoš Janáček: Dopisy strýci, dopisy matky, (ed. Svatava Přibáňová)\nEdiční příspěvek na poli janáčkovského bádání přinesl vedl životopisu děda velkého skladatele z pera jeho syna, Leošova strýce, Vincence, také edici korespondenci skladatele se strýcem a matkou.\n\nKresby pro OM; výběr kreseb publikovaných v OM (ed. E. Drlíková)\nPublikace vznikla jako katalog k výstavě kreseb, které byly vytvořeny pro časopis Opus musicum a které také v průběhu let hojně zdobily jeho stránky i obálky.\n\nSvazek V\nrok vydání: 1987-1988\nJosef Mysliveček v dopisech, (ed. Stanislav Bohadlo)\nPublikace přináší korespondenci slavného představitele české hudební emigrace.\nSvazek VI\nrok vydání: 1990\nHádanka života. Korespondence Leoše Janáčka Kamile Stösslové ( ed. Svatava Přibáňová)\nPrvní úplné vydání Janáčkovy korespondence s jeho dlouholetou múzou. Kniha je doplněna černobílými dokumentárními fotografiemi.\n\nSvazek VII\nrok vydání: 1991-1992\nJohn Tyrrel: Česká opera\nTeoretický spis dnes již slavného janáčkovského badatele o podstatě a charakteru operní tvorby v českých zemích.\n\nSvazek VIII\nrok vydání: 1992-1993\nPísně rozmanité: Cantilenae diversae (ed. Miloš Štědroň)\nEdice rukopisného zpěvníku brněnské provenience z 2. poloviny 18. století. Sborník obsahuje 23 písní a přináší kritickou edici textové i notové složky včetně faksimile originálu.\n\nSvazek IX\nrok vydání: 1995\nVojtěch Kyas: Slavné hudební osobnosti v Brně\nDvojjazyčná publikace (česky-německy) encyklopedického stylu představuje ucelený soubor hudebních osobností, jež působily v Brně v letech 1859-1914. Kniha je doplněna řadou unikátních černobílých fotografií a dalších archivních materiálů.\n\nSvazek X\nrok vydání: 1998\nStále se mi zdá, že Tě někde hledám, Dopisy Jaroslava Ježka Míle Ledererové (ed. Hana Pospěchová)\nEdice 35 dopisů slavné skladatelské osobnosti Osvobozeného divadla. Publikace také přinesla 35, z velké části poprvé zveřejněných, fotografií.\n\nSvazek XI\nrok vydání: 1999, druhé vydání: 2006\nSoňa Červená: Stýskání zakázáno \nMemoáry slavné české operní pěvkyně Soni Červené. Jako jediná publikace knižnice OM se tento svazek dočkal po sedmi letech od vydání reedice. Jako doplněk ke knize bylo vydáno i CD s ukázkami z tvorby umělkyně.\n\nSvazek XII\nrok vydání: 1999\nSoňa Červená: Heimweh verboten\nNěmecká verze pamětí Soni Červené.\n\nSvazek XIII\nrok vydání: 2000\nThe Korngolds, their Era and Contemporaries/ Die Korngolds, ihre Zeit und Zeitgenossen. (ed. Eva Drlíková) Sborník příspěvků z mezinárodního kolokvia konaného v rámci Korngold Anniversary v roce 1997. Publikace obsahuje texty v angličtině a němčině. \n\nSvazek XIV\nrok vydání: 2001\nHugo Haas - fotografe, filmografie, divadelní role (ed. Vojen Drlík) \nPublikace vyšla u příležitosti výstavy \"Hugo Haas ve filmové fotografii\" pořádané v Domě umění města Brno v červnu a srpnu 2001. Vedle úvodní stati a četných fotografií obsahuje knížka i soupis divadelních a filmových rolí této významné herecké osobnosti.\n\nSvazek XV\nrok vydání: 2001\nSoňa Červená: Můj Václav \nS poněkud neobvyklým názvem Můjváclav představuje Soňa Červená nástrojářského vynálezce a zakladatele Královéhradecké továrny hudebních nástrojů Václava Františka Červeného. Ve dvou desítkách poutavě vyprávěných kapitol ze života a doby svého praděda se pokouší plasticky vykreslit portrét nesmírně pracovitého, nadaného a nápaditého českého člověka předminulého století, mezi světovými nástrojaři a hudebnickou obcí veleváženého vynálezce a výrobce. \n\nSvazek XVI\nrok vydání: 2001\nSoňa Červená: Grüss Gott, Herr Červený \nNěmecká verze knihy Můjváclav\n\nSvazek XVII\nrok vydání: 2002\nErich Wolfgang Korngold: Hudební dny. Musiktage/Music Festival (ed. Eva Drlíková) \nProgramový katalog festivalu, který společnost Opus musicum uspořádala ve dnech 5. – 11. května 2002.\n\nSvazek XVIII\nrok vydání: 2004\nLeoš Janáček: Život a dílo v datech a obrazech (ed. Eva Drlíková) \nČesko-anglický chronologický přehled významných událostí v životě a díle velkého skladatele. Doplněno řadou unikátních fotografií.\n\nSvazek XIX\nrok vydání: 2004\nLeoš Janáček: Život a dílo v datech a obrazech (ed. Eva Drlíková) \nNěmecko-francouzská verze předchozího titulu.\n\nSvazek XX\nrok vydání: 2007\nAdolf Sýkora: Z mého života v Janáčkově kvartetu \nDosud poslední titul knižnice OM. Dlouholetý člen Janáčkova kvarteta v ní čtivou formou přibližuje svoje působení v tomto světovém tělese. Knihu doplňuje řada fotografií.\n\n"}
{"id": "470674", "url": "https://cs.wikipedia.org/wiki?curid=470674", "title": "Dagmar Podkonická", "text": "Dagmar Podkonická\n\nDagmar Podkonická, uměleckým jménem Sylva Schneiderová (* 16. června 1969) je česká zpěvačka a herečka. Známá je např. z muzikálů \"Tři mušketýři\" nebo \"Kleopatra\". V současnosti zpívá ve skupině trio Triny .\n\n\n\n"}
{"id": "470676", "url": "https://cs.wikipedia.org/wiki?curid=470676", "title": "Alif Tree", "text": "Alif Tree\n\nAlif Tree je francouzský downbeatový/nu-jazzový hudební projekt, který v současné době vydává u labelu Compost Records.\n\nAlif Tree vznikl v roce 1990. Otcem tohoto projektu je z části rumunský DJ Alex Altain. První album \"The Observatory\" vzniklo a bylo vydáno v roce 2000 u M/10 Records. V roce 2001 již vniklo druhé album \"Spaced\". Svůj první větší úspěch zaznamenal Alif Tree v roce 2006 se svým singlem „Forgotten Places“, který byl vydán na albu \"French Cuisine\".\n\n\n"}
{"id": "470677", "url": "https://cs.wikipedia.org/wiki?curid=470677", "title": "Moskitos Essen", "text": "Moskitos Essen\n\nMoskitos Essen (celým názvem: Eissportclub Moskitos Essen e. V.) je německý klub ledního hokeje, který sídlí ve městě Essen ve spolkové zemi Severní Porýní-Vestfálsko. Založen byl v roce 1935 pod názvem Essener RSC. Svůj současný název nese od roku 1994. Od sezóny 2015/16 působí v Eishockey-Oberlize Nord, třetí německé nejvyšší soutěži ledního hokeje. Klubové barvy jsou zelená a fialová.\n\nSvé domácí zápasy odehrává v Eissporthalle Essen-West s kapacitou 3 850 diváků.\n\nZdroj: \n\n\n\nZdroj: \n\n\n\nZdroj: \n\nZdroj: \n\n\n\n"}
{"id": "470680", "url": "https://cs.wikipedia.org/wiki?curid=470680", "title": "BSC Preussen", "text": "BSC Preussen\n\nBSC Preussen (celým názvem: Berliner Schlittschuhclub Preussen) byl profesionální německý klub ledního hokeje, který sídlil v berlínském městském obvodu Charlottenburg-Wilmersdorf (okrsek Westend). Oddíl patřil pod hlavičku sportovního klubu BFC Preussen. Založen byl v roce 1983 po vyčlenění oddílu z Berliner Schlittschuhclubu. Zanikl v roce 2005 po vyhlášení konkursu. Oddíly zaniklého klubu pak přešli zpátky do klubu, z kterého BSC vzniklo. Klubové barvy byly černá, bílá a červená.\n\nSvé domácí zápasy odehrával v Deutschlandhalle s kapacitou 8 630 diváků.\n\nZdroj: \n\n\nZdroj: \n\n\n"}
{"id": "470681", "url": "https://cs.wikipedia.org/wiki?curid=470681", "title": "Chinolin", "text": "Chinolin\n\nChinolin je heterocyklická dusíkatá sloučenina, odvoditelná od naftalenu pomyslnou náhradou jednoho uhlíku v molekule dusíkem. Je to bezbarvá ostře páchnoucí kapalina, která časem účinkem světla žloutne až hnědne. Chinolin je špatně rozpustný ve studené vodě, ale přesto je mírně hygroskopický. Dobře se rozpouští v horké vodě a v organických rozpouštědlech.\n\nExistuje řada metod jak připravit chinolin a jeho deriváty. Známá je např. Skraupova syntéza, která vychází z anilinu a glycerolu v prostředí kyseliny sírové a oxidačního činidla (nitrobenzen). Tuto reakci poprvé popsal český rodák působící v Rakousku Zdenko Hans Skraup.\n\nOxidace chinolinu probíhá spíše na benzenovém jádru než na pyridinovém. Oxidací chinolinu vzniká kyselina chinolinová.\nVýznamné jsou zejména jeho deriváty. Z chinolinu vychází průmyslová výroba 8-hydroxychinolinu a kyseliny chinolinové.\n\nChinolin je klasifikován jako látka zdraví škodlivá, je také podezřelým karcinogenem. LD pro krysu je při ústním podání 331 mg/kg.\n\n\n"}
{"id": "470682", "url": "https://cs.wikipedia.org/wiki?curid=470682", "title": "Nepokoje proti dani z hlavy", "text": "Nepokoje proti dani z hlavy\n\nNepokoje proti dani z hlavy ( ) byly nepokoje v britských městech vyvolané odporem proti dani z hlavy (daň je rozdělená na pevnou částku připadající na jednotlivce v souladu se sčítáním lidu — v protikladu k dani v procentech z příjmu), která zavedla konzervativní vláda vedená premiérkou Margaret Thatcherovou. Zdaleka největší nepokoje se odehrály v centrálním Londýně 31. března 1990, krátce předtím, než měla vstoupit daň v platnost v Anglii a Walesu. \n\nNepokoje začaly v Londýně v 11 hodin dopoledne a skončily ve 3 hodiny ráno. Tyto nepokoje jsou především odpůrci daně z hlavy nazývány jako „bitva u Trafalgaru“, jelikož se hlavní střety odehrály na Trafalgarském náměstí. \n\nNepokoje jsou považovány za události přispívající k pádu Margaret Thatcherové, která rezignovala v listopadu téhož roku, kdy průzkumy ukazovaly 2% podporu obyvatelstva pro tuto daň. Její nástupce John Major poté oznámil zrušení této daně. \n\n"}
{"id": "470685", "url": "https://cs.wikipedia.org/wiki?curid=470685", "title": "Štefan Čambal", "text": "Štefan Čambal\n\nŠtefan Čambal (16. prosince 1908 Prešporok, Rakousko-Uhersko – 18. července 1990 Praha) byl dlouholetý fotbalový reprezentant Československa, hráč několika prvoligových klubů, později úspěšný fotbalový trenér.\n\nV letech 1932 až 1935 nastoupil v 21 zápasech za reprezentaci Československa na postu středního záložníka. Spolu s Košťálkem a Krčilem tvořili kvalitní trojici v týmu, gól však nevstřelil. Byl členem týmu, který získal stříbro z MS 1934 v Itálii.\n\nOd roku 1922 do roku 1929 hrál za I. ČsŠK Bratislava, pak přestoupil pro sezónu 1929–1930 na sever Čech do Teplitzer FK, poté odešel hrát do pražské Slavie. V ní strávil šest roků a po roce 1936 hrál za SK Baťa Zlín, kde svou fotbalovou kariéru ukončil. Celkem odehrál 84 utkání a vsítil 11 branek v domácí nejvyšší soutěži.\n\nV letech 1939–1945 byl trenérem fotbalové reprezentace Slovenského státu a po roce 1945 se stal trenérem v zahraničí – v NDR, Austrálii (1964–1966), Švédsku a Rakousku. V letech 1947 až 1948 vedl krátce čs. reprezentaci a tým Lvíčat. V roce 1975 vedl tehdy druholigový tým AC Sparta Praha.\n\n\n"}
{"id": "470694", "url": "https://cs.wikipedia.org/wiki?curid=470694", "title": "Římskokatolická farnost Bučovice", "text": "Římskokatolická farnost Bučovice\n\nŘímskokatolická farnost Bučovice je územní společenství římských katolíků v děkanátu Slavkov s farním kostelem Nanebevzetí Panny Marie.\n\nDo farnosti náleží území těchto obcí (respektive místních částí):\n\n\nPrvní písemné zmínky o Bučovicích pochází z roku 1322. Archeologické nálezy v roce 2000 však prokázaly, že v prostoru dnešní zámecké zahrady a dvora stával v 1. polovině 13. století velký kamenný kostel. Současný farní kostel Nanebevzetí Panny Marie pochází z let 1637–1641, jeho dnešní podoba je výsledkem úpravy z poloviny 18. století a zejména klasicistní přestavby a rozšíření kostela ve 20. letech 19. století. \n\nOd července 1993 byl farářem D. ThLic. ICLic. Maxmilián Vladimír Filo, OPraem. Toho od srpna 2017 jako administrátor vystřídal R. D. Mgr. Tomáš Fránek, B.A. \n\nDnem vzájemných modliteb farností za bohoslovce a bohoslovců za farnosti brněnské diecéze je 19. březen. Adorační den připadá na 26. července.\n\nVe farnosti se pravidelně pořádá tříkrálová sbírka. V roce 2014 se při ní vybralo 108 178 korun, o rok později 121 196 korun. V roce 2016 se při sbírce vybralo 118 427 korun. \nVýtěžek v roce 2019 dosáhl 140 857 korun. Na varhany hrají Hana Hasalová a Marcela Dřímalová.\n"}
{"id": "470697", "url": "https://cs.wikipedia.org/wiki?curid=470697", "title": "PTT Thailand Open 2009", "text": "PTT Thailand Open 2009\n\nTenisový turnaj ATP PTT Thailand Open 2009 se konal ve dnech 28. září–4. října v hlavním městě Thajska Bangkoku v hale na kurtech s tvrdým povrchem. Odměny činily 608 500 USD.\n\n\n"}
{"id": "470698", "url": "https://cs.wikipedia.org/wiki?curid=470698", "title": "Maarten Houttuyn", "text": "Maarten Houttuyn\n\nMaarten Willem Houttuyn (1720 Hoorn – 2. května 1798 Amsterdam) byl nizozemský lékař a přírodovědec.\n\nMaarten Houttuyn studoval medicínu v Leidenu. V roce 1753 přesídlil do Amsterdamu, kde si zřídil vydavatelství.\nMaarten Houttuyn v roce 1773 vydal 37 svazkové dílo \"Natuurlijke Historie of uitvoerige Beschrÿving der Dieren, Planten en Mineraalen, volgens het Samenstel van der Heer Linnaeus\". 14 svazků (8600 stran se 125 ilustracemi) bylo věnováno rostlinám. Práce navazovala na Linného \"Systema Naturae\".\n\nByl po něm pojmenován rostlinný rod \"Houttuynia\" Thunb. z čeledi Saururaceae.\n"}
{"id": "470699", "url": "https://cs.wikipedia.org/wiki?curid=470699", "title": "Muddovy ženy", "text": "Muddovy ženy\n\n„Muddovy ženy“ (v originále „Mudd's Women“) je v čtvrtý díl první sezóny seriálu Star Trek, později známého jako \"\". Byl vysílán poprvé 13. října 1966 a představuje postavu Harcourta Fentona Mudda, který se následně vyskytuje i v epizodě Já, Mudd.\n\nUSS Enterprise pronásleduje malé plavidlo, které se z neznámých důvodů snaží upláchnout do pásu asteroidů. Kapitán Kirk musí nechat kolem malé lodi zvednout štíty \"Enterprise\", čímž poškodí obvody a lithiové krystaly. Posádku neznámého plavidla se podaří transportovat na poslední chvíli a ukazuje se, že kapitánem je obchodník Harcourt Fenton Mudd a jeho nákladem 3 krásné dívky – Ruth Bonaventureová, Magda Kovacsová a Eve McHuronová. Pan Spock upozorňuje kapitána, že celá loď je závislá na jediném krystalu lithia a je třeba nabrat směr na těžařskou kolonii Rigel XII, kde jsou lithiové doly.\n\nPři výslechu se ukazuje, že Mudd jenom stěží mluví pravdu a musí k ní být donucen počítačem. Jejich cesta údajně směřuje na opačnou stranu galaxie, kde má trojice dívek najít své nové muže. Mudd je obviněn z řízení lodi bez licence a plavbu bez identifikačního signálu. Během výslechu je poškozen i poslední krystal lithia a \"Enterprise\" dolétá na Rigel XII s impulsním pohonem. Henry Mudd má plán, že dívky vymění s horníky na Rigel XII za vládu nad \"Enterprise\", která na orbitální dráze vydrží už jenom 3 dny. Navíc se ukazuje, že Ruth, Magda i Eve nejsou překrásné od přírody, ale za pomoci zvláštních pilulek, které je vždy na určitý čas promění v krasavice. Eve navíc protestuje proti tomuto životu, ale pilulku si nakonec bere. Při transportu na povrch planety si trojice horníků odvádí dívky, ale Eve posléze utíká do příchozí magnetické bouře.\n\nPomocí senzorů se Eve podaří najít a ta zůstává s jedním z horníků. Ten ale později zjišťuje, že dívka není po určité době tak krásná jako na původně a chce ji Muddovi vrátit. Kirk dá Eve placebo pilulku a horníkům vysvětluje, že jsou takové, jaké jsou. Ti mu následně dají potřebné krystaly lithia a Mudd bude předveden před soud. Kirk mu pouze slibuje, že předstoupí jako svědek, z čehož není Mudd příliš nadšen.\n\n"}
{"id": "470702", "url": "https://cs.wikipedia.org/wiki?curid=470702", "title": "Jazylka", "text": "Jazylka\n\nJazylka (: \"os hyoideum\") je kost v krku mezi bradou a hrtanem. Pomocí \"ligamentum stylohyoideum\" je zavěšená z obou stran na výběžek spánkové kosti (\"processus styloideus ossis temporalis\"). Na jazylce je zavěšen hrtan.\n\nSkládá se z těla jazylky (\"corpus\") a ze dvou párů rohů; horní rohy jsou malé (\"cornua minora\"), dolní rohy jsou velké (\"cornua majora\"). Tělo jazylky má tvar příčně postavené destičky. Přední plocha je konvexní; hranou je rozdělena na horní a dolní oddíl a často mívá i ve středové čáře svislou hranu. Zadní plocha je konkávní.\n\nMalé rohy jsou krátké, mají válečkovitý až kuželovitý tvar. V dětském věku dlouho zůstávají chrupavkovité a až do stáří, bývají pohyblivě připojené k tělu jazylky pomocí vaziva. Na malé rohy se upíná \"ligamentum stylohyoideum\". Velké rohy jsou téměř pokračováním těla jazylky; jsou dlouhé a na konci paličkovitě ztluštělé pro úpon \"ligamentum thyrohyoideum\". Z nich směrem nahoru vystupují svalové svazky do jazyka (\"musculus hyoglossus\").\n\nOd spodního okraje těla jazylky a od okrajů velkých rohů začíná vazivová blána \"membrana thyrohyoidea\", pomocí které se na jazylku připojuje největší hrtanová chrupavka, tzv. štítná (\"cartilago thyroidea\").\n\nNa jazylku se upíná více svalů probíhajících jednak nahoru (k jazyku, k dolní čelisti, ke stěně hltanu) a jednak dolů (k chrupavce hrtanu, hrudní kosti a lopatce). Činností těchto svalů se mění poloha jazylky vůči krku.\n"}
{"id": "470707", "url": "https://cs.wikipedia.org/wiki?curid=470707", "title": "8-hydroxychinolin", "text": "8-hydroxychinolin\n\n8-hydroxychinolin je heterocyklická dusíkatá sloučenina náležící do skupiny chinolinových derivátů. Je to bílá krystalická látka fenolického zápachu. Je stabilní, ale dlouhodobým působením světla degraduje. Ve vodě je špatně rozpustný. \n\n8-Hydroxychinolin může být připraven např. z chinolinu přes kys. chinolin-8-sulfonovou nebo přímo Skraupovou syntézou z 2-aminofenolu.\n\nSloučenina nalézá využití v řadě aplikací. V analytické chemii je důležitým chelatačním a kolorimetrickým činidlem. V medicíně nalézá samotná sloučenina a její komplexy uplatnění jako dezinfekční a antiseptický prostředek a také ve formě alkoholového roztoku jako „tekutý obvaz“. V agrochemii má význam jako pesticid (vykazuje fungicidní a herbicidní účinky). Nízkých koncentrací 8-hydroxychinolinu se někdy používá v hydroponii pro potlačení negativního působení metabolitů, které rostlina uvolňuje do vody a následně pak jejich účinkem chřadne.\n\n8-hydroxychinolin je klasifikován jako látka zdraví škodlivá, v podezření je z účinků dráždivých, mutagenních a karcinogenních. Působí jako CNS stimulant. LD pro krysu je při perorálním podání 1200 mg/kg.\n\n\n"}
{"id": "470710", "url": "https://cs.wikipedia.org/wiki?curid=470710", "title": "Peaches", "text": "Peaches\n\nMerrill Beth Nisker (* 11. listopadu 1968 v Torontu v provincii Ontario, Kanada), alias Peaches je kanadská elektronická hudebnice, její písně se proslavily také svými explicitními, sexuálně podbarvenými texty.\n\nNež se Merrill Nisker stala Peaches, byla 10 let učitelkou hudby a dramatu na soukromých školách a v Ymce.\nPři zpěvu se doprovází na vlastní nástroje, programuje si své vlastní elektronické bicí a produkuje vlastní alba.\nPrvní album \"Fancypants Hoodlum\" vydala v roce 1995 ještě pod vlastním jménem Merril Nisker. Než se proslavila, bydlela v Torontu společně s hudební kolegyní Leslie Feist a postupně si vyvinula styl a osobnost, která ji přinesla slávu jako Peaches. Přezdívku si dala podle slavné písně Niny Simone „Four woman“\n\nPro své čtvrté album z roku 2006 \"Impeach My Bush\" získala Peaches hostující hudebníky známých jmen: Joan Jett, Greg Kurstin, Josh Homme, Samantha Maloney, Beth Ditto, Feist, Dave Catching, Brian O'Connor a Radio Sloan.\n\nOd roku 2006 vystupuje Peaches společně se skupinou \"Herms\" (zkratka pro hermafrodit). Členy skupiny jsou: JD Samson, Samantha Maloney a Radio Sloan. Hráli na malých i velkých jevištích hudbu s texty zaměřenými na sex, které měly za účel šokovat posluchače. Termín „Herms\" připomíná duo sedmdesátých let s názvem Peaches & Herb. Peaches se skupinou \"Herms\" uváděla Nine Inch Nails a Bauhaus během druhé půle jejich letního turné v USA v roce 2006.\nV říjnu 2008 Peaches účinkovala na koncertech v Aucklandu na Novém Zélandu spolu s německou skupinou \"Sweet Machine\".\nVyprodaná byla i její show na turné na začátku roku 2009 v San Francisku, kde hrála několik písní z připravovaného alba \"I Feel Cream\", například úvodní \"\"Showstopper\"\" a \"\"Lose You\"\".\nAlbum \"I Feel Cream\" vyšlo 4. května 2009 v Evropě a 5. května v Severní Americe. První single byl strana A: \"\"Talk to Me\"\" a strana B: \"\"More\"\".\n\n\nCelá diskografie:\nDiscogs.com\n\n\nJejí písně zazněly v mnoha filmech jako Mean Girls, Waiting, Jackass Number Two, My Little Eye, a Ztraceno v překladu. Uplatnila se také v televizních seriálech The L Word a Ošklivka Betty, a propagovala svým zpěvem Dirt.\n\n\n\n"}
{"id": "470711", "url": "https://cs.wikipedia.org/wiki?curid=470711", "title": "Joseph Gabet", "text": "Joseph Gabet\n\nJoseph Gabet (4. prosince 1808 Nevy-sur-Seille, Francie – 3. března 1853, Rio de Janeiro) byl francouzský misionář a cestovatel. Je považován za zakladatele moderní katolické misie v Mongolsku.\n\nV roce 1833 byl vysvěcen na kněze. O rok později se připojil k lazaristům a již následujícího roku byl vyslán na misijní cestu do Asie. Ve druhé polovině 30. let 19. století byl vyslán do Mongolska. Mezi lety 1844–1846 se zúčastnil misijní cesty do Tibetu, a to společně s kolegou lazaristou Évariste Régis Hucem a mladým Tibeťanem, který jim dělal překladatele. Stal se známým především díky této své tibetské cestě, jelikož Huc o ní podal podrobnou cestopisnou zprávu (vyšla i několikrát v českém jazyce).\n\n\n"}
{"id": "470717", "url": "https://cs.wikipedia.org/wiki?curid=470717", "title": "Taťjana Grigorjevová", "text": "Taťjana Grigorjevová\n\nTaťjana Grigorjevová, (* 8. října 1975 Leningrad) je bývalá australská atletka ruského původu a modelka. Její specializací byl skok o tyči.\n\nV roce 1997 emigrovala do Austrálie. Svoji novou vlast poprvé reprezentovala na Hrách dobré vůle 1998 v New Yorku, kde skončila třetí společně s Ukrajinkou Anželou Balachonovovou a Islanďankou Valou Flosadóttirovou. Na MS v atletice 1999 ve španělské Seville měly ženy poprvé na programu skok o tyči a Grigorjevová vybojovala bronz (445 cm).\n\nNa letních olympijských hrách v Sydney v roce 2000, kde se ženská tyčka uskutečnila poprvé v historii her získala výkonem 455 cm stříbrnou medaili. Výše skočila jen Američanka Stacy Dragilaová, která po zaváhání na výšce 450 cm, kterou překonala napotřetí zdolala 460 cm napoprvé.\n\nO rok později na světovém šampionátu v Edmontonu skončila čtvrtá, přičemž o bronzovou medaili ji připravil jen horší technický zápis, který měla lepší Polka Monika Pyreková. V roce 2002 získala zlatou medaili na hrách Commonwealthu v Manchesteru. Stříbro později vybojovala i na hrách v Melbourne 2006. Jejím osobním rekordem pod otevřeným nebem je 458 cm.\n\nSvoji atletickou kariéru ukončila na začátku roku 2007. Byla provdaná za Viktora Čisťjakova, který se rovněž věnoval skoku o tyči a reprezentoval Austrálii, po rozvodu se vrátil zpět do Ruska.\n\n"}
{"id": "470720", "url": "https://cs.wikipedia.org/wiki?curid=470720", "title": "Nepřítel v nás", "text": "Nepřítel v nás\n\n„Nepřítel v nás“ (v originále „The Enemy Within“) je v pátý díl první sezóny seriálu Star Trek, později známého jako \"\". Byl vysílán poprvé 6. října 1966.\n\nVýsadek lodi USS Enterprise provádí geologický výzkum na planetě Alfa 177. Jeden z techniků je poraněn při sesuvu magnetické horniny a následně se nechává transportovat na loď. Nikdo netuší, že transportér byl touto horninou poškozen, a když se transportuje i kapitán James Kirk, vznikne zároveň jeho druhé já. Na palubě Enterprise jsou najednou dva kapitáni a ukazuje se, že jde o rozdělení původního kapitána na čistě dobrou a čistě zlou polovinu. Když Scotty zjišťuje závadu na transportéru, hodný Kirk si uvědomuje, co se mohlo stát. Další potíží se ukazuje doba pro odstranění závady. Scotty nechce riskovat transportování člověka, a tak Sulu a zbytek výsadku musí zůstat na planetě, kde teplota v noci dosahuje až -120 °C. Zlý Kirk na lodi napadne svou mladou pobočnici v její kajutě a ještě zbije jednoho technika. Hodný Kirk se diví, když doktor McCoy prohlásí, že ten den už se choval divně na ošetřovně, když chtěl brandy. Zlý Kirk je ale z útoku na svou pobočnici zraněn v obličeji a lze jej tedy rozeznat.\n\nTeplota na planetě klesá a Sulu s výsadkem se dostává do ohrožení života. Na Enterprise se ukazuje, že hodný Kirk má značné potíže s rozhodováním, protože vykonání dobrého rozhodnutí je zapotřebí zlé poloviny. Panu Spockovi je jasné, že ani jeden z nich nesmí zemřít a svým způsobem jsou pro loď nebezpeční oba. Hodný Kirk spolu se Spockem zajmou zlého Kirka. Při tom je však způsobeno další poškození transportéru a s výsadkem, který musí odolávat teplotě -70 °C, to nevypadá nadějně. Spock posléze objevuje možnost, jak zcelit zpět obě poloviny kapitána. Rozhodnou se upravený transportér otestovat na zvířeti z Alfa 177. To transport a spojení hodné a zlé poloviny zpět nepřežije, ale Spock má teorii, že to neuneslo pouze z psychické stránky a člověk je schopen si s tím poradit. Proti tomu silně protestuje doktor McCoy. Spor Spocka a McCoye hodný kapitán nedokáže rozsoudit, protože už se nedokáže bez svého zlého já rozhodovat.\n\nZlému Kirkovi se daří znovu uprchnout. Tou dobou je na povrchu planety už -117 °C. Zlá polovina je dopadena na můstku, ale prosí o život a nechce se vrátit zpět. Po opětovném průchodu transportérem jsou obě poloviny zase sceleny v jednu a také se podaří dostat na \"Enterprise\" výsadek.\n\n"}
{"id": "470724", "url": "https://cs.wikipedia.org/wiki?curid=470724", "title": "Varniai", "text": "Varniai\n\nVarniai (žemaitsky Varnē) je město (středisková obec – litevsky \"seniūnija\") v západní části Litvy, ve Žmudi, v Telšiajském kraji, okres (lit.: savivaldybė) Telšiai, 33 km na jih od Telšiů (prochází silnice č. 160 Telšiai – Laukuva) při říčce Varnelė. Je zde gymnázium M. Valančiuse, pošta (PSČ:LT-88050). Plán města je radiální. Je zde také mnoho historických, architektonických a uměleckých památek, například dům, ve kterém v letech 1850–1864 bydlel biskup Motiejus Valančius (známý také jako propagátor střízlivosti – již v té době byl alkoholismus v Litvě problém), nejstarší v Žemaitsku kostel Sv. Petra a Pavla, postavený roku 1691 (bývalá Katedra), dřevěný kostel Sv. Aleksandra (postavený roku 1804), Muzeum žemaitského biskupství v budově semináře.\n\n"}
{"id": "470734", "url": "https://cs.wikipedia.org/wiki?curid=470734", "title": "Papamobil", "text": "Papamobil\n\nPapamobil je zvláštní druh automobilu, který slouží pro přepravu a ochranu papeže v průběhu jeho venkovních cest. Původně byl papamobil navržen pro zviditelnění papeže během přesunu skrze davy věřících. Existuje celá řada aut, která jsou speciálně upravena pro potřeby papeže. Ta se v průběhu let vyvíjela, bylo používáno několik druhů aut. Nejznámější je papamobil, který používá hlava katolické církve pro zahraniční cesty. Tím je v současnosti k roku 2009 speciálně upravený Mercedes-Benz ML 430. První papamobil svezl papeže Jana Pavla II. na jeho první cestě do Polska coby nově zvoleného papeže.\n\nExistují různé varianty papamobilu, některé mají otevřenou střechu, takže papež může žehnat věřícím přímo, u jiných je papež chráněn neprůstřelným sklem (v případě Mercedesu ML 430 až 3 cm silným). V současnosti je hlavním dodavatelem papamobilů německá automobilka Mercedes-Benz.. Dnešní papamobily mají registrační značku „SCV 1“, což je zkratka pro stát Vatikán (Stato della Citta del Vaticano). Od dob Jana Pavla II. provozuje Vatikán současně několik obrněných papamobilů, v řadě zemí však při návštěvách používal speciální vozy místních automobilek. Když byly do České republiky v roce 2009 dopraveny dva papamobily shodného typu (jeden do Prahy a jeden do Brna), podle tiskových zpráv měly oba shodnou registrační značku; ze zpráv vyplývá, že všechny papamobily mají shodnou registrační značku.\n\nPřestože se o bezpečnosti hlavy katolické církve velmi často diskutuje, používají se hlavně při akcích na Svatopetrském náměstí často papamobily otevřené. To již vedlo k několika incidentům; například v roce 2007 27letý muž přeskočil bezpečnostní pásku a pokoušel se vniknout dovnitř do vozidla. Papež Benedikt XVI. však nebyl zraněn a incidentu si ani nevšiml.\n\nPřed nástupem automobilů byla používána nosítka v podobě trůnu, tzv. gestatoria, která neslo dvanáct mužů.\n\nPotřeba reprezentativního automobilu pro hlavu římskokatolické církve se ukázala již v dobách raného automobilismu. Mnozí výrobci aut přicházeli již od konce 19. století se speciálně upravenými automobily pro papeže. Například Ford nabídl upravené prezidentské limuzíny. V roce 1930 věnovala společnost Mercedes-Benz Piovi XI vůz typu Nürnberg 460, kromě dalších vozů Mercedes používal papež též vozy italských značek nebo Citroën.\n\nBěhem návštěvy Pavla VI. v New Yorku a v Bogotě v 60. letech 20. století sloužil papeži speciálně vybavený vůz Lehmann-Peterson. Nicméně se však stále ještě nejednalo o klasický „papamobil“ jaký se objevil až po pontifikátu Jana Pavla II., tedy upravené bílé terénní auto.\n\nPrvní papamobil byl použit pro papeže Jana Pavla II. na jeho cestě do Polska, kdy jako vozidlo posloužilo otevřené nákladní auto \"Star 660 M2\" od polského výrobce. Původní použité vozidlo se ale do dnešních dnů nezachovalo; dvě skupiny tvrdí, že mají původní podvozek (jeden vlastní podnikatel Marek Adamczak, druhý, s nečitelným číslem, Muzeum přírody a techniky ve městě Starachowice), dále se dochovalo pět kol, kus motoru, chladič.\nBěhem návštěvy papeže v Británii v roce 1979 byl použit upravený automobil typu Ford Transit, o rok později při návštěvě západního Německa mohli věřící a poutníci spatřit hlavu katolické církve v přestavěném terénním automobilu Mercedes-Benz 230 G. Vozy této značky se začaly v pozdějších dobách používat stále častěji a i dnes je německý výrobce luxusních automobilů významným dodavatelem \"papamobilů\".\n\nPrvní moderní papamobil současného vzhledu se objevil roku 1980, kdy na terénní podvozek byla přidána skříň z plexiskla, která umožňovala snazší průjezd mezi věřícími, ochranu před počasím a lepší viditelnost papeže v davu. Od roku 1981 byly papamobily vybaveny neprůstřelným sklem, poté co na papeže Jana Pavla II. byl spáchán neúspěšný atentát.\n\nBěhem návštěvy papeže v Kanadě v roce 1984 byl použit speciální vůz postavený firmou Thibault Fire Engine Company v Pierreville v Kanadě. Opětovně se s ním papež svezl při návštěvě Kuby v roce 1998. Od roku 2005 je tento vůz v kanadském národním technickém muzeu.\n\nV roce 2009 papež použil na návštěvu Česka dva (jeden do Brna a druhý do Prahy) upravené vozy Mercedes-Benz ML 430, osmiválec o objemu 4,3 litru schopný maximálního výkonu 279 koní. Rozvor náprav automobilu je 2,8 metru, ze stran i podvozek je navíc pancéřovaný a celý stroj váží okolo 4 tun. V přední části se nachází místo pro řidiče, v zadní pak upravená vyvýšená kabina chráněná 3 centimetry silným neprůstřelným sklem umožňující papeži pohodlně sedět během cesty. Do papežovy kabiny se vejdou ještě jeho dva pobočníci, kteří podobně jako papež nastupují do kabiny ze zadní části vozidla. Papež usedá na křeslo z bílé kůže, které je vyzvednuto do vyvýšené pozice hydraulickým výtahem.\n\nPro případ nenadálé poruchy je automobil vybaven duplikátním systémem zapalování. Pomocí mikrofonů je zajištěna komunikace papeže s posádkou.\n\n"}
{"id": "470738", "url": "https://cs.wikipedia.org/wiki?curid=470738", "title": "Oblouková pec", "text": "Oblouková pec\n\nOblouková pec (též elektrická oblouková pec) je pec vyhřívaná elektrickým obloukem.\n\nVelikost obloukových pecí se pohybuje od malých o kapacitě cca 1 tuna (používaných ve slévárnách pro výrobu litinových výrobků) po velké s kapacitou cca 400 tun pro výrobu oceli ze surového železa. Obloukové pece se používají také ve výzkumných laboratořích a ve stomatologii – tyto pece mívají kapacitu jen v desítkách gramů. Teploty v obloukových pecích mohou být až 1800 °C.\n\nObloukové pece se liší od indukčních pecí tím, že elektrický proud prochází přímo ohřívaným materiálem a na něm se tvoří elektrický oblouk, který ho ohřívá, kdežto v indukčních pecích je materiál ohříván sekundárním indukovaným proudem.\n\nKvůli rovnoměrnému zatížení napájecí soustavy resp. elektrorozvodné sítě bývají velké obloukové pece konstruovány vždy jako třífázové, elektrický oblouk je veden ze všech tří fází najednou. Při výrobě oceli se jedná o jeden z největších elektrických spotřebičů vůbec.\n\n\n"}
{"id": "470740", "url": "https://cs.wikipedia.org/wiki?curid=470740", "title": "Past na muže", "text": "Past na muže\n\n„Past na muže“ (v originále „The Man Trap“) je šestý díl první série seriálu Star Trek, později známého jako \"\". Tento díl odstartoval 8. září 1966 vysílání Star Treku na NBC.\n\nUSS Enterprise doráží na oběžnou dráhu planety M-113, kde má být provedena rutinní lékařská prohlídka Roberta Cratera a jeho ženy Nancy, která je zároveň bývalou přítelkyní doktora McCoye. Na povrch planety se transportují kapitán Kirk, doktor McCoy a mladý člen výsadku Darnell. Po setkání s Nancy se ukazuje, že každý z výsadku ji vidí jinak. McCoyovi se jeví stále mladá jako v den, kdy ji viděl naposledy, kapitán Kirk ji vidí jako starší ženu a Darnell naopak jako mladou ženu, která jej zaujala na Wrigley – planetě potěšení. Když to Darnell oznámí ostatním, McCoy ho okřikne a Kirk pošle ven. Nancy tvrdí, že dojde pro svého může, aby se mohl zúčastnit lékařské prohlídky, ale ve skutečnosti venku svede a odvede Darnella.\n\nCrater není z návštěvy příliš potěšen a chtěl by, aby Kirk s McCoyem odešli. Přesto se podvolí vyšetření. V tu chvíli se ozve křik Nancy zvenčí. Když tam ostatní přiběhnou, naleznou mrtvého Darnella s podivnými skvrnami na tváři a plodem zdejší jedovaté rostliny v ústech. Nancy tvrdí, že našla Darnella a chtěla mu říct, že se necítí uražená z toho, co předtím řekl, ale ten si mezitím kousl Borgie, jedovaté rostliny. Nancy i Robert Crater neustále po výsadku vyžadují dostatečné zásoby soli. Spock zjišťuje, že Borgie obsahuje alkaloidový jed, ale ani ten nevysvětluje podivné skvrny. McCoy později zjišťuje, že příčinou je naprostá absence choridu sodného v těle. Kirk se vydává na planetu s novým výsadkem. Crater při výslechu utíká, zatímco Nancy zabíjí další dva muže výsadku, přebírá podobu jednoho z nich a spolu s Kirkem a McCoyem se transportuje na \"Enterprise\". Stvoření vydávající se za člena posádky potřebuje nutně sůl, kterou chce najít kdekoliv po lodi. Když dorazí k McCoyově kajutě, vezme na sebe opět podobu Nancy. Spock na planetě objevuje mrtvolu Greena, zavražděného člena původního výsadku, jehož podobu na sebe mimozemšťan převzal. Když najdou i Cratera, ten jim objasňuje, že stvoření, které zabilo před více než rokem Nancy Craterovou, nedokáže žít bez soli a může převzít jakoukoliv podobu. Vysvětluje, že jde o poslední exemplář svého druhu, ale odmítá tvora na lodi identifikovat. Kirk přikáže McCoyovi použít sérum pravdy.\n\nJames Kirk chce nalákat tvora na tablety soli, ale kvůli McCoyovi se mu to nepodaří, a ocitá se tak v ohrožení života. McCoy není schopen po tvoru vystřelit do doby, než Spock na stvoření zaútočí. Nakonec McCoy narušitele zastřelí ještě předtím, než stihne z Kirka vysát veškerou sůl jako u předchozích obětí.\n\n\n"}
{"id": "470746", "url": "https://cs.wikipedia.org/wiki?curid=470746", "title": "Hejnov (Orlické hory)", "text": "Hejnov (Orlické hory)\n\nHejnov je vrchol v České republice ležící v pohoří Orlické hory.\n\nHejnov se nachází v celku Orlické hory, podcelku Bukovohorská hornatina, okrsku Výprachtická vrchovina.\n\nHejnov se nachází nad obcí Těchonín a jeho místní částí Celné v jihovýchodním cípu Orlických hor zvaném Bukovohorská hornatina asi 5 km na severozápad od jejího nejvyššího vrcholu Suchého vrchu a 5 km severně od města Jablonné nad Orlicí. Leží na území přírodního parku Suchý vrch - Buková hora.\n\nPod západním svahem Hejnova se do Tiché Orlice vlévá Těchonínský potok. Tichá Orlice odvodňuje severozápadní svahy, Těchonínský potok jižní.\n\nVrcholové partie Hejnova jsou porostlé lesem s převládajícími smrčinami. Nižší polohy jsou porostlé loukami.\n\nSedlem mezi Hejnovem a Vysokým kamenem, které se nachází v nevelké vzdálenosti od vrcholu červeně značená cyklistická trasa Suchý vrch - tvrz Bouda - Mladkov. Z ní sestupuje do podvrcholového prostoru lesní cesta.\n\nNa Hejnově se nachází dvojice převáděčů. Jeden je přímo na vrcholu a druhý na spodní hranici lesa nad centrem obce Těchonín.\n\n"}
{"id": "470750", "url": "https://cs.wikipedia.org/wiki?curid=470750", "title": "Muzeum turistiky", "text": "Muzeum turistiky\n\nMuzeum turistiky se nalézá v budově bývalé židovské synagogy (č. p. 48) a v sousedním domě (č. p. 49) v Široké ulici v Bechyni. Jedná se o jediné muzeum svého druhu v České republice. Otevřeno bylo 1. července 2006 a je spravováno Klubem českých turistů. Nemovitost je chráněna jako kulturní památka České republiky.\n\nPo roce 1990 znovuobnovený Klub českých turistů hledal pro desítky let plánovaný záměr svého muzea vhodný objekt. Navrhována byla Praha, jednáno bylo o Frenšátu pod Radhoštěm.\nIng Jan Havelka, tehdejší předseda KČT, využil v roce 1993 možnosti získat uvolněnou baštu z dávného opevnění v Bechyni. O sedm let později objevil poblíž chátrající objekt židovské synagogy, kde bývaly i sklady a hasičské muzeum. Objekty se podařilo KČT získat, upravit a muzeum v roce 2006 zpřístupnit veřejnosti.\n\nV muzeu jsou vystaveny předměty a informační panely dokumentující vývoj turistiky v českých zemích i v Evropě. Hlavní část expozice je věnována Klubu českých turistů, její historii, činnosti, objektům a významným osobnostem. Na podrobné interaktivní mapě je znázorněno více než 200 rozhleden na území České republiky.\n\nSoučástí muzea je také stálá expozice věnující se historii židovských obcí na Bechyňsku, umístěná na bývalé ženské galerii synagogy.\n\nPro velké množství archivních materiálů prostory nedostačovaly. Vedle někdejší synagogy byl zakoupen v roce 2007 další dům, kde byla instalována expozice \"Historie KČT v letech 1888-1942\". Tato budova bude sloužit i jako plánované \"Muzeum evropské turistiky\", klubový archiv a informační centrum naučné \"Stezky podél Lužnice\".\n\n"}
{"id": "470751", "url": "https://cs.wikipedia.org/wiki?curid=470751", "title": "Lapilli", "text": "Lapilli\n\nLapilli (jinak též sopečná struska či škvára) jsou nejčastěji bazická tělesa řadící se do pyroklastického materiálu, vznikajícího při explozivních erupcích magmatu. Svojí velikostí od 2 mm do 64 mm tvoří přechod mezi vulkanickým popelem a sopečnými pumami.\n\nLapilli bývají součástí sopečných mračen, kdy jsou společně s pumami transportovány spíše při povrchu, zatímco horní část mračna je tvořena převážně sopečným popelem a prachem. Následně se po erupci lapilli hromadí v okolí sopek a dávají základ pyroklastickým horninám.\n"}
{"id": "470755", "url": "https://cs.wikipedia.org/wiki?curid=470755", "title": "Lisa Ryzihová", "text": "Lisa Ryzihová\n\nElizaveta „Lisa“ Ryzihová ( ; * 27. září 1988, Omsk, Sovětský svaz) je německá atletka, tyčkařka závodící za atletický oddíl ABC Ludwigshafen.\n\nJe mistryní světa do 17 let (2003), juniorskou mistryní světa (2004) a mistryní Evropy do 23 let z roku 2009. V roce 2009 skončila pátá na mítinku světových rekordmanů v pražské O areně. Na evropském šampionátu v Barceloně v roce 2010 vybojovala výkonem 465 cm bronzovou medaili. Na stupních vítězů ji doplnila její krajanka Silke Spiegelburgová a Ruska Světlana Feofanová.\n\nNarodila se v Rusku. Její starší sestra Anastasija se rovněž věnuje skoku o tyči, mj. se stala v roce 1999 halovou mistryní světa.\n\nVysvětlivky: NM – ve finále bez platného pokusu\n\n\n"}
{"id": "470756", "url": "https://cs.wikipedia.org/wiki?curid=470756", "title": "Brazilská portugalština", "text": "Brazilská portugalština\n\nBrazilská portugalština je termín označující variantu portugalského jazyka používanou více než 191 milióny Brazilců, je to nejrozšířenější varianta portugalštiny vůbec.\n\nKvůli významu Brazílie v Mercosulu a v UNASULu, je tato varianta vyučována v zemích Jižní Ameriky, populární je zejména v Argentině a Uruguayi, a také ve Spojených státech. Také je používána jako mateřský jazyk v zemích, kde žijí velké brazilské komunity, zejména ve Spojených státech, Paraguayi, Japonsku a v různých zemích Evropy.\n\nPřed příjezdem Pedra Álvarese Cabrala do Brazílie, hovořilo se tam více než tisícem indiánských jazyků. V průběhu svého vývoje přejala do své slovní zásoby brazilská portugalština nejen výpůjčky z jazyků indiánských a afrických, ale také z francouzštiny, z kastilštiny, z italštiny a z angličtiny.\n\nMezi evropskou a brazilskou portugalštinou jsou různé rozdíly, zejména ve slovní zásobě, výslovnosti a syntaxi, zejména v regionálních variantách; ve formálních textech jsou rozdíly menší. V mluvené řeči se potom vyskytuje značné množství odlišností i uvnitř těchto zemí.\n\nOdhaduje se, že před příchodem Portugalců se na území dnešní Brazílie používalo přibližně 1500 rozdílných jazyků. Tyto jazyky jsou řazeny do jazykových kmenů Tupi, Macro-Jê a Aruaque. Některé jazykové rodiny se do kmenů zařadit nepodařilo, jsou to rodiny Karib, Pano, Maku, Yanomami, Mura, Tukano, Katukina, Txapakura, Nambikwara a Guaikuru. Skutečnost, že dva jazyky patří do stejné rodiny, ještě neznamená, že jsou navzájem srozumitelné (stejně jako nejsou navzájem srozumitelné mnohé jazyky indoevropské).\n\nV období třiceti let (1500-1532) poté, co byla Brazílie dohodou z Tordesillas mezi Španělskem a Portugalskem (rozdělovala nově objevená území mezi tyto dvě země) přiřčena Portugalcům, byla Brazílie napadána Holanďany, Francouzi a Angličany, kteří se této dohody neúčastnili. V roce 1530 zorganizoval portugalský král první expedici do Brazílie s cílem zalidnit ji, zahájit expanzi a využít území k pěstování cukrové třtiny. V téže době o Brazílii usilovaly i jiné evropské národy, jako Francouzi a Holanďané (ti vytvořili kolonii na území dnešního státu Pernambuco).\n\nV době zahájení kolonizace Brazílie byl na pobřeží ve velké délce používán jazyk Tupinambá (kmen Tupi). Jejich jazyk se stal základem jazyka Brasílica, který se rozšiřoval a vyvíjel, až se nakonec stal obecně používaným jazykem v brazilském koloniálním systému. Postupem času se z něj (ve druhé polovině 17. století) stala língua geral (tj. obecný jazyk).\n\nLíngua geral se pochopitelně v různých populacích lišila, byla ovlivňována i jinými indiánskými jazyky. Sloužila ke komunikací mezi Portugalci a indiány i mezi různými indiány navzájem (stala se linguo francou). Tento jazyk do dnešní doby ovlivňuje hovorovou slovní zásobu v Brazílii. Língua geral měla dvě varianty:\n\n\n\nNejvětší rozdíl mezi evropskou a brazilskou variantou portugalštiny spočívá právě ve fonetice (tj. výslovnosti). Tyto rozdíly je možno popsat pouze na základě výslovnosti, která je všeobecně používána, protože ani jedna z obou variant nemá předepsanou správnou výslovnost.\nObecně se dá říci, že v evropské portugalštině dochází k redukci až apokopě nepřízvučných samohlásek, zatímco v brazilské dochází spíše ke změnám souhlásek. Výslovnost \"rr\" často přechází přes \"h\" až k \"ch\", koncové \"-l\" (v Portugalsku vyslovované jako tvrdé \"ł\") přechází na \"-u\" (splývá do dvojhlásky s předcházející samohláskou), d, t, n se před vyslovovaným \"i\" (psaným jako \"i\" nebo jako \"-e\") se měkčí (na dž/ď, č/ť, ň).\n"}
{"id": "470757", "url": "https://cs.wikipedia.org/wiki?curid=470757", "title": "Colin Fleming", "text": "Colin Fleming\n\nColin Fleming (* 13. srpna 1984, Broxburn, Skotsko, Spojené království) je současný skotský profesionální tenista. Ve své dosavadní kariéře vyhrál 2 turnaje ATP ve čtyřhře.\n\nColin Fleming se zúčastnil 1 zápasu v Davisově poháru za tým Velké Británie s bilancí 0-1 ve čtyřhře.\n\n\n"}
{"id": "470759", "url": "https://cs.wikipedia.org/wiki?curid=470759", "title": "Ken Skupski", "text": "Ken Skupski\n\nKen Skupski (* 9. dubna 1983 Liverpool) je britský profesionální tenista, hrající levou rukou. Jeho mladším bratrem je tenista Neal Skupski, s nímž od roku 2013 opakovaně nastoupil do čtyřhry. Ve své dosavadní kariéře na okruhu ATP World Tour vyhrál čtyři deblové turnaje. Na challengerech ATP a okruhu Futures získal do roku 2019 jeden titul ve dvouhře a čtyřicet čtyři trofejí ve čtyřhře.\n\nNa žebříčku ATP byl ve dvouhře nejvýše klasifikován v červnu 2008 na 524. místě a ve čtyřhře pak v červenci 2010 na 44. místě. Trénují ho Louis Cayer, Sean Dunstan a Anthony Hardman.\n\nNa nejvyšší grandslamové úrovni si zahrál čtvrtfinále mužské čtyřhry i mixu ve Wimbledonu 2017. Na Hrách Commonwealthu 2010 v Dillí vybojoval s Rossem Hutchinsem stříbrnou medaili v mužské čtyřhře. Po boku Sarah Borwellové startoval ve smíšené soutěži, z níž si odvezli bronzový kov. V květnu 2007 absolvoval Louisianskou státní univerzitu.\n\nV britském daviscupovém týmu debutoval v roce 2010 prvním kolem 2. skupiny zóny Evropy a Afriky proti Litvě, v němž vyhrál s Colinem Flemingem čtyřhru. Britové zvítězili 3:2 na zápasy. Do roku 2019 v soutěži nastoupil ke dvěma mezistátním utkáním s bilancí 0–0 ve dvouhře a 2–0 ve čtyřhře.\n\nV hlavní soutěži okruhu ATP World Tour debutoval na londýnském Queen's Club Championships 2009, kde do čtyřhry nastoupil s krajanem Colinem Flemingem. Na úvod porazili rumunský pár Andrei Pavel a Horia Tecău. Ve druhé fázi přešli přes americká dvojčata Bryanovi, aby je poté vyřadil Polák Łukasz Kubot s Rakušanem Oliverem Marachem. Premiérovou trofej si připsal s Flemingem na zářijovém Open de Moselle 2009 v Metách po finálové výhře nad Francouzi Arnaudem Clémentem a Michaëlem Llodrou.\n\nDebut v hlavní soutěži nejvyšší grandslamové kategorie zaznamenal v mužském deblu Wimbledonu 2008. S krajanem Richardem Bloomfieldem však v úvodním kole nenašli recept na třinácté nasazené Františka Čermáka s Jordanem Kerrem.\n\nPrvní společnou akci na túře ATP odehrál s bratrem Nealem Skupskim na moskevském Kremlin Cupu 2013. Ve čtvrtfinále sourozenci porazili nejvýše nasazenou dvojici Max Mirnyj a Horia Tecău. Ve finálovém utkání pak podlehli rusko-uzbeckému páru Michail Jelgin a Denis Istomin až po dramatickém supertiebreaku, který ztratili poměrem míčů 12–14. Čtvrtý titul v této úrovni tenisu, a první od února 2011, přišel na montpellierském Open Sud de France 2018, kde opět s mladším bratrem zdolali v závěrečném duelu japonsko-francouzskou dvojici Ben McLachlan a Hugo Nys ve dvou setech. Navázali tak na týden starý triumf z francouzského challengeru v Quimperu.\n\nZ travnatého finále na Nature Valley International 2018 v Eastbourne odešli poraženi od krajanů startujících na divokou kartu Luka Bambridge a Jonnyho O'Mary, z nichž ani jeden před turnajem nevyhrál na túře ATP žádný zápas. Další finálová prohra následovala na antukovém Moselle Open 2018 v Metách od francouzských turnajových jedniček Nicolase Mahuta s Édouardem Rogerem-Vasselinem.\n\n"}
{"id": "470761", "url": "https://cs.wikipedia.org/wiki?curid=470761", "title": "Kyselina nalidixová", "text": "Kyselina nalidixová\n\nKyselina nalidixová je heterocyklická dusíkatá karboxylová kyselina, jejíž základní strukturní jednotkou je naftyridin. Je to bílá krystalická látka (tvoří jednoklonné krystaly), velmi špatně rozpustná ve vodě, lépe rozpustná ve vodných roztocích zásad, dobře rozpustná v ethanolu. Jedná se o relativně stabilní látku. Vykazuje antibiotické účinky. Poprvé byla získána v roce 1962 Lesherem a jeho spolupracovníky ze společnosti Sterling-Winthrop při hledání nových cest k syntéze antimalarika chlorochinu jako vedlejší produkt. Její objev je považován za počátek éry syntetických chinolonových antibiotik.\n\nJako antibiotikum pro humánní medicínu je kyselina nalidixová významná již vícéméně historicky. Používá se však např. při testování citlivosti některých bakteriálních kmenů na chinolonová antibiotika ve formě difuzních disků.\n\nKyselina nalidixová je považována za \"první\" chinolonové antibiotikum. Je klasifikována jako chinolonové antibiotikum I. generace, přestože z chemického hlediska se jedná o derivát \"naftyridin-4-onu\" a ne o derivát chinolin-4-onu jako většina chinolonových antibiotik. Vzhledem k tomu, že se vylučuje téměř výhradně močí a stolicí, nedosahuje významných hladin v tělních tekutinách ani v tkáních a prakticky využitelné jsou pouze účinky na citlivé kmeny gramnegativních mikrobů (\"Escherichia coli\"), byla používána k léčbě uroinfekcí. Do lékařské praxe byla poprvé zavedena v roce 1967. V ČR byla dostupná např. jako maďarský přípravek Nevigramon. Dnes se již ve většině zemí jako léčivo v humánní medicíně nepoužívá. Stejně jako všechny chinolony i kyselina nalidixová jeví lékové interakce s kovovými ionty (je to chelatační činidlo). K vedlejším účinkům kyseliny nalidixové patří zejména gastrointestinální potíže, kopřivka, svědění, vzácně křeče a hyperglykemie. U kyseliny nalidixové nebyla prokázána fototoxicita na rozdíl od mnoha fluorochinolonů.\n\nKyselina nalidixová je hodnocena jako \"látka zdraví škodlivá\". Je klasifikována jako podezřelý karcinogen. LD pro krysu je při perorálním podání 2040 mg/kg, pro myš za stejných podmínek 1800 mg/kg. Mutagenita u člověka nebyla prokázána, mutagenní účinek látky byl pozorován u bakterií a kvasinek.\n\n\n"}
{"id": "470762", "url": "https://cs.wikipedia.org/wiki?curid=470762", "title": "Leonard McCoy", "text": "Leonard McCoy\n\nLeonard H. McCoy (přezdívaný „Kostra“, v originále „Bones“) je fiktivní postava ze sci-fi světa \"Star Trek\"u. Je hlavním lékařem na hvězdné lodi USS \"Enterprise\" a blízkým přítelem kapitána Kirka a prvního důstojníka Spocka.\n\nPrvním představitelem Leonarda McCoye byl DeForest Kelley, který jej hrál v původním seriálu \"Star Trek\" (1966–1969). Roli si zopakoval i ve stejnojmenné animovaném seriálu z let 1973–1974 a v následujících šesti hraných celovečerních snímcích (do roku 1994). Hostoval také v pilotním dvojdíle „Střetnutí na Farpointu“ seriálu \"\" (1987). Záběry z nejstaršího seriálu byly rozsáhle použity i v díle „“ (1996) seriálu \"\". V rebootové filmové sérii hraje McCoye od roku 2009 Karl Urban.\n\nMcCoy se narodil roku 2227 v Georgii, vystudoval Mississippskou univerzitu. V roce 2266 se McCoy stal vedoucím lékařem a důstojníkem lodi USS \"Enterprise\" pod velením kapitána Jamese T. Kirka. McCoy a Kirk se již pod velením kapitána Pikea stali dobrými přáteli. Díky McCoyovi se Kirk dostal na \"Enterprise\", kde posléze prokázal své schopnosti, které mu zajistily místo kapitána hvězdné lodi.\n\nMcCoy také poskytuje Kirkovi druhý pohled na věc oproti vulkánskému Spockovi, který se bezvýhradně řídí logikou. Naproti jemu je doktor McCoy veden svým úsudkem a emocemi. Proto se spolu velmi často dostávají do sporů, ale přesto jde o přátele. Ostatně to byl McCoy, který se stal nositelem Spockova vědění ve filmu \"\". Díky McCoyovi tak mohla být navrácena Spockova katra do jeho znovuvytvořeného těla (\"\").\n\nV pilotní epizodě série \"\" s názvem „Střetnutí na Farpointu“ je McCoy již hodnosti admirála Federace.\n\nTvůrce \"Star Trek\" Gene Roddenberry měl DeForesta Kelleyho jako svou první volbu. Samozřejmě pro pilotní díl „Klec“ nechal Roddenberry na volbě režiséra a lodního doktora Phillipa Boycea hrál John Hoyt. Pro další pilotní díl „Kam se dosud člověk nevydal“ Roddenberry akceptoval přání režiséra Jamese Goldstona, aby dr. Pipera hrál Paul Fix. DeForest Kelley tedy ztvárnil dr. McCoye až v epizodě „Past na muže“.\n\n"}
{"id": "470768", "url": "https://cs.wikipedia.org/wiki?curid=470768", "title": "Okostice", "text": "Okostice\n\nOkostice či periost (: \"periosteum\") je vazivový obal kryjící povrch kostí. Nepokrývá kost v některých místech, kde se upínají svaly, a na plochách, které jsou pokryty kloubní chrupavkou (\"facies articulares\"). Jedná se o tuhou a pevnou vazivovou blánu různé tloušťky, která se dá většinou od kosti odloupnout (velmi pevně je však přirostlá v místech spojení jednotlivých plochých kostí lebky a v místech úponů šlach a vazů). Pevné spojení okostice s kostí zabezpečují husté svazky kolagenových vláken – tzv. Sharpeyova vlákna.\n\nOkostice zralé kosti se skládá ze dvou vrstev:\n\nVnitřní plochu kostí vystýlá tenká vazivová vrstva podobná periostu – tzv. endost (\"endosteum\"). Má podobnou stavbu i vlastnosti, jeho význam pro metabolismus a regeneraci kostí je menší.\n\nOkostice bývá zdrojem tupé a hluboké bolesti, zejména v období rychlého růstu člověka. Časté jsou např. bolesti v holenní oblasti u pubertální mládeže. Příčinou je rychlý růst kosti v kombinaci se zatuhnutím lýtkového svalstva. Účinnou pomocí bývá uvolnění okostice vůči kosti manipulační terapií. \n"}
{"id": "470770", "url": "https://cs.wikipedia.org/wiki?curid=470770", "title": "Marco Hietala", "text": "Marco Hietala\n\nMarko Tapani \"Marco\" Hietala (* 14. ledna 1966, Tervo, Finsko) je finský heavy metalový zpěvák a baskytarista. Je znám především jako baskytarista, zpěvák a skladatel symphonic metalové skupiny Nightwish. Je také baskytaristou, zpěvákem a textařem heavy metalové skupiny Tarot.\nPřipojil se ke skupině Nightwish v roce 2002, kdy nahráli album Century Child, a nahradil tak předchozího baskytaristu Sami Vänska. Byl také hostujícím hudebníkem v Delain, skupiny složené především ze Gothic metalových a Symphonic metalových hudebníků, například bývalým klávesistou skupiny Within Temptation, Martijinem Westerholt. Hietala je také členem skupin Sinergy, Tarot a Northern Kings.\nOd jeho příchodu do Nightwish bylo několik písní napsáno jako duet pro něj a bývalou zpěvačku Nightwish, Tarju Turunen. Příkladem je cover verze písně „The Phantom of the Opera“, uveřejněná na jejich albu Century Child.\n\nPo příchodu Marca také nahráli Nightwish několik cover verzí známých metalových písní. Při koncertech Nightwish zazněly písničky jako \"Crazy Train\" od Ozzyho Osbourna, \"Wild Child\" od W.A.S.P., \"Don't Talk to Strangers\" od Dia, \"Symphony of Destruction\" od Megadeth, a také jeden z jejich nejznámějších coverů - \"High Hopes od Pink Floyd\". Některé z těchto písní se Nightwish rozhodli později i uveřejnit na svých albech.\nHietalův hlas se už více uplatnil v albu Dark passion Play', vydaného v září roku 2007. V tomto albu zpívá i sólově, a napsal také některé celé písně jako „The Islander“, ve které hraje na akustickou kytaru namísto baskytary. Na tomto albu už ale není zpěvačka Tarja Turunen, ale nová zpěvačka Nightwish Anette Olzon. V posledním albu Nightwish - Imaginaerum (dřívější název Imaginarium) složil hudbu i text k písni The Crow, The Owl and Dove.\n\nVe skupině Delain hrál Hietala na basovou kytaru v albu „Lucidity“ a v tom samém albu byl také hlavním zpěvákem. Jeho hlas je také slyšet ve dvou písních v pozdějším albu Delain April Rain.\n\nV březnu 2009 se Marco přidal ke skupině Sapattivuosi. Společně nahráli například cover verze písní skupiny Black Sabbath, ale ve finštině.\n\nV květnu 2019 vydal pod svým rodným jménem Marko Hietala první sólové album Mustan sydämen rovio nahrané ve finštině. Album obsahuje písně, které byly příliš osobní na to, aby je vydal s některou z kapel, ve kterých vystupuje.\n\nMarco používá baskytary značky Warwick, především 4-strunné modely Infinity a Vampyre laděné na standard D (DGCF) nebo na DROP C (CGCF).\n\nHietala je ženatý a má dvě děti, chlapce - dvojčata. On a jeho rodina žijí ve městě Kuopio ve Finsku. Když zrovna není na turné, libuje si ve čtení knih (hlavně fantasy a sci-fi), hraní videoher a sledování filmů.\n\n\n\n\n\n\n\n"}
{"id": "470771", "url": "https://cs.wikipedia.org/wiki?curid=470771", "title": "Kyselina jodistá", "text": "Kyselina jodistá\n\nKyselina jodistá je kyslíkatá kyselina, jejíž centrálním atomem je jód v oxidačním čísle \"VII\". Pod označením kyselina jodistá je v chemii chápána kyselina pentahydrogenjodistá – HIO, tedy hydratovaná forma HIO. Pro HIO lze neformálně ale přesněji použít výraz kyselina ortojodistá, pro HIO pak neoficiální název kyselina metajodistá (takové označování se běžně používá v anglickém a německém jazyce). Kyselina metajodistá je kyselinou hypotetickou, existuje pouze ve formě polymeru (HIO), který je nestabilní. Vzniká při tepelné dehydrataci kyseliny ortojodisté ve vakuu přes kyselinu trijodistou a nemá žádný větší praktický význam. Kyselina ortojodistá je vzhledem bílý jemně krystalický prášek. Nevykazuje žádný zápach. Je to silné oxidační činidlo, v \"kyselém\" prostředí vykazuje standardní potenciál E=1,6 V, v zásaditém prostředí E=0,7 V. Ve vodných roztocích (pH= 0-7) je rovnovážnou směsí volné kyseliny pentahydrogenjodisté a příslušných aniontů, jejichž poměr závisí na \"koncentraci\" a přítomnosti dalších látek a rozpouštědel. Jodistany v alkalickém prostředí existují pravděpodobně ve formě dimerního aniontu (OI-O-IO).\n\nKyselina jodistá se používá v analytické chemii jako oxidační činidlo a vzhledem k schopnosti štěpit vicinální dioly na jednotlivé \"fragmenty\" nalézá uplatnění i ve strukturní analýze složitějších organických látek a biopolymerů. V klinické chemii, mikrobiologii a histologii nalézá uplatnění jako činidlo pro důkaz bílkovin, Navíc je hlavní účinnou látkou v PAS reakci, která slouží k průkazu glykogenu ve tkáních. Značné uplatnění lze nalézt v organické syntéze.\n\nVyužití kyseliny jodisté k oxidačnímu štěpení 1,2-diolů poprvé popsal Malaprade v roce 1928. Vicinální dioly se oxidačně štěpí za vzniku karbonylových sloučenin. Jsou-li hydroxylové skupiny na acyklickém řetězci vznikají dvě karbonylové sloučeniny, jsou-li součástí kruhu, vzniká jediná dikarbonylová sloučenina. U všech těchto reakcí se předpokládá vznik cyklického meziproduktu (cyklický diester kyseliny jodisté). Ke klasickým aplikacím kyseliny jodisté a jodistanů v organické syntéze patří kromě zmíněného štěpení vicinálních diolů také štěpení 1,2-hydroxyaldehydů, 1,2-hydroxyketonů, 1,2-diketonů a cyklických 1,3-diketonů. Další studie pojednávají o využití tohoto činidla k oxidační \"dimerizaci\" pyrenu, oxidacím polyaromatických uhlovodíků na chinoidní sloučeniny apod. Účinkem kyseliny jodisté byla také z pyrogallolu připravena sloučenina purpurogallin, selenidy byly převedeny na selenoxidy a thioestery na dialkylsulfoxidy.\n\nKyselina jodistá je klasifikována jako látka žíravá a oxidující.\n\n"}
{"id": "470772", "url": "https://cs.wikipedia.org/wiki?curid=470772", "title": "Ross Hutchins", "text": "Ross Hutchins\n\nRoss Hutchins (* 22. února 1985 v Londýně, Anglie, Spojené království) je současný anglický profesionální tenista. Ve své dosavadní kariéře vyhrál 1 turnaj ATP World Tour ve čtyřhře.\n\nRoss Hutchins se zúčastnil 4 zápasů v Davisově poháru za tým Velké Británie s bilancí 0-4 ve čtyřhře.\n\n\n"}
{"id": "470777", "url": "https://cs.wikipedia.org/wiki?curid=470777", "title": "Nači (1927)", "text": "Nači (1927)\n\nNači (: – hora v prefektuře Wakajama) byl těžký křižník Japonského císařského námořnictva třídy \"Mjókó\", jejíž jednotky byly v době svého dokončení nejsilněji vyzbrojenými těžkými křižníky na světě. Účastnil se bojů za druhé světové války.\n\nPo vypuknutí války v Pacifiku podporoval japonský útok na Filipíny, obsazení Ambonu a Celebes. Během podpory invaze do Holandské východní Indie se zúčastnil bitvy v Jávském moři i navazující bitvy u Baweanu. Počátkem června 1942 se zúčastnil operace „AL“ proti Aleutám. Během svého působení v severním Pacifiku se v březnu 1943 zúčastnil bitvy u Komandorských ostrovů.\n\nV říjnu 1944 se během bitvy u Leyte zúčastnil závěrečné fáze bitvy v průlivu Surigao, kde se srazil s hybridním těžkým křižníkem \"Mogami\". Během oprav v Manilské zátoce jej 5. listopadu 1944 napadla a potopila letadla z letadlových lodí TG 38.3 USS \"Ticonderoga\" a USS \"Lexington\".\n\n\"Nači\" se vyznačoval (jako všechny jednotky třídy \"Mjókó\") charakteristickou siluetou se třemi dělovými věžemi na přídi (dělová věž č. 2 byla v superpozici), dvěma na zádi, dvěma šikmými komíny a relativně malým můstkem (v porovnání s jinak velice podobnou následující třídou \"Takao\").\n\nHlavní dělostřeleckou výzbroj tvořilo zpočátku deset 200mm děl s hlavní délky 50 ráží v pěti dvouhlavňových věžích modelu D. Ty byly v roce 1932 nahrazeny za stejný počet výkonnějších 203mm kanónů s delším dostřelem a těžším projektilem při zachování dělových věží modelu D.\n\nStavba čtyř nových křižníků byla schválena parlamentem v březnu 1923, přičemž stavba prvních dvou jednotek měla být financována z rozpočtu fiskálního roku 1923 a 1924. Velké zemětřesení v Kantó z 1. září 1923 si ale vynutilo posunutí zahájení stavby. Druhá jednotka nesla zpočátku označení \"Dai–roku kókjú džunjókan\" (第六高級巡洋艦 ~ 6. křižník třídy A), ale 10. prosince 1923 bylo šestému těžkému křižníku pro císařské námořnictvo přiděleno jméno \"Nači\". Stavba byla zahájena na skluzu číslo 3 \"Kure kaigun kóšó\" (呉海軍工廠 ~ Námořní arsenál Kure) až 26. listopadu 1924 (jako předposlední ve třídě). Dne 24. prosince došlo při stavbě k neštěstí, když se při zvedání nadměrného nákladu převrátily dva přístavní jeřáby a zabily tři dělníky. Dne 15. června 1927 byl \"Nači\" spuštěn na vodu jako druhý ve své třídě.\n\nOd 21. května 1928 vykonával funkci \"gisó inčó\" (艤装員長 ~ vrchní dozorce dokončovacích prací) \"taisa\" (大佐 ~ námořní kapitán) Jošijuki Niijama. Ten byl také od 10. září 1928 až do 30. listopadu 1929 prvním velitelem \"Nači\".\n\nI když \"Nači\" ještě nebyl na podzim 1928 zcela dokončen, bylo – vzhledem k plánované „korunovaci“ císaře Hirohita – rozhodnuto přijmout \"Nači\" do služby a prezentovat jej na korunovační námořní přehlídce. Toto politické rozhodnutí bylo motivováno zahraniční účastí – zejména lodí Royal Navy – na přehlídce. Práce na \"Nači\" byly proto 22. října zastaveny a provizorně dokončený křižník ještě téhož dne vyplul na cvičnou plavbu. Při výtlaku 12 200 T, výkonu strojů 133 670 koňských sil (99,68 MW – nejvíc z celé třídy) a 322 otáčkách šroubů za minutu dosáhl rychlosti 35,53 uzlů (65,802 km/h). Dne 26. listopadu 1928 byl oficiálně přijat do služby. Stal se tak první lodí své třídy, která byla „dokončena“ a zároveň prvním washingtonským křižníkem císařského námořnictva, který byl od počátku projektován podle restrikcí washingtonské konference. Přesto ale \"Nači\" dohodnutý maximální standardní výtlak 10 000 T překročil.\n\nDne 4. prosince 1928 se \"Nači\" zúčastnil slavnostní přehlídky v Jokohamě a po jejím skončení se opět vrátil do loděnice. Opravdu dokončen byl až v dubnu 1929.\n\nPo skutečném dokončení zahájil v květnu 1929 \"Nači\" druhé zkoušky. Po ukončení zkoušek hostil \"Nači\" ve dnech 28. a 29. května císaře Hirohita na jeho cestě z Jokohamy do Ósaky. Cesta vedla přes ostrov Hačijó a města Kušimoto a Kóbe. Spolu s \"Nači\" plula bitevní loď \"Nagato\" a doprovázela je 3. \"kučikutai\" (駆逐隊 ~ divize torpédoborců). Druhý den cesty Hirohito přestoupil na bitevní loď, která mu přece jen poskytovala větší pohodlí.\n\nKdyž vstoupily do služby i zbývající jednotky, byla 30. listopadu zřízena 4. \"džunjókan sentai\" (巡洋艦戦隊 ~ křižníková divize) tvořená všemi čtyřmi křižníky třídy \"Mjókó\" a podřízena 2. \"kantai\" (艦隊 ~ loďstvo). Vlajkovou lodí se stala \"Ašigara\".\n\nDne 20. ledna 1945 byl \"Nači\" vyškrtnut ze seznamu lodí japonského císařského námořnictva.\n\n\n"}
{"id": "470778", "url": "https://cs.wikipedia.org/wiki?curid=470778", "title": "Vnitřní hrdelní žíla", "text": "Vnitřní hrdelní žíla\n\nVnitřní hrdelní žíla (: \"vena jugularis interna\") je žíla krku sbírající krev z mozku, z povrchových částí tváře a z krku. V dolní části krku ústí spolu s \"vena subclavia\" do \"vena brachiocephalica\". Vzhledem k tomu, že vnitřní hrdelní žíla má konstantní průběh, používá se při sledování centrálního žilního tlaku (krevní tlak v pravé srdeční předsíni).\n\nNa této žíle rozeznáváme nitrolebeční (intrakraniální) a mimolebeční (extrakraniální) přítoky.\n\n\nPatří sem i tyto žíly:\n\n\n"}
{"id": "470780", "url": "https://cs.wikipedia.org/wiki?curid=470780", "title": "Hrdelní žíla", "text": "Hrdelní žíla\n\nHrdelní žíly je souhrnné označení pro žíly:\n\nNacházejí se v krku. Ústí do \"vena subclavia\", které zase ústí do horní duté žíly (\"vena cava superior\"). Hrdelní žíly přivádějí přes horní dutou žílu odkysličenou krev z hlavy do srdce.\n"}
{"id": "470786", "url": "https://cs.wikipedia.org/wiki?curid=470786", "title": "Karcinom žaludku", "text": "Karcinom žaludku\n\nKarcinom žaludku je nádorové onemocnění stěny žaludku, které je v současnosti čtvrtou nejčastější příčinou úmrtí na rakovinu v Evropě. Celosvětově je druhým nejčastějším maligním onemocněním. Žaludeční karcinom se vyvíjí složitým mnohastupňovým procesem s několika zřetelnými histologickými a patofyziologickými fázemi. Celý vývoj je ovlivňován komplexem interakcí mezi bakteriemi, prostředím, genetickými dispozicemi hostitele a molekulárními mechanismy. Mnohé z etiologie a patogeneze této choroby zůstává nejasné, avšak základní souvislosti jsou již známy.\n\nV etiologii a patogenezi karcinomu žaludku se uplatňují bakteriální, genetické, imunitní a molekulární faktory. Klíčovým stimulem je zřejmě přítomnost \"Helicobacter pylori\" v žaludku. Eradikace \"H. pylori\" může nejen zastavit patologické změny stěny žaludku, ale dokonce může dojít ke zvratu atrofie a obnovení normální architektury žaludeční stěny. Vývoj onemocnění probíhá od zánětu přes atrofickou gastritidu, intestinální metaplázii a dysplázii až k adenokarcinomu. Záleží na genetické výbavě bakterie i hostitele, zdali dojde k progresi onemocnění, nebo zda infekce \"H. pylori\" bude asymptomatická.\n\nKarcinom (přesněji adenokarcinom) žaludku je nejčastější neoplázií žaludeční stěny. V klasifikaci podle Laurena se rozlišují dva typy karcinomů žaludku: difúzní a intestinální.\n\nPelayo Correa ukázal, že patogeneze žaludečního karcinomu intestinálního typu má poměrně zřetelná stádia, která lze prokázat například histologicky. Vývoj směřuje od histologicky zcela normální žaludeční stěny přes akutní zánět, chronický zánět, atrofickou gastritidu, intestinální metaplázii a dysplázii až k adenokarcinomu s případnou metastatickou diseminací.\n\n\nInfekce žaludečního lumen gramnegativní zahnutou tyčkou \"Helicobacter pylori\" je jistě nejdůležitější faktor vzniku zánětu, atrofické gastritidy a histologického vývoje k žaludečnímu adenokarcinomu.\n\nV patogenezi onemocnění se uplatňují různé faktory virulence této bakterie. Přirozený průběh infekce se může lišit v závislosti na genetických dispozicích bakterie a hostitele a v závislosti na prostředí.\n\nS faktory virulence \"Helicobacter pylori\" jsou spjaty čtyři genetické lokusy:\n\n\"H. pylori\" svými faktory virulence podněcuje zánětlivou odpověď na žaludeční stěně.\n\nJedna z cest působení bakterie je přes sekreční systém vytvořený geny cag-PAI. Vytvořený kanál (T4SS – Type 4 secretion system) umožňuje přenést protein CagA přes membránu epitelové buňky žaludku. Po jeho fosforylaci se následně aktivuje kaskáda MAP-kináz (mitogen-activating proteinkinase) vedoucí k aktivaci NFκB (nukleární faktor κB) a AP1 (aktivator protein 1), což vede k produkci prozánětlivých faktorů. Stejně tak může přes T4SS projít i proteoglykan (PG) stěny gramnegativní bakterie, který cestou NOD1 (nuclotide-binding oligomerization domain-1) a RICK (receptor-interacting serine-threonine kinase, RIP2) aktivuje rovněž NFκB a tím i produkci cytokinů a dalších zánětlivých mediátorů.\n\nH. pylori ovšem může svým lipopolysacharidem působit i skrze TLR4 (toll-like receptor 4), čímž rovněž přes NFκB podněcuje zánětlivou reakci.\n\nV patogenezi žaludečního karcinomu hrají důležitou roli také mechanismy imunitní reakce hostitele vůči poškození např. \"H. pylori\". Experimentální infekce myší bez T a B-lymfocytů bakterií Helicobacter nevedla ke změnám žaludeční sliznice. Infekce \"Helicobacter spp.\" u myší bez B buněk, ale schopných normální T-lymfocytární odpovědi, došlo k závažné atrofii a metaplázii sliznice. Další pokusy ukázaly, že v patogenezi atrofické gastritidy se podílí konkrétně Th1 buňky.\n\nPokusy a myších rovněž naznačily, že během chronického zánětu může dojít k náboru hemopoetických buněk z kostní dřeně, kmenových buněk, endoteliálních či epiteliálních progenitorů nebo myofibroblastů. Tyto buňky se usídlují v zánětlivé tkáni a s největší pravděpodobností se podílejí na progresi onemocnění.\n\nPřítomnost zánětlivých mediátorů představuje pro kmenové buňky nefyziologické prostředí, ve kterém tudíž může dojít k metaplázii až dysplázii. Dále zvýšená produkce IL-1β způsobuje snížené vylučování žaludečních kyselin. Zvýšené pH je příznivé pro růst bakterií. Jen málo druhů bakterií dokáže přežít v žaludku při normální sekreci žaludečních kyselin. Naproti tomu při pH > 4.0 je schopna růst již rozsáhlá škála druhů.\n\nAčkoli by se zdálo, že podávání inhibitorů protonové pumpy (PPIs) při refluxní esofagitidě může zvýšením pH dramaticky zvýšit riziko atrofické gastritidy, dosavadní studie na toto téma jsou rozporuplné a většinou žádnou souvislost neprokazují.\n\nNesmíme zapomenout ani na zvýšenou produkci volných radikálů v důsledku zánětu. Tvorba ROS (reactive oxygen species, např. v přirozené neutrofilní imunitní reakci) a RNS (reactive nitrogen species, např. v důsledku stimulace iNOS - inducibilní NO syntázy - prostřednictvím NFκB) vede k dalšímu poškozování tkáně, buněčných struktur a také k četným mutacím DNA.\n\nMolekulární mechanismy karcinomu žaludku zahrnují poruchy a mutace protoonkogenů (c-met, c-erbB2), tumorsupresorových genů (p53, APC, RARβ, rodina RUNX), molekul buněčné adheze (E-kadherin, CD44) a molekul kontrolujících buněčný cyklus (cyklin E, p27, E2F). Další genetické abnormality se mohou týkat nestability mikrosatelitních sekvencí (spojené s mutacemi mismatch-repair genů), růstových faktorů a cytokinů. Tyto faktory se mohou uplatnit v karcinogenezi ať už zvýšenou proliferací buněk, poruchou opravných mechanismů DNA buňky, nekontrolovaným růstem či stimulací růstu okolních buněk. Zde se popisuje i vliv potravy, neboť dusičnany přítomné v potravinách (např. uzeninách, ale i zelenině) mohou být redukovány na dusitany a případně až na nitrosaminy, které mají mutagenní účinky.\n\n\n"}
{"id": "470789", "url": "https://cs.wikipedia.org/wiki?curid=470789", "title": "Aššur-réš-iši II.", "text": "Aššur-réš-iši II.\n\nAššur-réš-iši II. byl král Asýrie (asi od 972 do 967 př. n. l.). Jeho jméno v překladu znamená \"Aššur je šťastný\". Vzhledem k dlouhé vládě svého otce, Aššur-rabi II., se Aššur-réš-iši II. zřejmě dostal na trůn až ve vysokém věku a kraloval 5 let, až do své smrti. Za doby jeho vlády byla asyrská moc na ústupu. Z tohoto období nemáme mnoho informací z důvodu nedostatku zdrojů, a je proto považováno za asyrský \"věk temna\".\n\nPo Aššur-réš-išiho smrti na asyrský trůn nastoupil jeho syn Tiglatpilesar II.\n\n"}
{"id": "470791", "url": "https://cs.wikipedia.org/wiki?curid=470791", "title": "Aššur-nádin-achché I.", "text": "Aššur-nádin-achché I.\n\nAššur-nádin-achché I. (akkadsky \"\"Aššur dal bratry\"\") – byl asyrský král, vládce Aššúru mezi roky 1452–1432 př. n. l. Byl to syn předchozího krále Aššur-rabiho I. a současník egyptského faraóna Thutmose III. Od toho obdržel jako dar 20 hřiven (asi 606 kg) zlata, patrně jako odměnu Asyřanům za posílání darů Thutmosovi po 23 let jeho panování. Na počátku Aššur-nádin-achchého vlády se Asýrie dostává pod mocenský vliv Mitannské říše.\n\nPo 15–20 letech u moci byl svržen svým bratrem Enlil-násirem II.\n\n"}
{"id": "470797", "url": "https://cs.wikipedia.org/wiki?curid=470797", "title": "Tereza Dubrovská", "text": "Tereza Dubrovská\n\nTereza Dubrovská, též Teréza, vlastním jménem Terezie Mixová, pokřtěná Terezie Josefina Johanna, provdaná Koseová (13. únor 1873, Slezská Ostrava – 8. listopad 1951, Nová Ves u Chotěboře) byla česká básnířka, překladatelka a klavíristka.\n\nNarodila se v Ostravě v rodině důlního inženýra Aloise Mixy (1845-1914) a jeho ženy Anny, dcery ostravského uhelného magnáta Ignáce Vondráčka. Měla tři sestry: Annu (1874-1894), Jarmilu (1876-1960) - malířku, provdanou Šťastnou a Ludmilu (1879-po 1951), která se provdala za důstojníka francouzského námořnictva Eugena Hippeaua a žila v Toulonu.\n\nPo smrti děda, Ignáce Vondráčka získaly jeho dcery podíl z jeho obrovského dědictví. Rodina Mixova se přestěhovala v roce 1889 do Prahy. Tereza měla soukromé vzdělání. Lexikon české literatury mylně uvádí, že absolvovala Vyšší dívčí školu a Pražskou konzervatoř. Tyto informace vyvrací Drahomír Šajrar . Mezi její soukromé učitele však patřili profesoři těchto ústavů, například František Táborský, Jindřich Kàan z Albestů, pozdější ředitel konzervatoře, Karel Hoffmeister nebo Vítězslav Novák. Dále získala vzdělání v dějinách, dějinách literatury a dějinách výtvarného umění. V roce 1894 koupili Tereziini rodiče zámek a velkostatek v Nové Vsi u Chotěboře. Zde se stýkali například i s Františkem Ladislavem Riegerem, který měl statek v nedaleké Malči.\n\nNa jaře 1907 se Tereza Dubrovská seznámila s F. X. Šaldou. Jejich vztah a intenzivní korespondence však končí v prosinci 1907, patrně díky iniciativě Růženy Svobodové.\n\nPatrně na konci roku 1896 nebo na začátku roku 1897 se Tereza Mixová provdala za lékaře, pozdějšího univerzitního docenta MUDr. Otakara Kose. V roce 1903 podnikla s manželem několikaměsíční cestu do severní Afriky (Tunisko, Alžír a Maroko), odkud se vrátili přes Španělsko, Francii a Německo. Po návratu do Prahy se věnovala hudbě a výtvarnému umění. V březnu 1907 navštívili Mallorku a Korsiku.\n\nV letech 1906-1911 byl MUDr. Kose primářem interního oddělení Zemské nemocnice v Olomouci. Tereza Dubrovská zorganizovala pro Českou besedu v Olomouci přednášku F. X. Šaldy v prosinci 1907 a byla hostitelkou Jaroslava Vrchlického během jeho přednášky tamtéž o několik dnů později.\n\nManželství se okolo roku 1908 rozpadlo.\n\nTereza Dubrovská využívala svého bohatství a svých kontaktů k podpoře umění v nejrůznějších podobách:\n\nByla inspirátorkou myšlenky na stavbu pomníku herečky Hany Kvapilové v Kinského sadech a zásadním způsobem rovněž přispěla finančně. Návrhy na pomník zpracovali sochaři: Josef Mařatka, Quido Kocian, Bohumil Kafka a Jan Štursa. Nejprve byl vybrán návrh Bohumila Kafky. Později se ale zadavatelé rozhodli pro návrh Jana Štursy . Pomník byl odhalen v roce 1914.\n\nZaložila veřejnou knihovnu v Rychvaldu. Podporovala Spolek pro výchovu mrzáčků MUDr. Jedličky na Vyšehradě. Založila \"Pomocný výbor pro umělce výtvarné, literáty a žurnalisty\", který v letech první světové války mimo jiné podporoval i Viktora Dyka, Karla Tomana nebo Boženu Benešovou.\n\nPro Galerii Jiřího Karáska ze Lvovic získávala během svých cest po Evropě obrazy a především grafiku.\n\nNa tyto akce věnovala značné vlastní prostředky; dále organizovala různé sbírky, dobročinné akce a prodejní výstavy.\n\nV létě roku 1918 se v Chorvatsku seznámila s básníkem a pozdějším diplomatem Ante Tresić-Pavičićem. Překládala jeho verše do češtiny a několikrát jej navštívila (v roce 1921 v Portugalsku a ve Španělsku, v roce 1924 v USA).\n\nPřeložila rovněž ze španělštiny několik básní Rubéna Daría.\n\nKolem roku 1932 přišla Tereza Dubrovská o většinu svého majetku. Okolnosti nejsou dnes již známy. Sestrám Tereze a Jarmile zůstal pouze velkostatek v Nové Vsi. Jelikož se však nevyznaly v hospodářství a statek pronajímaly za nevýhodných podmínek, byl jeho výnos malý a sestry se musely značně uskromnit. Z těchto omezených příjmů splácela Dubrovská ještě dluh tiskárně za tisk své poslední sbírky \"Večery v Bissone\".\n\nV březnu 1948 byla na velkostatek uvalena národní správa. Stalo se tak na základě rozhodnutí Okresního národního výboru v Chotěboři ze dne 19. března 1948. Sestry byly vyhnány na ulici a dožily díky soucitu místních obyvatel. Tereza Dubrovská zemřela 8. listopadu 1951 a je pohřbena v rodinné hrobce v Nové Vsi.\n\nPrvní práce zaslala pod pseudonymem František Zvěřina Jaroslavu Kvapilovi do časopisu \"Zlatá Praha\". Ten rozpoznal její talent a přiměl ji ke změně pseudonymu na Tereza Dubrovská. V roce 1903 editoval její první sbírku básní \"Písně\". Své práce otiskovala i v časopisech \"Máj\", \"Zvon\" a \"Květy\".\n\nVšechny její knihy, ač vycházely pod hlavičkou různých vydavatelství, byly prakticky vždy vydány vlastním nákladem.\n\nHudební skladatel Václav Juda Novotný složil na její texty několik písní. Některé své básně zhudebnila i autorka sama. Byla vynikající klavíristkou, ale veřejně nevystupovala.\n\nFrantišek Zvěřina (Zlatá Praha)\n\n\n\n\n"}
{"id": "470799", "url": "https://cs.wikipedia.org/wiki?curid=470799", "title": "Bitva u Tolentina", "text": "Bitva u Tolentina\n\nBitva u Tolentina byla rozhodnou bitvou neapolské války. V bitvě, která se odehrála v oblasti Marche, porazila početně slabší rakouská armáda armádu neapolského krále Joachima Murata. Po bitvě byl v Casalanze uzavřen mír a Joachim Murat musel utéct přes Korsiku do francouzského Cannes. Odtud se pokusil získat Neapolsko zpět, ale byl zajat a 13. října 1815 popraven.\n"}
{"id": "470801", "url": "https://cs.wikipedia.org/wiki?curid=470801", "title": "Seznam zápasů československé a sovětské hokejové reprezentace", "text": "Seznam zápasů československé a sovětské hokejové reprezentace\n\nPoznámky k utkáním:\n\n\n"}
{"id": "470809", "url": "https://cs.wikipedia.org/wiki?curid=470809", "title": "Ahmet Ertegün", "text": "Ahmet Ertegün\n\nAhmet Ertegün 31. července 1923 – 14. prosince 2006) byl americký občan tureckého původu, spoluzakladatel výkonného výboru Atlantic Records a předseda Rock and Rollové síně slávy, označovaný za \"jednu z nejvýznamnějších postav v moderním hudebním průmyslu\". Byl též spoluzakladatelem fotbalového klubu New York Cosmos.\n\n"}
{"id": "470815", "url": "https://cs.wikipedia.org/wiki?curid=470815", "title": "Jozef Čapkovič", "text": "Jozef Čapkovič\n\nJozef Čapkovič (* 11. ledna 1948, Bratislava, Československo) je bývalý československý fotbalista slovenské národnosti, mistr Evropy z Bělehradu 1976. Jeho bratr-dvojče Ján Čapkovič byl též československým reprezentantem.\n\nZačínal v klubu ČH Bratislava a od roku 1968 hrál spolu se svým bratrem ve Slovanu Bratislava. Se Slovanem se stal vítězem PVP v roce 1969 a mistrem Československa v letech 1970, 1974 a 1975. Nastoupil ve 268 ligových utkáních a dal 22 ligových gólů. V roce 1974 se stal vítězem Československého poháru.\n\nVe své době patřili mezi nejrychlejší hráče, Jozef dokázal zaběhnout 100 m za 10,8 s, jeho bratr Ján za 11 s.\n\nV reprezentačním dresu debutoval 25. září 1974 v přátelském utkání s NDR. V roce 1976 se v Bělehradě stal mistrem Evropy. Poslední utkání v reprezentaci odehrál 21. září 1977 proti Skotsku. Se svým bratrem se v reprezentačním dresu na hřišti nepotkal, přestože se nabízela možnost v posledním reprezentačním zápase Jána 20. prosince 1974. Pokud by se stalo, mohli se stát prvními dvojčaty na světě v reprezentačním týmu. Toto prvenství nakonec získali bratři René a Willy van de Kerkhofové z Holandska. Celkem v reprezentaci odehrál 16 zápasů a nevstřelil žádný gól.\n\n\n"}
{"id": "470818", "url": "https://cs.wikipedia.org/wiki?curid=470818", "title": "Bombardování Ancony", "text": "Bombardování Ancony\n\nBombardování Ancony bylo námořní operací první světové války, kterou Rakousko-Uhersko bezprostředně reagovalo na vstup Itálie do války. Ještě té noci vyplulo Rakousko-uherské námořnictvo k rozsáhlému útoku na přístav Ancona a italské pobřeží. Mezi vedlejší cíle patřily Porto Corsini, Rimini, Senigallia a Potenza. Akce byla velkým úspěchem, který šokoval italskou veřejnost a ukázal, že italská Regia Marina je na válku nedostatečně připravena.\n\nPo vypuknutí první světové války Itálie nedodržela spojenecké závazky vůči Trojspolku a zůstala v neutralitě. Jednala pak s oběma stranami o to, která ji v případě zapojení do války nabídne více. Dne 26. dubna 1915 Itálie podepsala smlouvu s Dohodou, ve které se zavázala ke vstupu do války do jednoho měsíce. Na oplátku měla získal část Tyrolska, Istrii s přístavem Terst, Dalmácii i s ostrovy, přístav Valona a část britských a francouzských kolonií. Válku Rakousko-Uhersku Itálie vyhlásila 23. května 1915. Ještě ten večer vyplulo jádro Rakousko-uherského námořnictva k útoku na italské pobřeží. Útoku velel sám admirál Anton Haus na vlajkové lodi \"Habsburg\". Lodě přitom nebyly odhaleny italskou ponorkou \"Jantina\", která před Pulou hlídkovala.\n\n\n\n\n\n\n\nK Anconě se první lodě přiblížily po půl čtvrté ráno. Přístav byl jasně osvětlen. Lodě v přístavu nejprve napadly torpédoborce \"Velebit\" a \"Csikos\". Ve 4:04 začaly přístav ostřelovat predreadnoughty \"Habsburg\", \"Árpád\", \"Babenberg\", \"Erzherzog Karl\", \"Erzherzog Ferdinand Max\" a \"Erzherzog Friedrich\". S půlhodinovým zpožděním začaly přístav ostřelovat dreadnoughty \"Tegetthoff\", \"Viribus Unitis\", \"Prinz Eugen\" a predreadnought \"Erzherzog Franz Ferdinand\". Mezi hlavní cíle hodinu trvajícího ostřelování patřily pobřežní baterie, železnice, přístav a loděnice.\n\nPorto Corsini napadl křižník \"Novara\", torpédoborec \"Scharfschütze\" (pronikl do přístavu a potopil tu dvě plachetnice) a čtyři torpédovky. \"Novara\", \"Scharfschütze\" a torpédovka \"Tb 80 T\" byly lehce poškozeny. Železniční most severně od Rimini a další objekty přímo ve městě napadl pancéřový křižník \"Sankt Georg\" s doprovodem dvou torpédovek. Predreadnought \"Zrinyi\" ostřeloval město Senigallia a jeho sesterská loď \"Radetzky\" ostřelovala železnici a mosty v ústí řeky Potenza.\n\nDo ostřelování pobřežních cílů se zapojily i krycí skupiny, které hlídkovaly více na jih, aby zde zachytily případnou reakci italského námořnictva. První skupinu tvořil křižník \"Admiral Spaun\" a torpédoborce \"Wilfgang\", \"Streiter\", \"Ulan\" a \"Uskoke\". Nejprve hlídkovaly mezi ostrovy Lastovo a Palagruža a později ostřelovaly pozemní cíle.\n\nKřižník \"Helgoland\" s torpédoborci \"Csepel\", \"Tátra\", \"Lika\" a \"Orjen\" hlídkovaly mezi Palagružou a mysem Gargano. Poté ostřelovaly přístavy Vieste, Manfredonia a Barletta. \"Helgoland\" při akci narazil na italské torpédoborce \"Aquilone\" a \"Turbine\". Prvnímu se podařilo uniknout, ovšem \"Turbine\" zkoušel uniknout ve směru, kde pluly rakouské torpdéborce \"Csepel\" a \"Tátra\". Italský torpédoborec byl donucen ke kapitulaci a torpédoborec \"Lika\" ho pak potopil torpédem. Poté se rakouské lodě dostaly do krátké přestřelky s dvěma italskými křižníky a opustily bojiště.\n\nÚtok na italské pobřeží byl velkým úspěchem rakousko-uherského námořnictva, které zaskočilo svého protivníka a šokovalo italskou veřejnost. Kromě jednoho potopeného torpédoborce byly poškozeny pobřežní železniční tratě a další cíle. Útok také prokázal, že italské námořnictvo není schopno ze svých na jihu položených základen dostatečně rychle reagovat na operace v severním Jadranu. Rakouské ztráty byly minimální.\n\n"}
{"id": "470820", "url": "https://cs.wikipedia.org/wiki?curid=470820", "title": "Pavel Dědeček", "text": "Pavel Dědeček\n\nPavel Dědeček (27. prosince 1885 Praha-Smíchov – 23. listopadu 1954 Praha) byl český dirigent, sbormistr, skladatel a hudební pedagog. Jako dirigent působil coby šéf opery v Plzeňském divadle v letech 1945 až 1948, jako sbormistr pak působil v Brně a v Praze. Jednalo se o významného hudebního pedagoga, který vyučoval dirigování na Pražské konzervatoři a na Hudební fakultě Akademie múzických umění v Praze.\n\n\n"}
{"id": "470822", "url": "https://cs.wikipedia.org/wiki?curid=470822", "title": "Kaňatec", "text": "Kaňatec\n\nKaňatec (\"Cassytha\") je rod nižších dvouděložných rostlin z čeledi vavřínovité. Jsou to bezlisté parazitické ovíjivé byliny s drobnými květy, připomínající vzhledově kokotici. Parazitují na různých druzích dřevin, z jejichž větví získávají pomocí haustorií vodu a minerální živiny. Stonky obsahují chlorofyl a probíhá v nich fotosyntéza. Kaňatce jsou rozšířeny v tropech celého světa s přesahy do subtropů, největší počet druhů roste v Austrálii. Druh \"Cassytha filiformis\" je rozšířen v tropech celého světa.\n\nKaňatce jsou parazitické ovíjivé byliny s drátovitými bezlistými stonky. Stonky jsou zelené až šedohnědé, větvené, se střídavými listy redukovanými na drobné opadavé šupinky. Květy jsou drobné, většinou oboupohlavné, přisedlé nebo krátce stopkaté, podepřené listenem a 2 listenci, uspořádané v klasech, hroznech nebo hlávkách. Okvětí je trojčetné ve 2 kruzích, bělavé nebo nazelenalé, laloky vnějšího kruhu jsou drobné a podobné listenům. Češule je zprvu miskovitá, později se prodlužuje a dužnatí. Tyčinek je nejčastěji 9 a jsou doplněny 3 staminodii. Semeník nese téměř přisedlou, drobnou nebo hlavatou bliznu. Plodem je peckovice, obklopená zdužnatělou češulí (někdy označovanou jako zdužnatělá trubka okvětí).\n\nRod zahrnuje celkem 22 druhů s pantropickým rozšířením. Centrum diverzity je v Austrálii, kde roste celkem 19 druhů, z toho 16 endemických. Jsou soustředěny zejména do jižní a jihozápadní části kontinentu. \"Cassytha filiformis\" je pantropický druh, rozšířený v tropických oblastech všech kontinentů a zasahující i do subtropických oblastí. Jako jediný druh rodu se vyskytuje i na americkém kontinentu, kde je rozšířen od jižních oblastí USA (Texas, Florida) po Bolívii a roste i na Karibských ostrovech. Jediným zástupcem rodu je také na Madagaskaru a v Tichomoří. Ze subsaharské Afriky jsou uváděny 3 druhy, z tropické Asie 3 druhy, z Nového Zélandu 1 druh.\n\nKaňatce jsou nezelené, plně parazitické byliny, přisávající se pomocí drobných haustorií k cévním svazkům xylému ve větvích různých druhů stromů a keřů, odkud čerpají vodu a živiny. Haustorií se v rámci jedné rostliny vytváří několik set a mohou být připojeny i k několika různým hostitelům. Jsou také známy případy, kdy tato rostlina získává živiny z jiné parazitické rostliny, např. santalovníku. Kaňatce mají ve stoncích chlorofyl a uhlík získávají prostřednictvím vlastní fotosyntézy. Mladý semenáč se musí připojit k hostiteli do několika týdnů od vyklíčení, jinak hyne. Po nalezení hostitele původní stonek hyne a rostlina ztrácí kontakt s půdou.\n\nPantropický druh \"Cassytha filiformis\" má široké spektrum hostitelů, naproti tomu některé endemické druhy z Austrálie mají úzkou vazbu na konkrétní hostitele.\n\nRod \"Cassytha\" byl v minulosti často řazen do samostatné čeledi \"Cassythaceae\", v současné taxonomii (APG IV) je součástí čeledi \"Lauraceae\". V rámci dané čeledi je řazen do podčeledi \"Perseeae\". Mezi blízce příbuzné rody patří např. \"Cryptocarya\", \"Ravensara\" či \"Hypodaphnis\". Zatímco celkový habit se vlivem parazitického způsobu života od těchto příbuzných ale dřevnatých rodů diametrálně odlišuje, květy kaňatců jsou téměř identické s květy rodu \"Cryptocarya\".\nSe vzhledově podobnými kokoticemi nejsou tyto rostliny nikterak příbuzné a náležejí dokonce i do jiného oddělení krytosemenných rostlin. Jedná se o ukázkový příklad konvergentního vývoje.\n\nDruh \"Cassytha filiformis\" způsobuje lokálně škody na tropických kulturách, např. na plantážích avokáda v Austrálii. Rostlina je schopna kompletně pokrýt koruny stromů i keřů. V jižní Indii je rostlina používána k ochucování másla, v Jemenu bobule vyhledávají děti. Pro jedlé plody je vyhledávána i v Austrálii.\n\n"}
{"id": "470823", "url": "https://cs.wikipedia.org/wiki?curid=470823", "title": "Ljuba Krbová", "text": "Ljuba Krbová\n\nLjuba Krbová (* 5. července 1958 Hradec Králové) je česká herečka a sportovkyně, manželka spisovatele a novináře Ondřeje Neffa.\n\nPochází z pěti dětí. Už od mládí projevovala umělecké sklony. V dětském věku navštěvovala baletní přípravku Národního divadla. Již během studia herectví na Pražské konzervatoři vystupovala v televizním seriálu \"Zkoušky z dospělosti\".\n\nJe také televizní a seriálovou herečkou (např. \"Přítelkyně z domu smutku\", \"Třetí patro\", \"Ulice\", \"Náměstíčko, Anna proletářka\").\n\nHostuje ve Strašnickém divadle a v Divadle Bez zábradlí, účinkuje i v dabingu a spolupracuje s uměleckou skupinou OLDstars. Je potřetí vdaná, má jednu dceru. Jejím bratrem je Martin Krb.\n\nVe svém volném čase se věnuje čínskému bojovému umění wu-šu, ve kterém v roce 2001 reprezentovala i Českou republiku. Společnou zálibou manželů jsou úprava jejich japonské zahrady u jejich domu jižně od Prahy, cestování a fotografování.\n\n"}
{"id": "470826", "url": "https://cs.wikipedia.org/wiki?curid=470826", "title": "Magmatická diferenciace", "text": "Magmatická diferenciace\n\nMagmatická diferenciace, diferenciace magmatu, je název pro soubor různých chemických či fyzikálních změn, které se odehrávají v magmatu.\n\nDíky diferenciaci může být homogenní magma rozděleno na více oddělených složek různého složení. Z každé takové složky tak mohou těmito procesy po chemické i mineralogické stránce vzniknout odlišné horniny.\n\nRoztavená hornina se nazývá \"primární tavenina\". Neproběhla v ní žádná diferenciace a představuje počáteční skladbu magmatu. V přírodě je její výskyt vzácný (leukosomní migmatity jsou dobrý příklad), většinou se jako primární označují taveniny přímo ze zemského pláště (\"primitivní magma\"). Pro geology jsou velmi zajímavé, protože odrážejí chemické složení pláště bez větších odchylek.\n\nHlavní příčinou diferenciace magmatu je jeho chladnutí a s tím spojené změny chemického složení magmatu. Je to nevyhnutelný důsledek migrace magmatu od místa jeho vzniku do chladnějších míst zemské kůry. Chladnutí zapříčiňuje krystalizaci minerálů z taveniny, nebo roztavené části magmatu. Roztavená část většinou tvoří směs taveniny a tuhých složek.\n\nDalší typy diferenciace způsobuje kontaminace magmatu okolními horninami, případně smíchání dvou magmat odlišného složení.\n\nProcesy diferenciace se označují zkratkou FARM (Fractional crystalization – frakční krystalizace, Assimilation – asimilace, pohlcení, Replenishment – doplnění a Magma mixing – smíchávání magmatu).\n\nZ fyzikálního hlediska je zvláštním souvisejícím pojmem gravitační diferenciace.\n\nFrakční krystalizace je jeden z nejdůležitějších procesů probíhajících v zemské kůře a plášti. Je to proces postupného vypadávání vykrystalizovaných minerálů z taveniny.\n\nNa tento velmi složitý proces má vliv teplota, tlak a chemické složení samotné taveniny. Od složení magmatu se odvozuje, který minerál začne krystalizovat za určitých podmínek. Například z mafického magmatu (s velkým obsahem MgO) jako první krystalizuje forsterit nebo enstatit.\n\nAsimilace je další mechanismus objasňující odlišné chemické složení primitivního a rozvinutého magmatu. Předpokládá, že primitivní, mafické magma při svém výstupu pohlcuje a taví okolní horniny a tím dochází ke změně jeho složení.\n\nPod doplněním magmatu se rozumí přídavek nového, horkého magmatu k předcházející „várce“, která už značně zchladla a jejíž složení se změnilo. Chladnoucí magma se ještě před přídavkem nového přesune na jiné místo v kůře, přičemž vykrystalizované tuhé fáze zůstávají na původní lokalitě.\n\nSmíchávání magmatu předpokládá existenci dvou, případně několika magmat odlišného složení, které se v magmatickém krbu smíchají do jedné taveniny, čímž se změní její celkové složení. Například původ andezitového magmatu je vysvětlován jako důsledek smíchání bazaltového a granitového magmatu.\n\nKonvekční proudění tepla v magmatu zapříčiňuje postupné rozložení jednotlivých frakcí v závislosti na teplotě a vytvoření tzv. \"laminárních proudů\".\n\nGranitová magmata jsou viskóznější, proto se jeví jako homogennější. Tuhnou v podobě velkých těles – plutonů, nebo batolitů. Protože jsou i chladnější, většinou v jejich případě nedochází ke kontaminaci okolními horninami, protože je nejsou schopny roztavit.\n\nNaopak, bazaltová magmata jsou více pohyblivá a teplejší. Frakční krystalizace v nich probíhá mnohem rychleji, taktéž je u nich větší pravděpodobnost kontaminace okolními horninami.\n\nKe zjištění a kvantifikaci magmatické diferenciace se používají tyto metody:\n"}
{"id": "470829", "url": "https://cs.wikipedia.org/wiki?curid=470829", "title": "Planetární diferenciace", "text": "Planetární diferenciace\n\nPlanetární diferenciace je proces v době formování planety, během kterého dochází k rozdělení hmot na jednotlivé vrstvy na základě jejich fyzikálních a chemických vlastností. U terestrických planet dochází během diferenciace k tomu, že v roztaveném materiálu klesají těžší prvky do centra planety, kde nechají vzniknout planetárnímu jádru. Současně dochází k vytlačování lehčích prvků směrem k povrchu tělesa, čímž vznikne planetární plášť. Vnitřní strukturu mohou mít diferenciovanou i menší tělesa, zejména trpasličí planety.\n"}
{"id": "470830", "url": "https://cs.wikipedia.org/wiki?curid=470830", "title": "Vena brachiocephalica", "text": "Vena brachiocephalica\n\nVena brachiocephalica, česky žíla ramenohlavová či bezejmenná,\nje párová (pravá, ' a levá, ') žíla, která vzniká soutokem vnitřní hrdelní žíly (\"vena jugularis interna\") a podklíčkové žíly (\"vena subclavia\"). Odvádí odkysličenou krev z hlavy, krku a horních končetin. Soutokem pravé a levé \"vena brachiocephalica\" vzniká horní dutá žíla (\"vena cava superior\").\n\n"}
{"id": "470832", "url": "https://cs.wikipedia.org/wiki?curid=470832", "title": "Letiště Bělehrad", "text": "Letiště Bělehrad\n\nMezinárodní letiště Nikoly Tesly (IATA: BEG, ICAO: LYBE, srbsky \"Meђународни Аеродром Београд - Никола Тесла\") leží 12 km od centra srbské metropole Bělehradu. Je známé také jako \"letiště Surčin\" - a to díky čtvrti Surčin, ve které leží. Pojmenováno bylo po světoznámém fyzikovi Nikolovi Teslovi. Vnitrostátní letecká společnost Jat Airways využívá letiště jako základnu.\n\nBělehradské letiště bylo otevřeno v roce 1927. V roce 1928 začaly srbské aerolinky Aeroput z letiště přepravovat první cestující. Do začátku druhé světové války využívaly letiště také společnosti Air France, KLM a British Airways. Během druhé světové války bylo letiště obsazeno Německou armádou.\n\nV roce 1944 bylo letiště renovováno a do konce války používáno Jugoslávií a Sovětským svazem. Civilní doprava byla opět zavedena v roce 1945. V roce 1947 začala letiště používat opět Jat Airways a JUSTA. S nástupem tryskových letadel se bělehradské mezinárodní letiště stávalo stále více používanější.\n\nNásledující destinace operují na letišti Nikola Tesly v Bělehradu:\nNásledující nákladní společnosti létali v říjnu 2017 na letiště Nikola Tesly:\n"}
{"id": "470834", "url": "https://cs.wikipedia.org/wiki?curid=470834", "title": "John Flamsteed", "text": "John Flamsteed\n\nJohn Flamsteed (19. srpna 1646 v Derbyshire - 31. prosince 1719 v Greenwich, Londýn) byl anglický astronom a první královský astronom, který nechal založit hvězdárnu v Greenwich. Během života se převážně věnoval měření přesných poloh hvězd na jejichž základě sepsal katalog \"Historia Coelestis Britannica\" a atlas hvězdné oblohy nazvaný \"Atlas Coelestis\".\n\nJako první společně s Johannem Schröterem pozoroval atmosféru Merkuru.\n"}
{"id": "470838", "url": "https://cs.wikipedia.org/wiki?curid=470838", "title": "F-1", "text": "F-1\n\nF-1 byl raketový motor na kapalné pohonné látky vyvinutý firmou Rocketdyne. Jeho vývoj zadalo americké letectvo v roce 1955. Hlavním uživatelem však byla agentura NASA, která jej používala na prvním stupni rakety Saturn V ve svazku pěti motorů. Konstrukčně se jedná o jednokomorový motor s otevřeným cyklem. Jako palivo sloužil RP-1 (upravený petrolej) a kapalný kyslík. F-1 byl nejsilnějším motorem ve své době, ze současných motorů jej překoná pouze ruský čtyřkomorový RD-171, používaný na prvním stupni rakety Zenit.\n\n"}
{"id": "470842", "url": "https://cs.wikipedia.org/wiki?curid=470842", "title": "Hugh Walters", "text": "Hugh Walters\n\nHugh Walters (15. června 1910 - 13. ledna 1993) byl britský spisovatel sci-fiction, který napsal sérii knih s názvem „Chris Godfrey of U.N.E.X.A.“. Mezi díla v této sérii patří i kniha „Mission to Mercury“ z roku 1965.\n\n"}
{"id": "470844", "url": "https://cs.wikipedia.org/wiki?curid=470844", "title": "One of These Days", "text": "One of These Days\n\n\"One of These Days\" je otvírací skladba alba \"Meddle\", které Pink Floyd vydali roku 1971. Skladba je instrumentální (s výjimkou věty Nicka Masona \"One of these days, I'm going to cut you into little pieces\" pronesené \"deformovaným\" hlasem). Dalšími rysy této skladby je dvoustopá basová linka, kterou hrají David Gilmour a Roger Waters. Jedna z těchto bas zní vůči druhé tlumeně a \"tupě\". Podle Davida Gilmoura je to proto, že měl tento nástroj staré struny a bedňák, který měl obstarat nové, šel místo toho navštívit svou holku.\n\n\n\"Delicate Sound of Thunder/Pulse\" tour\n\n"}
{"id": "470845", "url": "https://cs.wikipedia.org/wiki?curid=470845", "title": "Mirko Musil", "text": "Mirko Musil\n\nMiroslav Musil, známější jako Mirko Musil (26. srpna 1924 Praha – 14. června 1999 Praha), byl český herec.\n\nPocházel z umělecky založené rodiny. Jeho otec byl sice lékař, ale zpíval v operetě, jeho matka byla rovněž zpěvačka. Divadlo hrál ochotnicky už od dětství. Po vzoru svého otce chtěl být lékařem, ale jeho studia medicíny přerušila druhá světová válka, kdy nacisté uzavřeli české vysoké školy. Proto započal studia herectví na Pražské konzervatoři, kterou ale nacisté posléze také uzavřeli. Konzervatoř dokončil až po válce v roce 1948. Své první krátké angažmá absolvoval ve smíchovském Realistickém divadle, od roku 1950 až do roku 1990 byl po čtyřicet let členem Městských divadel pražských.\n\nJednalo se o výrazného herce vedlejší a epizodních rolí na divadle, ve filmu i v televizi, který se dobře uplatnil i jako dabingový herec.\nNezapomenutelným způsobem nadaboval Strýčka Skrblíka v seriálu Kačeří příběhy, který pocházel z dílny světoznámého Walta Disneyho. Strýčka Skrblíka daboval čtyři roky, od roku 1991 do roku 1994.\n\n\n"}
{"id": "470848", "url": "https://cs.wikipedia.org/wiki?curid=470848", "title": "Asepse", "text": "Asepse\n\nAsepse je nepřítomnost choroboplodných zárodků (jako jsou bakterie, viry, plísně či paraziti). V praxi se asepsí rozumí opatření a postupy bránící kontaminaci sterilního prostředí mikroorganismy.\n\nTěmito prostředky nejčastěji jsou:\n\n"}
{"id": "470851", "url": "https://cs.wikipedia.org/wiki?curid=470851", "title": "Rocky II", "text": "Rocky II\n\nRocky II je americký film z roku 1979, druhé pokračování filmové série Rocky, navazující na snímek Rocky a následovaný filmem Rocky III. Scénář napsal a film sám režíroval hlavní představitel Rockyho Balboa \"Sylvester Stallone\".\n\nFilm vypráví děj 10 měsíců od událostí prvního dílu, kdy Rocky boxoval proti světovému šampiónovi těžké váhy \"Apollo Creedovi\", který je nyní obviňován, že zápas byl zmanipulovaný a pravým vítězem se měl stát \"Rocky Balboa\".\n\nRocky prohrál zápas s Apollo Creedem, ale splnil si své předsevzetí vydržet všech 15 kol. Během zápasu Rocky i Creed utrpí vážná zranění a po zápasu jsou odvezeni na ambulanci. Ještě v nemocnici se setkávají, Creed je rozhořčen tím, že Rocky je první, kterého neknock-outoval a slibuje mu, že kdykoliv si zápas zopakuje. Rocky toto flegmaticky přehlíží a hledí si především Adriany, které slibuje, že už boxovat nebude.\n\nKdyž je Rocky propuštěn z nemocnice, požádá Adrianu o ruku v ZOO u výběhu tygrů a Adriana souhlasí. Posléze si oba začnou užívat popularity, ale především výdělků z Rockyho zápasu s Creedem. Rocky si pořídí své první auto a Adrianě kupuje přehršel dárků. Postupem času je však přísun peněz omezený, protože Rocky není schopen vydělat reklamou a tak se vydává hledat práci.\n\nProtože má pouze 8 tříd základní školy, nedaří se mu nalézt práci v kanceláři. Kvůli snižování stavů přichází o práci zpracovávání masa, kde dříve pracoval Adrianin bratr Paulie. Rocky jde pracovat do Mickeyho tělocvičny, kde vynáší kbelíky, sbírá ručníky a uklízí tělocvičnu.\n\nMezitím Apollo Creed dostává další a další negativní dopisy od fanoušků. Zápas podle nich byl zmanipulovaný, vítěz měl být Rocky, Creed je pro ostudu boxu apod. Creed nedokáže udržet emoce na uzdě a chce dostat Rockyho opět do ringu, aby předvedl, kdo je skutečný šampión. Rocky však stále odmítá, protože slíbil Adrianě, že už nebude boxovat. To Creeda dohání k šílenství a nabádá své lidi, ať klidně Rockyho pošpiní v novinách, ale ať jej dostanou do ringu.\n\nProti Adrianině rozhodnutí je i její bratr Paulie. Ačkoliv ho Rocky přemlouvá ať jí nic neříká, Paulie se vydává za ní do zverimexu a hrubě jí přesvědčuje, že Rocky musí znovu boxovat proti Creedovi. Z Paulieho hrubosti Adriana začne předčasně rodit a je odvezena do nemocnice. Když doráží Rocky, je Adriana v komatu a jeho dítě v inkubbátoru. Odmítá se jít na syna podívat, že to udělá až s Adrianou. Střídavě prosedí několik dní u Adriany a nocí v nemocniční kapli, než se Adriana probudí z koma a souhlasí s tím, aby Rocky proti Creedovi boxoval, ale dokonce Rockyho žádá, aby ho porazil.\n\nRocky se pouští opět do tréninku a posléze se setkává s Creedem v ringu. Creed je od samého začátku rychlejší a podaří se mu dvakrát uzemnit Rockyho. Balboa s Mickeym vybrali strategii, kdy Rocky bude boxovat jako pravák, ačkoliv je „jižní tlapa“ (levák). Tento způsob boje moc nevyhovuje ani jednomu soupeři, ale přesto zápas pokračuje až do patnáctého kola. V posledním kole jsou oba soupeři již extrémně znaveni. Mickey přikáže Rockymu, aby teď obrátil gard a začal boxovat zase jako levák, což je Rockyho dominanta. Creed je opětovnou změnou směru, odkud přichází údery zaskočen a Rockymu se daří šampióna zasáhnout, ale padá společně s ním na zem.\n\nOba dva soupeři leží na zemi a rozhodčí začíná odpočet. Každý z boxerů se snaží nahmátnout oporu lan a zvednout se, ale nakonec Creed opět padá a Rocky se postaví na nohy. Stává se tak novým šampiónem těžké váhy. Rocky, sotva stojící na nohou, křičí do kamery \"„Adriano, zvládl jsem to!“\"\n\nSoundtrack k filmu opět složil Bill Conti, který následně komponoval hudbu i pro filmy Rocky III, V a Rocky Balboa.\n\n\n"}
{"id": "470852", "url": "https://cs.wikipedia.org/wiki?curid=470852", "title": "Parkovací dráha", "text": "Parkovací dráha\n\nParkovací dráha je oběžná dráha kosmické sondy nebo kosmické lodi kolem Země (případně kolem Měsíce a dalších těles), tvořící určitý pasivní úsek celkového plánovaného letu na vyčkání vhodného okamžiku zážehu z hlediska konstelace kosmických těles, resp. dráhových charakteristik.\n\nVyužívá se pro kontrolu práce přístrojů a zařízení kosmické lodi a vyčkání na lepší pozici pro start od Země. Poprvé byla použita při startu kosmické sondy Veněra 1 dne 12. února 1961. Sonda startovala na oběžnou dráhu kolem Země a až z této parkovací dráhy se uskutečnil její start k Venuši.\n"}
{"id": "470856", "url": "https://cs.wikipedia.org/wiki?curid=470856", "title": "Pavel Trpák", "text": "Pavel Trpák\n\nPavel Trpák (* 7. dubna 1958 Praha) je český politik a lékař, v letech 2008 až 2014 senátor za obvod č. 39 – Trutnov, v letech 2000 až 2008 a opět v letech 2012 až 2016 zastupitel Královéhradeckého kraje, člen ČSSD.\n\nPo maturitě na Střední průmyslové škole strojní v Praze vystudoval Fakultu všeobecného lékařství Univerzity Karlovy v Praze. Poté dosáhl I. a II. atestace v oborech gynekologie a porodnictví.\n\nLékařskou praxi vykonával ve Vlašimi, Voticích a Trutnově. Od roku 1993 je soukromých lékařem v Trutnově.\n\nJe podruhé ženatý, má tři syny – Václava, Pavla a Jana.\n\nČlenem ČSSD je od roku 1995. V letech 1994 až 2002 byl členem zastupitelstva města Trutnova. Ve funkčním období 2004 – 2008 byl zastupitelem Královéhradeckého kraje. V senátních volbách 2002 neúspěšně kandidoval do senátu v obvodu č. 39 – Trutnov, když byl ve druhém kole poražen občanským demokratem Ivanem Adamcem, který získal 57,05 % hlasů.\n\nV roce 2008 se znovu rozhodl kandidovat do horní komory Parlamentu ČR. V prvním kole byl opět poražen starostou Trutnova Ivanem Adamcem z ODS, když Pavel Trpák získal 27,56 oproti 30,67 % hlasů pro pravicového kandidáta. Ve druhém kole se situace obrátila a sociální demokrat získal senátorský mandát díky 52,86 % všech platných hlasů. V senátu byl členem Výboru pro zahraniční věci, obranu a bezpečnost.\n\nV komunálních volbách v roce 2014 obhájil za ČSSD díky preferenčním hlasům post zastupitele města Trutnova. Ve volbách do Senátu PČR v roce 2014 obhajoval za ČSSD mandát senátora v obvodu č. 39 – Trutnov. Se ziskem 12,88 % hlasů však skončil na 3. místě a nepostoupil tak ani do kola druhého.\n\nV krajských volbách v roce 2016 obhajoval za ČSSD post zastupitele Královéhradeckého kraje, ale neuspěl.\n\nPo vstupu do horní komory vyplynulo na povrch obvinění z ublížení na zdraví z nedbalosti, kterého se měl Pavel Trpák dopustit při výkonu pohotovostní služby v trutnovské nemocnici v květnu 2007, když došlo k úmrtí novorozence po porodu. Senát na žádost státního zástupce senátora zbavil imunity dne 28. ledna 2009. Dne 9. listopadu 2009 se konalo u Okresního soudu v Trutnově hlavní líčení a byl vyhlášen rozsudek, kterým se Pavel Trpák odsuzuje k podmíněnému trestu ve výměře deset měsíců vězení s odkladem na 1,5 roku pro trestný čin ublížení na zdraví. Senátor se svým advokátem odvolal ke Krajskému soudu v Hradci Králové, který rozsudek v celém rozsahu zrušil a nově rozhodl tak, že obžalovaný MUDr. Pavel Trpák se zprošťuje obžaloby, a to na základě komplexního posouzení případu a vyslechnutí řady soudních znalců.\n\n"}
{"id": "470862", "url": "https://cs.wikipedia.org/wiki?curid=470862", "title": "Eric Rücker Eddison", "text": "Eric Rücker Eddison\n\nEric Rücker Eddison (24. listopadu 1882, Leeds – 18. srpna 1945) byl anglický spisovatel píšící pod jménem \"E. R. Eddison\". \n\nMezi jeho hlavní díla patří kniha \"The Worm Ouroboros\" pojednávající o věčném boji dvou národů proti sobě, časem se podaří konflikt vyřešit, ale osoby do té doby jen bojující zjistí, že nemají jiný smysl života a tak začnou válčit znovu.\n"}
{"id": "470866", "url": "https://cs.wikipedia.org/wiki?curid=470866", "title": "Redstone Arsenal", "text": "Redstone Arsenal\n\nRedstone Arsenal je vojenské středisko a základna ve státě Alabama (Spojené státy americké), kde Američané vyvíjeli své rakety. Dnes je zde středisko NASA. \n\nVojenská základna armády USA Redstone Arsenal byla vybudována v roce 1941 v Huntsville (Alabama), v severní části státu Alabama na jihovýchodě USA.\n\nRoku 1950 se do Redstone Arsenal přesunul vědecký tým pod vedením von Brauna a ten zde vybudoval Army's Jupiter ballistic missile. Právě zde pod vedením Wernera von Brauna byly vyvíjeny různé typy raket počínaje raketou Redstone, která vynesla do vesmíru první americkou družici Explorer.\n\nVojenská instituce Army Ballistic Missile Agency (ABMA) byla v Redstone zřízena 1. února 1956. \nO dva roky později byla podřízena nově vzniklému velitelství pro munici a rakety Army Ordnance Missile Command (AOMC) a to společně s dalšími středisky, původní Redstone Arsenal, Jet Propulsion Laboratory v Pasadeně i střelnice White Sands v Novém Mexiku. \n\nPo zřízení NASA bylo roku 1960 středisko převedeno ze správy armády na tuto vesmírnou agenturu a změnilo se na MSFC – Marshall Space Flight Center.\n\n"}
{"id": "470868", "url": "https://cs.wikipedia.org/wiki?curid=470868", "title": "Sluneční světlo", "text": "Sluneční světlo\n\nSluneční světlo je v širokém slova smyslu veškeré elektromagnetické záření, které je vydávané Sluncem. V případě povrchu Země je dopadající sluneční světlo filtrováno pozemskou atmosférou. Intenzita slunečního světla je závislá na vzdálenosti od zdroje, nad zemským povrchem je přibližně 1 367 W/m (viz také sluneční konstanta, resp. sluneční irradiance).\n\nDenní světlo je označení pro sluneční světlo, přímé i odražené od oblaků a pozemských předmětů, dopadající během dne na zemský povrch. Nepatří k němu měsíční světlo, sluneční světlo odražené od Měsíce.\n\n"}
{"id": "470871", "url": "https://cs.wikipedia.org/wiki?curid=470871", "title": "Pottova nemoc", "text": "Pottova nemoc\n\nPottova nemoc (: \"malum Potti\") je chronická epidurální tuberkulózní infekce se zánětem obratlů (spondylitis obratlových těl), obvykle v dolní hrudní páteři. Patří mezi nejčastější formu kostní tuberkulózy (mezi další patří například tuberkulózní artritida, která je obvykle monoartikulární). Mezi charakteristiky Pottovy nemoci patří:\n\n"}
{"id": "470873", "url": "https://cs.wikipedia.org/wiki?curid=470873", "title": "Rocky III", "text": "Rocky III\n\nRocky III je americký film z roku 1982, třetí pokračování filmové série Rocky, navazující na snímky Rocky, Rocky II a následovaný filmem Rocky IV. Scénář napsal a film sám režíroval hlavní představitel Rockyho Balboa \"Sylvester Stallone\".\n\nDěj se odehrává poté, co Rocky Balboa získává titul šampióna těžké váhy v boxu. Následně vyhrává několik \"papírových\" zápasů, tedy zápasů s jasně slabšími protivníky, aby udržel titul. Sám Rocky o tom neví do doby, než se objeví nový soupeř \"James „Clubber“ Lang\" (Mr. T).\n\nPoražením \"Apollo Creeda\" se \"Rocky Balboa\" stává novým šampiónem v těžké váze boxu. Užívá si slávy i přísunu peněz a odehrává řadu dalších zápasů. Jenom jeho trenér a manažer v jednom – Mickey ví, že desítka soupeřů, které Rocky porazil jako šampión, nebyla z těch nejsilnějších.\n\nVšechny Rockyho zápasy, včetně strhující exhibice boxersko-wrestlingového zápasu s \"Thunderlipsem\" (Hulk Hogan) sleduje v tichosti boxer \"James \"Clubber\" Lang\" (Mr. T), který svůj život zasvětil výhradně boxu a ničemu jinému. Při odhalení sochy Rockyho před Filadelfským muzeem umění vystupuje Clubber z davu a přímo vyzývá šampióna, aby se utkal také s ním.\n\nRocky je pro zápas, ale jeho trenér Mickey mu sděluje, že na Clubbera nemá a že předchozích 10 soupeřů byla jiná kategorie. Rocky je přesto rozhodnut zápas uskutečnit. Trénink však od samého začátku bere na lehkou váhu. V tělocvičně je více novinářů, než by se Mickeymu líbilo a přemlouvá Rockyho, aby šli do staré tělocvičny.\n\nPřed samým začátkem zápasu se Rockyho tým zaplete do potyčky s týmem Clubbera. Oba jsou od sebe odtrženi, ale Mickey dostává srdeční infarkt, což Rocky neví. Balboa je v ringu bez podpory Mickeyho jako tělo bez duše a po pár kolech zápas prohrává K.O. Když dorazí do šatny, Mickey právě umírá.\n\nRocky papírově nepřišel o titul, ale prišel především o svého trenéra, manažera a přítele v jedné osobě. Situace vypadá beznadějně do doby, než se objevuje bývalý Rockyho soupeř Apollo Creed. Ten mu nabídne, že pomůže Rockymu získat zpět alespoň titul mistra těžké váhy. Rocky se vydává s Adrianou a Pauliem za Creedem do Los Angeles, do chudé čtvrti, kde Creed začínal jako boxer a podstupuje náročný trénink. Zpočátku je Rocky stále duší mimo, ale když mu Creed i Adriana promluví do duše, dává se do tréninku naplno. Creed Rockyho učí především rychlosti ve které Apollo vynikal.\n\nClubber s odvetným zápasem souhlasí s tím, že Rockyho porazí kdykoliv. Odveta se má uskutečnit v Madison Square Garden v New Yorku. Od samého začátku zápasu je vidět, že Balboa převzal značnou část Creedova stylu boxu, disponuje neuvěřitelně rychlou prací nohou a po ringu se pohybuje podstatně rychleji než Clubber, který má tvrdší ránu.\n\nPo 3. kole Rocky změní taktiku. Jde blíže k Langovi a okatě jej provokuje. Nechává si uštědřit několik ran, ale vždy se rychle zvedá, aby ze sebe znovu udělal Clubberův terč. Ani Apollo, ani Paulie moc dobře nechápou, co to Rocky provádí. Záhy se však ukazuje, že tato strategie na Clubbera zabrala. Ten začíná být čím dál víc vyčerpaný a stále rychlý Balboa jej posílá k zemi.\n\nRocky tak získal zpět titul mistra těžké váhy. Po zápase jej Creed odvádí do Mickeyho staré tělocvičny, protože mu Rocky slíbil splnění jednoho přání, když jej Creed vytrénuje tak, aby porazil Langa. Rocky celou dobu netuší, co bude Apollo chtít. Ten si chce zopakovat zápas z filmu Rocky II, kde byl Rockym poražen a tak si spolu dávají cvičně jeden souboj.\n\nSoundtrack k filmu opět složil Bill Conti, který původně komponoval hudbu i pro filmy Rocky, Rocky II a následně také pro V a Rocky Balboa.\n\n\n"}
{"id": "470879", "url": "https://cs.wikipedia.org/wiki?curid=470879", "title": "John Browning", "text": "John Browning\n\nJohn Moses Browning (21. nebo 23. ledna 1855 Ogden, Utah – 26. listopadu 1926 Lutych, Belgie) byl americký konstruktér zbraní, jeden z nejznámějších lidí tohoto oboru, jde o autora 128 zbraňových patentů.\n\nV roce 1880 založil zbrojovku J. M. Browning & Bros. a začal brzy spolupracovat s řadou významných zbrojovek, např. Winchester. Pro ni navrhl samonabíjecí brokovnici, která byla ve své době natolik revoluční, že ji konzervativní Winchester odmítl. Později převzaly její výrobu firmy Remington a Fabrique Nationale d´Armes de Guerre (FN). Později si výrobu jeho zbraní rozdělily zbrojovky právě FN a Colt a to tak, že Colt měl vyrábět pro severoamerický a britský trh a FN pro evropský trh a také mohly své zbraně jeho konstrukce označit jeho příjmením. Pro FN a Colt navrhl Browning též řadu samonabíjecích pistolí, první byla pistole FN-Browning model 1900. (Pozdější model 1910 byl nechvalně proslulý Gavrilo Principem při atentátu na následníka rakousko-uherského trůnu Františka Ferdinanda d'Este). Zřejmě nejznámější pistolí pocházející z jeho kreslícího prkna je model Colt 1911 Government, ráže .45 ACP. Z dalších konstrukcí lze zmínit například automatickou pušku BAR (Browning Automatic Rifle) a kulomety ráže .30 a .50. Vrcholem jeho tvorby byla samonabíjecí pistole Browning HP, která byla ale vyráběna až po Browningově smrti a i přes své rozšíření nedosáhla oblíbenosti modelu 1911.\n\nVyvíjel také příslušné náboje ke svým zbraním. Například dodnes používané a celosvětově rozšířené 6,35 mm Browning, 7,65 mm Browning a 9 mm Browning.\n\nJeho systém uzamčení závěru s vertikálním pohybem hlavně, poprvé použitý u Coltu 1911, je v modifikované podobě používán dodnes jako nejrozšířenější způsob uzamčení závěru u samonabíjecích pistolí.\n\nFirma Browning stále působí, jejím vlastníkem je belgická společnost FN.\n"}
{"id": "470881", "url": "https://cs.wikipedia.org/wiki?curid=470881", "title": "Kretinga", "text": "Kretinga\n\nKretinga je okresní město v západní části Litvy, v Žemaitsku, v Klaipėdském kraji, okres (lit.: savivaldybė) Kretinga. Městem protéká řeka Akmena, která po opuštění města mění název na Danė. 11 km na západ je lázeňské město Palanga, 25 km na jihozápad je město Klaipėda. Je to městská architektonická památka. Městem prochází důležitá železniční trať Klaipėda – Vilnius.\nJe zde kostel Zjevení Božího Nejsvětější Panně Marii (postaven roku 1617, klášter Bernardýnů (Bernardýni jsou větev Františkánů, vyskytující se ponejvíce v Litvě, v Polsku, v Bělorusku, na Ukrajině…) (i Františkánů; s v Litvě nejstaršími dochovanými slunečními hodinami – kolem roku 1610), evangelický luterský kostel, pravoslavná Kaple Matky boží, kulturní dům, pošta (PSČ:LT-97001). Na severním okraji města je palác Tiškevičů, ve kterém je dnes Kretingské muzeum a Zimní botanická zahrada (skleník). Na palác navazuje park (dnes městský), ve kterém je m.j. originální stálá expozice-soubor soch: sluneční hodiny s alegorickými sochami ročních dob a svátků. Dále je zde okresní nemocnice, poliklinika. Jsou tu dvě jezera.\n\nPod názvem \"Cretyn\" byla poprvé zmiňována kuršským biskupem Henrikem v roce 1253 jako sídlo Kuršů, náležející Mėguvě. Má se za to, že již ve 13. století byl v Kretinze hrad.\n12. června 1993 byl dekretem prezidenta Litvy potvrzen znak města.\n\n \n"}
{"id": "470882", "url": "https://cs.wikipedia.org/wiki?curid=470882", "title": "Fotografická kamera", "text": "Fotografická kamera\n\nFotografická kamera, skříňová kamera (anglicky box camera) je fotoaparát ve své nejjednodušší podobě, s výjimkou ještě jednodušší camery obscury. Klasická skříňová kamera má tvar podobný krabici, po které nese svůj název. Kamera má jednoduchou optickou soustavu, často jen ve formě jednoduchého menisku (čočka, jejíž obě strany jsou vybroušeny jako část kulové plochy), který plní funkci objektivu. Tomu obvykle chybí možnost libovolného zaostření (\"pevně zaostřený objektiv\" - fixed focus) stejně jako kontrola clony a rychlosti závěrky (přesněji expozičního času). Kvůli tomu je vhodný pouze pro fotografování na denním světle. V roce 1950 byly vynalezeny skříňové kamery s bleskem, což umožnilo fotografovat uvnitř budov.\n\nPříklady kamer:\nVe Velké Británii:\n\n\n\n"}
{"id": "470884", "url": "https://cs.wikipedia.org/wiki?curid=470884", "title": "Fokomelie", "text": "Fokomelie\n\nFokomelie (z řeckého φώκη = „tuleň“ a μέλος = „končetina“) patří mezi atrofické vrozené vady horní (někdy dolní) končetiny.\n\nFokomelie byla jednou z typických součástí tzv. fetálního thalidomidového syndromu (na přelomu 60. let 20. století se po celém světě narodilo až okolo 6000 dětí s různými malformacemi, způsobenými teratogenním působením thalidomidu).\n\nKompletní podélný defekt na horní končetině: kosti pažní (\"humerus\"), vřetenní (\"radius\"), loketní (\"ulna\"), eventuálně zápěstí a na dolní končetině: kosti stehenní (\"os femoris\"), holenní (\"tibia\"), lýtkové (\"fibula\"), eventuálně nártu. Na horní končetině nasedá víceméně normální ruka přímo na pletenec ramenní, na dolní končetině noha na pletenec pánevní.\n\nJedinci postižení fokomelií horních končetin používali k sebeobsluze převážně zachovalých dolních končetin. V současnosti je tento defekt řešen tahovými/elektrickými protézami, ovládanými fokomelickou rukou. Fokomelie dolních končetin se ošetřuje proteticky jako oboustranná exartikulace (amputace v kloubu) v kyčelním kloubu. \n"}
{"id": "470885", "url": "https://cs.wikipedia.org/wiki?curid=470885", "title": "Burlington (Ontario)", "text": "Burlington (Ontario)\n\nBurlington je město v jižní části kanadské provincie Ontario, na západním konci jezera Ontario. Má kolem 165 000 obyvatel. Sídlí v něm řada společností zabývající se high-tech a drobnějším průmyslem, přesto se jedná převážně o typické předměstí Toronta a Hamiltonu, kde většina obyvatel jen přespává.\n"}
{"id": "470886", "url": "https://cs.wikipedia.org/wiki?curid=470886", "title": "Linus Thörnblad", "text": "Linus Thörnblad\n\nCarl Linus Thörnblad (* 6. března 1985, Lund) je bývalý švédský sportovec, atlet, jehož specializací byl skok do výšky.\n\nV roce 2003 získal bronz na mistrovství Evropy juniorů ve finském Tampere. O rok později skončil čtvrtý na juniorském mistrovství světa v italském Grossetu. Švédsko reprezentoval na dvou letních olympijských hrách. V Athénách 2004 ale i v Pekingu 2008 však neprošel sítem kvalifikace.\n\nJednu z nejúspěšnějších sezón zaznamenal v roce 2006. Na halovém MS v Moskvě vybojoval výkonem 233 cm bronzovou medaili. Těsně pod stupni vítězů, na 4. místě skončil na evropském šampionátu v Göteborgu, kde překonal napotřetí 234 cm stejně jako jeho krajan Stefan Holm, který získal bronz. O medaili Thörnblada připravil horší technický zápis, když na výšce 230 cm jednou opravoval. Později vyhrál výšku na světovém atletickém finále ve Stuttgartu, kde překonal 233 cm.\n\nV roce 2007 získal stříbrnou medaili na halovém ME v Birminghamu. V letní sezóně vybojoval v maďarském Debrecínu titul mistra Evropy do 23 let (224 cm). Na světovém šampionátu v Ósace postoupil do finále, kde obsadil výkonem 216 cm poslední, 15. místo. V roce 2008 zvítězil výkonem 230 cm na třineckém halovém mítinku Beskydská laťka. Na Mistrovství světa v atletice 2009 v Berlíně se umístil na děleném pátém místě. Jeho posledním velkým šampionátem byla účast na ME v atletice v Barceloně roce 2010, kde skončil na 4. místě.\n\nAtletickou kariéru ukončil předčasně v roce 2012. Důvodem byly přetrvávající dlouhodobé psychické problémy, kterými začal trpět od roku 2010.\n\n\n"}
{"id": "470887", "url": "https://cs.wikipedia.org/wiki?curid=470887", "title": "Jan Kapr", "text": "Jan Kapr\n\nJan Kapr (12. března 1914 v Praze – 29. dubna 1988 v Praze) byl český hudební skladatel, hudební režisér, publicista a pedagog.\n\nHudbě se věnoval už od svého dětství, od 16 let svého věku, kdy utrpěl těžký úraz, se hudbě věnoval téměř výhradně. Po studiích na Pražské konzervatoři v letech 1933–1938 (základní studium) a 1938–1940 (mistrovské kurzy) působil po 7 let jako hudební režisér v Československém rozhlase, poté pak 2 roky pracoval jako šéfredaktor vydavatelství Orbis. V této době byl prominentním skladatelem a protežovaným členem KSČ. V roce 1948 byl členem akčního výboru strany, který posuzoval ideologickou vhodnost provedení těch kterých skladeb. V roce 1951 obdržel Stalinovu cenu druhého stupně za hudbu k propagandistickému dokumentu režiséra Vladimíra Vlčka Nové Československo. V letech 1961 až 1972 vyučoval skladbu na Janáčkově akademii múzických umění v Brně (studenti mj. František Gregor Emmert, Milan Slavický). Jako publicista od roku 1949 redigoval časopis \"Hudební rozhledy\". V šedesátých letech výrazně proměnil svůj kompoziční styl – nechal se inspirovat skladebnými směry a proudy tzv. Nové hudby a v pozdějším díle je osobitě syntetizoval. Napsal hudebně teoretickou práci Konstanty.\n\nPo roce 1968 zaujal negativní postoj k sovětské okupaci Československa, na protest proti okupaci jednotkami Varšavské smlouvy vrátil Stalinovu cenu, jeho díla nebyla uváděna, v důsledku normalizace na počátku 70. let také nemohl dále vyučovat.\n\n\n\n\n\n\n\n\n\n\n"}
{"id": "470891", "url": "https://cs.wikipedia.org/wiki?curid=470891", "title": "Herman Rupp", "text": "Herman Rupp\n\nHerman Montague Rucker Rupp (27. prosince 1872 Port Fairy – 2. září 1956) byl australský botanik, specialista na orchideje.\n\nHerman Rupp byl synem pruského duchovního a tasmánské domorodky. Rupp se vzdělával na gymnáziu v Geelongu, kde byl jeho strýc, přírodovědec, John Bracebridge Wilson ředitelem.\n\nV roce 1899 se stal diákonem a roku 1901 byl vysvěcen na kněze. Rostliny začal pozorovat roku 1892, od roku 1924 se zaměřil na orchideje. Publikoval více než 200 prací na toto téma. V roce 1949 byl oceněn Clarkovou medailí od Royal Society of New South Wales.\n"}
{"id": "470899", "url": "https://cs.wikipedia.org/wiki?curid=470899", "title": "Epištolní strana", "text": "Epištolní strana\n\nEpištolní strana z lat. epistola či epistula (dopis) je označení pro pravou stranu chrámové lodi při pohledu od vchodu směrem k presbytáři. Jejím opakem je strana evangelní nebo evangelijní. \n\nTento výraz se objevuje ve starších popisech kostelů a vychází z liturgické praxe tridentské mše, při které se první biblické čtení, vzaté nejčastěji z apoštolských listů Nového zákona (epištol), čte na pravé straně oltáře (z pohledu od vchodu), zatímco druhé čtení, vyňaté vesměs z evangelia, na levé. Při dnes obvyklejší mši Pavla VI. se všechna liturgická čtení čtou z jednoho místa, označovaného jako ambon. Výhodou tohoto označení ve srovnání s prostým pravá/levá strana lodi je, že není závislé na tom, zda se díváme směrem k presbytáři či směrem ke vchodu.\n\n"}
{"id": "470900", "url": "https://cs.wikipedia.org/wiki?curid=470900", "title": "Evangelní strana", "text": "Evangelní strana\n\nEvangelní strana (podle obsahu 2. čtení při mši) je označení pro levou stranu chrámové lodi při pohledu od vchodu směrem k presbytáři. Jejím opakem je strana epištolní. \n\nTento výraz se objevuje ve starších popisech kostelů a vychází z liturgické praxe tridentské mše, při které se první biblické čtení, vzaté nejčastěji z apoštolských listů Nového zákona (epištol), čte na pravé straně oltáře (z pohledu od vchodu), zatímco druhé čtení, vyňaté vesměs z evangelia, na levé. Při dnes obvyklejší mši Pavla VI. se všechna liturgická čtení čtou z jednoho místa, označovaného jako ambon. Výhodou tohoto označení ve srovnání s prostým pravá/levá strana lodi je, že není závislé na tom, zda se díváme směrem k presbytáři či směrem ke vchodu.\n\n"}
{"id": "470901", "url": "https://cs.wikipedia.org/wiki?curid=470901", "title": "Čupakabra", "text": "Čupakabra\n\nČupakabra (mužský rod, ze španělského el chupacabras, výslovnost: / tʃupa'kabɾa /, složené ze slov \"chupar\" – „vysávat“, a \"cabra\" – „koza“, doslova „vysávač koz“) je pověstné zvíře údajně žijící v některých částech Severní a Jižní Ameriky.\n\nV moderním kontextu je slovo čupakabra spojováno se zprávami o spatření neznámého zvířete poprvé zaznamenanými v Portoriku a posléze v Mexiku a Spojených státech (zde zejména v latinskoamerické komunitě). První očitá svědectví byla nahlášena v Portoriku v roce 1995. Od té doby byl čupakabra údajně zpozorován dále na severu (až po Maine), dále na jihu (až po Chile), a dokonce i mimo americký kontinent (v Rusku a na Filipínách). Nejvíce svědectví o zahlédnutí čupakabry však pochází z Mexika a jihozápadu USA (Texas, Nové Mexiko). Biologové a přírodovědci jsou toho názoru, že čupakabra je pouhou moderní pověstí.\n\nFyzický popis čupakabry není ve všech svědectvích stejný. Podle prvních svědků z Portorika to má být malý, štíhlý, chlupatý humanoid, s útlou malou čelistí a černýma očima, který se kromě masa a krve živí také melouny. Jiní viděli těžkopádné lysé zvíře velikosti malého medvěda s řadou ostnů sahajících od krku až po ocas, nebo naopak lehké zvíře pohybující se po zadních končetinách jako klokan. Podle některých zpráv může mít i křídla podobná netopýřím. Zbarvení má být šedé, pestré, nebo proměnlivé jako u chameleona. Popisy se shodují na několika charakteristikách: lysé kůži, pohybu po zadních končetinách, dlouhých tesácích a inteligentních, téměř lidských očích mandlového tvaru. V letech 2004–2011 byl několikrát vyfotografován, uloven nebo byla nalezena uhynulá zvířata pokládaná za čupakabru. Vždy se však jednalo o kojota nebo domácího pejska postiženého kožní nebo jinou chorobou (nejčastěji svrabem), takže zvířata byla lysá, případně i jinak zdeformovaná.\n\nPoprvé zaznamenané útoky se odehrály v květnu 1995 v Portoriku. Bylo nalezeno osm mrtvých ovcí, každá se třemi kousnutími v oblasti hrudníku a zcela bez krve. Téhož roku v srpnu uhynulo v portorickém městě Canóvanas údajně 150 hospodářských a domácích zvířat a jedna svědkyně, Madelyne Tolentino, nahlásila spatření čupakabry. Místní se původně domnívali, že zvířata v Portoriku zabíjel jakýsi satanistický kult. Podobný případ se odehrál v roce 1975 v městečku Moca, ovšem tam byla smrt zvířat přisouzena Upíru z Moca (el gracinha de Moca). Nahlášených zabití a záhadných úmrtí zvířat na ostrově přibývalo, přičemž z každého byla několika okrouhlými rankami vysáta krev. Termín el chupacabras prý zavedl portorický komik a podnikatel Silverio Pérez brzy po ohlášení prvních incidentů v tisku. Krátce po prvních zprávách o čupakabrovi v Portoriku byla zaznamenána úmrtí zvířat v dalších zemích, jako je Dominikánská republika, Argentina, Bolívie, Chile, Kolumbie, Honduras, Salvador, Nikaragua, Panama, Peru, Brazílie, USA a Mexiko. \n\nV dubnu 2015 v brněnské městské části Kohoutovice procházející se žena spatřila a vyfotografovala neznámé zvíře. V diskuzích a médiích bylo následně označeno za čupakabru. Podle vyjádření zoologů šlo pravděpodobně o vyhublého bezsrstného psa.\n\n"}
{"id": "470928", "url": "https://cs.wikipedia.org/wiki?curid=470928", "title": "Rocky IV", "text": "Rocky IV\n\nRocky IV je americký film z roku 1985, čtvrté pokračování filmové série Rocky, navazující na snímky Rocky, II, III a následovaný filmem Rocky V. Scénář napsal a film sám režíroval hlavní představitel Rockyho Balboa \"Sylvester Stallone\".\n\nKomerčně jde o nejúspěšnější snímek z celé série. Rocky IV vydělal přes 300 milionů amerických dolarů.\n\nDěj navazuje přímo na film Rocky III, kdy do USA přijíždí kapitán rudé armády SSSR Ivan Drago. Drago v exhibičním utkání zabije Apollo Creeda, Rockyho přítele a Rocky Balboa se vydává do Sovětského svazu na neschválené utkání.\n\nDo Spojených států přijíždí sovětská delegace včetně boxera Ivana Drago (Dolph Lundgren) a jeho ženy Ludmilly. Na území USA se má odehrát první americko-sovětská exhibice, kde proti Dragovi nastoupí Rockyho přítel Apollo Creed (Carl Weathers). Apollo bere zápas poměrně na lehkou váhu a Rocky Balboa (Sylvester Stallone) jej ještě před zápasem varuje, že o Dragovi vlastně vůbec nic neví.\n\nTato nevýhoda se projevuje ihned v ringu. Drago disponuje neuvěřitelnou silou úderu a Apollo je několikrát sražen k zemi. Ve druhém kole se mu navíc nedaří upadnout, ale opírá se o provazy a Drago mu během chvilky uštědří několik velmi tvrdých úderů do hlavy. Rocky Apollovi slíbil, že zápas nepřeruší vhozením ručníku do ringu. Creed je nejen poražen už ve druhém kole, ale navíc záhy umírá na následky těžkých úderů.\n\nRocky se rozhodne přijmout výzvu Ivana Drago a souhlasí i se zápasem na území SSSR. Vydává se se svým trenérem a Pauliem do nehostinné části Sovětského svazu, aby mohl trénovat. Během tréninku je celou dobou sledován dvojicí mužů v autě a navíc musí snášet Paulieho neustálé stížnosti na zimu, pohodlí, Rusko apod.\n\nV druhé části tréninku za Rockym přilétá také Adriana, aby ho podpořila při nadcházejícím zápasu. Mezitím Ivan Drago podstupuje řádný trénink, zvyšuje sílu svého úderu až na 2150 psi a jsou mu také podávány různá anabolika.\n\nKdyž dojde na zápas, Rocky oproti Dragovi působí jako David proti Goliášovi. Od počátku je převaha spíše na sovětské straně. Ovšem i Drago si trenérovi stěžuje a přirovnává Rockyho ke kusu železa. Zápas se dostane až do 15. kola, kde se soupeři už ani moc nekryjí a pouze rozdávají / inkasují údery protivníka. V závěru Drago už nemá sílu se pořádně krýt a Rocky mu dá několik finálních úderů a vyhrává zápas.\n\nRocky místo ovací pronese řeč k přítomným rusům ve smyslu, že když se dokázal změnit on, dokážou se oni změnit také.\n\nHudbu k filmu tentokrát složil Vince DiCola, který nahradil Billa Contiho. Ten byl tou dobou příliš zaneprázdněn prací na filmu Karate Kid.\n\n\n\n"}
{"id": "470933", "url": "https://cs.wikipedia.org/wiki?curid=470933", "title": "Ilse Aichingerová", "text": "Ilse Aichingerová\n\nIlse Aichingerová (1. listopadu 1921 Vídeň — 11. listopadu 2016 Vídeň) byla rakouská spisovatelka. Patřila mezi nejvýznamnější představitelky německojazyčné poválečné literatury.\n\nIlse Aichingerová a její dvojče Helga, provdaná Michie, se narodily katolickému učiteli Ludwigu Aichingerovi a židovské lékařce Bertě Aichingerové, rozené Kremerové, ve Vídni. Rodina žila v Linci, dokud otec nepožádal o rozvod. Údajně trpěl bibliofilií, kterou matka těžko snášela, jiné zdroje uvádějí, že nechtěl svoji kariéru ohrozit židovským původem své ženy. Matka se s dětmi přestěhovala zpátky do Vídně, kde Ilse Aichingerová žila převážně u své židovské babičky či v klášterní škole.\n\nAnšlus znamenal pro rodinu pronásledování a ohrožení života. Helga utekla v červenci 1939 do Velké Británie, zbytek rodiny ji ale nemohl následovat, protože vypukla druhá světová válka. Ilse Aichingerová zůstala u své matky, která byla od deportace ušetřena jakožto matka napůl židovského nezletilého dítěte. Matka přišla o své místo.\n\nIlse Aichingerová žila naprosto v izolaci od veřejnosti, samozřejmě nemohla studovat. Během války byly s matkou povolány do služby. Po dosažení plnoletosti dcery-míšenky vypršela ochranná doba a Ilsině matce hrozilo, že bude deportována. Proto matku skrývala – v pokoji přímo naproti sídlu gestapa v někdejším Hotelu Metropol na Morzinplatzu. Babička a mladší sourozenci matky byli roku 1942 deportováni a přišli o život ve vyhlazovacím táboře Malý Trostinec v blízkosti Minsku.\n\nRoku 1945 začala Ilse Aichingerová studovat medicínu, po pěti semestrech však studium přerušila, aby se věnovala psaní autobiografického románu \"Větší naděje\" (\"Die grössere Hoffnung\"). Kritik Hans Weigel jí doporučil, aby se se svými texty obrátila na nakladatelství S. Fischer, kde její dílo později vycházelo. V letech 1949/50 pracovala Ilse v tomto nakladatelství jako lektorka, poté jako asistentka Inge Aicher-Schollové na Vysoké umělecké škole v Ulmu (Inge Schollová byla sestra sourozenců Schollových, známých německých revolucionářů, kteří tragicky zahynuli).\n\nRoku 1951 byla poprvé pozvána na setkání Skupiny 47, kde se seznámila se svým pozdějším manželem Günterem Eichem. Roku 1952 získala za svůj \"Zrcadlový příběh\" (\"Spiegelgeschichte\") Cenu Skupiny 47. Stejného roku vyšla uznávaná \"Promluva pod šibenicí\" (\"Rede unter dem Galgen\"). Roku 1953 se vdala za Güntera Eicha. Manželé žili se svými dětmi, Clemensem, který se stal rovněž spisovatelem, a Mirjam, nejdříve v německém Lenggriesu, poté v Breitbrunnu am Chiemsee a od roku 1963 v Großgmain u Salcburku. V roce svatby byla vysílána první rozhlasová hra Aichingerové \"Knoflíky\".\n\nRoku 1972 zemřel Günter Eich. O devět let později, po smrti matky, se Ilse Aichingerová přestěhovala do Frankfurtu nad Mohanem a 1988 do Vídně, kde po delší tvůrčí pauze koncem devadesátých let opět začala psát. Získávala pravidelně renomovaná literární ocenění, přestože její texty byly stále kratší a bylo jich čím dál méně. 1996 podepsala Frankfurtské prohlášení o reformě pravopisu a zakázala, aby její texty v čítankách byly uzpůsobovány novým pravidlům pravopisu.\n\nPoté co její syn Clemens zahynul při nehodě v únoru 1998, se téměř naprosto stáhla z veřejného literárního života. Dva roky poté vyšly po čtrnáctileté pauze částečně autobiografické eseje \"Film a osud\" (\"Film und Verhängnis\"). Následovaly dvě úzké sbírky, obsahující texty pro deník \"Die Presse\". Ilse Aichinger žila ve Vídni, kde téměř denně navštěvovala svoji oblíbenou kavárnu Café Demel na Michaelerplatzu a často chodila do kina, které bylo její velkou vášní.\n\nOd počátku své tvorby Aichingerová ve svých dílech vyjadřuje kritiku politické a společenské situace a vyslovuje se proti falešné harmonii a zapomínání historie. Již roku 1945 napsala text o životě v koncentračním táboře \"Čtvrtá brána\" (\"Das vierte Tor\"), a to jako první v rakouské literatuře. Rok poté napsala ve svém eseji \"Výzva k nedůvěře\" (\"Aufruf zum Misstrauen\"): „Musíme být sami k sobě nedůvěřiví. K jasnosti našich záměrů, k hloubce našich myšlenek, k dobru našich skutků! Musíme nedůvěřovat naší vlastní upřímnosti!“ S touto výzvou proti potlačování historie a k nelítostivé analýze sama sebe se Ilse Aichingerová otočila zády k tzv. literatuře holoseče (\"Kahlschlagliteratur\"), jejíž stoupenci propagovali na konci druhé světové války radikální nový začátek.\n\nRoku 1948 publikovala svůj jediný román \"Větší naděje\", ve kterém autobiograficky líčí osud mladé poloviční židovky v době národního socialismu. Román neobsahuje realistické znázornění potupy, strachu a zoufalé naděje, nýbrž alegorické líčení v deseti chronologicky řazených obrazech z perspektivy patnáctileté dívky. Nejedná se o logické chronologické vyprávění, text je spíše spletí ze snu, pohádky, mýtu a faktů. Monology se střídají s dialogy, auktoriální vyprávění s osobním.\n\nZejména na počátku 50. let se o ní hovořilo jako o „slečně Kafkové“, přímý vliv díla Franze Kafky na její tvorbu je však diskutabilní. Ona sama v děkovné řeči při převzetí Kafkovy ceny prohlásila, že Kafku prakticky nečte a ani číst nemůže.\n\nVšechna díla Aichingerové jsou charakteristická výraznou tendencí ke stručnosti. Řeč je pro Aichingerovou stále víc něčím jako nepoužitelným výrazovým prostředkem. S tím souvisí čím dál méně textů, které autorka zveřejňuje, a pokud již něco zveřejní, jsou velmi krátké – až je lze často označit za pouhé aforismy (tzv. špatná slova – \"Schlechte Wörter\"; obměna Eichových „krtků“).\n\nV souvislosti s touto tendencí se hovoří s „poetikou mlčení“, která je formou odmítání jakéhokoli konformismu.\n\nMimo jiné:\n\n\n\n\n\n\n\n"}
{"id": "470936", "url": "https://cs.wikipedia.org/wiki?curid=470936", "title": "Pax", "text": "Pax\n\nPax (latinsky mír) může označovat: \n\n\n\n\n\n\n\n"}
{"id": "470937", "url": "https://cs.wikipedia.org/wiki?curid=470937", "title": "Michael López-Alegría", "text": "Michael López-Alegría\n\nMichael Eladio López-Alegría (* 30. května 1958 v Madridu, Španělsko), původně letec Námořnictva USA je od března 1992 americkým astronautem, členem oddílu astronautů NASA. Do vesmíru se poprvé dostal roku 1995 na palubě raketoplánu Columbia. Krátkodobé lety Space Shuttlem si ještě dvakrát zopakoval v roce 2000 a 2002. Programem obou letů bylo pokračování ve výstavbě Mezinárodní vesmírné stanice (ISS). Počtvrté do vesmíru a potřetí na ISS se dostal jako člen Expedice 14, vzlétl a přistál tentokrát v ruském Sojuzu. Jeho poslední let trval 215 dní, celkem strávil ve vesmíru 257 dní, 22 hodin a 49 minut.\n\nMichael López-Alegría se narodil ve španělském Madridu, rodina se později přestěhovala do Kalifornie. Zde také, ve městě Mission Viejo, v roce 1976 ukončil střední školu. Roku 1980 získal bakalářský titul na Námořní akademii (). Poté od roku 1981 sloužil ve vojenském letectvu, v letech 1983-86 ve Španělsku, létal na námořních hlídkových letadlech Orion EP-3E. Od roku 1986 studoval současně ve škole zkušebních letců námořnictva v Patuxent River v Marylandu a na , kterou ukončil s titulem magistra roku 1988. Potom do roku 1992 pracoval v Leteckém zkušebním středisku námořnictva ().\n\nPřihlásil se do 13. náboru astronautů NASA roku 1989, kdy se ale přijat nebyl. V roce 1991 se zúčastnil 14. náboru, napodruhé uspěl, a od 31. března 1992 se stal členem oddílu astronautů NASA. Absolvoval roční všeobecnou kosmickou přípravu a získal kvalifikaci letový specialista. \n\nZáhy po skončení základního výcviku byl zařazen do posádky letu STS-73. Do vesmíru odstartoval na palubě raketoplánu Columbia 20. října 1995. Raketoplán přistál po 15 dnech, 21 hodinách a 53 minutách letu dne 5. listopadu 1995.\nPo letu byl vyslán do Střediska přípravy kosmonautů ve Hvězdném městečku ve funkci představitele NASA.\n\nV červnu 1997 byl zařazen do posádky letu STS-92. Mise k Mezinárodní vesmírné stanici (ISS) proběhla ve dnech 11. – 24. října 2000, byla poslední před trvalým osídlením stanice. Při dvou výstupech na povrch stanice během montážních prací strávil v otevřeném vesmíru 14 hodin a 3 minuty.\n\nPotřetí vzlétl do vesmíru na palubě raketoplánu Endeavour při letu STS-113 ve dnech 24. listopadu až 7. prosince 2002. Cílem letu byla výměna posádky a pokračování ve výstavbě stanice. Tři výstupy do kosmu Lópeze-Alegríi trvaly celkem 19 hodin a 55 minut. \nV lednu 2004 byl jmenován velitelem záložní posádky Expedice 14 na ISS. V září 2005 nahradil Jeffreyho Williamse, velitele hlavní posádky téže expedice. \n\nPočtvrté vzlétl do vesmíru 18. září 2006 v ruském Sojuzu TMA-9. Na ISS pracoval společně s Rusem Michailem Ťurinem a Němcem Thomasem Reiterem, kterého v prosinci nahradila Sunita Williamsová. Během pobytu na ISS pětkrát vystoupil do vesmíru, celkem na 33 hodin a 42 minut. Dvojice López-Alegría, Ťurin přistála 21. dubna 2007 po 215 dnech, 8 hodinách a 23 minutách letu.\n\n"}
{"id": "470941", "url": "https://cs.wikipedia.org/wiki?curid=470941", "title": "Komorov (zámek)", "text": "Komorov (zámek)\n\nZámek Komorov je empírová stavba s rozlehlou zámeckou zahradou, kterou nechal postavit v letech 1811-1812 Jan Pavel Pagáč z Paburgu. Stojí na místě zaniklé vsi Komorov (někdy uváděné též \"Komárov\"), asi půl kilometru od Chvalkovic v okrese Vyškov.\n\nNedaleko Chvalkovic stála ve středověku nyní již zaniklá osada Komorov. Poprvé byla připomínána v roce 1349, kdy ji získali Ješek a Dětřich z Komárova. Roku 1376 polovinu Komorova a dvora vlastnili Cimburkové a v roce 1397 koupili i zbývající část vsi. Albert z Cimburka ji roku 1412 prodal Protivcovi z Pavlovic a Chvalkovic. Uváděna je v osadě také tvrz. Osada Komorov byla roku 1645 vypálena vojskem a do roku 1661 byla zcela pustá. V roce 1715 postihla obnovenou osadu morová rána, stejně jako vedlejší Chvalkovice, kde tuto událost připomíná morový sloup na návsi. Poté už je vedena jako pustá.\n\nEmpírový zámek byl v těchto místech postaven v letech 1811–1812 Janem Pavlem Pagáčem z Paburgu. Roku 1890 patřil Františku Klazarovi. Posledními majiteli před rokem 1948 byla rodina Kobrčova. V roce 1948 připadl zámek Státním statkům a v roce 1951 vznikl vyčleněním ze Státního statku Troubsko Státní statek Vyškov, jehož součástí byla farma na samotě Komorov. Od 1. července 1960 došlo k rozdělení Státního statku Vyškov a Komorov byl přiřazen k Semenářskému státnímu statku Bučovice. Od 1. ledna 1974 byly sloučeny Semenářský státní statek Vyškov, Semenářský státní statek Bučovice a Semenářský státní statek Slavkov v jeden Semenářský státní statek Slavkov u Brna. Některé jejich části obdržela místní JZD. Z Bučovic bylo hospodářství Komorov s 243 ha zemědělské půdy předáno do JZD Hvězdlice se sídlem v Chvalkovicích (vzniklému v roce 1949).\n\nJednotné zemědělské družstvo Rudý partyzán Hvězdlice u zámku vybudovalo zemědělský statek. Zámek sloužil jako správní budova, která nebyla udržována a postupně chátrala. Kvůli jeho stavu se v roce 1985 uvažovalo o demolici, kterou nakonec památkáři zakázali. Zámek sloužil MNV a státním statkům. Když JZD v 90. letech 20. století zaniklo, zámek koupila od dcery posledního majitele, paní Evy Kobrčové, firma MTR ze Slavkova. Provedla opravu střechy a zajistila nezbytný úklid celého pozemku.\n\nZámecký park se vzácnými stromy a rybníkem byl ošetřen, avšak některé dřeviny se již nepodařilo zachránit. Nezachovala se ani zahradní kuželna. Z bývalých hospodářských budov, které uzavíraly komorovský dvůr, zůstaly jenom ruiny. Ke komorovskému dvoru patřil kovář, mlynář, o park se staral zahradník, nacházela se zde konírna, sklepy na víno, domky služebnictva a další. Na konci parku se dříve nacházel ještě ovocný sad.\n\nZámek byl vyhlášen kulturní nemovitou památkou.\n\n\n"}
{"id": "470947", "url": "https://cs.wikipedia.org/wiki?curid=470947", "title": "Thomas Built Buses", "text": "Thomas Built Buses\n\nThomas Built Buses, Inc. je výrobce školních autobusů, se sídlem v High Pointu, North Carolina, USA. Tento výrobce je ve vlastnictví společnosti Daimler AG. Firma produkuje kolem 15 000 kusů školních autobusů za rok.\n\n"}
{"id": "470950", "url": "https://cs.wikipedia.org/wiki?curid=470950", "title": "Sojuz TMA-21", "text": "Sojuz TMA-21\n\nSojuz TMA-21 Jurij Gagarin ( ) byla ruská kosmická loď řady Sojuz. Dne 4. dubna 2011 odstartovala k Mezinárodní vesmírné stanici (ISS), kam dopravila tři členy Expedice 27 – Alexandra Samokuťajeva, Andreje Borisenka a Ronalda Garana. Poté zůstala u ISS jako záchranná loď až do 16. září 2011, kdy se s ní stejná trojice kosmonautů vrátila na Zem.\n\n\n\nDne 12. dubna 2011 bylo padesáté výročí prvního letu člověka do vesmíru – letu Jurije Gagarina. K oslavě výročí byla loď Sojuz TMA-21 pojmenována Jurij Gagarin. Je to první případ pojmenování ruské (nebo sovětské) pilotované kosmické lodi, dosud byly takto pojmenovány pouze dva nákladní Progressy – Progress M-59, ke stému výročí narození Sergeje Koroljova, a Progress M-61, ke stopadesátiletému výročí narození Konstantina Ciolkovského.\n\nStart Sojuzu TMA-21 byl plánován na 30. března 2011. Při závěrečných zkouškách byla zjištěna nefunkčnost kondenzátoru ve spojovacím bloku Kvant-V. Proto byl 14. března start odložen. 18. března byl start určen na 4. dubna 22:18 UTC.\n\nDne 4. dubna ve 22:18 UTC loď hladce odstartovala z kosmodromu Bajkonur. Po standardním dvoudenním letu se Sojuz spojila s Mezinárodní vesmírnou stanicí (ISS).\n\nSoučástí komplexu ISS byl až do 16. září 2011, kdy se ve 00:38:12 UTC odpojil a v 03:59:39 UTC přistál v kazašské stepi 150 km jihovýchodně od města Džezkazganu po 164 dnech, 5 hodinách a 41 minutách letu.\n"}
{"id": "470958", "url": "https://cs.wikipedia.org/wiki?curid=470958", "title": "Stadion Pod Goricom", "text": "Stadion Pod Goricom\n\nStadion Pod Goricom (černohorsky \"Stadion Pod Goricom\") je víceúčelový stadión v Podgorici, hlavním městě Černé Hory. Pod Goricom se nazývá z toho důvodu, že leží pod blízkým kopcem Gorica.\n\nMezi nejvýznamnější zápasy, odehrané na stadiónu, patří:\n\nStadion byl postaven v roce 1945. O pět let později, v roce 1950 ale vyhořel. Byl zcela přestavěn - původní kapacita 7000 diváků se rekonstrukcí zvýšila na 17 000. Po rozpadu Jugoslávie se kapacita zredukovala na 12 000 míst, všechna k sezení. V roce 2006 byla hrací plocha stadionu upravena. Od tohoto roku je také celá travnatá. Rozměry plochy jsou 105 x 70 metrů.\n\nStadion je v současné době domácím hřištěm klubu FK Budućnost Podgorica a je využíván převážně pro fotbalové zápasy. Slouží také jako místo pro utkání Černé Hory s ostatními reprezentacemi, protože je to jediný stadión v Černé Hoře, který splňuje normy UEFA.\n\nNa severní tribuně sedávají většinou fanoušci týmu FK Budućnost Podgorica, převážně skupina jeho fanoušků s názvem Varvari. Tato skupina také tvoří většinu diváků, pokud zde tým Budoucnost hraje. Varvari je největší Ultras skupina v Černé Hoře.\n\nJižní a západní tribuny jsou k dispozici ostatním divákům. Předpokládaná stavba východní tribuny má navýšit kapacitu diváků přes 18 000 míst.\n\n"}
{"id": "470983", "url": "https://cs.wikipedia.org/wiki?curid=470983", "title": "Harry Potter a Relikvie smrti – část 1", "text": "Harry Potter a Relikvie smrti – část 1\n\nHarry Potter a Relikvie smrti – část 1 (anglicky \"Harry Potter and the Deathly Hallows – Part 1\") je fantasy film, první část dvoudílné adaptace stejnojmenného románu britské spisovatelky J. K. Rowlingové, který je posledním ze série o čarodějnickém učni Harrym Potterovi. Natáčení začalo v únoru 2009.\n\nFilm je rozdělen do dvou samostatných dílů. Premiéra první části se konala na londýnském náměstí Leicester Square 11. listopadu 2010, premiéra druhé části proběhla 7. července 2011 tamtéž. Scénář k oběma částem napsal Steve Kloves, který napsal scénáře ke všem filmům o Harrym Potterovi (kromě filmu pátého), režie se ujal David Yates, jenž režíroval i předchozí dva snímky. Producenty obou částí jsou David Heyman a David Barron.\n\nHarry Potter je opuštěn Dursleyovými a slaví s Hermionou a Ronem v Doupěti své 17. narozeniny. Ministr kouzel trojici přinese věci, které byly v závěti Brumbála. Během svatby Fleur a Billa Wesleye je Ministerstvo kouzel zničeno a Harry Potter, Hermiona a Ron utíkají do domu rodiny Blacků. Setkají se se skřítkem Kráturou, kterému Harry přikáže, aby našel Voldermortův viteál, případně toho, kdo jej ukradl. Krátura viteál nenajde, ale najde toho, kdo jej ukradl a přivede s sebou i Dobyho.\n\nDostanou se na ministerstvo kouzel, kde ukradnou viteál z rukou Dolores Umridgeové. Byli odhaleni a museli po zisku viteálu utéct do lesa, kde se Ron, zpracovaný zlým účinkem viteálu nahlodávající mysl, po ostré hádce s Harrym a Hermionou se oddělí od skupiny.\n\nV rámci hledání viteálů se zbylá dvojice dostane do Godrikova dolu, kde objeví čarodějku Bagshotovou, které se zmocnil Nagini a málem Harryho Pottera zabil.\n\nDále měsíce hledali další viteály, nebo jak je zničit, a tak se Harymu zjeví patron, který jej odvede k jezeru, kde se objevil meč Godrika Nebelvíra. Harry se málem v jezírku utopil, ale Ron ho zachránil a poté tímto mečem zničil viteál, přičemž musel čelit velmi prudkému proudu temnoty, jenž ho chtěl znovu svést na scestí.\n\nPoté navštívili otce Lenky Láskorádové Xenophilia Láskoráda, od kterého chtěli vědět, co znamená symbol, jenž viděli už v Godrikově Dole, a Harry si pamatoval, že jej Láskorád měl už na svatbě Fleur a Billa. Vyprávěl jim bajku o Relikviích smrti. Ve strachu o svou dceru však prozradil Harryho, Rona a Hermionu smrtijedům a oba museli opět utéci do lesa. Bohužel při útěku byli chyceni lapky a odvezeni do domu Malfoyů, kde byli uvězněni s výrobcem hůlek Ollivandra, skřetem Griphookem, Lenkou Láskorádovou a domácím skřítkem Dobbym, který jim pomohl utéct, ale sám byl po osvobození Hermiony z rukou Belatrix Lestrangeové zabit.\n\n"}
{"id": "470985", "url": "https://cs.wikipedia.org/wiki?curid=470985", "title": "Giruliai", "text": "Giruliai\n\nGiruliai je čtvrť města Klaipėdy (do roku 1975 samostatná obec), položená na sever od centra města, při břehu Baltského moře. Mořská pláž Giruliai je jedna z oblíbenějších mnoha klaipėdských pláží a to pro jemnější písek (velmi světlé barvy), více prostoru, poměrně klidnější a láká k romantickému návratu do města pěšky přes sousední pláže II. a I. Melnragė. Dále na sever je zajímavý přírodní úkaz s názvem \"Holanďanova čepice\". V Giruliajích je nádraží (sousední stanice: na jih Klaipėda, na sever Kalotė). Je zde mnoho táborů a dalších zařízení aktivního odpočinku v přírodě. Přes Giruliai vede cyklistická poznávací stezka a další výletní trasy (pěší, automobilem, vlakem). Obec ze všech stran obkružují lesy, je zde botanicko-zoologická přírodní rezervace. Na sever po II. světové válce zbyly objekty Němci postavené válečné obranné linie. V roce 2009 zde byl otevřen kemping. \n\nNejprudší růst obec prodělala od roku 1923, kdy byl kraj připojen k Litvě. V roce 1939 byl Klaipėdský kraj připojen k III. říši. V roce 1946 byly Giruliai spolu s obcí Melnragė opět připojeny k Litvě. Od roku 1946 - 1975 byly Giruliai obec městského typu, potom byly připojeny ke Klaipėdě. V roce 1970 bylo v Giruliajích 719 obyvatel. \n\nNázev je odvozen od litevského příjmení \"Girulis\" utvořením množného čísla. Němci si podle toho utvořili svérázný překladový název \"Försterei\" (Polesí).\n"}
{"id": "470998", "url": "https://cs.wikipedia.org/wiki?curid=470998", "title": "Gap (firma)", "text": "Gap (firma)\n\nGap, Incorporated je americká globální módní značka a oděvní firma, sídlící v San Francisco v USA. Společnost má přes 152 000 zaměstnanců a vydělala kolem 197 milionů dolarů za rok 2008. Gap odkoupila čtyři další oděvní značky - Banana Republic, Old Navy, Piperlime a Athleta. Gap má po celém světě přes 3460 prodejen.\nSpolečnost založil v roce 1969 Donald Fisher a Doris Fisherová v americkém městě San Franciscu. Donald zůstal jako ředitel společnosti až do své smrti v roce 2009. Současným prezidentem je Glenn K. Murphy.\n\nV roce 1969 byl otevřen první obchod na Ocean Avenue v San Franciscu. V letech 1972 - 1973 se společnost rychle rozrůstala.\n\nV roce 1983 Gap odkoupila do té doby málo známou značku Banana Republic. Old Navy se stala součástí Gap v roce 1994. Piperline přibyla do seznamu v roce 2006 a Athleta 2009.\n\nOddíly Gap jsou tyto:\n\n"}
{"id": "470999", "url": "https://cs.wikipedia.org/wiki?curid=470999", "title": "Carnac", "text": "Carnac\n\nCarnac (bretonsky \"Karnag\") je francouzská obec v departementu Morbihan v regionu Bretaň. Je proslavená svými neolitickými menhiry, jež se nacházejí v jejím okolí. Nejznámější jsou tzv. „megalitické řady“ (alignements mégalithiques) tvořené několika tisíci menhirů rozestavěných v souběžných či vějířovitých řadách v délce asi 1 km.\n\nCarnac se nachází u zálivu Morbihan na jižním pobřeží Bretaně na severozápadě Francie. Obklopují ji obce Ploemel na severu, La Trinité-sur-Mer na severovýchodě a na východě, Locmariaquer na jihovýchodě, Saint-Pierre-Quiberon na jihu a na jihozápadě a Plouharnel na západě a severozápadě.\n\n\"Počet obyvatel\"\nOblast Carnacu byla osídlena již v 5. tisíciletí př. n. l. Mohyla Saint-Michel byla postavena mezi 5000 a 3400 př. n. l. v období neolitu. Její základna má rozměry 125 × 60 metrů a její výška je 12 m. Obsahuje 35 000 m kamení a země. Hrob významného člena obsahoval rozličné funerální předměty, které jsou vystaveny v Musée de préhistoire v Carnacu.\n\nMegalitické řady vznikly v období 4000 až 2000 let př. n. l. O tvůrcích těchto menhirů není nic známo.\n\nV roce 1864 se čtvrť La Trinité-sur-Mer se svým přístavem osamostatnila a o rok později se stala samostatnou farností.\n\nV roce 1903 byly v bývalých salinách zřízeny lázně.\n\n\nPo druhé světové válce se Carnac stal vyhledávaným turistickým cílem. Přestože pláže v Bretani nenabízejí tak teplou vodu jako Francouzská riviéra, zdejší vody přejí sportovnímu rybolovu, jachtingu a windsurfingu. Carnac proto nadále zůstává turisticky populární.\n\n"}
{"id": "471001", "url": "https://cs.wikipedia.org/wiki?curid=471001", "title": "Operace Courier-5", "text": "Operace Courier-5\n\nCourier-5 (též označovaný jako S-2) byl krycí název paradesantního výsadku organizovaného Československou vojenskou misí v Jugoslávii umístěnou v Bari a vyslaného v roce 1944 do prostoru SNP.\n\nPříslušníky výsadku byli bývalí příslušníci slovenské technické brigády. Velitelem byl npor. Imrich Erös (krycí jméno \"Margita\"), šifrantem des. František Holý (krycí jméno \"Marie\") a radistou des. Jozef Chramec (krycí jméno \"Katuška\"). Jejich úkolem bylo navázat spolupráci s odbojem, provádět zpravodajskou činnost a udržovat kontakt se základnou v Bari. Erös, hovořící plynně maďarsky se měl poté přesunout na jižní Slovensko obsazené Maďarskem a předávat zprávy o pohybech německých vojsk a náladách mezi obyvatelstvem.\n\nPůvodně měl být desant vysazen v okolí Košic, tento doskokový prostor byl později změněn na jihovýchodní Slovensko. Desant byl nakonec díky navigační chybě vysazen 6. září 1944 poblíž Liptovského Mikuláše v prostoru Liptovský Trnovec – Parížovce. Při doskoku došlo k rozbití radiostanice (neotevřel se padák), navíc se členové skupiny dostali do silné kulometné palby. \n\nPo třídenním přesunu se celý desant dostal do Banské Bystrice. Zde se hlásili na velitelství 1. čs. armády. Od Ch. Reikové z výsadku Amsterdam získali náhradní radiostanici. Tu se jim podařilo zprovoznit a z Podbrezové navázali kontakt se základnou v Bari.\nV noci z 25. na 26. září byla chata Trangoška s 30 povstaleckými vojáky (a zároveň i šifrantem Holým a radistou Chramcem) přepadena rusky mluvícími ozbrojenci v německých uniformách. Holý a Chramec byli i s radiostanicí těmito ozbrojenci po přestřelce uneseni. Ozbrojenci se identifikovali jako němečtí vojáci a Holého i Chramce obvinili ze špionáže. Ve skutečnosti se jednalo o příslušníky partyzánského oddílu Alexander Něvský. 9. listopadu byl tento oddíl přepaden Němci a Holý byl zajat a odveden. Chramec byl velitelem oddílu uznán jako protifašistický bojovník a s oddílem zůstal až do příchodu Rudé armády.\n\nErös se po příchodu na chatu (po přepadu) dozvěděl, že příslušníci jeho desantu byli uneseni slovensky a rusky hovořící skupinou partyzánů. Ve skutečnosti se jednalo o komando vyslané k likvidaci velitele partyzánského brigády Za slobodu Slovanov npor. Ladislava Kaliny vyslané náčelníkem štábu Jevgenijem P. Volanským (důvodem byli spory o vedení brigády), kteří do chaty vpadli ve stejnou chvíli jako příslušníci partyzánského oddílu Alexander Něvský. Erös o celém incidentu informoval základnu v Bari. V odpovědi byl pověřen sestavením nového oddílu a pokračováním v činnosti. To vykonal a z Bari dostal novou radiostanici. Nově založená skupina byla při ústupových bojích prakticky zničena. Sám Erös byl třikrát zajat; dvakrát se mu podařilo uprchnout, potřetí se na svobodu dostal pomocí lži. Poté se mu podařilo dostat do zpravodajsko – diverzního oddílu NKVD Vpred, kde působil jako překladatel z maďarštiny a se kterým se dočkal příchodu Rudé armády. \n\nHolý byl po svém zajetí Němci odvezen do Štubnianských Teplic, odkud se mu podařilo uprchnout. Přes svou rodnou obec se dostal až do bydliště své snoubenky, do obce Bacúch. Po obsazení obce německou armádou byl Holý znovu zatčen, podařilo se mu ale díky zfalšované pracovní knížce dosáhnout propuštění. V únoru 1945 se pokusil navázat kontakt s partyzány. Ti ho však zatkli a obvinili z kolaborace s Němci (Holého udali dva obyvatelé Bacúchu, kteří tvrdili, že Holý je gestapák a nese vinu za vše co obyvatelům Bacúchu ze strany Němců stalo). Holý byl následně mučen velitelem partyzánů por. Katrušinem (ve skutečnosti se jednalo o oddíl, který se věnoval rabování obcí a po příchodu Rudé armády byli jeho příslušníci zatčeni a obviněni z napomáhání nepříteli) a následně zastřelen. \n\nExistují indicie, že za problémy desantu stály některé sovětské zpravodajské služby a že Courier 5 se stal cílem provokace či zpravodajské hry.\nPodrobněji:Zudová-Lešková Zlatica, Československý výsadok Courier 5. Soudobé dějiny, 2002, č. 4, s.718-731.\n"}
{"id": "471003", "url": "https://cs.wikipedia.org/wiki?curid=471003", "title": "Kongresovka", "text": "Kongresovka\n\nKongresovka může být\n\n"}
{"id": "471005", "url": "https://cs.wikipedia.org/wiki?curid=471005", "title": "Arthašástra", "text": "Arthašástra\n\nArthašástra je staroindický spis pojednávající o vojenské strategii, ekonomice, soudnictví, řízení a vedení státu. Jeho autorem je patrně Kautilja (zhruba 350–283 př. n. l.), který byl učitelem v Takšašíle a později věrným rádcem maurjovského krále Čandragupty.\n\nHlavní myšlenkou Arthašástry je politický pragmatismus a obhajoba absolutismu, proto bývá srovnávána s Vladařem - dílem Machiavelliho nebo dílem vojevůdce Sun-c' Umění války. Zabývá se špionáží, politickými vraždami či mučením, ale na druhou stranu stále zdůrazňuje povinnost panovníka pečovat o blaho poddaných a říše. Podává návody, jak se chovat v době epidemií či hladomoru, ale například i nejstarší právní předpisy o ochraně zvířat.\n\n\"Arthašástra\" je rozčleněna do patnácti knih:\n\n\nV českém jazyce dílo vyšlo roku 2001 pod názvem \"Kautiljova Arthašástra, aneb, Učebnice věcí světských\" v překladu Dušana Zbavitele.\n\n"}
{"id": "471016", "url": "https://cs.wikipedia.org/wiki?curid=471016", "title": "Polské království", "text": "Polské království\n\nPolské království (polsky: \"Królestwo Polskie\" též nazýváno \"Rzeczpospolita\", německy \"Königreich Polen\") byl státní útvar, který existoval v různých podobách, s různými přestávkami a s různými částmi území od roku 1025 do roku 1918. Během této doby se několikrát stalo jedním z nejmocnějších států v Evropě, paradoxně se o pár století později stalo kořistí pro sousední mocnosti a bylo mezi ně rozděleno.\n\nPolské království vzniklo v roce 1025, kdy byl dosavadní polský kníže Boleslav Chrabrý korunován králem. Definitivně polské království zaniklo v roce 1918, kdy byla vyhlášena Druhá polská republika.\n\nJednotlivá období polského království můžou být rozdělena takto:\n\n\nPrvním historicky doloženým polským knížetem byl Měšek I. z dynastie Piastovců. Měškův nástupce, nejstarší syn Boleslav Chrabrý (992–1025), úspěšně pokračoval v rozšiřování území rodícího se polského státu, snažil se o upevnění knížecí moci a povznesení mezinárodní prestiže Polska. Zpočátku jeho vlády mu v tom napomohlo několik okolností: oslabení vlády Přemyslovců v sousedních Čechách, univerzalistické plány císaře Oty III. a konečně také mučednická smrt pražského biskupa Slavníkovce Vojtěcha během misie v Prusích. Boleslav jeho tělo vykoupil, převezl do Hnězdna a zavedl zde jeho kult. Mladý stát tak získal vlastního mučedníka, který byl již dva roky poté svatořečen. To přispělo ke sblížení knížete Boleslava s císařem Otou III., který byl Vojtěchovým přítelem a kanonizaci inspiroval. Současně zřídil papež Silvestr II. nad Vojtěchovým hrobem v Hnězdně arcibiskupství a podřídil mu nově ustavená biskupství v Krakově, Kolobřehu a Vratislavi. To signalizovalo příslušnost Krakovska, Pomořan a Slezska k polskému státu. Poznaňské biskupství, které mělo dosud misijní charakter, zůstalo podřízeno papežství, ale byla mu vymezena sféra působnosti. Prvním hnězdenským arcibiskupem se stal Vojtěchův polorodý bratr Radim (latinským jménem Gaudentius). Do úřadu ho uvedl samotný císař, když roku 1000 podnikl pouť k hrobu sv. Vojtěcha. Právo investitury pro arcibiskupství i nová biskupství udělil Boleslavovi a jeho nástupcům.\n\nPři této návštěvě se Ota III. zúčastnil okázalého sjezdu šlechty v Hnězdně, který řešil politické i církevní otázky. Císař zprostil knížectví poplatnosti na říši a učinil Boleslava „\"pánem\"“ (v latinské kronice Thietmara Merseburského je výraz „\"dominus\"“), to znamená, že uznal nezávislost polského státu. Podle pozdějších údajů kronikáře Galla Anonyma prý císař vložil při této příležitosti na Boleslavovu hlavu svůj diadém a prohlásil ho „\"bratrem a spolupracovníkem říše, přítelem a druhem římského lidu\"“. Někteří badatelé vykládají tato symbolická gesta jako udělení královského titulu. Fakticky šlo spíše o Otovy plány na \"renovatio imperii\", vybudování křesťanského impéria, které se mělo skládat ze čtyř částí, Galie, Germanie, Romy a slovanské Sclavinie, jíž by vládl Boleslav. Ani kníže sám Otova gesta jako udělení královského titulu nechápal. Traduje se, že jeho královská korunovace již byla vyjednána u papeže, ale nakonec byl v důsledku nepříznivých okolností povýšen ke krále uherský kníže Štěpán I. Konečně Boleslav sám o získání královské koruny usiloval na konci své vlády. Přesto výsledky hnězdenského sjezdu představovaly významný úspěch polského státu, který se stal nezávislým na říši a získal samostatnou církevní organizaci, na niž například české království čekalo až do 14. století.\n\nTéměř celé období Boleslavova panování bylo vyplněno ustavičnými válkami. Válčil s českým knížectvím, po předčasné smrti Oty III. v roce 1002 s říší, s Kyjevskou Rusí. Výsledkem bylo připojení Krakovska, dosud patřícího k českému státu, které přepadl po smrti svého strýce Boleslava II., a dočasné obsazení Prahy (1003–1004). Po dlouhých válkách s císařem Jindřichem II. mu bylo budínským mírem z roku 1018 přiznáno držení Lužice a Milčanska (též Milska), kam vtrhl bezprostředně po Otově smrti, a také Moravy, kterou v následujících letech ztratil ve prospěch českého státu. Na východě se mu podařilo navrátit Polsku Červoňské hrady.\n\nPo smrti Jindřicha II. a papeže Benedikta VIII., který nebyl Polsku nakloněn, začal Boleslav energicky vyjednávat v papežské kurii o udělení královské koruny. Roku 1025 byl dva měsíce před svojí smrtí korunován v Hnězdně polským králem, a to bez souhlasu nového německého panovníka Konráda II., ale i tak byl polsko dědičný královský titul uznán. Boleslav byl úspěšným vládcem, schopným vojevůdce i dobrým diplomatem, který pro své cíle dobře využíval sňatkovou politiku. Dosažení královského titulu odpovídalo růstu prestiže jeho postavení. Král Boleslav I. Chrabrý také zasahoval do situace v Čechách, kde o moc mezi sebou bojovali jeho příbuzní Přemyslovci.\n\nObdobí po smrti Boleslava Chrabrého charakterizují boje o moc mezi příslušníky vládnoucí dynastie, ne nepodobné situaci mezi českými Přemyslovci. Králem se stal Boleslavův syn Měšek II. Lambert (1025–31 a opět v letech 1032–34), jenž na začátku své druhé vlády rezignoval pod tlakem Říše na postavení krále. Po jeho smrti nastoupil na knížecí stolec Kazimír I. Obnovitel, který se ale kvůli odporu šlechty nedal korunovat králem. Po něm se stal vládcem Polska Boleslav II. Smělý (1058–79), který díky spojenectví s římským císařem získal oficiální uznání polského královského titulu a nechal se korunovat králem (1076). Už po 3 letech ho ale ze země vyhnalo povstání a královský titul byl opět ztracen.\n\nJeho bratr, kníže Vladislav I. Heřman (1079–1102) usiloval o zlepšení vztahů k Říši a Čechám (první manželkou byla dcera knížete/krále Vratislava II., druhou dcera císaře Jindřicha III.), ale vnitropoliticky mu to příliš nepomohlo: těžce zdolával povstání v Pomořanech a ve Slezsku; ještě během své vlády se musel dělit o vládu se svými dvěma syny. Po jeho smrti si synové Boleslav III. Křivoústý (1102–38) a nevlastní Zbyhněv (1102–06) zemi fakticky rozdělili – Zbyhněv měl severní polské země a Boleslav jižní.\n\nPrávě Boleslav III. byl – po porážce a vyhnání bratra – posledním piastovským panovníkem Polska, který vládl sjednocenému státu před jeho rozpadem ve 12.–14.století, ke kterému sám napomohl svým nástupnickým testamentem z roku 1138. Závětí rozdělil polský stát na úděly pro své čtyři syny s tím, že nejstaršímu z nich zajistí seniorátní úděl (Krakovsko, část Velkopolska s Hnězdnem a Kališí ad.) vrchní moc nad ostatními. Kníže se tak snažil zajistit jednotu svého státu do budoucna a zároveň ji sladit s odstředivými snahami a ambicemi jednotlivých členů rodu. Byl to však jen kompromis odsouzený k brzkému zániku. Po Boleslavově smrti se jeho synové ve svých údělech maximálně osamostatnili a vrchní vláda rychle slábla, až zanikla zcela. Česko-polské spory byly dočasně vyřešeny smlouvou o přátelských vztazích, jíž se český kníže vzdal poplatku za Slezsko. Polsko se postupně rozpadlo na několik menších údělných knížectví, pod vládou jednotlivých příslušníků dynastie Piastovců.\n\nSilné a jednotnější království bylo obnoveno až ke konci 13. století Přemyslem II. Velkopolským, který byl ale nedlouho poté (1296) zavražděn. Český král Václav II. už od roku 1289 začal rozšiřovat svoji lenní svrchovanost nad jednotlivými slezskými knížectvími, roku 1291 ovládl díky smrti svého bratrance Jindřicha IV. Krakovsko. Jeho soupeř, Piastovec Vladislav Lokýtek, který se rovněž pokoušel sjednotit polská knížectví pod svojí vládou, byl nucen uprchnout ze země. Roku 1300 se ovdovělý Václav oženil s dvanáctiletou princeznou Eliškou Rejčkou, jejímuž otci Přemyslu II. se nedlouho před smrtí podařilo opět obnovit v Polsku království. Roku 1300 byl Václav II. hnězdenský arcibiskupem v Hnězdně městě korunoval polským králem.\n\nPolákům se ale příliš nelíbila personální unie s Čechami, Václav II., ale například zemi hospodářsky pozvedl zavedením pražského groše. V roce 1305 ale zemřel na tuberkulózu. Jeho syn Václav III. se po ztrátě uherské koruny soustředil na spojenectví s Polskem, které mělo větší naději na přežití. Vladislav Lokýtek dobyl královský hrad v Krakově. Václav III. byl na cestě do Polska zavražděn a tím skončila královská linie rodu Přemyslovců. Olomoucká vražda udělala tečku za česko-polskou aliancí, z reforem Václava II. ale Polsko čerpalo ještě dlouho. Titul polského krále (titulárního) ovšem drželi čeští panovníci ještě v době Jana Lucemburského, ačkoliv tím skutečným byl Vladislav Lokýtek.\n\nKazimír III. Veliký, syn Vladislava Lokýtka byl skvělým diplomatem polští historici ho tradičně považují za jednoho z nejvýznamnějších středověkých vládců Polska. Jeho otci se\npodařilo znovu sjednotit téměř celé Polsko, které bylo více než půldruhé století politicky rozdrobené, a získat královský titul. Na Kazimírovi pak zůstalo, aby dokončil sjednocení země – neboť slezská knížectví byla postupně uváděna do lenní závislosti na českém králi, svrchovanost Krakova odmítali uznat také mazovští Piastovci – a upevnil královskou moc. Zároveň se snažil, aby zemi vyčerpané zápasy za jeho předchůdců zajistil klidný rozvoj. Proto se zaměřil na zmírnění odporu, jež sjednocování polským zemí kladli Lucemburkové a řád německých rytířů.\nTrnem v oku nejen pro Kazimíra III., ale už pro jeho předchůdce byla skutečnost, že polský královský titul drželi od dob Václava II. čeští králové, což zpochybňovalo Vladislavovo i Kazimírovo postavení polského panovníka. Kazimír se proto snažil zajistit se proti nynějšímu českému králi Janu Lucemburskému spojenectvím s císařem Ludvíkem IV. Bavorem, Habsburky a bavorskými Wittelsbachy. Jan počítal s tím, že jistě dojde k vojenskému střetnutí a sbíral již vojsko. Jeho syn, moravský markrabí Karel, se však chopil iniciativy a navázal s Kazimírem diplomatické jednání. Z něj vyplynulo řešení ožehavé situace: Jan Lucemburský se vzdá titulu polského krále a získá zato trvale Slezsko.\n\nPřestože byl poslední Piastovec Kazimír III. čtyřikrát ženatý, nezplodil mužského dědice a jeho dědicem se tedy stal uherský král Ludvík I. Veliký, ten ale také neměl syna. Šlechta nechtěla pokračovat v personální unii s Uherskem a proto si po Ludvíkově smrti vybrala jako novou polskou královnu jeho dceru Hedviku. Po dvou letech sporů a po občanské válce ve Velkopolsku (1383) byla konečně Hedvika ve věku deseti let v Krakově korunována jako \"Hedwig Rex Poloniae\" (polský král) a nikoliv \"Regina Poloniae\" (královna), aby se zdůraznilo že je vládcem ze svého vlastního práva a nikoliv jen jako něčí žena.\n\nV důsledku vymření polských piastovců, došlo v roce 1385 smlouvou v Krevě ke spojení Polska a Litvy v personální unii, tak byl položen základ budoucímu soustátí Polsko-Litva. Litevský velkokníže Jogaila přijal křesťanství a při křtu obdržel jméno Vladislav. V březnu toho roku se také konala svatba 36letého Jogaila s 12letou Hedvikou a krátce po ní byl Jogailo korunován na polského krále Vladislava II. Jagellonského.\n\nJiž od konce 14. století se vůči tomuto spojení Polska a Litvy stavěly okolní země, což vyvrcholilo roku 1409 křižáckým tažením, které nakonec skončilo slavným polským vítězstvím v bitvě u Grunwaldu. Svoji pozici si Poláci s Litevci v následujícím období uhájili i vůči římskému králi Zikmundu Lucemburskému. Po smrti Vladislava v roce 1434 zvolila polská šlechta králem jeho desetiletého syna Vladislava III. Ten se zaměřil na získání Uher, což se mu roku 1440 po dynastické stránce podařilo. Posléze bojoval proti Turkům a již roku 1444 jako dvacetiletý padl v bitvě u Varny.\n\nPo jeho smrti došlo k zmatkům a sporům, z nichž vyšel vítězně mladší bratr Vladislava III., Kazimír. Ten v roce 1466 uzavřel jako Kazimír IV. Jagellonský po třináctileté válce druhý toruňský mír s Řádem německých rytířů, jímž získal západní část pruského území, kterému se od té doby říkalo královské prusko (a symbolicky byl územím nutným pro titul pruského krále). Jeho syn Vladislav Jagellonský, který se roku 1471 stal českým a roku 1491 králem uherským, rozšířil rodové Jagellonské državy na území velké části Evropy, které se táhly od Baltského k Černému moři. Po smrti Kazimíra IV. Jagellonského se na polském trůně vystřídali postupně jeho tři synové, kteří vedli v první polovině 16. století tři války s moskevským knížectvím, vyplňované dílčími střetnutími s Tatary. Polsku se podařilo vyhnout přímé válce s Turky a navázalo přátelské vztahy s křižáky. Rozbroje, které vznikaly v 15. a v 1. polovině 16. století mezi Polskem a Litvou byly zažehnány roku 1569, kdy byla Litva tzv. lublinskou unií těsněji přičleněna k polskému království.\n\nV důsledku vymření dynastie Jagellonců svolal poslední polský král a litevský velkokníže z této dynastie Zikmund II. August dne 1. července 1569 do Lublinu sejm na kterém bylo rozhodnuto, že polské království a litevské velkoknížectví budou spojeno do jednoho celku – Rzeczpospolita, nejen společným panovníkem, ale i pod jednotnou legislativou, měnou a úřední řečí se stala polština a latina. Tato reálná unie polska a litvy tzv. \"Lublinská unie\" byla na rozdíl od personální unie tzv. \"Krevské unie\", již volenou monarchií a postupem času již tzv. \"šlechtickou republikou\", což nakonec přivodilo její zánik. V tomto společenství již bylo Polsko velmi výraznější než okrajová Litva a tak se někdy mluví prostě jen \"o Polsku\".\nVytvořením Republiky obou národů došlo k mezinárodnímu posílení státu a k potlačení autonomistických tendencí zejména u litevské šlechty. Ve státním zřízení měla velice silnou pozici šlechta, která prostřednictvím královské rady vykonávala vládu. Polský král se již dle usnesení \"Nihil novi\" z roku 1505 stal prakticky předsedou této rady a nemohl činit významná rozhodnutí bez souhlasu senátu a sněmovních poslanců. Po vymření jagellonské dynastie o polský trůn soupeřilo několik evropských dynastií a panovníků. Roku 1573 byl polským králem zvolen Jindřich z Valois, bratr francouzského panovníka Karla IX. Jindřich musel splnit mnoho stanovených podmínek, mezi nimiž byla zásada zřeknutí se dědičnosti. Panoval však pouze cca 120 dní a jakmile zemřel jeho bratr Karel IX. rychle se pod dojmem omezování moci navrátil do Francie aby se tam ujal vlády.\n\nK velkému rozkvětu polsko-litevského státu došlo v 16. století. Negativní stránkou bylo přílišné oslabování moci panovníka a velký růst vlivu početné šlechty. V důsledku toho začal být tento stát nazýván \"Rzecz Pospolita\" (= věc veřejná, \"Rzeczpospolita\" – stejný význam jako \"res publica\").\nPolsko velmi rychle sláblo. Pruský \"velký kurfiřt\" Fridrich Vilém (1640–1688) dosáhl zrušení vazalských závazků a 19. září 1657 velavskou smlouvou i zrušení lenního poměru k Polsku, což bylo uznáno 3. května 1660 olivským mírem i ostatními mocnostmi.\n\nBezesporu nejvýraznějším a nejlepším panovníkem polsko-litevského společenství byl Jan III. Sobieski, který vládl v letech 1674–1696. Jan III. Sobieski byl profrancouzsky orientovaný. Musel čelit jak vnitřním rozbrojům, tak dalšímu hrozícímu nebezpečí ze strany Turecka. Jeho vojska pomohla roku 1683 porazit Turky při obléhání Vídně. Nepodařilo se mu však prosadit, aby se po jeho smrti stal jeho syn králem.\n\nVálečné konflikty v polovině 17. století způsobily Polsku obrovské hospodářské škody. V letech 1697–1733 vládl Polsku (s pětiletou přestávkou) August II. Silný. Dobu jeho panování i vlády nástupců ze saského rodu provázel národní a politický úpadek. August II. se snažil získat zpět ztracená území v Livonsku, a tak uzavřel spojenectví s Ruskem a Dánskem. Po porážce dánské a ruské armády od švédského krále Karla XII. v tzv „severní válce“ vpadla švédská vojska i do Polska a Augusta II. sesadila. Místo něho vládl v Polsku v letech 1704–1709 Stanislav Leszczyński. Po porážce Švédů v bitvě u Poltavy roku 1709 se August II. vrátil zpět na polský trůn, ale nedokázal využít příznivé situace a účastnit se zahraničně-politických jednání ve prospěch Polska. Stejně slabý byl i jeho nástupce August III. Polský. Po jeho smrti nastoupil na trůn v roce 1764 Stanislav Poniatowski, za jehož vlády došlo ke konečnému úpadku Polska, které bylo rozděleno mezi tři sousední velmoci a zaniklo (viz Dělení Polska).\n\nPosilování šlechty a vnitřní rozbroje během 17. století oslabily zemi, takže v letech 1772, 1793 a 1795 si Rusko, Prusko a Rakousko v trojím dělením rozdělily Polsko na základě vzájemné dohody. Po třetím dělení Polska v roce 1795 tak Rzeczpospolita zanikla a tím i samostatné Polské království a potažmo Polsko vůbec.\nV letech 1807–1815, ale zřídil francouzský císař Napoleon I. na části území předtím zabraným Pruskem a Rakouskem Knížectví varšavské, které se stalo spojencem a vazalem Napoleona a jehož knížetem byl Fridrich August Saský, vnuk předposledního polského krále. Po Napoleonově porážce bylo zrušeno a na jeho místě bylo zřízeno autonomní Království polské také nazývané „Kongresovka“ které bylo obsazeno ruskem a \"autonomní\" velkovévodství poznaňské, které bylo připojeno Pruskem.\n\nPo Napoleonově pádu bylo Vídeňským kongresem v roce 1815 obnoveno Polské království, ovšem z tzv. Varšavského knížectví, od kterého bylo odděleno Poznaňsko, jež bylo připojeno k Prusku jako „autonomní“ Velkovévodství poznaňské. Dále bylo odděleno město Krakov, které se stalo tzv. „svobodným městem Krakov“ pod patronátem všech 3 mocností (později ho získalo Rakousko a včlenilo do Haliče). Toto celé rozdělení bývá nazýváno jako „čtvrté dělení Polska“.\n\nTakto vzniklé Polské království se stalo známým jako tzv. Kongresové Polsko nebo jen „Kongresovka“ (polsky \"Kongresówka\"). Polským králem byl v rámci rusko-polské personální unie ruský car, kterého polské stavy přijaly za krále (resp. musely přijmout). Ruský car Alexandr I. Pavlovič se nechal korunovat na polského krále. Personální unie však v ruském podání od začátku nefungovala a fakticky se z ní stala reálná unie.\n\nKdyž car Alexandr I. v roce 1825 zemřel a carem se stal Mikuláš I. Pavlovič, nechal se také korunovat polským králem, ale začal polskou autonomii omezovat. To vedlo v roce 1830 k vypuknutí tzv. \"Listopadového povstání\", které ale bylo po jedenácti měsících nakonec carskými silami poraženo. Polské kongresové království následkem toho přišlo o většinu autonomie a formální postavení suverénního státu – Polsko bylo degradováno do postavení obyčejné provincie ruské říše. \n\nK likvidaci zbytků polské autonomie došlo po porážce protiruského \"Lednového povstání\" (1863–1864), kdy bylo Polské království zrušeno a přímo včleněno do Ruského impéria jako „Viselsko“ či Poviselský kraj (rusky \"Privisľanskij kraj, Привислянский край\", polsky \"Kraj Przywiślański\"), kde pak probíhala tvrdá a nesmlouvavá rusifikace. Jako o posledním byť formálním polském králi se tak dá mluvit o Alexandru II. Další ruští carové Alexandr III. a Mikuláš II. již byli polskými králi pouze titulárně.\n\nZa první světové války byl Ústředními mocnostmi tj. Německým císařstvím a Rakouskem-Uherskem resp.proklamací německým císařem a rakouským císařem německého na dobytých územích Ruského impéria obývaných polským obyvatelstvem z 5. listopadu 1916 vytvořeno tzv. Regentské království polské někdy označované jako \"Polské království (1916–1918)\". Nešlo o vytvoření či obnovení nezávislého státu, toto polské (regentské) království bylo vazalem Ústředních mocností. Král nikdy nebyl zvolen, vládla za něj tříčlenná regentská rada.\n\nÚzemí bylo \"de facto\" ovládáno generálním guvernérem varšavským za Německé císařství (generál Hans von Beseler) a generálním guvernérem lublinským za Rakousko-Uhersko (generál Karl Kuk). Až do konce bojů na východní frontě polská armáda bojovala pod velením německým a rakousko-uherským proti Ruskému impériu. Území na východě nebylo stálé, záleželo na vývoji frontové linie. Stát zanikl 11. listopadu 1918, kdy byla vyhlášena Druhá Polská republika.\n\nTímto polské království (prozatím) definitivně zaniklo.\n\n"}
{"id": "471019", "url": "https://cs.wikipedia.org/wiki?curid=471019", "title": "Rocky V", "text": "Rocky V\n\nRocky V je americký film z roku 1990, páté pokračování filmové série Rocky, navazující na snímky Rocky, II, III, IV a následovaný filmem Rocky Balboa. Scénář napsal představitel Rockyho Balboa \"Sylvester Stallone\".\n\nPříběh začíná tam, kde končil Rocky IV. Po vyhraném souboji s Ivanem Drago se Rocky vrací do Států a pro zdravotní potíže končí s boxem. Rozhodne se ale trénovat mladého a nadějného Tommyho Gunna.\n\nPo vítězném zápase má Rocky Balboa (Sylvester Stallone) zdravotní problémy. Nechá si zavolat Adrianu (Talia Shire) a říká jí, že nemůže zastavit třes rukou. Navíc jí začne oslovovat \"Micku\", což je jméno zesnulého trenéra. Adriana má o Rockyho velký strach a tak se ihned vracejí do Spojených států, kde je na letišti přivítá jejich syn Robert (Sage Stallone). Už na tiskové konferenci se na Rockyho neurvale obrací George Washington Duke (parodie na Dona Kinga) s tím, že má nového soupeře o titul. Union Cane chce s Rockym boxovat a slibuje mu, že to, co zažil s Dragem nebylo nic proti tomu, co mu chystá on. Rocky však jakékoliv zápasy odmítá a Adriana přímo vystupuje před novináře a oznamuje, že Rocky s boxem skončil.\n\nDoma se strhuje hádka. Paulie (Burt Young) totiž před odletem do Sovětského svazu podepsal za Rockyho blanket pro plnou moc v domnění, že podepisuje žádost o daňový odklad. Účetní peníze zpronevěřil a Balboovi přišli o veškeré peníze. Jediné, co zůstává nezadlužené je stará tělocvična po Mickeym Goldmillovi. Rocky nejprve chce přistoupit na další souboj proti Unionovi, ale Adriana je striktně proti a prosí ho, aby šel na vyšetření.\n\nRocky podstupuje lékařské vyšetření a doktoři zjišťují, že trpí syndromem boxerů \"cavum septum pellucidum\", což je díra v membráně oddělující dutiny lebeční. Rocky tak nemůže boxovat, protože by mu nebyla prodloužena licence. Rocky nechává dražit svůj majetek, aby zaplatil dluhy, které vznikly.\n\nRocky se i s rodinou stěhuje zpět do chudé čtvrti Filadelfie, kde jej ovšem sousedé vítají jako svého. Duke se snaží opakovaně přemluvit Adrianu nebo Rockyho k tomu, aby Balboa znovu nastoupil do ringu, ale neúspěšně. Rocky má spíše starost o Roberta jr., který musí nastoupit do školy kam chodil i Rocky, ale ví, že on na ulici nevyrostl a neumí se bránit.\n\nRockyho s Pauliem zastavuje na ulici dvacetiletý mladík, Tommy Gunn. Vysvětluje Rockymu, že je boxer a chtěl by, aby ho Balboa trénoval. Robert jr. má ve škole opravdu problémy, když jej šikanují dva spolužáci. Tommy Gunn se objevuje znovu v tělocvičně Rockyho a předvádí, že páru opravdu má. Rocky ho přesto odmítá manažerovat, protože se na to necítí. Při posledním pokusu vysvětluje Rockymu, že dal všechno na jízdenku do Filadelfie a svoje vybavení, nemá nic víc než co s sebou nese a to vše proto, aby se dostal k Rockymu. Rocky nakonec souhlasí a protože Tommy nemá kam jít, bere jej k sobě domů.\n\nRocky trénuje Tommyho a upoutává se na něj čím dál víc. V něm vidí sebe a v sobě vidí Mickeyho, který jej trénoval. Naproti tomu začíná zanedbávat Roberta, svého syna. Ten má stále větší problémy a tak začíná chodit do Rockyho tělocvičny trénovat si údery. Díky tomu se později zbaví dotíravých spolužáků, ale Rocky stále na jeho příběh nemá čas, protože neustále je zaměstnán Tommy Gunnem.\n\nTommy Gunn je stále úspěšnější a vyhrává další a další zápasy. Všude je však označován jako \"Rockyho chlapec\", \"Rockyho Robot\" apod. Mezitím se Union Cane stává šampiónem. Tommy už má dost druhořadých zápasů a chce se utkat o titul, ale Balboa se domnívá, že ještě nepřišel čas. Tommy tak podléhá vábení peněz slibovaných Dukem. Rocky ho varuje, že jestli podepíše smlouvu, stane se jenom loutkou. Tommy přesto Rockyho opouští, aniž by tušil, že je pouze součástí Dukeova plánu, jak dostat Balbou do ringu.\n\nRocky se udobřuje s se svým synem. Tommy bojuje o titul s Canem a poměrně snadno vítězí. Záhy je však vypískán publikem, které ví, že opustil jejich miláčka Rockyho. Tommy navíc věnuje poděkování namísto Rockymu Dukeovi. Na tiskové konferenci je slovně napaden novináři, že Union nebyl žádný soupeř a nikdo nebude Gunna akceptovat jako šampióna. Duke vysvětluje Tommymu, že musí dostat Rockyho do ringu a vydávají se za ním do hospody, kam odešel s Pauliem.\n\nBěhem hádky v hospodě Tommy udeří Paulieho a Rocky se s ním rozhodne utkat rovnou venku. Duke to Tommymu zakazuje, protože ví, že Balboa je pouliční boxer a Tommy, který nedostal nikdy ránu rukou bez rukavice, proti němu nemá šanci. Skutečně ho Rocky sundá pomocí několika úderů, ale Tommy jej zákeřně napadne zezadu. Rockymu se projevuje zranění ze zápasu s Dragem, ale opět se zvedá a poráží Gunna v pouliční rvačce za světel televizních kamer a řady diváků. Rocky je oslavován pouličním publikem a na samý závěr ještě uštědří jednu ránu Dukeovi, byť mu ten vyhrožuje, že ho zažaluje.\n\nHudba k filmu není originální, ale složená od tvůrců jako Joey B. Ellis, Elton John, MC Hammer, 7A3, MC Tab, Rob Base, a Bill Conti.\n\n\n"}
{"id": "471020", "url": "https://cs.wikipedia.org/wiki?curid=471020", "title": "Staffan Strand", "text": "Staffan Strand\n\nStaffan Strand (* 18. dubna 1976, Upplands Väsby) je bývalý švédský sportovec, atlet, který se stal v roce 2002 halovým mistrem Evropy ve skoku do výšky.\n\nMezi jeho další úspěchy patří titul mistra Evropy do 22 let (1997), bronzová medaile z halového mistrovství světa v Lisabonu 2001 a bronz z mistrovství Evropy 2002 v Mnichově.\n\n"}
{"id": "471021", "url": "https://cs.wikipedia.org/wiki?curid=471021", "title": "Seznam encyklik Benedikta XVI.", "text": "Seznam encyklik Benedikta XVI.\n\nToto je seznam encyklik Benedikta XVI. Papež Benedikt XVI. vydal od svého zvolení 19. dubna 2005 tyto encykliky:\n\n\"Název papežské encykliky je obvykle odvozen od prvních slov jejího úvodu\". \n\nBenedikt XVI. se rovněž podílel na vzniku encykliky Lumen fidei, kterou dokončil jeho nástupce papež František.\n\n"}
{"id": "471024", "url": "https://cs.wikipedia.org/wiki?curid=471024", "title": "Jókó", "text": "Jókó\n\nJókó (japonsky – \"sluneční světlo\"), předstartovní název Solar A, byla japonská sluneční observatoř na oběžné dráze Země. Výrobcem a provozovatelem sondy byla agentura ISAS (, později přejmenovaná na JAXA – ).\n\n\nDružice obíhala Zemi po dráze ve výšce 500-700 km, která se postupně snižovala, s inklinací asi 31°. Cílem mise bylo snímat Slunce hlavně v oblasti rentgenového záření. Teleskop měkkého rentgenového záření SXT (\"\"), který byl součástí vybavení observatoře, dokázal dělat snímky Slunce s rozlišením až 2000 km. Na přípravě observatoře a jeho pozorováních se také podíleli vědci z USA a Velké Británie.\n\nJókó fungovala do prosince 2001, kdy v průběhu prstencového zatmění Slunce vypadl její orientační a stabilizační systém. Kvůli nedostatku energie byla přerušena vědecká pozorování. Přes opakované pokusy o oživení se družici nepodařilo znovu uvést do provozu a 12. září 2005 shořela v atmosféře Země. Během deseti let své činnosti získala observatoř velmi cenné informace o sluneční koróně a erupcích.\n"}
{"id": "471032", "url": "https://cs.wikipedia.org/wiki?curid=471032", "title": "Nesperská Lhota", "text": "Nesperská Lhota\n\nNesperská Lhota je vesnice v okrese Benešov, součást města Vlašim. Nachází se cca 5 km na západ od Vlašimi. Je zde evidováno 38 adres.\n\nPrvní písemná zmínka o vesnici pochází z roku 1542.\n\nJe zde sbor dobrovolných hasičů s vlastní požární zbrojnicí, který ve spolupráci s fotbalisty v létě pořádá zábavy a v zimě tradiční ples. Ve vsi se nachází malá kaplička a fotbalové hřiště.\n\nZákladní sídelní jednotky:\n\n"}
{"id": "471033", "url": "https://cs.wikipedia.org/wiki?curid=471033", "title": "Hrazená Lhota", "text": "Hrazená Lhota\n\nHrazená Lhota je vesnice v okrese Benešov, součást města Vlašim. Nachází se cca 5 km na západ od Vlašimi. Je zde evidováno 31 adres.\n\nPrvní písemná zmínka o vesnici pochází z roku 1419.\n\nZákladní sídelní jednotky:\n\n"}
{"id": "471035", "url": "https://cs.wikipedia.org/wiki?curid=471035", "title": "Rocky Balboa (film)", "text": "Rocky Balboa (film)\n\nRocky Balboa je americký film z roku 2006, šesté a zatím poslední pokračování filmové série Rocky, navazující na snímky Rocky, II, III, IV, V. Scénář napsal a film režíroval představitel Rockyho Balboa \"Sylvester Stallone\".\n\nPříběh se odehrává o 20 let později od posledního dílu. Adriana je po smrti, Robert Balboa jr. vyrost a pracuje a Rocky tráví večery ve své restauraci. To vše do dne, kdy ve zprávách zahlídne počítačovou simulaci zápasu mezi ním v nejlepších letech a současným mistrem těžké váhy.\n\nRocky Balboa žije životem vdovce již přes 3 roky. Jeho syn Robert má dost práce se sebou a tak se Rocky stará o svou restauraci Adriana, kde po večerech vypráví hostům historky z ringů. Každý rok s Pauliem navštěvují místa, ve kterých něco zažili s Adrianou. Rocky na to rád vzpomíná, Paulie ne.\n\nJednoho dne zhlédne počítačovou simulaci zápasu mezi ním v nejlepší formě a úřadujícím šampiónem těžké váhy, Masonem Dixnem. Podle simulace by Italský hřebec nad současným mistrem vyhrál. Rocky nesledoval zápas sám a lidé se začínají ozývat, že Mason Dixon by Rockyho nikdy neporazil a někteří dokonce tvrdí, že by to nezvládl ani proti současnému Balboovi.\n\nMason Dixon o tom nechce ani slyšet. Rockyho považuje za svůj vzor boxera a ví, že 20 let je v kariéře více než únosné. Rocky sám přesto zažádá o boxerskou licenci, kterou mu komise nejprve nechce vydat, ale nakonec souhlasí. Je dojednán zápas, který se má nést v duchu exhibice. Rocky sám neví, jak to může dopadnout, protože věk dělá své.\n\nPřesto se ještě jednou pouští do tréninku. Se svým trenérem se shodnou, že nemá smysl si, v jeho věku, hrát na rychlost, práci nohou apod. a dohodnou se na strategii klasického silového boxu. Mezitím se také zlepšuje i vztah Rockyho s jeho synem, který otce podporuje.\n\nBěhem jednoho večera potkává Rocky v baru číšnici, ve které poznává Mariane. Mladou dívku ze sousedství, kterou kdysi zahnal domů, aby se netahala s pouličními existencemi. Rozhodne se jí doprovodit domů a Mariane ho následně podporuje v přípravách na zápas.\n\nMason Dixon ještě před zápasem říká Rockymu, že to bere jako exhibici a nechce mu nic udělat, ale pokud Rocky udělá něco jemu, opře se do toho naplno. Dixon sice zápasit nechce, ale nebaví jej ani neustále snášet kritiku, že bojuje pouze proti slabým soupeřům a boxera 80. let by nikdy neporazil.\n\nKdyž zápas začne, Dixon několikrát Rockyho uzemní tak, že sám navrhuje přerušení zápasu. V druhém kole se ale nečekaně Rockymu daří udeřit Dixona a patrně mu zlomí ruku. Následně Balboa zasype Dixona údery a když končí druhé kolo, celé hlediště vytuší, že zde nemusí jít jenom o srandu, ale může se stát, že Balboa po 20 letech porazí šampióna. I členové obou týmů už tuší, že z bojovníků nebudou pouze symbolicky otírat pot, ale i krev.\n\nOdbíhají další a další kola se střídavým výsledkem. Při desátém, posledním kole Dixon Rockymu říká \"„Si starej blázen“\" a Balboa na to reaguje \"„Taky budeš“\". Dixon sráží Rockyho a doufá, že už zůstane na kolenou, ale Rocky se opět zvedá a vrací údery. V závěru kola jsou oba vyčerpáni a s gongem padají do sebe. Rocky děkuje Dixonovi a ten naopak jemu za zápas.\n\nOficiálně je vyhlášen vítěz Mason Dixon, ale to je Rocky už u východu z arény a za silného skandování publika odchází neporažen.\n\nHudba vychází převážně z původních dílů. Její úpravy a mix zajistil opět Bill Conti.\n\n\n"}
{"id": "471036", "url": "https://cs.wikipedia.org/wiki?curid=471036", "title": "Incipit", "text": "Incipit\n\nIncipit (lat. „začíná“, zkratka: inc.) znamená začátek, první slova určitého textu nebo začátek hudební skladby. Užívá se zejména u latinských rukopisů a inkunábulí, které původně neměly titulní list a ani název. Když se rukopisy začaly nadepisovat, začínaly často slovy \"Incipit liber\" ... („Začíná kniha ...“). Papežské encykliky a další oficiální dokumenty se dodnes označují prvními slovy vlastního textu, stejně jako básně, písně i národní hymny. Protikladem k incipitu je explicit, poslední slova textu.\n\nHudební incipit znamená začátek určité, zejména liturgické skladby. Pro bibliografický záznam o skladbě je to opakovatelné pole, v němž jsou doporučovány pro zápis not dva styly kódování: DARMS a Plaine&Easie.\n\n"}
{"id": "471039", "url": "https://cs.wikipedia.org/wiki?curid=471039", "title": "Atlanta Falcons", "text": "Atlanta Falcons\n\nAtlanta Falcons je profesionální tým amerického fotbalu, který sídlí Atlantě ve státě Georgie. V současné době je členem South Division (Jižní divize) National Football Conference (NFC, Národní fotbalové konference) National Football League (NFL, Národní fotbalové ligy). Falcons hrají svá domácí utkání v Georgia Dome v centru Atlanty, ale po sesóně 2016 se budou stěhovat do nové prostředí.\n\nFalcons rozšířili řady NFL v roce 1965 poté, co jim tuto nabídku předložilo vedení NFL, aby se nepřipojil ke konkurenční AFL. Jejich prvním a jediným Super Bowlem byl ten v roce 1999, ve kterém prohráli s Denverem Broncos 19:34.\n\nV průběhu posledních let se Falcons, pod vedením generálního manažera Thomase Dimitroffa, trenéra Mike Smitha a quarterbacka Matta Ryana stali jedním z nejlepších týmu ligy.\n\nV roce 1965 byl postaven Atlanta – Fulton County Stadium a vedení města se rozhodlo, že do Atlanty přivede profesionální fotbal. Jedna skupina chtěla vstoupit do AFL, druhá do NFL. V létě 1965 bylo rozhodnuto, že stadion se převede na nově vzniklý tým. Komisionář NFL Pete Rozelle stál o to, aby se nový tým stal součástí NFL, což se mu nakonec povedlo. Vlastník Falcons Rankin Smith zaplatil 8,5 milionů dolarů za udělení licence, což byla v té době nejvyšší cena za licenci v historii NFL.\n\nFalcons své první utkání odehráli s týmem Philadelphia Eagles, ve kterém prohráli. V roce 1978 se dostali do prvního playoff. Sehráli ho s týmem Dallas Cowboys, které ale prohráli.\n\nV roce 1989 draftovali v prvním kole cornerbacka Deiona Sanderse. Deion Sanders se stal legendou, navíc to byl hráč, který hrál i v MLB za týmy New York Yankees a Atlanta Braves.\n\nV roce 1991 Falcons draftovali quarterbacka Bretta Favreho, pozdějšího velkého hráče Green Bay Packers, kam ho vyměnili v roce 1992. V témže roce se tým přestěhoval na nový stadion – Georgia Dome.\n\nV roce 1998 se tým dostal vůbec poprvé do Super Bowlu. Zde se utkali s obhájci trofeje s týmem Denver Broncos a Falcons toto finále prohráli.\n\nV draftu roku 2001 si Falcons vyměnili výběry s týmem San Diego Chargers a vybrali si quarterbacka Michaela Vicka. Ten v sezóně 2006 naběhal jako první quarterback v historii přes 1000 yardů (1039 yardů). Před sezónou 2007 byl Michael Vick odsouzený za účast při nelegálních zvířecích soubojích a dostal trest 23 měsíců nepodmíněně. Po vyhlášení rozsudku byl Michael Vick vyhozen z Falcons.\n\nV roce 2008 došlo v týmu k velkým změnám. Z týmu New England Patriots přišel nový generální manažer Thomas Dimitroff a z týmu Jacksonville Jaguars přišel nový trenér Mike Smith. Navíc tým jako třetího v pořadí draftoval quarterbacka Matta Ryana. Po skončení sezóny byl Matt Ryan vybrán novináři jako nováček roku a Mike Smith byl vyhlášen nejlepší trenér.\n\nPřed draftem v roce 2011 si vyměnily výběry s Clevelandem Browns a získali do týmu wide receivera Julia Jonese. Julio Jones spolu se svými spoluhráči Tony Gonzalesem, Roddy Whitem vytvořili „Velkou trojku“.\n\nFalcons vlítli do sezóny 2012 a v prvních 8 zápasech neprohráli (nejlepší vstup do sezóny v historii týmu). Základní část skončili s výsledkem 13-3 a postoupili do playoff. Zde prohráli ve druhém kole s pozdějšími finalisty s týmem San Francisco 49ers.\n\n\n\nHráči draftovaní v prvním kole za posledních deset sezón:\n\n"}
{"id": "471040", "url": "https://cs.wikipedia.org/wiki?curid=471040", "title": "Tanec (rozcestník)", "text": "Tanec (rozcestník)\n\nTanec může být:\n\n\n\nFilmy\n"}
{"id": "471043", "url": "https://cs.wikipedia.org/wiki?curid=471043", "title": "Súdovce", "text": "Súdovce\n\nSúdovce jsou obec v okrese Krupina v Banskobystrickém kraji na Slovensku. Žije zde  obyvatel. Nachází se 7 km severně od města Dudince.\n\nPrvní zmínka o vesnici Súdovce pochází z roku 1244.\n\nRoste zde zákonem chráněný strom: Jinan dvoulaločný (Ginkgo biloba). Mezi dominanty obce patří evangelický kostel z roku 1932 a nový moderní římskokatolický kostel Povýšení svatého Kříže. Jižně od obce se nachází rybník.\n\n"}
{"id": "471048", "url": "https://cs.wikipedia.org/wiki?curid=471048", "title": "Diskografie Simply Red", "text": "Diskografie Simply Red\n\nToto je diskografie britské hudební skupiny Simply Red.\n"}
{"id": "471049", "url": "https://cs.wikipedia.org/wiki?curid=471049", "title": "Nicole Krizová", "text": "Nicole Krizová\n\nNicole Krizová (* 13. prosince 1983, Bankstown, Nový Jižní Wales, Austrálie) je současná australská profesionální tenistka. Její nejvyšší postavení na žebříčku WTA ve dvouhře bylo 332. místo (4. srpen 2008) a ve čtyřhře 104. místo (9. červenec 2007). Na okruhu WTA zatím žádný turnaj nevyhrála, ale na okruhu ITF již získala 25 titulů (2 ve dvouhře a 23 ve čtyřhře).\n\n\n\n"}
{"id": "471053", "url": "https://cs.wikipedia.org/wiki?curid=471053", "title": "Vėžaičiai", "text": "Vėžaičiai\n\nVėžaičiai je městys v západní části Litvy, v Žemaitsku, v Klajpedském kraji, okres (lit.: savivaldybė) Klaipėda, při silnici Gargždai - Plungė a při staré Žemaitské magistrále, 6 km na východ od okresního města Gargždai. Od roku 1784 zde stojí dřevěný barokní kostel Svatého Kazimíra (na pravém břehu říčky Skinija, která je levým přítokem řeky Minija, na ní je na východním okraji obce Vėžaičiajský rybník). Kolem severního okraje obce protéká levý přítok řeky Minija jménem Gerdaujė.\nV městysu je také základní škola, pošta (PSČ: LT-96008), od roku 1967 je zde filiálka Zemědělského institutu (obdoba Vysoké školy zemědělské), v bývalé konírně paláce Volmerů je nyní kulturní dům, dvůr Volmerů s přilehlým 12,1 ha parkem.\n\nDvůr Volmerů je zmiňován od roku 1567, ves vznikla při něm. Kazimieras Volmeras roku 1784 postavil kostel a jeho syn Leonardas v něm instaloval oltáře a zvony. Dynastie Volmerů se zde udržela až do poloviny čtyčicátých let XX. století. Základní škola je zde od roku 1919.\n\n\n"}
{"id": "471055", "url": "https://cs.wikipedia.org/wiki?curid=471055", "title": "Gloria Macapagal-Arroyová", "text": "Gloria Macapagal-Arroyová\n\nGloria Macapagal-Arroyo (* 5. dubna 1947, San Juan, Filipíny) je filipínská politička, v letech 2001–2010 vykonávající funkci prezidentky země. Její rodné jméno znělo Gloria Macaraeg Macapagalová, otec Diosdado Macapagal byl v pořadí devátým filipínským prezidentem.\n\nGloria studovala dva roky na Georgetown University ve Washingtonu a pokračovala ve studiích ve své vlasti, kde získala titul doktora hospodářských věd na Filipínské univerzitě. V roce 1968 se provdala za Joseho Miguela Arroya, s nímž má tři děti.\n\nPůsobila zprvu jako asistentka na ministerstvu průmyslu a obchodu, později – v roce 1992 – se stala senátorkou. V roce 1998 si ji nový prezident Joseph Estrada vybral za viceprezidentku a tuto funkci zastávala až do zbavení Estrady moci v roce 2001. Poté převzala funkci prezidentky ostrovního státu. Byla jí vytýkána korupce a volební manipulace (zejména při prezidentských volbách 2004). V roce 2006 přečkala pokus o státní převrat.\n"}
{"id": "471064", "url": "https://cs.wikipedia.org/wiki?curid=471064", "title": "Sivice", "text": "Sivice\n\nSivice jsou obec v okrese Brno-venkov v Jihomoravském kraji. Rozkládají se na hranici Drahanské vrchoviny a Dyjsko-svrateckého úvalu, 15 km severovýchodně od Brna. Žije zde obyvatel. Zástavba obce velice těsně sousedí se zástavbou sousedních Pozořic, s nimiž tvoří prakticky jednotný urbanistický celek.\n\nJedná se o vinařskou obec ve Velkopavlovické vinařské podoblasti (viniční tratě Štarcary, Staré hory).\n\nPrvní písemná zmínka o obci, doložená originálními pergamenovými listinami opatřenými pečetí, je z roku 1317.\n\nV roce 1959 při kopání základů domu č. 185 byl nalezen kostrový hrob keltského válečníka z 3. století př. n. l., další dva hroby byly zničeny při stavbě sklepa v domě č. 184; lze uvažovat o existenci většího pohřebiště z tohoto období. Nálezy jsou uloženy v Moravském zemském muzeu.\n\n\nÚzemím obce prochází silnice II/430 v úseku Brno - Rousínov. Dále zde vedou silnice III. třídy:\n\nVe volebním období 2014-2018 vykonávala funkci starostky Marie Kousalová (KDU-ČSL). Na ustavujícím zasedání obecního zastupitelstva 30. října 2018 byla do této funkce zvolena opět.\n\n\n"}
{"id": "471065", "url": "https://cs.wikipedia.org/wiki?curid=471065", "title": "Kosoř", "text": "Kosoř\n\nObec Kosoř se nachází v okrese Praha-západ ve Středočeském kraji, asi 4 km severně od města Černošice. Žije zde obyvatel. Obec přímo sousedí s Prahou a nachází se v chráněné krajinné oblasti Český kras. Obec je členem dobrovolného svazku obcí Mikroregion Český kras - Pláně, jenž se zaměřuje na ochranu životního prostředí a krajiny a na společný postup zapojených obcí při dosahování ekologické stability zájmového území.\n\nPrvní písemná zmínka o vsi pochází z roku 1310, kdy byl pánem na místní tvrzi rytíř Valtr řečený z Kosoře (\"Waltherus miles de Cossors\"). V některých pramenech se objevuje informace, že před tímto rokem se obec jmenovala \"Kosova Hora\". V tomto roce náležela část vsi vyšehradské kapitule. Kolem roku 1349 patřila část zbraslavskému klášteru. Jako další páni jsou uváděni roku 1434 Jan Kosoř z Malovic, roku 1550 Vladyka Jakub a roku 1615 Jan Zeman ze Statenic. Roku 1620, kdy byl majetek zabavený pražským kostelům a klášterům držen v rukou povstalých českých stavů, se novým majitelem stal Matyáš z Kosoře (zvaný Matěj Zeman z Kosoře). Po bitvě na Bílé hoře byl však statek s pozemky i usedlostmi navrácen vyšehradské kapitule.\n\nKe zmodernizovanému zámečku nechal děkan J. V. Ditrich z Lilienthálu v roce 1722 přistavit kapli sv. Anny, která se nachází na seznamu nemovitých kulturních památek. Do její věžičky byly umístěny 2 zvony, větší a menší z let 1723. V období vlády Marie Terezie (byly zde nalezeny 2 katastry z tohoto období, kromě toho se zde našly také 2 opisy Berní ruly) obyvatelé spadali pod svrchovanost vyšehradského děkanství a do správy Visingerovské. V dobách vlády Josefa II. se v obci nacházelo 31 popisných čísel. V roce 1840 se v obci nacházely dva dvory, pivovar, židovna a 3 mlýny. Pro obec mělo velký význam rozhodnutí tehdejšího ministerstva vnitra o odškolnění obce od sousedního Třebotova. Bylo vydáno povolení ke stavbě školy k jejímuž dokončení došlo v říjnu 1882. O několik let později zde byl založen sbor hasičů, tj. roku 1889. Na začátku 90. let 19. století se v obci stálo 57 domů a žilo zde 534 obyvatel. Roku 1895 vznikla další pamětihodnost, která je v evidenci jako kulturní národní památka, a to socha svatého Jana Nepomuckého. V roce 1923 byl odhalen pomník věnovaný vojínům, kteří padli v bojích první světové války.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Kosoř \"(759 obyvatel)\" byly v roce 1932 evidovány tyto živnosti a obchody: výroba cementového zboží, cihelna, holič, 3 hostince, 2 kováři, 2 lomy, 2 mlýny, 2 obuvníci, 3 pekaři, rolník, 2 řezníci, 3 obchody se smíšeným zbožím, spořitelní a záložní spolek pro Kosoř, stavební družstvo, stavitel, trafika, velkostatek vyšehradské kollegiální kapituly.\n\nDopravní síť\n\nVeřejná doprava 2011\nObec leží v chráněné krajinné oblasti Český kras. U obce se nachází národní přírodní památka Černá rokle, která má z hlediska paleontologie a geologie starších prvohor velký význam. V dobách prvohor zde existovalo moře a tato přírodní památka byla vytvořena právě z mořských usazenin, a to ukládáním mořského kalu a odumřelých schránek mořských živočichů. Je možno zde také vidět i stepní a skalní květenu. V okolí lze nalézt několik přírodních rezervací: přírodní rezervace Klapice, kde se vyskytuje bohaté rostlinné společenství a šípáková doubrava, přírodní rezervace Radotínské údolí, kde se objevují rostlinná společenství skalních stepí, habrové doubravy a suťové lesy a přírodní rezervace Staňkovka, kde se také nachází doubrava (tentokrát dub a dřín) a kde hnízdí několik druhů ptactva.\n\nSymboly obce tvoří znak a vlajka, které jsou popisovány takto:\nSymbolika uvedených prvků souvisí s místními atributy a dějinami. Stříbrná skála odkazuje ke skalnímu útvaru Sudy, na němž je obec umístěna. Barvy (zelená, červená), lilie a růže se vztahují ke svaté Anně, které je zasvěcena místní kaple. Dále je však možné vykládat lilie i vzhledem k cisterciáckému klášteru na Zbraslavi a barvy i vzhledem k vyšehradské kapitule, v jejímž znaku se barvy červená a zlatá objevují. Zelená symbolizuje také přírodu, venkov a zemědělství.\n\nFunguje zde mateřská škola a první stupeň základní školy.\n\n\n"}
{"id": "471070", "url": "https://cs.wikipedia.org/wiki?curid=471070", "title": "Heterodontosauridae", "text": "Heterodontosauridae\n\nHeterodontosauridi (\"ještěři s různými zuby\") byli menší ptakopánví dinosauři, patřící mezi nejprimitivnější zástupce této skupiny. Jejich fosílie jsou poměrně vzácné, byli však globálně rozšířenou čeledí, vyskytující se téměř na všech kontinentech od spodní jury (asi před 197 miliony let) až po spodní křídu (zhruba před 133 miliony let). Byli v průměru jen několik decimetrů dlouzí, největší sotva přesáhli 2 metry délky (z toho zhruba polovinu zabíral ocas). Žili zřejmě v sušších semi-aridních oblastech a mohli se pohybovat střídavě po dvou i po čtyřech končetinách (při rychlém běhu pouze po dvou).\n\nJejich charakteristickým znakem byly výrazné přední zuby, připomínající poněkud řezáky šelem. Ty mohly sloužit k obraně, vnitrodruhovým zápasům nebo vyhrabávání potravy. Zadní řada zubů zase sloužila ke žvýkání potravy, podobně jako u pozdějších svrchnokřídových hadrosauridů. Příslušníci této čeledi byli zřejmě býložravci, výjimečně snad i všežravci. Některé druhy patřily k vůbec nejmenším známým ptakopánvým dinosaurům, s odhadovanou tělesnou délkou kolem 43 cm.\n\nVýznamnými zástupci této čeledi jsou \"Heterodontosaurus\", \"Abrictosaurus\", \"Lycorhinus\" a \"Tianyulong\" (první ptakopánvý dinosaurus s dochovaným proto-peřím). \"Echinodon\" a \"Geranosaurus\" jsou dosud méně známé rody. Nejmenším zástupcem byl s délkou pouhých 75 cm \"Fruitadens\" ze svrchní jury Severní Ameriky, ačkoliv jeho konkurentem mohl být zřejmě ještě menší \"Pegomastax\" z Jihoafrické republiky. Jediným dosud známým jihoamerickým zástupcem je rod \"Manidens\".\n\nHeterodontosauridi jsou vůbec nejméně početnou skupinou druhohorních dinosaurů. Celkem je k červenci roku 2019 známo pouze 8 druhů těchto menších ptakopánvých dinosaurů. To z nich činí pomyslně až osmou nejpočetnější skupinu druhohorních dinosaurů, po teropodech (466), sauropodomorfech (362), ornitopodech (213), rohatých dinosaurech (ceratopsech, 109), ankylosaurech (95), stegosaurech (27) a pachycefalosaurech (22).\n\n"}
{"id": "471075", "url": "https://cs.wikipedia.org/wiki?curid=471075", "title": "Edward Edwards (admirál)", "text": "Edward Edwards (admirál)\n\nEdward Edwards (1742–1815) byl britský námořní důstojník a admirál. Proslavil se velením trestní výpravě proti vzbouřencům z HMAV \"Bounty\", z nichž se mu část skutečně podařilo zatknout, nicméně její vůdce se mu polapit nepodařilo. Jelikož se mu nepodařilo vůdce vzpoury zatknout a protože nakonec o svou loď přišel na Velkém bariérovém útesu, byl postaven před soud, který jej však nakonec osvobodil. V roce 1809 byl povýšen na viceadmirála a později na admirála, nicméně do akce na moři se již nikdy nevrátil.\n\nKdyž se 13. března 1790 poručík William Bligh dostal po strastiplné cestě Tichým oceánem do Anglie, obratem se rozjelo vyšetřování celé vzpoury na HMAV \"Bounty\". William Bligh byl za své hrdinství povýšen na kapitána a pověřen velením druhé chlebovníkové výpravy, zatímco Edward Edwards byl vyslán s válečnou lodí, čtyřiadvacetidělovou fregatou HMS \"Pandora\", dopadnout vzbouřence z Bounty.\n\nVýpravy za \"Bounty\" se účastnil i bývalý člen její posádky kadet Thomas Hayward. 16. března 1791 HMS \"Pandora\" připlula i k Pitcairnovým ostrovům, kde Edward Edwards pojmenoval jeden z nich Ducie, podle svého přítele Francise Ducieho, kolegy z britského královského námořnictva, avšak samotný ostrov Pitcairn, kde se Fletcher Christian a další vzbouřenci usadili, Edwards neobjevil. 21. března 1791 dosáhla HMS \"Pandora\" Tahiti. Vzbouřenci loď z ostrova zaregistrovali, avšak nevěděli o tom, že byla vyslána Admiralitou, a za jakým účelem. Na rozdíl od liberálního a moderně orientovaného poručíka Blighe platil kapitán Edwards za jednoho z nejkonzervativnějších a nejtvrdších důstojníků královského námořnictva; Edwards zatkl všech 14 Britů, kteří byli na Tahiti, a nechal je uvěznit do zvlášť pro tuto příležitost zbudované cely na zádi lodi, přezdívané „Pandořina skříňka“, přičemž nerozlišoval mezi skutečnými vzbouřenci a těmi, kteří na Tahiti byli proti své vůli. 8. května \"Pandora\" opustila Tahiti společně s malým škunerem \"Resolution\", který na Tahiti postavili tesaři z \"Bounty\" a který sloužil jako vlajková loď floty tahitského krále Pomarého I.; 22. června se však obě lodě rozdělily. 28. srpna 1792 \"Pandora\" na zpáteční cestě do Anglie najela na Velký bariérový útes a potopila se. Během potápění lodi vydal Edwards rozkaz, aby vězni zůstali uvázáni v okovech na lodi, ale kormidelní poddůstojník William Molter jeho rozkaz porušil a většinu vězňů osvobodil, čtyři však zahynuli. Edward s posádkou ve čtyřech člunech doplul nejprve na Timor, v Samarangu trosečníci narazili na ztracenou \"Resolution\" a 19. června 1792 dorazili do Spitheadu.\nPo této události byl Edwards se svými důstojníky na lodi HMS \"Hector\" postaven před vojenský soud, ten však žádnou vinu neshledal. Avšak kapitánu Edwardovi již nebylo nikdy svěřeno žádné velení na moři. Několik pozdějších let sloužil v Argylu a Hullu jako kapitán v záloze a poté rezignoval a dostával poloviční důchod. Jeho reputace byla účinně očerněna kritikou vlivné rodiny Heywoodů, která mu nemohla zapomenout, jak naložil s jejím členem Peterem Heywoodem, který sloužil na \"Bounty\" a kterého se Edwards snažil usvědčit jako vzbouřence, ačkoliv Heywood patřil k loyalistům. Edwards však měl stále mnoho zastánců mezi důstojníky, kteří sloužili pod jeho velením. Roku 1809 byl Edward Edwards povýšen na viceadmirála a nakonec na admirála; svou kariéru završil s třetí nejvyšší hodností britského královského námořnictva. Zemřel roku 1815 ve věku 73 let a je pohřben v kostele svatého Remigia ve Water Newtonu, vesnici v Huntingdonshire, poblíž Stamfordu.\n\n"}
{"id": "471096", "url": "https://cs.wikipedia.org/wiki?curid=471096", "title": "Obaleň", "text": "Obaleň\n\nObaleň (\"Ocotea\") je rod nižších dvouděložných rostlin z čeledi vavřínovité. Jsou to stálezelené stromy a keře se střídavými jednoduchými listy a drobnými květy v bohatých květenstvích. Plodem je bobule podepřená číškou, vzhledově často připomínající žalud. Květy jsou opylovány hmyzem, semena rozšiřují především plodožraví ptáci. Rod zahrnuje asi 530 druhů a je rozšířen v Latinské Americe, Africe, Kanárských ostrovech a Madagaskaru.\nNěkteré druhy obalení jsou vyhledávány a těženy pro kvalitní a tvrdé dřevo, z jiných se získávají silice nebo mají význam v domorodé medicíně.\n\nRod \"Ocotea\" je součástí skupiny morfologicky velmi podobných rodů, nazývané \"Ocotea complex\", s centrem diverzity v nížinné Amazonii. Taxonomie této skupiny není dosud dořešená a rod \"Ocotea\" čeká na revizi založenou na fylogenetických analýzách.\n\nObaleně jsou stálezelené nebo vzácně i opadavé stromy a keře. Rostliny jsou jednodomé nebo dvoudomé. Listy jsou střídavé (výjimečně nahloučené na koncích větví), celokrajné, nejčastěji oválné, někdy vejčité nebo obvejčité, často s drobnými žlázkami. Žilnatina je zpeřená nebo vzácněji triplinervní (tvořená 3 hlavními žilkami jdoucími od báze k vrcholu). Květenství jsou mnohokvětá, úžlabní, latovitá a 2-3x větvená. Květy jsou malé, povětšinou bílé, zelené nebo nažloutlé, jedno nebo oboupohlavné. Okvětí je nerozlišené, složené ze 6 plátků shodného tvaru a velikosti. Tyčinky jsou ve 4 kruzích po 3, nejvnitřnější kruh je redukován na staminodia nebo zcela chybí. V jednopohlavných květech jsou většinou nápadné zbytky druhého pohlaví. Jednoplodolistový pestík s 1 vajíčkem je téměř nebo zcela uzavřen v květní trubce. Plodem je jednosemenná bobule, u většiny druhů podepřená číškou a připomínající žalud.\n\nRod zahrnuje asi 530 druhů, rozšířených v Latinské Americe, subsaharské Africe, na Madagaskaru a v Makaronézii.\nTěžiště druhové diverzity je v tropické a subtropické Latinské Americe, kde roste převážná většina druhů. Areál výskytu zde sahá od severního Mexika až po severní Argentinu a zahrnuje i Karibské ostrovy. Z Madagaskaru a Maskarénských ostrovů je uváděno asi 50 druhů, z africké pevniny jen 7 druhů.\nObaleň páchnoucí (\"Ocotea foetens\") je endemit Kanárských ostrovů. Je to vysoký strom, tvořící charakteristickou součást zdejších vavřínových lesů, kde roste pospolu s dalšími 3 zástupci čeledi vavřínovitých: \"Apollonias barbujana\", \"Laurus novocanariensis\" a \"Persea indica\".\n\nDrobné květy obalení obsahují nektar a jsou opylovány rozličným hmyzem, zahrnujícím zejména dvoukřídlé, blanokřídlé, motýly, brouky a ploštice. Květy ohroženého druhu \"Ocotea catharinensis\" z východních oblastí Jižní Ameriky navštěvují zejména dvoukřídlí, v menší míře i motýli, kteří však nejsou v tomto případě příliš efektivní opylovači. U jihoamerického druhu \"Ocotea porosa\" byly jako v podstatě jediní opylovači zjištěny třásněnky (\"Thysanoptera\"). Semena obalení jsou šířena převážně ptáky, kteří vyhledávají plody jako potravu, v menší míře i savci.\nV tropické Americe se plody živí např. tukani (tukan krátkozobý, arassari skvrnozobý, arassari smaragdový), kvesal chocholatý, zvonovec trojhrotý, drozdi (drozd žlutonohý, drozd bělohrdlý), kotingy (kotinga kápová) a holubi (holub hnědočervený).\n\nV Americe jsou obaleně živnými rostlinami housenek babočkovitých motýlů rodu \"Memphis\" (\"M. morvus\", \"M. demophon\"), otakárků \"Eurytides dolicaon\" a \"Papilio cleotas\", martináče \"Copaxa moinieri\" a různých druhů drobnějších můr.\nNa Kanárských ostrovech se listy obaleně páchnoucí živí housenky můry \"Yponomeuta gigas\".\n\nNěkteré druhy obalení žijí v symbiotickém vztahu s mravenci. V dutých kmenech \"Ocotea pedalifolia\" žijí v Kostarice mravenci rodu \"Myrmelachista\", kteří navíc žijí v symbiotickém vztahu s vlnatkami rodu \"Dysmicoccus\".\n\nMezi význačné obsahové látky obalení náležejí zejména benzyisochinolinové alkaloidy a neolignany.\nHlavními složkami silice většiny druhů jsou α-pinen, β-pinen, β-karyofylen a germakren D.\n\nRod \"Ocotea\" je v rámci čeledi \"Lauraceae\" řazen do tribu \"Perseeae\". Je součástí skupiny morfologicky velmi podobných rodů, zvané \"Ocotea complex\". Tato skupina je diverzifikována zejména v neotropické oblasti, kde pokrývá většinu rodové i druhové diverzity vavřínovitých. Centrum diverzity je v nížinné Amazonii. Taxonomie dané skupiny je dosud nedořešená a na podrobnou fylogenetickou studii dosud čeká. Rozlišení jednotlivých rodů a druhů této skupiny je v podstatě možné jen v případě, že je k dispozici kvetoucí a plodný materiál. Rod \"Ocotea\" je považován za sběrný koš druhů, které se nevešly do jiných, morfologicky jednoznačněji vymezených rodů. Je proto pravděpodobné, že v budoucnu dozná jeho pojetí značných změn.\n\nFosílie obalení byly nalezeny i v České republice. Konkrétně se jedná o druh \"Ocotea hradekensis\" miocénního stáří, nacházený v Žitavské a Chebské pánvi.\n\n\nŘada druhů je vyhledávána a těžena pro dřevo, které je využíváno zejména k výrobě nábytku a vnitřních konstrukcí.\nDřevo \"Ocotea rodiaei\", druhu rostoucího při pobřežích severních oblastí Jižní Ameriky, je obchodováno pod názvem \"greenheart\". Strom dorůstá výšky až 40 metrů a výčetní tloušťky až 100 cm. Je tvrdé, nazelenale hnědé. Pod tímto názvem jsou však nabízena i různá jiná dřeva, často i s jinými vlastnostmi. Z dalších amerických druhů jsou obchodovány např. \"Ocotea veraguensis\" (\"laurel amarillo\"), \"Ocotea porosa\" (\"imbuia\"), \"Ocotea neesiana\" a \"O. cymbarum\" (\"louro\"), \"Ocotea javitensis\" (\"canelo amarillo\"), z afrických zejména \"Ocotea usambarensis\" (\"kikensi\"), pocházející z východní Afriky.\nZe dřeva některých vzrůstných druhů (\"O. cuprea\", \"O. ucayalensis\") vyrábějí jihoameričtí indiáni kánoe.\n\n\"Ocotea odorifera\" je průmyslovým zdrojem esenciálního oleje, známého jako \"Brazilian sassafras oil\" a používaného v parfumerii.\n\n"}
{"id": "471097", "url": "https://cs.wikipedia.org/wiki?curid=471097", "title": "Jekatěrina Dzegalevičová", "text": "Jekatěrina Dzegalevičová\n\nJekatěrina Dzegalevičová, rus. \"Екатерина Дзегалевич\", běl. \"Кацярына Дзегалевіч\" (* 3. května 1986, v Minsku, Bělorusko, tehdy Sovětský svaz) je současná běloruská profesionální tenistka, reprezentantka země ve Fed Cupu. Hraje pravou rukou, bekhendem obouruč. Její nejvyšší postavení na žebříčku WTA ve dvouhře bylo 134. místo (6. říjen 2008) a ve čtyřhře 64. místo (29. září 2008). Ve své dosavadní kariéře vyhrála 1 turnaj WTA ve čtyřhře.\n\nJekatěrina Dzegalevičová se zúčastnila 7 zápasů ve Fed Cupu za tým Běloruska s bilancí 2-4 ve dvouhře a 4-0 ve čtyřhře.\n\n\n"}
{"id": "471105", "url": "https://cs.wikipedia.org/wiki?curid=471105", "title": "Sentier (stanice metra v Paříži)", "text": "Sentier (stanice metra v Paříži)\n\nSentier je nepřestupní stanice pařížského metra na lince 3 ve 2. obvodu v Paříži. Nachází se pod ulicí \"Rue Réaumur\" mezi křižovatkami s ulicemi \"Rue d'Aboukir\" a \"Rue des Petits Carreaux\".\n\nStanice byla otevřena 20. listopadu 1904 jako součást prvního úseku linky 3.\n\n\"Sentier\" znamená česky stezka. Stejně se jmenuje nedaleká ulice \"Rue du Sentier\" i celá zdejší čtvrť.\n\nStanice má dva vchody a je jednou z mála, jichž vchod se nachází v budově.\n\n"}
{"id": "471106", "url": "https://cs.wikipedia.org/wiki?curid=471106", "title": "Helena Salichová", "text": "Helena Salichová\n\nHelena Salichová (25. dubna 1895, Kyjovice – 2. července 1975, Ostrava) byla česká etnografka, malířka, ilustrátorka.\n\nPo absolvování učitelského ústavu studovala u profesorů V. Hynaise, V. Bukovace, V. Nechleby, K. Krattnera a A. Brömse na Akademii výtvarných umění v Praze (1919–1926). Krátce pracovala jako učitelka ve škole v Kyjovicích, od 1926 trvale žila a pracovala v Polance Nad Odrou. Zabývala se malbou, grafikou, ilustrátorskou a literární tvorbou, byla etnografkou. Sbírala lidové písně, trvalou pozornost věnovala kromě hudebního lidového projevu také lidovému projevu a výšivce. Počátky výtvarné tvorby ovlivnilo sociální umění 20. let. Námětově těžila především ze života ve Slezsku a jeho historie. Orientovala se na figurální kompozice, malovala portréty, zátiší, především kytice. Později převládla krajinomalba, zobrazovala okolí Polanky, slezskou krajinu a průmyslové Ostravsko. Výtvarný projev charakterizoval osobitý naivizující poetismus, jemuž v různých obměnách zůstávala věrná. Vytvořila rozsáhlé grafické dílo sociálně laděné.\n\nPo 2. světové válce se soustředila na budovatelské úsilí společnosti. Z jejího popudu se sešla skupina slezských patriotů, kterým záleželo na znovuvzkříšení válkou poničeného Slezska a zahájili rozsáhlou akci Budujeme Slezsko. Za daným účelem Salichová připravila putovní výstavu svých obrazů a grafik s náměty ze Slezska, většinou z pobořených měst a vesnic, jejichž obnově měla iniciativa Budujeme Slezsko sloužit.\n\nV grafice ráda pracovala ve větších celcích. Byla spoluzakladatelkou Moravského sdružení výtvarných umělců, později Výtvarní umělci Moravská Ostrava, s nimiž vystavovala. Literárně zpracovala slezské pohádky, které doprovázela vlastními ilustracemi, zaznamenala některá krajová vyprávění, řada prací je cenným zdrojem poznání zvyků a obyčejů tradovaných ve Slezsku od 19. stol. Obdržela za svou práci mnoho cen. Samostatně vystavovala od roku 1945. Zastoupena ve sbírkách GVU v Ostravě, Muzea umění Olomouc, Slezského zemského muzea v Opavě a ve stálé expozici v Pamětní síni Heleny Salichové v Klimkovicích u Ostravy.\n\n"}
{"id": "471112", "url": "https://cs.wikipedia.org/wiki?curid=471112", "title": "Vojenský řád Maxe Josefa", "text": "Vojenský řád Maxe Josefa\n\nVojenský řád Maxe Josefa () byl bavorský vojenský řád. Založil ho bavorský král Maxmilián I. Josef 1. března roku 1806 jako nejvyšší bavorský vojenský záslužný řád a byl udělován důstojníkům za statečnost v boji. Byl rozdělen na tři třídy. Řád byl spojen s nedědičným šlechtickým titulem, kdy k občanskému jménu byl připojen titul \"Ritter von\" (\"rytíř\", příklad Wilhelm Ritter von Leeb).\n\nOdznakem je zlatý bíle smaltovaný osmihrotý kříž, zakončený kuličkami a převýšeného korunou. V modrém středu se vepsáno motto řádu \"Virtuti pro patria\" (\"Zásluze o vlast\"), na zadní straně je pak umístěna iniciála zakladatele řádu M J K (\"Maximilian Joseph König\" / \"Maxmilián Josef král\"). Mezi rameny kříže se nachází zlaté paprsky (chybí u rytířského stupně).\n\nHvězda je stříbrná a osmicípá. V jejím středu je umístěn odznak řádu (viz výše).\n\nStuha černá s modro-bílými pruhy po stranách.\n\n\n"}
{"id": "471119", "url": "https://cs.wikipedia.org/wiki?curid=471119", "title": "Mechanical Animals", "text": "Mechanical Animals\n\nMechanical Animals je třetí plné album Marilyn Mansona, které vyšlo 15. září 1998.\n\nČísla prvotních prodejů byla velmi vysoká, ale později se album stalo terčem kritiky a bylo masově zakazováno, což vrcholilo v důsledku Masakru na Columbine High School v roce 1999 (i přes nedostatek důkazů se má zato, že střelci byli fanoušci kapely). S prodejností se album zastavilo velmi těsně za údajem jeho předchůdce – Antichrist Superstar. Prodalo více než 8 milionů kopií (druhá nejlepší prodejnost alba této kapely), některé zdroje však uvádí dokonce 15 milionů prodaných kopií.\n\nVe srovnání s předchozí prací Marilyn Mansona, Antichrist Superstar, je album Mechanical Animals na estetické úrovni daleko méně temné, ale přesto je v celkovém pojetí mnohem více ponuré. V po stránce obrazu i hudby je Mechanical Animals 1970 inspirován stylem Bowie-esque glam rock.\n\nHudebně je mnoho písní mnohem lehčí než v melodiích na Antichrist Superstar a jsou mnohem méně zvukově drsné. Texty jsou ale jsou mnohem více pochmurné než jeho předchůdce. V porovnání s většinou práce kapely je hudební aranžmá mnohem složitější než cokoliv, co skupina vydala předtím nebo potom.\n\nNa albu jsou skladby rozděleny do dvou částí, které ukazují dvě strany charakteru alba. První část je více emocionální a písně se zabývají tématy odcizení a deprese. Nato sedm ze čtrnácti písní jsou perspektivou, hudbou i texty dílem fiktivní skupiny s názvem Omēga and the Mechanical Animals, zatímco zbývajících sedm dílem Marilyn Mansona. Písně Omegy jsou většinou více nihilistické a textově povrchní, jako například „New Model No. 15,“ „User Friendly“ a „The Dope Show“. Obal alba je vytvořen jako duální liniové poznámky, v níž jedna polovina jsou texty k písním Omega a po otočení strany jsou Alpha skladby.\n\nAlpha Songs\n\n\nOmēga Songs\n\n\nV roce 1998 při rozhovoru sám Manson řekl jak toto album souvisí s předchozím albem kapely – řekl: „Na Antichrist Superstar jsem porovnával sám sebe k Luciferově pádu z nebe. Nové album je více o tom, co se stane když přistanu na zemi já a snažím se zapadnout mezi lidské bytosti. “Jsem jen vzorek duše udělané, aby vypadala stejně jako lidská bytost,„ z písně “I Don't Like the Drugs (But the Drugs Like Me)„). V dalších rozhovorech se Manson při srovnání těchto dvou alb přirovnal spíše k Ježíši Kristu než Luciferovi.\n\nPo vydání Holy Wood (In the Shadow of the Valley of Death), vyšlo najevo, že správný poslech by měl být chronologicky takto: Holy Wood, Mechanical Animals a nakonec Antichrist Superstar (chronologicky naopak od jejich skutečného vydání), protože i když Antichrist Superstar i Mechanical Animals dávaly smysl jako individuální pojetí samotného alba, byl zde skryt zastřešující příběh, běh postupně přes tři vydání.\n"}
{"id": "471124", "url": "https://cs.wikipedia.org/wiki?curid=471124", "title": "Glejt", "text": "Glejt\n\nGlejt (latinsky také \"litterae contuctus\", \"salva quardia\", \"salvus conductus\", německy \"Geleitbrief\") je historický výraz pro ochranný list, který vydal většinou panovník nebo vyšší šlechtická osoba, jenž potvrzoval ochranu dané osoby či skupiny na určitém území při jeho průchodu nebo pobytu. Výraz \"salva quardia\" také znamená ozbrojený ochranný doprovod nebo posádku.\n\nNejznámějším glejtem v českých dějinách je glejt Zikmunda Lucemburského mistru Janu Husovi na Kostnický koncil. Ten však zaručoval Husovu bezpečnost pouze na cestu do Kostnice a nesloužil nikterak jako doklad jeho beztrestnosti. Ponejvíce se pak v našem prostředí setkáme s glejty u Židů.\n"}
{"id": "471140", "url": "https://cs.wikipedia.org/wiki?curid=471140", "title": "Kořenoústka plicnatá", "text": "Kořenoústka plicnatá\n\nKořenoústka plicnatá (\"Rhizostoma pulmo\") je mořská medúza.\n\nJejí zkadeřená ramena připomínají plíce obratlovce. Klobouk dosahuje průměru až 80 cm. Má zarostlý ústní otvor, potravu tedy přijímá drobnými otvůrky na ramenech kolem původních úst. Není příliš nebezpečná, její žahnutí je velmi slabé a člověku neublíží.\n\nŽije v teplejších mořích. Lze se s ní setkat i na evropských pobřežích, např. v Černém, Jaderském, Středozemním, Azovském a Irském moři.\n\nKořenoústka plicnatá je dravá. Živí se nejdrobnějšími organismy, dovede však lapat i větší kořist, kterou napřed rozloží trávicími šťávami mimo své tělo a pak ji vysaje.\n"}
{"id": "471152", "url": "https://cs.wikipedia.org/wiki?curid=471152", "title": "Uda", "text": "Uda\n\nUda může znamenat:\n\n"}
{"id": "471154", "url": "https://cs.wikipedia.org/wiki?curid=471154", "title": "Uda (přítok Ochotského moře)", "text": "Uda (přítok Ochotského moře)\n\nUda ( ) je řeka v Chabarovském kraji v Rusku. Je dlouhá 457 km. Plocha povodí měří 61 300 km². Nazývá se také Ud ( ).\n\nPramení na severním svahu horského hřbetu Džagdy. Ústí do Udské zátoky Ochotského moře.\n\nZdrojem vody jsou převážně dešťové srážky. Průměrný roční průtok vody činí 510 m³/s. Zamrzá na konci října až v listopadu a rozmrzá v květnu.\n\nŘeka je místem tření lososovitých ryb. V ústí se nachází přístav Čumikan.\n"}
{"id": "471157", "url": "https://cs.wikipedia.org/wiki?curid=471157", "title": "Honorář", "text": "Honorář\n\nHonorář (z německého \"Honorar\") je finanční odměna používaná u svobodných povolání jako je např. umělec, právník, autor (také novinář) nebo lékař či architekt.\n\n"}
{"id": "471161", "url": "https://cs.wikipedia.org/wiki?curid=471161", "title": "Most přes Krňov", "text": "Most přes Krňov\n\nMost přes Krňov navazuje na ulici U Národní galerie, která vede ze Zbraslavského náměstí v Praze-Zbraslavi směrem k Lahovicím a centru Prahy. Překonává tůň Krňov, která do 19. století byla součástí toku řeky Berounky, zatímco dnes jí protéká Lipanský potok a výpust z místní čističky odpadních vod.\n\nDo roku 1680 zde překonával Berounku přívoz, od roku 1680 dřevěný loďkový most, který býval v době tání ledů odklízen. Roku 1810 byl postaven dřevěný most s budkou mýtného na zbraslavské straně. V roce 1841 byl dřevěný most přestavěn, poté měl šířku 5 metrů a délku 68 metrů a 6 propustných otvorů. V roce 1857 byl vyztužen pro přepravu kamenných kvádrů pro Radeckého pomník.\n\nDnešní železobetonový most pochází z let 1911–1913, kdy již ramenem Berounka netekla (v témž období byl budován i Lahovický most, překonávající nynější tok Berounky). Po mostě měla vést i trolejbusová trať na Zbraslav, její výstavba však skončila od Prahy ve Velké Chuchli a v roce 1960 na ní byl zastaven provoz. Výstavbou kapacitních výpadových komunikací Strakonická (silnice I/4) a K přehradám (silnice II/102, v tomto úseku je po ní veden též III. pražský okruh II/101) byl most přes Krňák zbaven většiny průjezdné dopravy a slouží především pro místní obsluhu Zbraslavi a pro linky Pražské integrované dopravy jedoucí přes Zbraslav.\n\n\n"}
{"id": "471163", "url": "https://cs.wikipedia.org/wiki?curid=471163", "title": "Svobodné povolání", "text": "Svobodné povolání\n\nJako svobodné povolání je označováno podnikání fyzické osoby, pokud podniká na základě jiného než živnostenského zákona. Nejčastěji to bývají osoby, které mají příjmy na základě autorského zákona nebo zvláštních předpisů.\n\nSvobodné povolání je terminus technicus pro takové profese, jejichž výkon vyžaduje vysokou erudici obvykle získanou univerzitním studiem a dotvořené praxí pod dohledem zkušenějších kolegů. Jejich podstatným rysem je značný dopad do zájmů jednotlivců a především veřejně chráněných zájmů. Nesprávný výkon těchto povolání by mohl vést k závažným a někdy i nevratným důsledkům. V praxi je společenským konsensem ustáleno, že ověření těchto kompetencí (a erudice) je natolik náročné, že je nemůže vykonat stát sám, a proto delegoval svou část své suverenity na samosprávné korpusy (komory) a pověřil je realizací těchto úkonů. Ty pak vykonávají samy nebo v součinnosti se státem. Plná připravenost vykonávat tato povolání je přísně přezkušována při atestacích, justičních, advokátních nebo autorizačních zkouškách.\n\nTato povolání mohou vykonávat pouze fyzické osoby, a to přímo. Pokud chtějí vykonávat tato povolání formou právnických osob (což původně nebylo možné), pak pouze za stanovených podmínek, kdy řídící je vždy původní výkon fyzické osoby (např. výkon advokacie ve formě obchodní společnosti). Zákony upravující tato povolání pak jsou ve věcech, jež se jich týkají, vždy upřednostněny a působí jako lex specialis vůči ostatním zákonům upravujícím podnikání (např. živnostenský zákon).\n\nPro výkon většiny povolání, která jsou pojímána jako svobodná, jsou zákonem a na základě ústavního zmocnění (čl. 26 odst. 2 Listiny základních práv a svobod) zřízeny komory, jež jsou veřejnoprávními korporacemi, podobně jako obce. \n\n\nZákony upravující svobodná povolání:\n\n\n"}
{"id": "471164", "url": "https://cs.wikipedia.org/wiki?curid=471164", "title": "Primární transkript", "text": "Primární transkript\n\nPrimární transkript (též hnRNA – heterogenní nukleární RNA, prekurzorová RNA či také pre-RNA) je označení pro RNA bezprostředně po jejím vzniku. RNA vzniká v buňce transkripcí a velmi brzy prochází jistými posttranskripčními úpravami, jako je přidání poly(A) konce a čepičky nebo splicing. Předtím, než jmenovanými úpravami projde, se právě označuje jako primární transkript.\n\nMezi primární transkripty patří například pre-mRNA (z níž posttranskripční modifikací vznikne mRNA), pri-miRNA (z níž vznikne úpravou miRNA) či pre-rRNA.\n\n"}
{"id": "471172", "url": "https://cs.wikipedia.org/wiki?curid=471172", "title": "Česká florbalová extraliga mužů 2009/10", "text": "Česká florbalová extraliga mužů 2009/10\n\nČeská florbalová extraliga mužů 2009/10 (podle sponzora také Fortuna extraliga) byla nejvyšší mužskou florbalovou soutěží v sezóně 2009/10 v Česku.\n\nSoutěž hrálo 12 týmů systémem 2× každý s každým. Prvních 8 týmů postoupilo do play-off, 9. až 12. tým hrál o udržení (play-down).\n\nVítězem ročníku se po třinácté stal tým Tatran Střešovice, který ve finále porazil tým 1. SC WOOW Vítkovice, vítěze předchozí sezóny.\n\nNováčkem v této sezoně byl tým M&M Reality Sokol Pardubice, který se po roce vrátil do Extraligy, po vítězství v 1. lize v předchozí sezóně.\n\nPo prohře v play-down sestoupil po dvou sezónách v Extralize do 1. ligy tým TJ VHS Znojmo. Byl v následující sezóně nahrazen vítězem 1. ligy, týmem FBC Kladno, který do Extraligy postoupil poprvé. Dále po prohře v baráži sestoupil po 14 sezónách v Extralize tým Torpedo Havířov po prohře s poraženým finalistou 1. ligy, týmem FbŠ Bohemians, který se do Extraligy vrátil po dvou sezónách v 1. lize.\n\nHrálo se na 3 vítězství. O 3. místo se nehrálo, získal ho poražený semifinalista, který měl po základní části\nlepší umístění.\n\nTatran Střešovice – AC Sparta Praha Florbal 3 : 0 na zápasy\n\nTJ JM Chodov – Bulldogs Brno 3 : 1 na zápasy\n\n1. SC WOOW Vítkovice – GE-TRA Floorbal club Liberec 3 : 0 na zápasy\n\nBILLY BOY FBK Sokol Ml. Boleslav – x3m team SSK Future 3 : 1 na zápasy\n\nTatran Střešovice – TJ JM Chodov 3 : 0 na zápasy\n\n1. SC WOOW Vítkovice – BILLY BOY FBK Sokol Ml. Boleslav 3 : 1 na zápasy\n\nTatran Střešovice – 1. SC WOOW Vítkovice 3 : 2 na zápasy\n\nHrálo se na 3 vítězství, 9.–12. tým po základní části.\n\nFBC BiX Ostrava – TJ VHS Znojmo 3 : 0 na zápasy\n\nM&M Reality Sokol Pardubice – Torpedo Havířov 3 : 0 na zápasy\n\nTorpedo Havířov – TJ VHS Znojmo 3 : 2 na zápasy\n\nTorpedo Havířov – FbŠ Bohemians 2 : 3 na zápasy\n\n\n"}
{"id": "471197", "url": "https://cs.wikipedia.org/wiki?curid=471197", "title": "Geranosaurus", "text": "Geranosaurus\n\nGeranosaurus (\"jeřábovitý ještěr\") byl rod malého ptakopánvého dinosaura, zřejmě příslušníka čeledi Heterodontosauridae. V současnosti jde o \"nomen dubium\" (vědecky pochybné jméno), protože rod je znám jen na základě jediné čelisti, objevené na území dnešní Jihoafrické republiky. Ta řadí tohoto dinosaura mezi ptakopánvé, přesnější zařazení je však pochybné. Tento malý dinosaurus dosahoval přibližně hmotnosti slepice.\n\nTypový druh \"G. atavus\" byl formálně popsán paleontologem Richardem Broomem v roce 1911.\n\n"}
{"id": "471200", "url": "https://cs.wikipedia.org/wiki?curid=471200", "title": "Super Mario", "text": "Super Mario\n\nSuper Mario (SMB) je série plošinových arkádových videoher, jejichž hlavními postavami je dvojice italských bratrů instalatérů Mario a Luigi, kteří putují světy Mushroom Kingdom (Houbového království) a překonávají složité překážky, aby se dostali až k unesené princezně Peach a zachránili ji od zlé obří želvy jménem Bowser. Světů je v království zpravidla 8 a každý z nich se skládá ze 4 až 8 různorodých levelů s narůstající obtížností, obsahující kromě nepřátel také \"power-ups\" zlepšováky na jejich zdolávání, např. Super Mushroom (Super houba) vylepšující odolnost hráče, Fire Flower (Ohnivá květina) umožňující střílet či Star (Hvězda) způsobující dočasnou nesmrtelnost. Po úspěšném pokoření všech světů a osvobození princezny se objevují různé bonusové světy, levely, minihry apod.\n\nPrvní díl této série se jmenoval Super Mario Bros. a vyšel v roce 1985 pro 8bitovou herní konzoli NES v Severní Americe, Evropě a pro Famicom v Japonsku. Úspěch a oblíbenost hry vedla k oficiálnímu portování i na další tehdejší konzole a herní systémy (např. Super Mario Bros. Special z roku 1986 od společnosti Hudson Soft pro počítače NEC PC-8801 a Sharp X1).\nS každým dalším dílem se postupně vylepšovalo ovládání i grafika, ale také dovednosti hlavního hrdiny. Zdolávání levelů si tak hráč může usnadnit např. v Super Mario Bros. 2 zvedáním nepřátel nad hlavu a házením jich na ostatní či v Super Mario Bros. 3 získáním Super Leaf (Super listu), díky kterému se hráč promění na Racoon Mario (Mývalího Maria) a získá tak možnost létat a eliminovat nepřátele mývalím ocasem.\n\nO úspěchu této herní série hovoří i fakt, že hry byly portovány na téměř každou konzoli od společnosti Nintendo. V roce 2010 v rámci 25. výročí Super Maria Nintendo vydává speciální limitovanou edici červené konzole Nintendo Wii a DSi s různými balíky her a motivy Maria. Nově je hra také pro Android a Apple iOS.\n\nDále hra vyšla jako:\n\n\nTato série her vyšla převážně na handheldy Nintendo. Dějově otevírá novou linii a na sérii SMB nijak nenavazuje.\n\nNa díl Wario Land: Super Mario Land 3 dějově navazují následující díly v hlavní roli s Wariem namísto Maria a tak bývají označovány také jako Wario série (včetně WL:SML3).\n\nMario byl také ztvárněn ve filmu zvaném Super Mario Bros (1993), který režírovali Rocky Morton a Annabel Jankel. Film vznikl na základě stejně zvané úspěšné hry Super Mario Bros. Mario je ve filmu ztvárněn jako obtloustlý instalatér, který žije se svým bratrem Luigim ve fiktivním městě zvaném Mushroom Kingdom.\n\n"}
{"id": "471203", "url": "https://cs.wikipedia.org/wiki?curid=471203", "title": "Cytidintrifosfát", "text": "Cytidintrifosfát\n\nCytidintrifosfát (CTP) je (ribo)nukleotid složený z cukru ribózy, tří fosfátových skupin a nukleové báze cytosinu. Obsahuje dvě makroergické vazby, podobně jako ATP, ale jeho funkce je ve srovnání s ATP poněkud omezená. CTP je především jedním ze čtyř základních substrátů pro syntézu RNA v procesu transkripce, protože je v RNA tento nukleotid obsažen. Mimo transkripci je navíc využíván jako koenzym při syntéze glycerolfosfolipidů a při glykosylaci proteinů.\n\nVznik CTP umožňuje mimo jiné CTP syntáza.\n\nEkvivalentem tohoto nukleotidu je v DNA deoxyribonukleotid dCTP.\n"}
{"id": "471204", "url": "https://cs.wikipedia.org/wiki?curid=471204", "title": "CTP", "text": "CTP\n\nSlovo CTP má několik významů:\n\n"}
{"id": "471205", "url": "https://cs.wikipedia.org/wiki?curid=471205", "title": "Desná (přítok Moravy)", "text": "Desná (přítok Moravy)\n\nDesná (německy Tess) je levostranný přítok řeky Moravy v okrese Šumperk v Olomouckém kraji. Délka toku činí 31,0 km. Spolu s Divokou Desnou, která je označována jako hlavní pramenný tok dosahuje délky 43,4 km. Plocha povodí měří 338,0 km².\n\nPramení v Medvědím žlebu pod Vysokou holí v Hrubém Jeseníku. Až k soutoku s Hučivou Desnou v Koutech nad Desnou v nadmořské výšce 560 m se také nazývá Divoká Desná. Dále směřuje převážně jihozápadním směrem. Protéká Loučnou nad Desnou, okrajem Maršíkova a Rapotínem, u kterého ji výrazně posilují přítoky Merta a Losinka. Dále protéká Vikýřovicemi, Šumperkem a obcí Sudkov. Vlévá se zleva do řeky Moravy u Postřelmova v nadmořské výšce 281 m.\n\n\nHlásný profil:\n\n"}
{"id": "471206", "url": "https://cs.wikipedia.org/wiki?curid=471206", "title": "Řád falckého lva", "text": "Řád falckého lva\n\nŘád falckého lva () byl falcký a bavorský řád. Založil ho falcký kurfiřt Karel IV. Theodor 1. ledna roku 1768 při příležitosti jubilea své 25leté vlády. Řád byl udělován šlechticům, kteří se zasloužili o vládnoucí dynastii. Byl udělován v jediné třídě.\n\nPo vymření bavorské linie Wittelsbachů kurfiřtem Maxmiliánem III. roku 1777 usedl na volný vévodský stolec právě Karel IV. Theodor (jako Karel II. Theodor) a řád přenesl s sebou do Bavorska. Řád byl zrušen roku 1808 v souvislosti se zavedením nového Záslužného řádu bavorské koruny.\n\nOdznakem je zlatý osmihrotý kříž vyvedený v modrém smaltu a se zlatými plameny vloženými mezi rameny. Ve středovém medailonu se nachází zlatý korunovaný lev (znak Falce) na černém podkladě. Kolem se vine latinský nápis \"Merenti\" (\"Zasloužilému\"). Na zadní straně pak byla zobrazena iniciála zakladatele C T (Carl Theodor) pod kurfiřtským kloboukem a nápis \"Institut 1768\" (\"Založeno 1768\").\n\nBarva stuha je bílá s modrými pruhy po stranách.\nŘád byl udělován v jedné třídě s velkostuhou, hvězdou a řetězem.\n"}
{"id": "471209", "url": "https://cs.wikipedia.org/wiki?curid=471209", "title": "Pevnost Nisa", "text": "Pevnost Nisa\n\nPevnost Nisa (, ) je jedním z nejlépe zachovaných fortifikačních systémů ve Slezsku (vedle pevností v Kladsku a pevnosti ve Stříbrné hoře). Rozsah pozůstatků opevnění se dá odhadnout na 50–60 % stavu dochovaného na začátku 20. stol. Většina objektů byla vybudována v 18. stol. a v 19. stol. následoval proces jejich modernizace. Objekty Pevnosti Nisa zaujímají plochu okolo 80 ha a obepínají území o ploše okolo 230 ha.\n\nNejstarší obranné systémy vznikly v Nise již ve středověku, kdy bylo město obehnáno hradbou s věžemi. V čase novověku poprvé – před koncem 16. stol. – v roce 1594, kdy se město nacházelo v hranicích České koruny (pod vládou Habsburků). Projektoval je Johannes Schneider von Lindau na žádost tehdejšího biskupa vratislavského, Ondřeje Jerina. V roce 1643 byly zesíleny a přebudovány podle staroholandské školy – s důrazem kladeným na soustavě křídlové obrany. Byly vybudovány nové objekty, zvětšen byl počet bastionů (na 10) a celé město bylo obehnáno valem s vodním příkopem. V opevnění nad kontreskarpou probíhala vnitřní chodba. Práce na modernizaci probíhaly až do začátku 18. stol.\nZ tohoto období se dodnes zachoval bastion sv. Hedviky (\"Bastei der Hl. Hedwig\") v Piastowské ulici, velkolepě přebudovaný a modernizovaný v pozdějších dobách.\n\nHabsburské opevnění Nisy mělo dosti vad a v roce 1741 bylo během druhého obležení dobyto pruskou armádou (první skončilo neúspěchem). Podle mírové smlouvy se stala Nisa pruským městem, položeným v bezprostřední blízkosti hranic Habsburského státu. Vzhledem k její strategické poloze král Friedrich II. rozhodl učinit z města pevnost – strážní tábor, který měl hlídat novou slezskou provincii v úseku od Moravské brány až po Rychlebské hory.\n\nNizozemský inženýr Cornelius von Walrawe, pod dohledem samotného krále, přebudoval fortifikace ohrazující město – tzv. Dolní opevnění. Současně bylo vybudováno horní opevnění (Horní forty) na druhém břehu řeky – tak vznikl nový vojenský tábor pod názvem Friedrichsstadt (spravovaný dlouho jako samostatné město; dnešní městská část Radoszyn). Na obou březích řeky byly postaveny reduty – Kardinálská a Kapucínská.\nHorní opevnění bylo rozšířeno o obě boční křídla, takže vznikla nová samostatná citadela – Fort Prusy (\"Fort Preussen\") zároveň s pásmem opevnění, tzv. Vnitřním Jeruzalémským opevněním. Od Fortu Prusy vedl suchý příkop. Byl také vybudován druhý fort – Vodní fort (\"Wasserfestung\"). Tyto práce byly prováděny v letech 1742 – 1756. O jejich úspěšnosti svědčí fakt, že v roce 1758 se rakouskému vojsku navzdory těžkému bombardování nepodařilo pevnost dobýt.\nV letech 1767–1791 bylo vybudováno Jeruzalémské vnější opevnění podle projektu architektů Lefvrea a von Castillona. Zmodernizován byl také Fort Prusy – rozestavěny byly mj. minové chodby a postaveny tři fleše. V další fázi bylo postaveno tzv. Vysoké opevnění. Použité rozvržení bylo velmi moderní (v případě potřeby existovala dokonce možnost zatopení okolí města), o několik desetiletí předbíhající svou dobu.\n\nNa počátku 19. stol. byla Nisa jednou z nejlepších pevností v Evropě – přesvědčila se o tom napoleonská vojska v roce 1807, která Nisu obléhala přes 114 dní. V tu dobu trvalo intenzivní ostřelování těžkým dělostřelectvem (ve městě zůstalo nezasažených jen 5 domů) a tak teprve konec nadějí na vnější pomoc a také docházející munice a životní potřeby přinutily obránce ke kapitulaci. Byla podepsána 3. června 1807. Předání pevnosti obléhatelům se uskutečnilo 16. června 1807.\nPo napoleonských válkách, v letech 1809–1812 byly odstraněny škody a v období 1839–1849 realizovány drobné přestavby.\n\nV 2. pol. 19.stol. byly prováděny práce, které ji změnily v pevnost ve stylu novopruském (odlišujícím se od staropruského, v jakém se nacházela pevnost v 18. stol.).\n\nV letech 1865–1888 byly vybudovány na předpolí nové forty (I–III, A–C) a také zmodernizováno Vysoké opevnění. Vznikl též nový nádražní soubor (Nádražní opevnění). Také byl přebudován Fort Prusy – získal podobu čtyřstranné lunety, obehnané zemními valy a uzavřené šíjovým valem.\n\nPřesto pevnost zastarala (mj. z důvodů obecného použití účinnějších děl s drážkovanými hlavněmi). Začal se proto proces její postupné likvidace a adaptace na civilní potřeby jako první byla v opevnění zřízena městská plynárna. Nařízení z roku 1889 přikazovalo celkové odzbrojení pevnosti. V roce 1895 bylo v Nise zrušeno hlavní velitelství, v roce 1903 město ztratilo status pevnosti a s tím začala nejrozsáhlejší fáze její přeměny pro jiné účely (sklady a vězení) a také bourání.\n\nV roce 1910 bylo vybudováno důstojnické kasíno v Kapucínské redutě. Ve stejném roce byl Vodní fort přestavěn na sklad munice a v roce 1914 Fort Prusy na sklad výstroje. V Jeruzalémské redutě byla umístěna izolace vojenského špitálu.\n\nV období 1. světové války se v již bývalé pevnosti tísnily zajatecké tábory – byl zde zajatcem mj. Charles de Gaulle. Podobnou funkci plnila pevnost v období slezských povstání – v roce 1921 byli povstalci vězněni v Zemním fortu.\n\nV roce 1918 bylo Nádražní opevnění přeměněno v park a kasematy na nádražní sklady. V letech 1926–1934 byla zbořena část vnitřního Jeruzalémského opevnění a forty I, II a III změněny na sklady zbraní a munice.\n\nV době 2. světové války byly v Nise umístěny pobočky tábora Gross-Rosen. Město se stalo znovu na konci války pevností (\"Stadt und Festung Neisse\"), ale ani to nezabránilo jeho dobytí Rudou armádou v roce 1945. V tomto okamžiku dějiny Nisy jako pruské a německé pevnosti definitivně končí.\n\nMimo mnohaletého poválečného zanedbání a ničení se dochoval zachráněný soubor pevnosti v docela dobrém stavu. Je znatelný v terénu a stal se památkou na řadu unikátních nebo novátorských děl a rozvržení v oboru pevnostního umění. Před několika lety vznikla v Nise odnož Towarzystwa Przyjaciól Fortyfikacji, které cílem je péče o pevnost. Vznikají také projekty revitalizace konkrétních objektů a jejich lepší ochrany. Situaci komplikuje fakt, že různé pevnostní součásti plní obecně různé funkce a patří různým majitelům, kteří ne vždy rozumí potřebě ochrany pevnosti.\n\nV pevnosti se již několik let odehrávají rovněž historické inscenace – Bitva o Nisu (v srpnu nebo září během Dní pevnosti Nisa) s účastí uniformovaných skupin z Polska i zahraničí.\n\nBastion sv. Hedviky (\"Bastei der Hl. Hedwig\") je pozůstatkem habsburských opevnění – jeden z 10 nejstarších bastionů. Do roku 1758 na nádvoří stála stavba, pravděpodobně sklad výstroje dělostřelectva. Přebudován byl Prusy v letech 1771–1774 – z té doby zůstaly dodnes zachovány dvoupodlažní kameno-cihelné kasematy, částečně překryté vnitřním náspem obíhajícím pětistranný dvůr. V pruském období byl oficiálně nazýván Bastion X. V roce 1807, během obležení napoleonskými vojsky, v něm fungovala laboratoř připravující munici. V roce 1870 byl vězením pro několik set francouzských zajatců. V letech 1878–1887 plnil funkci kasáren čís. 9, po 1. světové válce byl privatizován.\n\nNachází se v centru města, ohraničují ho ulice Forteczná, Wincenta Pola, Piastowská a Armii Krajowé. V posledních letech prošel celkovou renovací.\n\nV minulosti znám rovněž jako \"Fort Blockhausschanze\" nebo \"Fort Blockhaus\". Vybudovali ho Rakušané v roce 1741, krátce před obležením Nisy pruskými vojsky. Zpočátku sloužil jako jednoduché palisádové šance, obehnané vodou a vysunuté před opevnění pevnosti. V roce 1745 ho Prusové přebudovali na vodní pevnost ve tvaru lunety. V roce 1807 byl dobyt Würtemberskými vojsky, bojujícími po boku Napoleona a zničen. Znovuvybudován byl v roce 1809, pod dozorem kapitána inženýra Schultze. V letech 1878–1880 byl přebudován na jednovalový fort pěchoty i dělostřelectva. Od roku 1910 byl skladem munice.\n\nFort byl umístěn mezi Novou fleš a provizorní Dílo „B“ (dnes již neexistující). Bránil ohrožený terén mezi nimi a východní kraj opevnění, kde se nacházely mlýny, sklady střelného prachu a zbrojní závody posádky pevnosti.\n\nUmístěný je v městském parku a prošel rekonstrukcí.\n\nVybudované byly jako související objekty v letech 1743–1746.\n\nKapucínská reduta byla již od roku 1820 nahrazena Vysokým opevněním a postupně bořena.\nNejprve sloužila jako sklad, v roce 1910 bylo v jv. nároží čtverce reduty vybudováno důstojnické kasíno. Po 2. světové válce byla odstraněna část protilehlého nároží. Zachovaly se 2 celé pravé strany, 2 poloviny stran reduty a taktéž budova kasina. Valové náspy zůstaly zachovány.\n\nNachází se v ulici Szlak Chrobrého. Využívá ji firma FSD Nysa.\n\nÚkolem Kardinálské reduty byla ochrana západních opevnění Nisy a Friedrichstadtu a taktéž zesílení protipovodňových valů na levém břehu řeky. Vybudována je ve tvaru čtverce s kruhovým dvorem, obehnaným kasematy. Zdi reduty a sklepy kasemat jsou pokryty zemními valy. Původně obtočena příkopem, který byl později zanesen z důvodu nedostupnosti v bahnitém terénu.\n\nNachází se ve Wyspiańského ulici a je v lepším technickém stavu než Kapucínská reduta.\n\nVybudován na výšinách na severním břehu Kladské Nisy. Zabezpečoval terén z něhož bylo možno ostřelovat město.\n\nByl založen v letech 1743–1745. Dalších 20 let poté byl budován systém minových chodeb a vybudovány 3 fleše (\"Le grand, Lefevre, Diericke\"). V 2. pol. 19. stol. byly prováděny práce na vnějším opevnění a přebudovány též bojové svahy. Od roku 1859 sloužil jako kasárna, později vězení a od roku 1914 jako sklad vojenské výstroje. V době 1. světové války byla před branou vybudována monumentální vodárna a poničeny přilehlé zemní náspy. V meziválečném období byla zřízena v dolní části budovy pamětní síň na památku obyvatel Nisy padlých v 1. světové válce. Zpřístupněna byla také vyhlídková terasa.\nHlavním půdorysem opevnění je pěticípá hvězda, uvnitř které se nachází pětiúhelník dvoupodlažních kasemat, chráněných shora i zvnějšku zemním náspem. Kleště fortu obíhal suchý příkop a chránilo jej 5 ravelinů: tři s půdorysem bastionovým: \"Pommern, Halberstadt\" a \"Mark\" a dva s půdorysem klešťovým: \"Magdeburg a Westfalen\". Celkově s 5 předsunutými tvořily souvislé pásmo vnějšího opevnění s přerušením při vjezdové bráně.\n\nČtyři boky byly zabezpečeny systémem minových chodeb (s výjimkou strany chráněné opevněním Friedrichstadtu). Ve fortu se nacházely tři studny – hlavní na nádvoří (hluboká 25–32 m), za šíjí ravelinu \"Pommern\" a před pravým lícem Ostra I.\n\nFort je dnes zanedbaný a z větší části zarostlý lesem. Vodárenská věž s vyhlídkou je ve špatném stavu, leč přístupná. Přístup je možný z ulice Obránců Tobrúku.\n\nVybudovaný jako provizorní v letech 1865–1866 a teprve na počátku 70. let 19. stol. přebudovaný na fort stálý. Úkolem fortu byla ochrana železniční dráhy. Konstrukčně podobný Fortu II – oba mají násep ve tvaru čtyřstranné lunety s vlomenou šíjovou stěnou. Suchý příkop ochraňují čtyři kaponéry. Pod valy se nacházejí kasárensko-hospodářské kasematy; nebyly zde protiminové chodníky. V minulosti se bylo možno dostat k vjezdové bráně přes most nad příkopem, dnes přes násep.\nOd roku 1934 sloužil jako společenské zázemí niské posádky. Ještě donedávna ho používalo vojsko. Nachází se v ulici Orlat Lwowskich.\n\nNazývaný rovněž Fort Regulicki, vznikl ve stejné době jako Fort I a má podobný půdorys čtyřstěnné lunety s lomenou šíjovou stěnou, obehnané čtyřmi kaponéry chráněnými suchým příkopem. \n\nByl vybudován v letech 1865–1866 jako provizorium. V letech 1871–1873 přebudován na stálý fort přizpůsobený k ochraně kolejí. Od roku 1934 byl změněn na sklad vojenské výstroje a tuto funkci plnil ještě mnoho let po válce.\n\nUmístěn je asi 250 m na jz. od Fortu I.\n\nPodobně jako Forty I a II vznikl v 60. letech 19. stol. v rámci ochrany železniční tratě. Přebudován na stálý fort byl v letech 1875–1878 a důkladná přestavba proběhla v období 1881–1883. Půdorysem je opět čtyřstranná luneta uzavřená v týle nízkým zalomeným klešťovým šíjovým valem, flankujícím vjezdovou bránu. Obehnán je příkopem vyplněným vodou. V minulosti se nad příkopem nacházel most, spojující fort se skrytou cestou, procházející nad kontreskarpou. Nyní je tam hráz. Cesta vycházející od brány přetíná šíjový val, chráněný strážním blokhausem. \n\nPodobně jako Forty I a II je to fort jednovalový pro pěchotu i dělostřelectvo. V minulosti se v něm nacházelo okolo 35 děl. Na dvoře se nachází stavba překrytá zemním náspem, která plnila funkci kasáren i skladu. Od roku 1934 sloužil fort jako sklad munice a zbraní.\n\nNachází se v Nowomiejskiej ulici a využíván je jako sklad.\n\nNová fleš (\"Neue Flesch\") je umístěna v terénu Městského parku, při ulici Powstańców Ślaskich. Vybudována byla v roce 1849 na kraji umělé nádrže z roku 1839 (částečně se zachovala dodnes). Měla chránit mlýn, položený mezi nádrží a kanálem říčky Bělé.\nByla to nevelká luneta, vybudovaná na plánu trojúhelníku. Dvůr byl obehnán zemním valem bez kasemat (zepředu) a také nízkou šíjovou zdí (z týla). Uprostřed stála nevelká stavba. Nová fleš byla obehnána příkopem spojeným s nádrží. V roce 1935 srovnána s terénem parku a dnes je rozeznatelná jedině jako terénní vyvýšenina.\n\nProbíhá od západní předsunuté části Fortu Prusy, podél Otmuchowské ulice. Je to linie silných opevnění postavených pomocí terénních úprav (hlavně náspů). Vybudováno bylo v letech 1767–774 podle projektu Lefevra a von Castillona – mj. tehdy vznikla Reduta Królicza (\"Kaninchen\"). Přebudována byla v 70. a 80. letech 19. stol. a jejím úkolem bylo zesílení levého krytí horních fortifikací.\n\nNejdůležitější objekty a místa: \n\n\nProbíhá od Jeruzalémské reduty ulicí Ujejského a Meczyslawovou I k řece k hornímu stavidlu. Vybudováno bylo v letech 1742–1756, upravováno v roce 1790 a 1864, ale po roce 1888 ztratilo na významu. Na přelomu 20. a 30. let 20. stol. bylo z větší části zbořeno – zachovala se jen Jeruzalémská reduta s valem z jižní strany, která je spojená s protipovodňovými hrázemi. Opevnění mělo chránit ze západu Friedrichstadt v místech od Fortu Prusy až k řece.\n\nSamotná Jeruzalémská reduta byla vybudována v 40. letech 18. stol. a v období Prusko-francouzské války roku 1870 zde byly postaveny baráky lazaretu. Po 1. světové válce byla převedena na hospodářské účely a po 2. světové válce přebudována na sportovní stadion.\nSkládala se z valu se suchým příkopem (v dolní části nad řekou vyplněným vodou) a dvou samostatných zesilujících staveb.\n\nRozkládá se od ulice Mazowiecké po Jagiellonskou, mezi ulicemi Boleslawa Śmialego a Jagiellovou.\nVzniklo v roce 1875, kdy v souvislosti s přenesením nádraží na pravý břeh řeky bylo zbořeno staré vnější opevnění z východní strany, jehož počátkem byl nábřežním val, zesílený Šíjovou baterií. Následně val přeťaly koleje a kanál, který přiváděl vodu do příkopu a za ním se nacházely východní bastiony VIII, IX, X a XI se třemi kurtinami a také bastiony VII a VIII, jejichž kurtina byla přerušena kolejemi. Bastionové čelo zesílené valy pro dělostřelectvo a pěchotu zahrnovalo lícní kryty a traverzy na valech a pod nimi kasematy. Celé bylo chráněno vnějším příkopem s krytou cestou a pozicemi pro zbraně.\n\nV letech 1910–1921 bylo nábřežní opevnění zbořeno a hlavní linie bastionů s příkopem a protilehlým svahem se zachovala jenom jako fragment parkové zeleně, během času stále více devastované a zastavované (mj. garážemi a zahrádkami). Dnešní ulice Boleslawa Śmialego je vlastně původní pevnostní cesta, za kterou se zachoval sklad munice, překrytý zemním náspem. Kasárenské kasematy sloužily po 1. světové válce jako sklady a hospodářské zázemí.\n\nUmístěné poblíž Slowiańské ulice, na linii dlouhé okolo 1200 m, složené z 5 bastionů a 4 kurtin. Vybudováno bylo v letech 1774–1791 a rozšířeno a doplněno v 60. letech 19. stol. Skládalo se ze tří částí: Vysokého opevnění, Ceglarské brány a Grodkovské brány (vybudované v roce 1786).\nBastiony Vysokého opevnění dostaly názvy starších redut (Kapličné a Kapucínské),které byly přebudovány: Kapličný bastion, Kurtina a bastion Place d´Armes (původní Horní kapucínská reduta), Regulická kurtina a bastion, Moravská kurtina a bastion a Grodkovská kurtina a bastion. Po ostatních se zachovala jenom levá strana, zbytek byl zbořen v roce 1929.\n\nVysoké opevnění mělo být ochranou Závodního předměstí, položeného vně staršího Kapucínského opevnění.\nDodnes se zachovala (jako jediná v Nise) Ceglarská brána, mající formu přerušení ve valu kurtiny, s kasematy pro stráže a výklenky pro hlídku. Z městské strany probíhá podél celého opevnění pevnostní cesta, která obsluhovala sklady munice a střelného prachu vybudované po obou jeho stranách. Celek dochovaných opevnění je rozsahem asi 85 % jejich původního stavu; stav zachování je obecně dobrý. Teoreticky patřila vojsku, prakticky byla užívána soukromými osobami, což způsobilo různá poškození – místa při branách jsou adaptována na chlívky, nad branami se vyjímají rozličné nápisy, terén je přehrazen pro nelegální zahrádky a některé sklady munice při pevnostní cestě byly zbořeny kvůli stavbě paneláků.\n\nJsou jednou z nejstarších pruských konstrukcí – vznikly v letech 1742–1745 na nynější Jagiellońské ulici, mezi ulicemi Mickiewiczovou a Źwirkovou a Wigurovou směrem k Městskému parku. Jejich účelem bylo zesílení obrany rakouského pásma opevnění Nisy. Do současnosti se zachovaly jen jednotlivé pozůstatky.\nSkládaly se ze tří prstenců:\n\n"}
{"id": "471219", "url": "https://cs.wikipedia.org/wiki?curid=471219", "title": "Výbor dobré vůle – Nadace Olgy Havlové", "text": "Výbor dobré vůle – Nadace Olgy Havlové\n\nVýbor dobré vůle – Nadace Olgy Havlové je česká nadace založená Olgou Havlovou (1933–1996), první manželkou Václava Havla, prezidenta České republiky (tehdy ještě Československa) počátkem roku 1990 v tradici Výboru na obranu nespravedlivě stíhaných a Charty 77.\n\nPosláním Výboru dobré vůle – Nadace Olgy Havlové je pomáhat lidem, kteří se pro svůj nepříznivý zdravotní a sociální stav těžko včleňují do společnosti a nemohou se bez pomoci druhých sami o sebe postarat. Svým působením se nadace snaží o rozvoj duchovních hodnot, vzdělání, ochranu lidských práv a všeobecně uznávaných humanitárních hodnot.\n\n\nVýbor dobré vůle – Nadace Olgy Havlové realizuje projekty v oblasti sociální, zdravotnické a vzdělávací. Nadace každoročně uděluje Cenu Olgy Havlové a podílí se na programech podpory a ochrany lidských práv. Finanční a věcné dary nadace získává od domácích a zahraničních dárců; ve formě grantů, dědictví, výnosů vlastního jmění a benefičních akcí.\n\n\nVýbor dobré vůle – Nadace Olgy Havlové je členem:\n\nVýbor dobré vůle byl registrován ministerstvem vnitra dne 12. dubna 1990. Dne 23. září 1992 byla registrována Nadace Olgy Havlové. Od toho okamžiku organizace používá složený název Výbor dobré vůle ­ - Nadace Olgy Havlové.\nOrganizace se řídí následujícími principy:\n\nVznik Výboru dobré vůle - Nadace Olgy Havlové podnítil skupiny českých krajanů v západních zemích k zakládání organizací na podporu jeho činnosti. Po roce 1990 tak vznikly sesterské organizace například v Rakousku, Spojeném království, Norsku, Švédsku, Švýcarsku, Nizozemí, USA, Kanadě, Francii a Německu. Všechny organizace měly statut dobročinných organizací ve své zemi, ale jejich finanční dary směřovaly na podporu programů Výboru dobré vůle. Většina aktivit (jako třeba klimatické pobyty dětí s oslabeným zdravím v Alpách) byla zaměřena na děti žijící v České republice, zpočátku ještě také ve Slovenské republice.\n\nPo roce 2004, kdy se Česká republika stala členskou zemí Evropské unie, působily dále jen tyto sesterské organizace:\n\nVýbor dobré vůle – Nadace Olgy Havlové (VDV) poskytuje v rámci svých programů a projektů nadační příspěvky jednotlivcům i organizacím. Zaměřuje se na různé cílové skupiny, od dětí až po seniory:\n\nJiž od roku 1995 oceňuje VDV ty, kteří navzdory svému vlastnímu handicapu pomáhají lidem kolem sebe – uděluje Cenu Olgy Havlové. Od roku 2014 oceňuje VDV (v rámci fotografické soutěže Czech Press Photo) fotografie zachycující specifické podmínky života osob s postižením v kategorii nazvané „Můj život s handicapem“. VDV je také partnerskou charitativní organizací běžecké soutěže Run Czech. (Výtěžek získaný díky běžcům používá na nákup zdravotnických a kompenzačních pomůcek.) Dále je VDV (za Českou republiku) koordinátorem rozsáhlého projektu Salzburg Medical Seminars International, jehož náplní je postgraduální vzdělávání určené pro lékaře ze střední a východní Evropy.\n\nVeřejnosti připomíná VDV svoji zakladatelku putovní výstavou fotografií „Olga Havlová a Výbor dobré vůle“, která od roku 2010 hostuje v muzeích, knihovnách, zámcích a jiných výstavních prostorách České republiky, Slovenska a Polska.\n\nOd roku 2009 vydává VDV pro dárce a své partnery časopis s názvem „Dobré zprávy“. Časopis je primárně vydáván v elektronické formě (některá čísla jsou vydávána též v tištěné podobě, ale jsou deklarovaná jako „neprodejná“) a vychází čtyřikrát do roka. Každé číslo je věnováno nějakému ústřednímu tématu. V pravidelných rubrikách zde VDV informuje o svých aktivitách, aktivitách pořádaných sesterskými organizacemi nebo o událostech a dění, které souvisí s osobností Olgy Havlové či jejího muže Václava Havla.\n\nV roce 2015 uplynulo 25 let od založení Výboru dobré vůle - Nadace Olgy Havlové.\n\nZde je uvedena souhrnná bilance za dvacetipětiletou dobu existence VDV:\n\nZde je bilance aktivit a prostředků (v celkovém objemu 25 milionů korun), které nadace realizovala prostřednictvím Fondu vzdělání - společného projektu VDV a ČSOB:\n\nBěhem hodnoceného období (25 let) se nadace angažovala dvakrát v souvislosti se záplavami:\n\nPro VDV pořádá (od roku 1995) Advokátní kancelář Kocián Šolc Balaštík \"Benefiční koncerty dobré vůle\", na kterých se vybralo (během hodnoceného období) více než 20 milionů korun.\nCenu Olgy Havlové (do roku 2015) udělila nadace celkem 20 osobnostem, které se i přes svůj zdravotní handicap angažují v pomoci ostatním znevýhodněným.\n\nProgram integrace dětí a dospělých se zdravotním postižením do běžného života. Běží již od roku 1990 a jeho těžištěm je pomoc jednotlivcům se zdravotním postižením při nákupu zdravotnických a kompenzačních pomůcek, které nejsou plně hrazeny zdravotními pojišťovnami. Součástí programu je podpora těch organizací poskytujících terénní, ambulantní nebo pobytové služby lidem se zdravotním postižením.\n\nProgram podporující organizace, jenž poskytují seniorům terénní služby s tím, že senioři mohou zůstat ve svém známém prostředí navzdory tomu, že se snížila jejich soběstačnost. Součástí tohoto programu byly i nadační příspěvky určené na vzdělávání personálu domovů pro seniory a domovů se zvláštním režimem. Cílem bylo zlepšit podmínky života klientů v pobytových zařízeních, podpořit výuku aktivizačních programů a přispět na vybavení zdravotnickými pomůckami či zdravotnickým materiálem.\n\nPodpora projektů pomáhajících odstraňovat nebo zmírňovat utrpení umírajících při současném zachování jejich důstojnosti i v závěrečných fázích života. VDV v roce 2018 soustředil svoji pozornost na posílení profesionálního rozvoje pracovníků v neziskových nestátních organizacích, které působí ve sféře paliativní a hospicové péče. Nadační prostředky byly určeny na vzdělávání personálu jakož i na pořízení zdravotnického vybavení poskytovatelům sociálních služeb. \n\nProgram zaměřený na pomoc a podporu lidem, kteří jsou ohroženi sociálním vyloučením. V roce 2018 se uskutečnila podpora těch neziskových organizací, které se starají o romskou mládež, chudé rodiny s dětmi, rodiče samoživitele, osoby propuštěné z výkonu trestu a všechny, kdo i přes svoji usilovnou snahu mají jen malou šanci na normální „obyčejný život“.\n\nProjekt pomoci lidem, kteří ztratili bydlení. Umožňuje jim dostat až dva měsíce bydlení zdarma v noclehárnách či azylových domech. Souběžně poskytovaná pomoc odborníků umožní těmto lidem nalézt trvalé bydlení, vyřídit chybějící doklady, požádat o sociální dávky jakož i nalézt zaměstnání. \n\nOd roku 2015 finančně přispívá VDV na neurorehabilitaci dětí s dětskou mozkovou obrnou (DMO). Speciální pohybová terapie (neurorehabilitace) zlepšuje prokazatelně psychomotorický vývoj, celkový rozvoj a zdraví dětí s DMO, ale není hrazena zdravotními pojišťovnami.\n\nNadace „Sasakawa Asthma Fund“ (později přejmenovaná na „The Nippon Foundation“) založila fond pomoci astmatickým a alergickým dětem v roce 1993. Výnosy z tohoto fondu jsou rozdělovány (v grantovém řízení) těm organizacím, které poskytují preventivní služby a ozdravné pobyty, dále pak nemocnicím (na vybavení alergologických oddělení) a sanatoriím, kde děti s astmatem či alergií pobývají.\n\nProgram je zaměřen na zlepšení přístupu znevýhodněných mladých lidí ke vzdělání a to poskytováním stipendií nadaným studentům se zdravotním postižením, ze sociálně slabých rodin jakož i studentům z dětských domovů. Podmínkou získání stipendia je dobrý prospěch a úspěšné zvládnutí přijímacího pohovoru.\n\nProjekt je zaměřený na výuku angličtiny (v zahraničí) pro studenty z dětských domovů a z pěstounských rodin. Tyto studijní pobyty se (v roce 2018) konaly na jazykových školách ve Velké Británii (Londýn, Leeds, Manchester, Eastbourne, Harrogate). \n\nOd roku 2015 (díky podpoře „Nadace ČEZ“) realizuje VDV program stipendijní podpory nadaných vysokoškolských studentů technických oborů. Cílovou skupinou jsou studenti ze sociálně slabých rodin, z dětských domovů nebo studenti se zdravotním handicapem.\n\nV roce 2018 pokračoval VDV šestnáctým rokem v zajišťování účasti českých lékařů na Salzburských lékařských seminářích (Salzburg Medical Seminars). Tyto semináře pořádá nadace The American Australian Foundation v rámci programu Open Medical Institut.\n\nPřednášky určené široké veřejnosti (s tématikou zdraví a životního stylu) v Městské knihovně v Praze pokračovaly pátým rokem (v návaznosti na Salzburg Medical Seminars). \n\nCílem projektu je zapojení sportovců do charitativních sbírek. Za rok 2018 tak sportovci (díky aktivitám VDV) přispěly handicapovaným částkou 800 tisíc korun. (běžecké závody RunCzech, projekt ČSOB „Na zdraví“ a „Team Blue“, Jizerská50, triatlonové závody „PálavaRace“ a „DoksyRace“, liberecký charitativní běh „Běžím, co můžu – pomůžu“, Nadace ČEZ: „Pomáhej pohybem“, charitativní závod dračích lodí pořádaný Rotary Club Prague International). \n\nZa rok 2018 byla udělena Cena Olgy Havlové dne 28. května 2018 (ve Slovanském domě v Praze 1) Pavlu Šturmovi za pomoc lidem se sluchovým postižením. Cenu veřejnosti za rok 2018 získal Martin Kabát, který pomáhá v organizaci „ADAM – autistické děti a my“ s terapeutickými aktivitami pro autistické děti.\n\nPod záštitou VDV působí v domku č.p. 19 ve Zlaté uličce na Pražském hradě prodejní galerie výrobků z dílen, kde pracují lidé se zdravotním postižením. Tento projekt vznikl v roce 1995 a v průběhu let tak zvyšoval povědomí tuzemských i zahraničních návštěvníků Pražského hradu o VDV.\n\nV průběhu roku 2018 se uskutečnila řada akcí na nichž VDV seznamoval širokou veřejnost se svými projekty a aktivitami. Pokračovala i spolupráce s Knihovnou Václava Havla ve formě spolupořádání dvou panelových diskusí věnovaných celospolečenským tématům. Informace o své činnosti šíří VDV prostřednictvím čtvrtletníku „Dobré zprávy“, elektronického bulletinu pro sportovce „Novinky pro běžce dobré vůle“ jakož i na svých webovských stránkách a facebooku.\n\nTento čtvrtletník byl v roce 2018 vydáván v pořadí již desátým rokem. První číslo (vydané v březnu) shrnovalo přehled aktivit věnovaných nedožitým 85. narozeninám Olgy Havlové. Tématem druhého čísla (vyšlo v květnu) byl laureát Ceny Olgy Havlové. Třetí číslo (publikované v září) se soustředilo na problematiku dětské paliativní péče. Prosincové (čtvrté) číslo se zabývalo problematikou lidí bez domova. \n\nVDV pátým rokem převzal záštitu nad kategorií „Můj živt s handicapem“ v rámci fotografické soutěže Czech Press Photo. Cena je určena pro autora fotografie (nebo série fotografií), které zachycují specifické životní podmínky osob se smyslovým, pohybovým nebo mentálním postižením.\n\nK připomenutí nedožitých 85. narozenin Olgy Havlové vyhlásil VDV rok 2018 „Rokem Olgy Havlové“ a během něj uspořádal (ve spolupráci s partnerskými organizacemi) více než 150 akcí v tuzemsku i zahraničí, na kterých se účastnilo přes 2 tisíce lidí.\n\nV roce 2018 organizoval VDV připomínku osobnosti Olgy Havlové zasazením 85 stromů po celé České republice. Do projektu Strom Olgy Havlové se zapojilo 85 obcí a dalších institucí, nejčastěji škol nebo organizací, které se zabývají sociálními službami. Stromy byly sázeny v jarních a podzimních měsících; organizátoři z měst, obcí či institucí opatřili libovolný listnatý strom a zvolili i místo jeho slavnostního zasazení. VDV dodal následně mosaznou desku pro označení stromu. \n\nHosté slavnostního udílení Ceny Olgy Havlové obdrželi (v rámci projektu „Rok Olgy Havlové“) celkem 300 sazenic javoru dlanitolistého, aby je zasadili (na památku zakladatelky VDV) na nejrůznějších místech České republiky.\n\nPutovní výstava byla poprvé zpřístupněna veřejnosti v roce 2010 v pražské Lucerně a pokračuje ve svém putování po městech v České republice i za jejími hranicemi (Slovensko, Polsko, Francie, Litva).\n\nBěhem „Roku Olgy Havlové“ byl vytvořen osvětový videospot „Olga 85“, který zachycuje konkrétní příběhy osob, jimž VDV pomohl. Spot byl promítnut v červnu 2018 divákům České televize a byl rovněž promítán v několika pražských kinech. \n\n\n\n\n\n\n\n\n\n"}
{"id": "471232", "url": "https://cs.wikipedia.org/wiki?curid=471232", "title": "Policejní stát", "text": "Policejní stát\n\nPolicejní stát je stát, ve kterém vláda užívá neomezeně represi, mimo jiné tajnou policii. Policejní stát je prvkem totalitních režimů. Obvyklá je existence cenzury a trestných pracovních táborů.\n\nV minulosti bylo za policejní stát označováno Rakousko-Uhersko nebo Nacistické Německo, dnes jím je například Severní Korea.\n\n"}
{"id": "471234", "url": "https://cs.wikipedia.org/wiki?curid=471234", "title": "Denis Jurčenko", "text": "Denis Jurčenko\n\nDenis Sergijovič Jurčenko ( ) (* 27. ledna 1978, Doněck) je ukrajinský sportovec - atlet, tyčkař, který získal na letních olympijských hrách v Pekingu bronzovou medaili. Je dvojnásobným halovým vicemistrem Evropy (2005, 2007) a bronzovým medailistou HMS 2004 v Budapešti.\n\nJe trojnásobným účastníkem olympijských her. Poprvé reprezentoval na olympiádě v Sydney 2000, kde však jeho cesta skončila v kvalifikaci. O čtyři roky později v Athénách skončil s výkonem 565 cm na devátém místě. V roce 2008 na letních hrách v Pekingu úspěšně překonal ve finále na první pokus 570 cm, byť základní výšku 545 cm zdolal až na třetí pokus. Kvůli zranění však musel soutěž předčasně ukončit. Nakonec i díky soupeřům, kteří na vyšších výškách neuspěli mohl slavit olympijský bronz.\n\nV roce 2002 skončil na mistrovství Evropy v Mnichově na šestém místě společně s českým tyčkařem Adamem Ptáčkem.\n\n\n"}
{"id": "471253", "url": "https://cs.wikipedia.org/wiki?curid=471253", "title": "Řád černé orlice", "text": "Řád černé orlice\n\nŘád černé orlice (německy \"Hohe Orden vom Schwarzen Adler\" nebo \"Schwarzer Adlerorden\") byl nejvyšší pruský řád. Založil jej první pruský král Fridrich I. 17. ledna roku 1701, pouhý den před svou korunovací. Řád byl určen pro vysoké hodnostáře a byl udělován v jediném stupni. Po zrušení Německého císařství a nastolení republiky se stal rodinným řádem dynastie Hohenzollern.\n\nŘád byl koncipován jako rytířský s omezeným počtem 30 členů (pruští princové nebyli započítáváni), na rozdíl od ostatních pruských řádů, které byly záslužné. Pruští princové se stávali členy již při narození, ale práva členů získali až v 10 letech. Do roku 1848 museli uchazeči do tohoto řádu, kteří nedrželi hodnost říšského knížete, doložit šlechtický původ osm generací dozadu a museli přesáhnout věk třiceti let. Po vydání nových řádových statut králem Fridrichem Vilémem IV. dne 20. února 1848 mohli být do řádu přijati i nešlechtici, kteří tímto vstupem obdrželi dědičný šlechtický titul. Držitelé dostávali od roku 1861 při vstupu také automaticky velkokříž Řádu červené orlice.\n\nOdznakem je zlatý kříž maltézského typu vyvedený v tmavěmodrém smaltu. Mezi jednotlivými rameny jsou umístěny černě smaltované korunované pruské orlice. Ve zlatém středovém medailonu se pak nachází zdobná zlatá iniciála zakladatele F R (\"Fridericus Rex\" / \"Fridrich král\").\n\nHvězda je stříbrná a osmicípá, v kulatém středu je vyobrazena černá orlice ve zlatém poli, okolo se vine bílý pruh s heslem \"Suum cuique\" (\"Každému, co jeho jest\").\n\nBarva stuhy je oranžová.\n\nSlavnostní řádový plášť je červený s modrou podšívkou, zlatými šňůrami a vyšitou hvězdou na levé straně.\n\nŘád se uděloval v jedné třídě jako odznak s velkostuhou nošenou přes levé rameno, hvězdou na levé straně a odznakem řádu na řetězu.\n\nPrvních dvacet rytířů řádu, vyznamenaných pruským králem Fridrichem I. dne 17. ledna 1701, den před jeho korunovací králem:\n\n\n"}
{"id": "471259", "url": "https://cs.wikipedia.org/wiki?curid=471259", "title": "La Fourche (stanice metra v Paříži)", "text": "La Fourche (stanice metra v Paříži)\n\nLa Fourche je stanice pařížského metra na lince 13. Nachází se na hranicích 17. a 18. obvodu v Paříži na křižovatce \"Avenue de Clichy\" a \"Avenue de Saint-Ouen\". V této stanici se trať rozděluje na dvě větve ve směru Asnières – Gennevilliers – Les Courtilles a Saint-Denis – Université.\n\nStanice byla otevřena 26. února 1911 jako součást prvního úseku linky tehdejší linky B v úseku Saint-Lazare ↔ Porte de Saint-Ouen. 20. ledna 1912 se zde linka rozvětvila také směrem do stanice Porte de Clichy.\n\nV roce 1931 se linka B změnila na dnešní linku 13.\n\nVe stanici se dělí linka 13 na dvě větve. Trať do stanice \"Asnières – Gennevilliers – Les Courtilles\" pokračuje v tunelu se dvěma kolejemi.\n\nKoleje pro druhou větev se rozdělují. Kolej ve směru do \"Saint-Denis – Université\" se těsně za stanicí \"La Fourche\" oddělí ze společného tunelu a pokračuje v samostatném tunelu. S protilehlou kolejí mířící ze \"Saint-Denis – Université\" se znovu spojí do jednoho tunelu těsně před stanicí Guy Môquet.\n\nKolej ze \"Saint-Denis – Université\" na Châtillon – Montrouge se odpojí před \"La Fourche\" a míří do hloubky pod ostatní koleje, kde bylo z důvodu nedostatku místa vybudováno jedno z nástupišť. Poté se vrátí zpátky na úroveň protilehlé koleje a před stanicí Place de Clichy se opět spojí v tunelu s kolejí vedoucí na jih.\n\nVzhledem k tomuto postavení kolejí má stanice \"La Fourche\" tři nástupiště:\n\n\n\n\n\"La Fourche\" neboli česky \"vidlice\" je název křižovatky, kde se od \"Avenue de Clichy\" odděluje \"Avenue de Saint-Ouen\" a vytvářejí tak tvar Y. Stejně tak se zde v podzemí rozděluje i linka.\n\nStanice má pouze jediný vchod umístěný před nárožním domem přímo na křižovatce.\n\n"}
{"id": "471273", "url": "https://cs.wikipedia.org/wiki?curid=471273", "title": "TATA vazebný protein", "text": "TATA vazebný protein\n\nTATA vazebný protein (z angl. TBP – \"TATA binding protein\", česká podoba není zcela ustálena) je protein představující součást (podjednotku) mnohých transkripčních faktorů. Hraje významnou roli v počáteční fázi transkripce, konkrétně navozuje vznik preiniciačního komplexu pro RNA polymerázy I, II i III. Označuje se někdy také jako TFIIτ, právě z toho důvodu, že tvoří podjednotku τ transkripčních faktorů (TFII). Vyskytuje se pouze u eukaryot a u archeí, u bakterií objeven nebyl, což naznačuje blízkou příbuznost eukaryot a archebakterií.\n\nTATA vazebný protein je zejména součástí transkripčního faktoru TFIID, nutného pro spuštění transkripce RNA polymerázou II. Mimo to však asociuje i s dalšími transkripčními faktory, např. SL1 a TFIIIB, které umožňují přepis různých RNA genů.\n\nKomplex TBP se spolu s dalšími transkripčními faktory váže na promotorové oblasti DNA a vytváří strukturu, která se podle typického tvaru označuje jako „koňské sedlo“. Nevážou se však na libovolné místo DNA, ale na sekvenci zvanou TATA box. Ta je pojmenovaná podle toho, že je tvořena především bázemi thyminem (T) a adeninem (A), mnohdy právě v pořadí TATA.\n"}
{"id": "471277", "url": "https://cs.wikipedia.org/wiki?curid=471277", "title": "Nápravová převodovka", "text": "Nápravová převodovka\n\nNápravová převodovka, hovorově redukce (kolová redukce), je převodovka, která je uložena přímo na hnané nápravě vozidla a obsahuje reduktor.\n\nKonstrukce převodovky se souosým přenosem:\nKonstrukce převodovky s rozdílnou polohou os:\n\n\n"}
{"id": "471282", "url": "https://cs.wikipedia.org/wiki?curid=471282", "title": "André", "text": "André\n\nAndré (zkratka An) je moštová odrůda révy vinné (\"Vitis vinifera\"), určená k výrobě červených vín, která byla vyšlechtěna v České republice roku 1960, kříženec odrůd \"Frankovka\" a \"Svatovavřinecké\".\n\nRéva vinná (\"Vitis vinifera\") odrůda \"André\" je jednodomá dřevitá pnoucí liána dorůstající v kultuře až několika metrů. Kmen tloušťky až několik centimetrů je pokryt světlou borkou, která se loupe v pruzích. Úponky umožňují této rostlině pnout se po tvrdých předmětech. Růst je středně bujný, v mládí až bujný, se vzpřímenými letorosty. Včelka je zelená s bělavými chloupky. Uzavřené mladé lístky ve vrcholku letorostu mají načervenalé okraje. Vrcholek letorostu je hustě bíle vlnatě ochlupený. Apikální mladé lístky jsou žlutozelené, zřídka s jemným narůžovělým okrajem. Letorost je hnědě fialový. Jednoleté réví je středně silné, tmavohnědé, v uzlech intenzívněji zabarvené. Zimní pupeny jsou malé.\n\nList středně velký až velký, tvar čepele je pětiúhelníkový, tří až pětilaločnatý s mělkými až středně hlubokými horními bočními výkroji. Vrchní strana čepele listu je lehce zvlněná, slabě až středně puchýřnatá, spodní jemně chloupkatá. Řapíkový výkroj je plně překrytý, bez průsvitu, řapík je krátký, narůžovělý.\n\nOboupohlavní pětičetné květy v hroznovitých květenstvích jsou žlutozelené, samosprašné. Plodem jsou malé až středně velké bobule (16 mm, 1,33 g), které jsou kulaté, někdy deformované, modročerné, s celoplošným voskovým povlakem. Slupka středně pevná a obsahuje hodně barviva, dužnina je bez zbarvení, řídká až rozplývavá, plné chuti. Semeno je středně velké, světle hnědé, zobáček je tupý, krátký. Hrozen je středně velký až velký (150-200 mm, 150-360 g), kónický, velmi hustý, při bázi s výrazným křidélkem, s krátkou, nazelenalou stopkou. \n\n\"André\" je moštová odrůda vinné révy (\"Vitis vinifera\"), která byla vyšlechtěna ve Šlechtitelské stanici vinařské ve Velkých Pavlovicích na Břeclavsku křížením odrůd \"Frankovka\" a \"Svatovavřinecké\". Šlechtění začalo v roce 1961 a uznáno bylo v roce 1980. Šlechtitelem odrůdy byl Ing. Jaroslav Horák. \n\nOdrůda není příbuzná a její název nijak nesouvisí s odrůdou \"Andrè\" (\"Andran\") z italského Piemontu, popsanou H. Goethem roku 1887 v jeho díle „Ampelographisches Wörterbuch“. \n\nDo Státní odrůdové knihy České republiky byla odrůda zapsána v roce 1980. Je zapsána v Listině registrovaných odrůd na Slovensku, kde je také na menších plochách pěstována. Na 4 hektarech byla roku 2007 vysazena i v Německu. V Čechách se André pro své pozdní zrání téměř nepěstuje, najdeme ji především ve vinařské oblasti Morava, hojnější je v podoblastech Velkopavlovické a Slovácké, v okolí Brna a Mutěnic, na Bzenecku a v Podluží. V České republice se roku 2004 pěstovala na 288 hektarech, roku 1999 byla vysazena na 1,3 % a roku 2010 na 1,5 % celkové plochy vinic. Průměrný věk porostů se v ČR roku 2010 pohyboval kolem 21 let. Udržovateli odrůdy jsou v ČR Ampelos - Šlechtitelská stanice vinařská Znojmo, a.s. a Šlechtitelská stanice vinařská Velké Pavlovice.\n\nNázev dostala odrůda podle návrhu pracovníků Šlechtitelské stanice ve Velkých Pavlovicích po německém pedagogovi a přírodovědci Christianu Karlu Andrém (1763-1831), který působil od roku 1798 v Brně jako ředitel školy evangelicko-luteránské obce, sekretář tehdejší Moravskoslezské společnosti pro zvelebování orby, přírodoznalectví a vlastivědy a zasloužil se také o založení zemského muzea na Moravě. \nAndré v Brně založil, jako první na světě, spolek pro šlechtění ovoce a podnítil tak zájem o získávání nových odrůd křížením. \n\nAndré mimo jiné dalo název leteckému klubu (Letecký klub Nad krajem André o.s. se sídlem ve Velkých Pavlovicích), spolku obcí a místní cyklostezce. \n\nDalší, lokálně používaná synonyma odrůdy \"André\" jsou : \"Andrea, Semenáč A 16-76\".\n\nPro hluboké půdy i pro vápenatější půdy jsou vhodné podnože K 5BB nebo Cr 2, používá se též 125 AA a LE-K/1. Řez se provádí buď na krátké čípky (Vertiko) a popřípadě horizontální ramínka (palmety, amrella), nebo na tažně. Zatížení keřů po řezu má činit 6–7 oček na 1 m2. Odrůda je vhodná pro střední i vysoké způsoby vedení. Poskytuje vysoké a pravidelné výnosy ve výši 10 až 15 t/ha při cukernatosti 17 až 20° ČNM a obsahu kyselin 9-11 g/l. Pro dosažení kvalitní sklizně je nutno dodržovat uvedené zatížení na keř, při vysokých výnosech se kvalita hroznů jako suroviny pro výrobu vína snižuje. \n\nDoba rašení oček a doba květu je středně pozdní až pozdní, rašení probíhá koncem dubna až začátkem května, odrůda kvete ve 2. a 3. dekádě června, květy neopadávají. Zaměkání bobulí začíná v srpnu, odrůda dozrává pozdně, sklizňová zralost začíná až v polovině října, nejpozději se hrozny sklízí začátkem listopadu. \n\nProti napadení plísní révovou (\"Plasmopara viticola\") a padlím révovým (\"Uncinula necator\") je odrůda průměrně odolná, proti napadení plísní šedou (\"Botrytis cinerea\") je odolná dobře. Má běžnou odolnost proti škůdcům bez výrazných výkyvů. Zimními a jarními mrazy poškozována nebývá, neboť dřevo dobře vyzrává a odrůda raší později. \n\nVysoké a pravidelné sklizně dává na hlubokých, úrodných půdách v teplých polohách. Na lehčích půdách, méně zásobených vodou, je nutné řezem pozorně regulovat zatížení keřů plodnými očky. Při přetížení keřů tyto rychle ztrácejí svou životnost.\nBarva typového vína je tmavá, intenzivně granátově červená, vůně je odrůdová, svou hloubkou a plností připomíná jižní typy vín, chuť vína je harmonická, víno má vysoký obsah extraktu. Chuť může být u mladých vín či u vín, vyrobených z nevyzrálých hroznů, výrazně kyselá a hrubá, vyzrálé víno je plné, aromatické, s tříslovinou. \n\nKvalitní víno odrůdy André, vyrobené z vyzrálých hroznů, je vhodné k dlouhodobějšímu zrání v dubových sudech (12-18 měsíců) a následně i v láhvi. V dobrém roce s příznivými podmínkami poskytuje André velmi kvalitní červená vína. Při odpovídajícím zatížení v dobrých ročnících může poskytovat hrozny k produkci ledových a slámových vín. Mnohé vinaře bohužel svádí velká plodnost odrůdy a produkují pak vína světlá, tvrdá a drsná. Vína z dobře vyzrálých hroznů jsou tmavě granátová, ovocné vůně peckovitého ovoce, u zralých vín s tóny borůvek, případně povidel. Chuť je plná, harmonická, po vyzrání na sudech a na lahvích hebká, se zralými tříslovinami a s vyšší kyselinkou. Ve vůni a chuti můžeme hledat ostružiny, borůvky, povidla. Vína jsou obecně vhodná k delší archivaci.\n\nVína André jsou vhodná ke grilovaným masům a k tučnějším sýrům. Jsou vděčným doplňkem k tvrdým sýrům a tmavým a uzeným masům.\n\n\n"}
{"id": "471288", "url": "https://cs.wikipedia.org/wiki?curid=471288", "title": "Marks &amp; Spencer", "text": "Marks &amp; Spencer\n\nMarks & Spencer, ve zkratce M&S, je anglická maloobchodní globální módní značka a oděvní firma, sídlící v Londýně ve Velké Británii. Mimo oblečení se také zaměřuje na prodej potravin a domácích doplňků. Společnost má přes 700 prodejen ve Spojeném království a přes 300 prodejen ve více než 40 zemích světa. Obrat v roce 2009 činil 9 062 milionů liber.\n\nSpolečnost založil v roce 1884 v Leedsu ruský přistěhovalec Michael Marks. Poté, co do společnosti vstoupil Thomas Spencer, se přejmenovala na současný název.\n\nZisky M&S dosáhly svého finančního vrcholu v roce 1997/1998. V současnosti je to jedna z největších módních značek na světě.\n\nSpolupráce přináší výsledky – například organizace Greenpeace firmu ocenila jako nejvíce odpovědnou z hlediska nepoužívání geneticky modifikovaných plodin, organizace Přátelé Země firmu ocenila za redukci pesticidů, organizace Marine Conservation Society za odpovědný přístup k rybolovu a organizace Accountability/Insight Ivestment za pracovní podmínky zaměstnanců.\n\nOficiální WEB stránky společnosti Marks & Spencer\n"}
{"id": "471290", "url": "https://cs.wikipedia.org/wiki?curid=471290", "title": "Robert Kiyosaki", "text": "Robert Kiyosaki\n\nRobert Toru Kiyosaki (japonsky: 清崎徹, narozen 8. dubna 1947 Havaj, USA) je americký podnikatel a autor knih, známý svým bestsellerem \"Bohatý táta, chudý táta\". Je také někdy označován jako „učitel bohatých“.\n\nRobert Toru Kiyosaki se narodil na Havajských ostrovech. Je japonský Američan čtvrté generace, který pochází z prominentní chudé učitelské rodiny. Jeho otec byl představitelem školství ve státě Havaj.\nJako malý chlapec se seznámil se svým celoživotním přítelem Mikem, jehož otec zasvěcoval oba chlapce již od malička do tajů podnikání a investic. Právě zde začíná příběh největšího Kiyosakiho knižního bestselleru „Bohatý táta, chudý táta“.\n\nPo střední škole nastoupil Robert na námořní obchodní akademii v New Yorku a po promoci vstoupil do námořní pěchoty a odešel do Vietnamu jako důstojník a pilot vrtulníku. Jeho obchodní kariéra začala až po návratu z války. Nejprve pracoval jako prodavač kopírek ve firmě Xerox.\n\nV roce 1977 založil společnost, která zavedla na trh první velcronylonovou peněženku pro surfaře. Ačkoli byla ze začátku firma úspěšná a produkt vydělal přes milion dolarů, brzy poté zkrachovala. Jak sám Robert uvádí – jeho aktiva byla větší, než kolik byl v té době schopen zvládnout. Po prvotním neúspěchu si sehnal licenci na výrobu peněženek a trik s logy známých heavy metalových hudebních skupin jako Iron Maiden, Judas Priest apod. Produkt byl opět úspěšný, ale firma nedokázala dlouhodobě konkurovat a nakonec byl Robert nucen spojit svůj podnik s konkurencí a poskytnout jí licenci. Po zkušenostech, které získal, založil úspěšnou mezinárodní společnost Rich Dad Company, Inc., která prodává vzdělávací produkty a knihy na téma „jak zbohatnout“ po celém světě.\n\nMezi další Robertův byznys patří dnes především nemovitosti a také rozvoj menších společností, přesto jeho opravdovou vášní je vyučování.\n\nRobert společně se svou manželkou Kim odešel ve věku 47 let do důchodu s pasivním příjmem třikrát větším, než byly jeho výdaje. Jeho životním krédem je: „Nepracujte pro peníze, nechte peníze, ať pracují pro vás“.\n\nR. Kiyosaki je autorem stolní hry Cashflow, na kterou v Americe získal patent.\n\nRobert vychází z poznatků:\n\nNa základě těchto poznatků se rozhodl Robert Kiyosaki vytvořit stolní hru Cashflow, která pomáhá lidem porozumět funkci peněz v jejich životě. Hlavní výhodou této hry je možnost hrát ve 2–7 hráčích a tím podporovat diskuzi o penězích mezi známými, v rodině nebo v práci.\n\nHra je sestavena z Hrací desky, kartiček „Nicotnosti“, „Trh“, „Malý obchod“ a „Velký obchod“, hrací karty, na které si člověk dělá vlastní účetnictví, kostek obdobných jako z „Člověče, nezlob se!“ a figurek vymodelovaných do tvaru krysy.\n\nHrací plocha je rozdělena na 2 dráhy – Krysí závod a Rychlodráhu bohatých. Každý hráč začíná jako v reálném životě, na nule – v Krysím závodě. Krysí závod se neustále točí kolem „Nicotností“, což jsou běžné výdaje, které Vás v životě nikam finančně nedostanou, menších obchodních příležitostí, spekulací a vyplácení zaměstnanecké výplaty. Na této dráze je Vaším úkolem nahromadit z menších obchodních příležitostí dostatečný pasivní příjem, aby pokryl všechny Vaše měsíční výdaje. Měsíční výdaje si v této hře vybíráte společně se zaměstnáním, které chcete zastupovat.\n\nJakmile se vám podaří nahromadit vyšší pasivní příjem, než jsou Vaše celkové měsíční výdaje, vstupujete na Rychlodráhu bohatých. Tímto krokem se Váš pasivní příjem automaticky vynásobí 100 a Vy z hodu na hod získáváte možnost podílet se na velmi lukrativních obchodních příležitostech.\n\nCíle hry mohou být 2: buď přesun z Krysího závodu nebo koupě vlastního snu, který si člověk určí na začátku hry. Záleží na domluvě hráčů.\n\nHra v mnoha lidech vyvolává silné emoce, neboť se na hru přenáší některé lidské vlastnosti související s jejich finančním životem.\n\nJe také autorem mnoha knih, z nichž jsou nejznámější tyto:\n\n\n"}
{"id": "471301", "url": "https://cs.wikipedia.org/wiki?curid=471301", "title": "RNA polymeráza I", "text": "RNA polymeráza I\n\nRNA polymeráza I (RNAP I či Pol I) je jedna z eukaryotických RNA polymeráz. Hraje zdánlivě vedlejší roli, protože přepisuje v podstatě jediný gen (rRNA gen), ale je velice aktivní, protože tento gen je potřebný v buňce v mnoha kopiích. Tento enzym se skládá ze 14 podjednotek, pět z nich jich má společných s ostatními RNA polymerázami a další dvě pouze s RNAP II.\n\nTato RNA polymeráza přepisuje v podstatě jediný gen, a to gen pro rRNA eukaryotického ribozomu. Tento gen se však vyskytuje v genomu obvykle mnohokrát, například u savců v asi 150-200 kopiích. Transkripcí tohoto genu vzniká pouze jakýsi prekurzor, který je však následně rozštípán na příslušné rRNA řetězce vyskytující se v ribozomu: tyto rRNA jsou označovány podle své sedimentačního koeficientu 5.8 S, 18S a 28S. V tomto seznamu chybí 5S rRNA – ta je totiž přepisována RNA polymerázou III.\n"}
{"id": "471304", "url": "https://cs.wikipedia.org/wiki?curid=471304", "title": "Pol I", "text": "Pol I\n\nPol I může znamenat:\n"}
{"id": "471309", "url": "https://cs.wikipedia.org/wiki?curid=471309", "title": "Královský uherský řád sv. Štěpána", "text": "Královský uherský řád sv. Štěpána\n\nKrálovský uherský řád sv. Štěpána (německy \"Königlich Ungarischer Orden des Heiligen Stephan\", maďarsky \"Magyar királyi Szent István lovagrend\") byl nejvyšším uherským řádem a vyznamenáním, udělovaným za civilní zásluhy.\n\nŘád založila 6. května 1764 královna Marie Terezie při příležitosti korunovace Josefa II. římským králem a řád byl dán pod patronát uherského krále sv. Štěpána. Vyznamenání bylo zamýšleno jako civilní obdoba vojenského řádu Marie Terezie, přičemž byl udělován zejména uherským šlechticům. Řád zanikl roku 1918 s pádem Rakousko-Uherska, ale v letech 1938–1944 jej obnovil Miklós Horthy jako maďarský regent, který jej udělil šesti osobám.\n\nCelkem mohlo být členů řádu pouze 100 (cizozemci se nepočítali) a členem řádu mohl být pouze šlechtic (z rodiny šlechtické nejméně po 4 generace). Do roku 1884 pro nižšího šlechtice zakládalo přijetí do řádu právo na povýšení na svobodného pána a svobodný pán mohl být povýšen na hraběte. Z Čechů byl nositelem řádu například Jan Karel Chotek z Chotkova (1704–1787, nejvyšší český kancléř), Václav Antonín z Kounic-Rietbergu a Karel Filip Schwarzenberg, či Alois Ugarte starší.\n\nŘádový kříž je zeleně emailovaný leopoldovský kříž, který má v okrouhlém středu uherský dvojitý kříž s iniciálami M T a heslem \"PRAEMIUM PUBLICUM MERITORUM\" (Za veřejné zásluhy), na reversu je nápis STO.ST.RI.AP. (\"Sancto Stephano Regi Apostolico\", \"Svatému Štěpánu, apoštolskému králi\"). Kříž je převýšen královskou uherskou korunou. Řádová stuha je purpurová s tmavozelenými okraji.\n\nVelmistrem řádu byl uherský král, přičemž řád měl tři třídy:\n\nMezi nositele řádu byli například kníže Alfred Windischgrätz, ruský generál Ivan Paskievič, maršál Josef Václav Radecký z Radče, kancléř Otto von Bismarck, pražský arcibiskup Lev Skrbenský z Hříště, ministr zahraničí Otakar Černín z Chudenic, osmanští sultánové Abdul Medžid a Mehmed V. atp.\n\n\n"}
{"id": "471311", "url": "https://cs.wikipedia.org/wiki?curid=471311", "title": "Edward Edwards", "text": "Edward Edwards\n\nJméno a příjmení Edward Edwards nosí více osobností:\n\n\n\n"}
{"id": "471323", "url": "https://cs.wikipedia.org/wiki?curid=471323", "title": "Bertrada z Montfortu", "text": "Bertrada z Montfortu\n\nBertrada z Montfortu (1060 – po 1115, klášter Fontevrault) byla hraběnkou z Anjou a poté francouzskou královnou. Filip I. ji jako vdanou ženu unesl Fulkovi z Anjou a stal se díky své hříšné náklonnosti k Bertradě bigamistou.\n\nBertrada se narodila jako dcera hraběte Simona z Montfortu a jeho druhé ženy Anežky. Po smrti rodičů roku 1087 se dostala do poručnictví strýce Viléma z Évreux. Ten mladou dívku na základě politických machinací záhy provdal. Snad roku 1089 se tak stala čtvrtou či pátou manželkou postaršího Fulka z Anjou a dala mu syna, budoucího jeruzalémského krále.\n\nBerta údajně utekla manželovi z Tours ke králi v noci 15. května 1092 a snad téhož dne se konala svatba. Král Filip kvůli této ženě zapudil svou choť Bertu Holandskou, s níž měl jediného syna. Kromě \"hříšné náklonnosti\" ke krásné Bertradě hrála svou roli také potřeba dalšího syna a podle soudobého kronikáře Viléma z Malmesbury prý také to, že zapuzená královna byla příliš tlustá.\n\nNejostřejší byl konflikt mezi králem a odpůrci jeho sňatku s Bertradou v letech 1093–1096, kdy také reformátor Yves ze Chartres sepsal své dílo \"Panormia\" pojednávající o manželství. Dne 15. října 1094 v Autunu byl král společností dvaatřiceti biskupů a papežského legáta exkomunikován a totéž se opakovalo o rok později znovu v Clermontu, kde papež Urban II. mimo jiné také svolal první kruciátu. O dva roky později se Filip naoko \"cizoložství zřekl\" a získal papežské odpuštění. Exkomunikován byl znovu roku 1099 a roku 1104 či 1105 složil Filip společně s Bertradou v Paříži další planou přísahu, že se od sebe odloučí.\nPo Filipově smrti roku 1108 Bertrada odešla do Anjou, prodala svůj vdovský majetek a založila klášter v Haute-Bruyère. Poté pobývala v klášteře Fontevrault, kde o pár let později také zemřela. Předtím se však dle dobových svědectví pokusila zvrátit manželovo rozhodnutí o nástupnictví na francouzském trůně tím, že chtěla nechat jeho nástupce, syna z prvního manželství s Bertou Holandskou Ludvíka otrávit.\n\n"}
{"id": "471330", "url": "https://cs.wikipedia.org/wiki?curid=471330", "title": "Hotel Podgorica", "text": "Hotel Podgorica\n\nHotel Podgorica (černohorsky \"Хотел Подгорицa\") je luxusní čtyřhvězdičkový hotel, nacházející se v Podgorice, hlavním městě Černé Hory. Leží na březích řeky Morači, blízko stejnojmenného sportovního komplexu, 2 kilometry od centra Podgorice.\nHotel byl vystavěn v roce 1967 a představuje vrchol tvorby své navrhovatelky, černohorské, světoznámé architekty Svetlany Kany Radević. Modelní design a zařízení, ale i technické vlastnosti splňují vysoké standardy, které řadí tento hotel mezi třetí nejpoužívanější v Černé Hoře.\nHotel má krásnou vstupní halu s recepcí, vnitřní i venkovní bazén, posilovnu a kadeřnictví. Jsou zde tři restaurace, společenská, dětská a konferenční místnost, menší bar se dvěma bowlingovými dráhami, terasy, sál věnovaný historii hotelu s krásnými dobovými obrazy (jsou zde také informace o architektce Svetlaně Radević), saunu, kadeřnictví, regenerační studio a další moderní a luxusní vybavení.\n\nJe zde 44 moderně zařízených, vkusných pokojů. Apartmá jsou navrženy a vybaveny tak, aby odpovídaly vysokým standardům s maximálním pohodlím. Všechny pokoje jsou navrženy v přírodních barvách, mají přísun denního světla a všude je připojení na internet. Každý pokoj má minibar, klimatizaci, telefon, televizi s LCD obrazovkou, pokojovou službu, koupelny a pod.\n"}
{"id": "471332", "url": "https://cs.wikipedia.org/wiki?curid=471332", "title": "Gonbožab Cybikov", "text": "Gonbožab Cybikov\n\nGonbožab Cebekovič Cybikov (rusky Гомбожа́б Цэ́бекович Цы́биков; mongolsky Цэвэгийн Гомбожав) (20. dubna 1873 Urdo-Aga, Zabajkalsko – 20. září 1930 Aginskoje) byl ruský cestovatel, etnograf, jazykovědec a orientalista. Mezi lety 1899–1902 podnikl cestu do Tibetu, o které zanechal cestopisnou zprávu, která v českém jazyce vyšla pod názvem \"Cesta k posvátným místům Tibetu\". Po návratu z Tibetu se věnoval především akademické činnosti.\n\nCybikov se narodil v rodině burjatského úředníka. Jeho otec Cebek Montujev velmi usiloval o to, aby jeho syn obdržel dostatečné vzdělání, které se Cebekovi nedostávalo. Už od pěti let svého syna učil mongolské abecedě a poté, co Gonbožab Cybikov strávil rok ve farní škole, jej dal na studia do Čity, kde se nacházelo nově otevřené gymnázium. Cybikov patřil mezi první čtyři burjatské studenty, kteří na tomto gymnáziu začali studovat. Zde Cybikov studoval 9 let a roku 1893 svá studia završil. Po neúspěšném studiu medicíny začal roku 1895 navštěvovat fakultu orientálních jazyků na petrohradské univerzitě. Zde studoval až do roku 1899.\n\nCybikov se na cestu do Tibetu vydal ještě v roce dokončení svých studií. K dlouhé cestě jej vyzval ruský mongolista a Cybikův učitel A. M. Pozdnějev, který poslal Ruské zeměpisné společnosti na Cybika doporučení, což mu umožnilo rychlé a bezproblémové sestavení malé výpravy a vyražení na cestu ještě téhož roku. Konečným Cybikovým cílem byla Lhasa, do které se do té doby dostalo jen málo cizinců (před ním se o to několikrát neúspěšně pokoušeli jeho krajané jako např. Nikolaj Prževalskij či Pjotr Kozlov).\n\nCybikov se na cestu vypravil 25. listopadu 1899 v přestrojení za burjatského lámu, jelikož Tibet nebyl tehdy pro cizince otevřen. Cestu Cybikov započal v mongolské Urze (dnes Ulánbátar), odkud se vydal směrem na jih přes poušť Gobi. Podél Žluté řeky došel až do amdského kláštera Kumbum, kde pobýval v prvních měsících roku 1900. Čas strávený zde na několik týdnů přerušil cestou a pobytem v klášteře Labrang, který byl vzdálen zhruba 200 kilometrů jižněji, z něhož se však opět vrátil do Kumbumu. Koncem dubna Cybikov opustil Kumbum a vydal se nejdříve západním směrem, postupně se však stáčel stále více a více na jih, až došel počátkem srpna téhož roku přes Cchädam až do Lhasy.\n\nVe Lhase pobyl více než rok. Během této doby pořídil podrobný popis města a života v něm. Jelikož měl s sebou i fotografický přístroj, pořídil i jedny z prvních známých fotografií Lhasy. Cybikov během lhaského pobytu navštívil mnoho okolních klášterů a měst jako jsou např. Däpung, Sera, Samjä, Gandän či Kjorolung. 10. dne devátého měsíce roku 1901 se Cybikov vydal na zpáteční cestu. Pro návrat zvolil stejnou cestu. 4. dubna 1902 dosáhl Urgy. Po zhruba třítýdenním pobytu zde cestoval dále na sever, až 2. května téhož roku vstoupil v Kjachtě na půdu své vlasti.\n\nCybikovi se jako jednomu z mála Evropanů podařilo navštívit Lhasu ještě před britskou invazí v letech 1903–1904. Jeho cesta je výjimečná v tom, že ji velmi podrobně písemně zdokumentoval. Jeho svědectví poskytuje cenný materiál ke studiu tradičního Tibetu a života Tibeťanů a je aktuální a vyhledávanou studnicí informací i v dnešní době. Se sepisováním objemného cestopisu, svého životního díla s množstvím fotografií, Cybikov začal brzy po návratu do vlasti. Jeho první vydání však vyšlo až roku 1919, kdy jej pod názvem \"Buddist palomnik u svjatyň Tibeta. Po dněvnikam, veďonnym v 1899–1902 gg.\" vydala v Petrohradě Ruská zeměpisná společnost.\n\nPo návratu do vlasti Cybikov nejdříve sepsal krátkou zprávu o své cestě s názvem „O Centrálním Tibetu“, kterou prezentoval na zasedání Ruské zeměpisné společnosti. Ta mu posléze udělila vysoce hodnocené vyznamenání N. M. Prževalského. Cybikov pořídil jedny z prvních fotografií Lhasy. Ty byly společně v fotografiemi méně známého ruského cestovatele Ovše Norzunova uveřejněny roku 1905 v časopise \"National Geographic\". Jednalo se o vůbec první sérii fotografií, které byly v tomto časopise uveřejněny. U čtenářů vzbudily velmi pozitivní ohlas a fotografie časopisu zajistily všeobecnou popularitu.\n\nVětšinu dalších let po svém návratu Cybikov strávil na akademické půdě, kde působil jako odborník v oblasti mongolistiky, tibetologie a buddhologie. K jeho nejdůležitějším počinům na poli tibetanistiky patří překlad a redakce Congkhapova díla \"Lam-rim čhen-po\" do ruského jazyka. Toto dílo vyšlo ve dvou svazcích v letech 1910 a 1913.\n\nPo Únorové revoluci roku 1917 Cybikov dobrovolně odešel z postu profesora zpět do kraje svého rodiště – Zabajkalska. Tam se snažil povznést úroveň vzdělání svých krajanů, a to jak dětí, tak učitelů. Po odchodu z akademické půdy začal psát spisy určené ke vzdělávací osvětě Burjatů, i nadále však byl činný v badatelské činnosti. Mimo spisy z oblasti buddhologie a vzdělávání vydal též nemálo prací z oblasti filologie, zejména pak mongolsko-burjatské. Zemřel 20. září 1930 ve své rodné vesnici.\n\n\n"}
{"id": "471335", "url": "https://cs.wikipedia.org/wiki?curid=471335", "title": "George Eastman House", "text": "George Eastman House\n\nGeorge Eastman House Museum of Photography (česky Muzeum fotografie dům George Eastmana) je fotografické muzeum v Rochesteru, státu New York, USA, které patří mezi nejstarší na světě. Otevřelo se pro veřejnost v roce 1949. Muzeum proslulo svou sbírkou fotografií a filmovým archivem; muzeum je také jedničkou v archivaci filmů a konzervaci fotografií, provádí kurzy vzdělávání archivářů a „konzervátorů“ z celého světa.\n\nMuzeum se nachází v domě, který postavil George Eastman, zakladatel společnosti Kodak. Dům byl prohlášen za národní kulturní památku v roce 1966.\n\nMajetek George Eastmana, včetně jeho domu, byl odkázán po jeho smrti Univerzitě v Rochesteru. Dům se stal domovem prezidenta University of Rochester Rushe Rheese do roku 1935. Po druhé světové válce univerzita převedla majetek na dozorčí radu.\n\nGeorge Eastman House byl pronajmut v roce 1947. Dnes jeho úplné jméno zní George Eastman House International Museum of Photography and Film neboli George Eastman House – Mezinárodní muzeum fotografie a filmu. Od samého počátku mělo muzeum za cíl a poslání shromažďovat, uchovávat a prezentovat historii fotografie a filmu. Muzeum bylo otevřeno v roce 1949, s výstavou jádra sbírky v bývalé veřejné místnosti Eastmanova domu.\n\nPůvodní muzejní sbírky – včetně sbírky fotografií z Občanské války Alexandra Gardnera, historické sbírky Eastman Kodak Company a sbírky Gabriela Cromera z Francie – přilákala další významné přírůstky v průběhu dalších čtyřiceti let. Celý archiv, firemní sbírky, a portfolia umělců byly darovány instituci Eastman House.\n\nJako kurátor Mezinárodního muzea fotografie v George Eastman House pracoval v období 1948 – 1958 americký kurátor, historik umění, textař a fotograf Beaumont Newhall. Později se stal jejím ředitelem 1958 – 1971. Během působení v Eastman House byl Newhall odpovědný za shromažďování jedné z největších fotografických sbírek na světě. Jeho kniha \"The History of Photography\" zůstává jednou z nejvýznamnějších v této oblasti a stala se klasickou učebnicí historie fotografie.\n\nGeorge Eastman House Collection je fotografická sbírka, která se nachází v domě George Eastmana a spravuje ji organizace a muzeum se stejným názvem – George Eastman House. Kolekce obsahuje více než 400 000 fotografií a negativů od vynálezu fotografie až po současnost. Zaměřuje se na západní americkou fotografii 19. století, ranou francouzskou fotografii a vlastní nejrozsáhlejší sbírku daguerrotypií na světě.\n\nRoku 1966 vystavoval v George Eastman House Garry Winogrand s Lee Friedlanderem, Duane Michalsem, Bruce Davidsonem a Danny Lyonem v rámci výstavy s názvem Toward a Social Landscape \"Směrem sociální krajina\".\n\nArchiv obsahuje díla autorů:\n\nMuzeum obsahuje mimo jiné také archiv technologií. Lze v něm nalézt první camery obscury, sbírku fotoaparátů Brownie, časovou osu vývoje technologií fotoaparátů, vybrané filmové kamery nebo Lumière Cinématographe.\n\nSoučástí sbírky je například letecký fotoaparát Fairchild K-20 používaný během druhé světové války v letecké fotografii. Navrhla jej firma Fairchild pana Shermana Millse Fairchilda a vyráběl se pod licencí pro vojenské kontrakty.\n\n\n\n\n"}
{"id": "471338", "url": "https://cs.wikipedia.org/wiki?curid=471338", "title": "Jakub Vadlejch", "text": "Jakub Vadlejch\n\nJakub Vadlejch (* 10. října 1990 Praha) je český atlet, závodící v hodu oštěpem, vicemistr světa z roku 2017.\n\nV roce 2009 (26. září v Domažlicích) překonal vlastní český juniorský rekord hodem dlouhým 81,95 metru. Zároveň se tak dostal již v 19 letech na tehdy 4. místo dlouhodobých národních tabulek (za Železným, Guzdekem a Frydrychem).\n\nNa 56. ročníku Polabských závodů v Kolíně dne 1. května 2010 Jakub Vadlejch vítězným hodem svůj osobní rekord posunul na 82,52 m a o pouhý týden nato (8. května 2010) ještě výrazně vylepšil při Velké ceně města Olomouce. O mimořádné úrovni souboje, který Vadlejch se svými oddílovými kolegy z Dukly Veselým a Frydrychem v Olomouci svedl, svědčí skutečnost, že jeho výkon 84,47 m stačil v tomto závodě pouze na třetí místo.\n\nV červenci 2015 na mítinku v Karlstadu vylepšil svůj nejlepší výkon na 86,21 metru. 8. května 2016 svůj osobní rekord vylepšil výkonem 86,76 metru v japonském Kawasaki. Další osobní rekord vytvořil den před zahájením letních olympijských her, 4. srpna 2016 v Kolíně – tam poslal oštěp do vzdálenosti 87,20 metru, a zařadil se tak na šesté místo světových oštěpařských tabulek předolympijské části sezóny 2016. Další zlepšení osobního rekordu nastalo na Diamantové lize v Paříži dne 27. srpna 2016 výkonem 88,02 metrů.\n\nV sezóně 2017 patřil k nejlepším oštěpařům světa a prakticky v každém závodě byl schopen házet kolem 87 metrů. Tento výkon předvedl například i na Mistrovství ČR v atletice v Třinci (87,07 m.). Největší úspěch své dosavadní kariéry zaznamenal v roce 2017 na Mistrovství světa v atletice v Londýně, kde si vylepšil osobní maximum na 89,73 m a vybojoval stříbrnou medaili. Nad jeho síly byl pouze Němec Johannes Vetter, který hodil jen o 16 centimetrů víc.\n\n\n"}
{"id": "471339", "url": "https://cs.wikipedia.org/wiki?curid=471339", "title": "David Lekuta Rudisha", "text": "David Lekuta Rudisha\n\nDavid Lekuta Rudisha (* 17. prosinec 1988 v Kilgoris) je keňský atlet, běžec, jehož specializací je běh na 800 metrů. V současnosti drží také světový rekord na této trati pod otevřeným nebem. Z pěti nejlepších historických výkonů patří tři jemu.\n\nV roce 2006 získal na juniorském mistrovství světa v Pekingu zlatou medaili. O dva roky později získal zlato na africkém mistrovství v Addis Abeba. V roce 2009 skončil na mistrovství světa v Berlíně v semifinále. V září téhož roku zaběhl v italském Rieti 800 metrů za 1:42,01 minuty, čímž překonal africký kontinentální rekord Sammyho Koskeie o 27 setin a zvítězil na světovém atletickém finále v Soluni. Již tehdy na sebe upozornil jako možný velký talent této disciplíny.\n\nDne 10. července 2010 zaběhl půlku na mítinku KBC Night v belgickém Heusdenu-Zolderu v čase 1:41,51 a zařadil se na tehdejší druhé místo v historických tabulkách. 22. srpna 2010 na berlínském mítinku ISTAF již zaběhl půlku v novém světovém rekordu 1:41,09 a dosavadní rekordní čas Wilsona Kipketera vylepšil o dvě setiny. O pouhý týden později na mítinku v italském Rieti zaběhl půlku v čase 1:41,01. Tímto výkonem vylepšil vlastní světový rekord o dalších osm setin. Atletickou sezónu 2010 tak zakončil jako jeden z nejlepších atletů světa.\n\nV roce 2011 na MS v Tegu získal zlatou medaili. O rok později vybojoval v novém světovém rekordu 1:40,91 zlatou medaili na Letních olympijských hrách 2012 v Londýně. Podruhé se stal mistrem světa v běhu na 800 metrů v roce 2015. Druhé olympijské zlato na této trati vybojoval v roce 2016.\n\nV roce 2016 si připsal na konto další světový rekord, byť na neoficiální trati 500 metrů. Půl kilometru v britském Newcastlu zvládl na rovné silniční trati v čase 57,69 sekundy a zcela tak vymazal dosavadní historické maximum.\n\n\n"}
{"id": "471340", "url": "https://cs.wikipedia.org/wiki?curid=471340", "title": "Iván Pedroso", "text": "Iván Pedroso\n\nIván Lázaro Pedroso Soler (* 17. prosinec 1972, Havana) je bývalý kubánský atlet, olympijský vítěz, čtyřnásobný mistr světa a pětinásobný halový mistr světa ve skoku do dálky.\n\nPřes 8 metrů skočil poprvé již v 17 letech. V roce 1995 doletěl v Sestriere až na 896 cm, čímž překonal platný světový rekord Mikea Powella o 1 centimetr. Pořadatelé však rekord neposlali k ověření IAAF, protože byl zakrytý anemometr (větroměr). Podle všeho však výkon platí (vítr měl sílu 1,2 m/s). Ze stejného roku pochází také platný osobní rekord Pedrosa 871 cm. Třikrát vybojoval zlatou medaili na Panamerických hrách.\n\nAktivní kariéru ukončil v roce 2007.\n\n\n"}
{"id": "471341", "url": "https://cs.wikipedia.org/wiki?curid=471341", "title": "Hornatina", "text": "Hornatina\n\nHornatina je typ zemského povrchu s velmi členitým reliéfem. Výšková členitost je 300 až 600 m. V Česku hornatiny zaujímají zpravidla část povrchu v nadmořské výšce 900 až 1 600 m.\nHornatiny mají výrazné úpatí vůči sousedním terénním tvarům. Jsou rozlišovány plochá hornatina (s výškovou členitostí 300-450 m) a členitá hornatina (450-600 m). Méně členitá než hornatina je vrchovina, více členitá je velehornatina.\n\n"}
{"id": "471345", "url": "https://cs.wikipedia.org/wiki?curid=471345", "title": "Střih (film)", "text": "Střih (film)\n\nZa střih, jinak též střihovou skladbu nebo montáž, případně i sestřih, je považován postup, při kterém se jednotlivé filmové záběry skládají do vzájemných vazeb tak, aby vytvořily vyšší významový celek. Jde tedy o spojení dvou záběrů, jejichž konfrontací vzniká buď asociační vazba, rozvinutí děje nebo kontrast. Z toho vyplývá, že teprve a pouze montáží vzniká kinematografické vyprávění.\n\nTuto skutečnost si pravděpodobně vůbec poprvé v dějinách kinematografie uvědomil George Albert Smith, když v roce 1900 použil střih jako interpunkci v krátkém snímku \"Babiččiny brýle na čtení\". Výrazně tak předběhl všechny své současníky. Ti buď kvůli krátké stopáži svých filmů střih nepoužívali vůbec (jednalo se tedy o jednozáběrové filmy jako \"Odchod z továrny\" nebo \"Příjezd vlaku do stanice La Ciotat\") nebo pro ně představoval pouze nutné oddělení samostatných dějových aktů (např. \"Výprava na Měsíc\" z roku 1902 Georgese Mélièse).\n\nŠirší pojetí střihu jako nástroje vyprávění ale v delších dílech uplatnil až Edwin S. Porter, jeden z prvních Edisonových kameramanů. V jeho prvním filmu \"Život amerického hasiče\" už můžeme pozorovat první paralelní montáž, kterou o několik let později rozvinul David Wark Griffith.\n\nLev Kulešov byl sovětský filmový teoretik a montážník, přednášející principy filmového umění na Moskevské filmové škole, který stál u zrodu montáže samotné a pomohl ustanovit její zákonitosti. Pro Kulešova byla základní podstatou filmu montáž, juxtapozice, střet jednoho záběru s druhým. Podle Kulešova je záběr, podobně jako tón nebo slovo, pouze základní surovinou a teprve střihovou skladbou získává přesah a významově ovlivňuje záběry ostatní, takže význam získává teprve a pouze střihačovým zásahem. Důkaz přinesl ve slavném experimentu, který se dnes označuje jako Kulešovův efekt.\n\nNatočil delší detailní záběr tváře herce Ivana Mozžuchina, kterého instruoval tak, aby se tvářil co nejvíce neutrálně. Tento záběr rozstřihl a proložil třemi stejně dlouhými prostřihy: záběrem kouřící se polévky, záběrem otevřené rakve s mrtvolou mladé ženy a nakonec záběrem hrajícího si dítěte. Tento krátký snímek promítl zkušebnímu vzorku nic netušících diváků. Účinek na publikum byl ohromný. Vsevolod I. Pudovkin, další otec sovětské montáže, o tom později napsal: „Když jsme ukázali tyto tři kombinace divákům, kteří nebyli do tajemství zasvěceni, účinek byl neobyčejný. Diváci byli nadšeni hercovou hrou.“\n\nKulešov tím dokázal, že záběr je ze své podstaty mnohoznačný a v závislosti na celku může v podstatě znamenat cokoli.\n\nČeský ekvivalent anglického označení \"editing\" (doslova \"editace\") ne úplně jasně vystihuje význam práce filmového střihače. V očích mnoha laiků je střihač dokonce nekvalifikovaným pracovníkem, „který slepuje jednotlivé filmové pásy“. Co do významu editora (střihače) je však opak pravdou. V mnoha anglosaských produkcích má pozice střihače význam téměř srovnatelný s pozicí režiséra filmu.\n\nV praxi je to totiž právě střihač, kdo filmovému dílu dává konečnou podobu. V situacích, kdy se při konečné editaci (střihu) rozchází názor režiséra a editora (respektive producentů), dochází ke vzniku oficiální verze filmu a teprve dodatečně je zhotovena i (většinou obsáhlejší) samostatná režisérská verze filmu. Ta většinou nebývá určena pro běžnou distribuci.\n\n"}
{"id": "471346", "url": "https://cs.wikipedia.org/wiki?curid=471346", "title": "Anžela Balachonovová", "text": "Anžela Balachonovová\n\nAnžela Balachonovová ( ; * 18. prosince 1972, Kyjev) je bývalá ukrajinská atletka, jejíž specializace byla skok o tyči.\n\nNa halovém ME 1996 ve Stockholmu, kde se konala ženská tyčka vůbec poprvé v historii šampionátu obsadila výkonem 385 cm 7. místo. V roce 1997 na halovém MS v Paříži skončila na 9. místě.\n\nO rok později se stala ve Valencii halovou mistryní Evropy v novém světovém rekordu 445 cm. Stříbro získala Daniela Bártová. V letní sezóně roku 1998 vybojovala na evropském šampionátu v Budapešti historicky první titul mistryně Evropy. Výkonem 431 cm vyhrála jen díky lepšímu technickému zápisu před Němkami Nicole Humbertovou a Yvonne Buschbaumovou.\n\nV roce 1999 získala stříbrnou medaili na světovém šampionátu v Seville, kde překonala 455 cm. Výše skočila jen Američanka Stacy Dragilaová (460 cm).\n\nDvakrát reprezentovala na letních olympijských hrách. V roce 2000 se konala na olympiádě v australském Sydney ženská tyčka poprvé v historii her. Balachonovová postoupila do finále, kde však třikrát neuspěla na své základní výšce 425 cm. Na letní olympiádě 2004 v Athénách se umístila na 6. místě.\n\n\n\n"}
{"id": "471347", "url": "https://cs.wikipedia.org/wiki?curid=471347", "title": "Ľudmila Pajdušáková", "text": "Ľudmila Pajdušáková\n\nĽudmila Pajdušáková (29. června 1916, Radošovce – 5. října 1979, Vyšné Hágy) byla slovenská fyzička a astronomka, dlouholetá ředitelka Astronomického ústavu Slovenské akademie věd. Do mezinárodního povědomí se dostala jako objevitelka několika komet.\n\nĽudmila Pajdušáková studovala na Reálném gymnáziu v městečku Kláštor pod Znievom, později, v letech 1935–1936 na soukromém učitelském ústavu získala kvalifikaci pomocné učitelky. Vyučovala na lidové škole ve Vinosadech (1936–1937), v Slepčanech (1937–1939), na Měšťanské škole ve Štiavniku (1939–1940), v Brvništi (1940–1942) a v Trenčianské Teplé (1942–1944). Od 1. července 1944 začala pracovat na nově postavené „Státní observatoři“ na Skalnatém plese. Po válce studovala astronomii na Přírodovědecké fakultě UK v Bratislavě.\n\nPajdušáková se systematicky věnovala pozorování meteorů, především rojových, a asteroidů, později i sluneční astronomii. Sbírka snímků v roce 1946 dosáhla více než 11 000 meteorů na 10 000 snímcích – průměrná expozice jednoho meteoru 30 hodin, byla v tomto období poválečných let nejpočetnější po harvardské.\n\nNejvětších úspěchů však dosáhla při studiu komet – objevila nebo spoluobjevila jich celkem 5 v rozmezí let 1946–1953. Nejznámější z nich je periodická kometa 45P/Honda-Mrkos-Pajdušáková.\n\nOd roku 1958 byla až do své smrti – tedy přes 20 let – ředitelkou Astronomického ústavu Slovenské akademie věd.\n\nĽudmila Pajdušáková byla kratší dobu manželkou českého astronoma Antonína Mrkose, který v observatoři na Skalnatém plese dlouhodobě pracoval. Ten po ní později pojmenoval planetku 3636 (3636) Pajdušáková.\n\nĽudmila Pajdušáková se přičinila i o zavedení pozorování a určování poloh asteroidů. Od roku 1958, kdy nastoupila do funkce ředitelky Astronomického ústavu SAV, se věnovala studiu atmosféry Slunce, periodicity a variability sluneční činnosti. Publikovala až 20 původních vědeckých prací, desítky odborných prací a více než 100 prací vědecko-popularizačního charakteru. V letech 1961–1963 byla členkou Světové rady míru a v období 1962–1974 předsedkyní Slovenské astronomické společnosti při SAV. V roce 1967 byla zvolena členkou Mezinárodní astronomické unie. V mnoha internetových zdrojích je jako datum jejího úmrtí uveden 6. říjen 1979, podle úmrtního listu však zemřela 5. října 1979 v obci Vyšné Hágy.\n\nV den 100. výročí narození, 29. června 2016, byla v rodné obci Radošovce odhalena pamětní deska.\n\n"}
{"id": "471350", "url": "https://cs.wikipedia.org/wiki?curid=471350", "title": "Mykotoxin T-2", "text": "Mykotoxin T-2\n\nMykotoxin T-2 (též toxin T-2, T-2 mykotoxin, T-2 toxin) je trichotecenový mykotoxin, přirozený vedlejší produkt plísně \"Fusarium spp\", toxický člověku a jiným živočichům. Klinicky způsobuje \"alimentární toxickou aleukii\" a mnoho symptomů spjatých s rozličnými orgány, např. kůží, dýchacími cestami nebo žaludkem. Je to jediný mykotoxin, který byl použit jako biologická zbraň. Do těla člověka se může dostat požitím výrobků z plesnivého zrní.\n\nT-2 byl objeven jako zbraň ruskými vědci poté, co byla po jarní sklizni opožděné kvůli druhé světové válce mouka kontaminována plísní \"Fusarium\" a byl z ní vyroben chléb. Mnoho lidí bylo postiženo, někteří smrtelně. O T-2 se uvažovalo také jako o příčině moru v Athénách (430 př. n. l.). \n\nT-2 je jednou z možných příčin syndromu války v Perském zálivu u některých amerických vojáků, kteří byli vystaveni minometné palbě iráckých sil během války v Perském zálivu. Bylo na něj též podezření při otravě Viktora Juščenka během kampaně před prezidentskými volbami v roce 2004 (později však bylo potvrzeno, že šlo o otravu dioxinem).\n\n\n"}
{"id": "471354", "url": "https://cs.wikipedia.org/wiki?curid=471354", "title": "Věra Hrochová", "text": "Věra Hrochová\n\nVěra Hrochová (25. června 1933 Praha – 9. října 1996 Praha) byla česká historička a byzantoložka.\n\nV roce 1957 absolvovala studium historie na Filozofické fakultě Univerzity Karlovy v Praze. Poté působila na téže fakultě jako pedagog a vědecký pracovník na katedře obecných dějin a katedře věd o antickém starověku. Vědecky se zaměřovala na středověké dějiny Byzantské říše a východního Středomoří a na historii křížových výprav. V roce 1991 byla jmenována docentkou a v roce 1997 profesorkou (in memoriam). Vedle prací ze středověkých dějin se podílela na řadě učebnic pro základní, střední i vysoké školy a na několika kolektivních dílech. Jejím manželem byl historik Miroslav Hroch.\n\n\n"}
{"id": "471359", "url": "https://cs.wikipedia.org/wiki?curid=471359", "title": "Tiglatpilesar II.", "text": "Tiglatpilesar II.\n\nTiglatpilesar II. (podle hebrejského přepisu akkadského \"Tukultī-apil-Ešarra\" - \"Má víra je v synu Ešařině\") byl asyrský král. Nastoupil na trůn po svém otci Aššur-réš-išim II. roku 967 př. n. l a vládl až do své smrti r. 935 př. n. l. Přes úctyhodnou délku jeho panování toho o něm mnoho nevíme. V té době byla Asýrie pod tlakem ze strany Urartu, aramejských kočovných kmenů a Babylónu. Pod asyrskou moc spadalo jen velmi malé území a Tiglatpilesar II. nedisponoval téměř žádnou vojenskou silou.\nVládl 32 let.\n"}
{"id": "471364", "url": "https://cs.wikipedia.org/wiki?curid=471364", "title": "Aššur-dán II.", "text": "Aššur-dán II.\n\nAššur-dán II (akkadsky \"(Bůh) Aššur (můj) soudce\") byl asyrský král. Nastoupil na trůn po svém otci Tiglatpilesarovi II. roku 935 př. n. l.\n\nAššur-dánovi se za jeho vlády konečně podařilo zastavit vleklou krizi, ve které se Asýrie již dlouho nalézala. Soustředil se na stabilizaci vnitřních poměrů (ustanovením nových správcovských úřadů v provinciích tyto znovu získal pod svou kontrolu), výstavbu měst a opevnění, pomoc zemědělcům, jejich zásobování zemědělským nářadím a hlavně v rozšiřování orné půdy. To vše vedlo k pozdějším rekordním sklizním.\n\nJeho cílem bylo obnovit kontrolu nad územím Asýrie v jeho přirozených hranicích. Po dlouhé době také podnikal kampaně proti kočovným aramejským kmenům po vzoru svých předků Salmanassara II. a Aššur-rabi II.. Bohatou kořist a velká stáda pak dopravil do Aššúru. Královské záznamy obsahují rovněž zmínku o výpravách do oblasti \"Ka-dmuhu\" a \"Kirr -juru\".\nV záznamech tohoto krále nenajdeme žádné informace, z nichž by bylo možné usoudit, že dosáhl nějakého velkého vojenského vítězství. Naopak se zdá, že asyrská armáda byla ještě příliš slabá, aby se odvážila zapojit do otevřené bitvy. Je zde pouze krátká zmínka o převodu válečných vozů.\nV Aššúru Aššur-dán II. podle jeho nápisu obnovil \"Bránu řemeslníků\", vystavěnou Tiglatpilesarem I..\n\nAššur-dán II. vládl 23 let a po jeho smrti na trůn nastoupil jeho syn Adad-nárárí II.. Ten a jeho další nástupci těžili ze základů vybudovaných Aššur-dánem a Asýrie se opět stala významnou mocností.\n\n"}
{"id": "471366", "url": "https://cs.wikipedia.org/wiki?curid=471366", "title": "Beniesova vila", "text": "Beniesova vila\n\nBeniesova vila je kubistická vila podnikatele v cukrovarnictví, Michaela Beniese, nacházející se v městě Lysá nad Labem v části Litol. Jde o jednu z významných kubistických staveb v České republice. Jedná se, kromě jiného, o jednu z prvních staveb s plochou střechou a první, která měla na ploché střeše projektovánu zahradu.\n\nStavbu realizovala stavební společnost Architekt a stavitel Matěj Blecha, a projektoval ji významný český architekt Emil Králíček. Stavba byla realizována v letech 1912-1913. Jedná se o první dům na našem území, kde byla na plochou střechu umístěna zahrada.\n\nV interiéru jsou zachovány detaily výzdoby, zejména nárožní sloup s motivem, který byl použit pro plakát výstavy Český architektonický kubismus. Vstup do obytné části domu je ze západní strany. Ústřední místnost suterénu tvoří hala se čtyřmi pravoúhlými sloupy. V suterénu bývala ještě kuchyň, komora, spíž, přípravna, sklad potravin, umývárna, místnost pro uskladnění vína, prostor ústředního topení a tři menší místnosti pro služebné.\n\nDo přízemí, nejvýstavnější části domu, je vstup ze strany severní. Pozoruhodnou vstupní chodbou se dostaneme do haly, kde dominují čtyři sloupy o čtvercovém půdorysu. Sloupy jsou v horní polovině bohatě zdobené plastickým kubistickým tvaroslovím, v dolní části bývalo dřevěné obložení se střídmě vyřezávaným dekorem. Prostor vymezený sloupy má ve stropu tvar osmiúhelníku, kde býval otevřený průhled až na střechu. V hale je zachováno dřevěné obložení stěn. Samotný strop haly je po obvodu sloupů členitý plastickými pravoúhlými pásy.\n\nSměrem na jih je vstup do bývalého obývacího pokoje a jídelny. V těchto místnostech se zachovaly dveře a podokenní mřížky zakrývající topení. Z obývacího pokoje se vcházelo do pánského pokoje. Prosklené dveře jsou původní a typické je i výrazné profilování okraje stropu. Další menší místnosti přízemí sloužily jako jídelna, přípravna, prostor schodiště do patra, šatna, místnost pro služku a toalety.\nV patře je ústředním prostorem opět hala s galeriemi. Uprostřed severní strany se nachází schodiště, ze kterého je vstupu na balkon se třemi okny ve tvaru šestiúhelníku. Původní majitel měl v patře šatnu, místnost pro služku, lázně osvětlené šestiúhelnými okny a pokoje se vstupem na balkon. Ve zděném přístavku na střeše se nalézá prostor schodiště a dvě menší místnosti. Uprostřed rovné střechy je skleník ve tvaru trojúhelníku, v němž je patrný půdorysný tvar haly. Dekorované sloupy vedou až zcela nahoru a je viditelná svrchní konstrukce.\n\nDům je ve špatném technickém stavu, ve vlastnictví soukromé společnosti. Zahrada u domu byla postupně zcela zničena, v sousedství je obrovské parkoviště automobilů a v bezprostřední blízkosti domu probíhají demoliční práce. Současný vlastník, firma ARS Altmann Praha spol. s r. o., zadal zpracování projektu rekonstrukce architektovi Davidu Vávrovi, ale rekonstrukce stále neprobíhá a objekt chátrá. Možná proto se v Lysé nad Labem začínají tvořit občanské aktivity snažící se přispět k záchraně domu.\n\n\n"}
{"id": "471367", "url": "https://cs.wikipedia.org/wiki?curid=471367", "title": "Alberta Briantiová", "text": "Alberta Briantiová\n\nAlberta Briantiová, nepřechýleně Alberta Brianti (* 5. dubna 1980, San Secondo Parmense, Itálie) je současná italská profesionální tenistka. Její nejvyšší umístění na žebříčku WTA ve dvouhře bylo 55. místo (13. června 2011) a ve čtyřhře 68. místo (13. února 2012).\n\nNa okruhu WTA vyhrála jeden turnaj ve dvouhře, když v roce 2011 zvítězila v marockém Fásu. Ve čtyřhře zvítězila na dvou turnajích. V roce 2011 v Palermu a o rok později v Dallasu.\n\nÚspěšnější byla na okruhu ITF, kde vyhrála ve dvouhře 9 turnajů a ve čtyřhře 11.\n\n\n"}
{"id": "471378", "url": "https://cs.wikipedia.org/wiki?curid=471378", "title": "John Theodore Buchholz", "text": "John Theodore Buchholz\n\nJohn Theodore Buchholz (14. června 1888 Nebraska – 1. června 1951 Urbana, Illinois) byl americký botanik. Byl specialistou na borovicotvaré.\n"}
{"id": "471393", "url": "https://cs.wikipedia.org/wiki?curid=471393", "title": "Ján Bahna", "text": "Ján Bahna\n\nJán Miloslav Bahna (* 8. dubna 1944, Pukanec) je slovenský architekt a pedagog.\n\nNarodil se 8. dubna 1944 v Pukanci v okrese Levice. Na základní školu chodil do roku 1958 v Pukanci, na jedenáctiletou střední školu poté v Levicích do roku 1961. Vystudoval architekturu na SVŠT v Bratislavě roku 1967 a VŠVU v Bratislavě roku 1970, u profesorů Jozefa Lacka, Vojtecha Vilhana.\n\nJako architektovi mu jsou cizí strnulé vzory a stereotypní opakování téhož schématu. Dokáže synteticky zvládnout nejrůznější zadání, požadavky uživatele a charakter města a současně reflektovat aktuální architektonické proudy. Jeho aplikace nových podnětů ze světové architektury obohacovaly slovenskou architekturu už od konce 70. let 20. století, ty se vyznačovaly stálým úsilím o konečné nastolení trvajícího a všeplatného ideálu. Trvale a přitom lehce a nenásilně prosazoval nová řešení a nové modely. Nedostával se přitom do přímého konfliktu s vládnoucí mocí, protože jeho přístup byl přirozený i prakticky úspěšný. Ústav, ve kterém tehdy pracoval, však neměl důvěru vedení Svazu architektů a obchodní stavby nemohly, podle tehdejších představ, dobře představovat ideál socialistické architektury.\n\nV letech 1971-1990 pracoval na ŠPUO (Státní projektový ústav obchodu) v Bratislavě. Zde vytvořil vícero významných obchodních staveb. V roce 1972 se stal členem Svazu slovenských architektů. Spolupracoval hlavně s architekty Ivanem Matušíkem, F. Minárikem, L. Mihálikem, F. Kalesným, M. Kolčákem, L. Závodným a statikem P. Čížkem. V letech 1971-1979 pracoval v soukromém ateliéru s profesorem Vojtechem Vilhanem.\nZ tohoto období pocházejí stavby vládního salónku i interiérů haly na letišti v Bratislavě 1972-1974 a interiér banky v Žilině 1976-1979.\n\nOd roku 1987 je členem Svazu slovenských výtvarných umělců, 1989 člen Spolku architektů Slovenska a od roku 1993 člen Komory architektů Slovenska. Od roku 1990 působil na Vysoké škole výtvarných umění. Současně založil soukromý ateliér - Bahna, Palčo, Starý, Zavodný. Od roku 1995 - Bahna, Palčo, Starý, Toma. V roku 1999 se přestěhoval do vlastního objektu, rudé věže v Horském parku. Od léta 2000 pracuje v ateliéru generačně třetí sestava. Někteří předchádzející členové s ateliérem spolupracují externě.\n\nV současnosti se ve svém AA ateliéru architektury věnuje široké škále projektů od interiéru, přes rekonstrukce, novostavby až po urbanismus. Zpracovává studie, projekty, realizační projekty, inženýrskou činnost až po autorský dozor. V době své činnosti realizoval širokou škálu staveb, obdržel vícero ocenění.\n\nAA Ateliér Architektury vznikl v roce 1990 odchodem J. Bahny a Ľ. Závodného ze ŠPÚO - Pro Linea. Nejprve pracoval v sestavě Bahna - Palčo - Starý - Závodný. Za 40 let své architektonické tvorby realizovali a rekonstruovali více než 60 objektů, většinou v Bratislavě.\n\nOd roku 1990 je vedoucím ateliéru architektury III. na Vysoké škole výtvarných umění v Bratislavě. V jeho ateliéru až doposud absolvovalo školu více než 50 architektů.\nOd roku 2000 působí ve Spolku architektů Slovenska jako jeho viceprezident pro Bratislavu.\n\n\n\n"}
{"id": "471395", "url": "https://cs.wikipedia.org/wiki?curid=471395", "title": "Jermak (partyzánská jednotka)", "text": "Jermak (partyzánská jednotka)\n\nJermak byl krycí název sovětského organizátorského výsadku, poté partyzánské skupiny a nakonec partyzánské brigády operující na území Protektorátu Čech a Morava. Oddíl, který do svých řad absorboval řadu uprchlých sovětských zajatců i místních obyvatel, působil zejména v prostoru Drahanské vrchoviny, kde ke konci války provedl řadu sabotážních akcí. \n\nVýsadek byl sestaven v srpnu 1944 a měl patnáct členů, čtrnáct Rusů a jednoho Poláka:\n\nPůvodně měla jednotka 1. září 1944 překročit bojovou linii v prostoru města Frysztak v Polsku, avšak to se jí nepodařilo. Proto byla v noci z 30. září na 1. října na druhý pokus vysazena na Moravě letecky. Operačním územím skupiny byla určena vesnice Studnice u vojenského újezdu Březina. Výsadek přistál v Rakoveckém údolí mezi Ruprechtovem a Račicemi. \n\nSamotný seskok se nepodařilo utajit a proto se celý prostor seskoku stal cílem německé pátrací akce. Výsadkářům se sice podařilo uniknout, ale přišli o část vybavení.\n\nVýsadkářům se během přesunu podařilo získat řadu kontaktů mezi místním obyvatelstvem a zároveň do svých řad přijal skupinu uprchlých ruských zajatců. Díky rozrůstání se skupiny byl oddíl rozdělen a od listopadu 1944 některé skupiny operovaly samostatně. Proti Jermaku brněnské gestapo nasadilo konfidenty a tzv. protibandy (Gegenbande) tvořené Rusy a Ukrajinci, kteří spolupracovali s nacisty. Ti se vydávali za partyzány a po obyvatelstvu požadovali pomoc. Ti, kteří se nechali oklamat byli následně zatýkáni gestapem.\n\nZačátkem prosince se gestapu podařilo získat informace o schůzce partyzánských velitelů včetně několika příslušníků oddílu Jermak ve Žďárné. Během přepadu byli dva partyzáni zabiti, dalším z nich, včetně radistky Paršinové se podařilo uniknout. Jádro Jermaku se poté přesunulo k Prosetínu. Další část Jermaku se gestapu podařilo vypátrat u Nýrova. Zde na jejich lesní bunkr 11. ledna 1945 zaútočil speciální stíhací oddíl s příslušníky gestapa. Během boje padli všichni čtyři partyzáni. Z důvodu probíhajících akcí německého bezpečnostního aparátu byl oddíl Jermak rozdělen na menší části a jeho činnost utlumena.\n\nZačátkem února 1945 se gestapu podařilo zajmout a následně přimět ke spolupráci jednoho z ruských partyzánů, který následně nejen vyzradil řadu údajů o činnosti Jermaku, ale začal i pro gestapo pracovat jako provokatér. Díky dalším údajům získaným mučením odbojářů se podařilo Němcům získat informace o chystané schůzce velitelů Jermaku a Třetí čs. úderné roty generála Luži 26. února. Místo schůzky, hájovnu nedaleko Šerkovic obsadili provokatéři převlečení za partyzány. Po příchodu velitelů došlo k boji, při kterém padl velitel Jermaku Dmitrijev, Železňak byl zajat a v dubnu popraven. V následném zatýkání byla zatčena řada spolupracovníků Jermaku.\n\nPo padlém Dmitrijevovi převzal velení jeho zástupce Petrovskij. Ztráta velitelů a sítě spolupracovníků donutila část Jermaku k dalšímu utlumení činnosti. Části oddílu operujícího na Poličsku a Prostějovsku zůstaly nedotčené. Od března začaly tyto skupiny podnikat diverzní akce proti dopravním komunikacím, zejména železnici. \n\nDne 10. dubna 1945 byl pětičlennou skupinou partyzánů náloží poškozen most u obce Helenín. Most byl na trase Jihlava - Brno. Most po vjetí vlaku s německými vojáky nevydržel a tři vagóny se zřítily do řeky Jihlavy. Smrtí 52 a zraněním 119 německých vojáků se, podle amatérského historika Jiřího Vybíhala, jednalo o největší diverzní akci provedenou partyzány na území Protektorátu.\n\nPůvodně patnáctičlenný výsadek se rozrostl a byl rozdělen. Oddíly, nesoucí název Jermak, působily na Prostějovsku, Olomoucku, Vyškovsku, v okolí Poličky a Velkého Meziříčí. Některé skupiny prováděly diverzní akce na železnici, proti německým kolonám či vyzbrojovací přepady četnických stanic. Další skupiny se převážně zabývaly zásobovacími akcemi, ale i akcemi tzv. individuálního teroru (trestání a zastrašování kolaborantů a osob německé národnosti).\n\nSkupina Jermak-Fursenko působící v oblasti Litovle se zabývala zásobováním a individuálním terorem. Dubnová akce roku 1945 v Javoříčku, kdy byli partyzány zavražděni 3 lidé v tamní hájovně (matka se dvěma dětmi), vedla k vypálení celé obce Javoříčko oddílem SS. Součástí akce SS bylo povraždění 38 obyvatel Javoříčka, všech přítomných mužů starších 15 let.\n\nPartyzánský oddíl, později partyzánská brigáda Jermak za dobu svého působení v Protektorátu sdružila 286 bojovníků z čehož bylo 35 Čechů a ještě větší počet pomocníků a podporovatelů. Nižší počet Čechů byl dán začleněním velkého počtu uprchlých sovětských zajatců. Například když byla 15. prosince 1944 uzavřena dohoda o vstupu příslušníků dosud samostatného partyzánského oddílu Čapajev (Bachmutskij-Serinek) do řad silnějších jednotek operujících v oblasti – do Jermaku a do Doktora Miroslava Tyrše, volili sověti zpravidla Jermak a Češi Doktora Miroslava Tyrše. \nJednotka provedla celkem 243 bojových akcí a vykolejila 23 vlaků. V bojích zabila 1 279 nepřátelských vojáků a 734 jich zajala. Z vlastních řad padlo 39 partyzánů.\n\n\n\n"}
{"id": "471412", "url": "https://cs.wikipedia.org/wiki?curid=471412", "title": "Messenger", "text": "Messenger\n\nMessenger (též \"messanger\") může znamenat:\n\n\n\n"}
{"id": "471415", "url": "https://cs.wikipedia.org/wiki?curid=471415", "title": "Juribej (přítok Bajdaracké zátoky)", "text": "Juribej (přítok Bajdaracké zátoky)\n\nJuribej ( ) je řeka v Jamalo-něneckém autonomním okruhu v Ťumeňské oblasti v Rusku. Je dlouhá 340 km. Plocha povodí měří 9740 km². \n\nVzniká soutokem Levého a Pravého Juribeje, přičemž první z nich odtéká z jezera Jarroto 2. a druhý z nich z jezera Jarroto 1.. Ústí do Bajdaracké zátoky Karského moře. \n\nZdrojem vody jsou sněhové srážky. Zamrzá v říjnu a rozmrzá v červnu. Nejvyšších vodních stavů dosahuje v červnu a v červenci.\n\nV 17. století po řece, tehdy nazývané Mutnaja ( ), vedla trasa z evropského severu do Mangazeji, prvního ruského města na Sibiři.\n"}
{"id": "471421", "url": "https://cs.wikipedia.org/wiki?curid=471421", "title": "Jiří Pokorný", "text": "Jiří Pokorný\n\nExistuje více nositelů jména Jiří Pokorný:\n\n"}
{"id": "471434", "url": "https://cs.wikipedia.org/wiki?curid=471434", "title": "Bejt El", "text": "Bejt El\n\nBejt El ( , doslova „\"Dům Boží\"“; v oficiálním přepisu do angličtiny Bet El, přepisováno též Beit El) je izraelská osada a místní rada (malé město) na Západním břehu Jordánu v distriktu Judea a Samaří.\n\nNachází se přibližně 5 kilometrů severoseverovýchodně od Ramalláhu, 18 kilometrů severně od historického jádra Jeruzaléma a asi 45 kilometrů jihovýchodně od Tel Avivu v jižní části hornatiny Samařska, v nadmořské výšce 860 metrů.\n\nNovodobý Bejt El byl založen 1. listopadu 1977 poblíž stejnojmenné starověké židovské lokality Bét-el, na jejímž místě se nyní rozkládá arabská vesnice Bejtin. Prvními osadníky bylo sedmnáct rodin, které zde obsadily opuštěnou vojenskou základnu. Osada se později rozdělila na dvě samostatné části: Bejt El Alef (nábožensky orientovaná rezidenční komunita) a Bejt El Bet (komunita soustředěná okolo zdejší ješivy. V roce 1997 se tyto obě části opětovně sloučily do jedné obce.\n\nVelká část obyvatel dojíždí za prací do Jeruzaléma. V samotném Bejt El se nachází několik soukromých podniků, včetně továrny na výrobu modlitebních řemínků. Bejt El je situován do vnitrozemí Západního břehu Jordánu a obklopen několika arabskými vesnicemi. Jeho budoucnost závisí na případné mírové dohodě mezi Izraelci a Palestinci.\n\nPodle údajů z roku 2009 tvořili naprostou většinu obyvatel Židé – cca 5 500 osob (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství). Velká část obyvatel obce patří mezi stoupence náboženského sionismu. Žije zde také početná skupina židovských přistěhovalců z Indie (tzv. Bnej Menaše) z Manípuru a Mizóramu.\nRabíny obce jsou Šlomo Aviner a Zalman Baruch Melamed, který je také roš ješiva.\n\nJde o středně velkou obec městského typu s dlouhodobě rostoucí populací. K 31. prosinci 2017 zde žilo 6 100 lidí.\n\n\"* údaje zaokrouhleny na stovky\"\n\n"}
{"id": "471444", "url": "https://cs.wikipedia.org/wiki?curid=471444", "title": "Šungit", "text": "Šungit\n\nŠungit ( ) je neporézní polyminerální uhlíková hornina, která dostala svůj název podle místa výskytu, karelské vesnice Šuňga na břehu Oněžského jezera, kde byl šungit poprvé objeven.\n\nŠungit je na pohled neprůsvitný černý kámen s více či méně výrazným kovovým leskem. Stáří šungitu je kolem 2 miliard let. Jedná se o negrafitizovaný, téměř čistý nekrystalický uhlík vzniklý pravděpodobně z mikroskopických řas.\n\nNaleziště se nachází v Karélii v severozápadním Rusku (zatím jediné známé na Zemi). Jeho rozloha je asi 10 000 km². Předpokládaná zásoba je přibližně 1 miliarda tun.\n\nV oblasti Karélie se nacházely dnes již neexistující šungitové lázně, založené v 18. století ruským carem Petrem Velikým, kde se léčily hlavně děti.\n\nŠungit má sorpční schopnosti, které jsou však nižší než u aktivního uhlí. Tyto vlastnosti nacházejí uplatnění při využití šungitového sorbentu při procesu úpravy vody, pro dočištění na kvalitu pitné vody se již používá aktivní uhlí a další postupy pro odstranění mikroskopických nečistot a bakterií.\n\n"}
{"id": "471446", "url": "https://cs.wikipedia.org/wiki?curid=471446", "title": "Geosynchronní dráha", "text": "Geosynchronní dráha\n\nGeosynchronní dráha je typ geocentrické oběžné dráhy, jejíž doba oběhu (siderická perioda) je stejná, jako doba otočení Země kolem své osy takzvaný hvězdný den (viz Hvězdný čas). Tato synchronizace způsobuje, že z pohledu pozorovatele se objekt na této dráze vrací na jedno místo na obloze vždy ve stejný čas každý den. \n\nKaždá dráha, mající tyto parametry, může být označena jako geosynchronní, přičemž nezáleží na jejím sklonu. V praxi se však toto označení používá pro orbity se sklonem blízkým nule (téměř nad rovníkem). V širším pojetí může mít geosynchronní dráha i libovolnou excentricitu, avšak, stejně jako v případě sklonu, se v praxi takto označují dráhy kruhové nebo téměř kruhové.\n\nGeosynchronní dráha je speciální druh synchronní dráhy, jejíž centrální těleso je Země. Oběžná dráha synchronizovaná se Sluncem se nazývá heliosynchronní dráha. Podle definice synchronní dráhy se nemusí doba oběhu družice a doba rotace tělesa rovnat, ale mohou být v celočíselných násobcích. V případě synchronní dráhy Země se pro tyto dráhy používá jiné označení, např. semisynchronní dráha, která má poloviční (resp dvakrát menší) siderickou periodu než hvězdný den na Zemi. Patří sem některé dráhy typu molnija a oběžné dráhy satelitů systému GPS. Dalším speciálním druhem je geostacionární dráha, která je však kruhová a má nulový sklon.\n\n\n"}
{"id": "471449", "url": "https://cs.wikipedia.org/wiki?curid=471449", "title": "Boskovická brázda", "text": "Boskovická brázda\n\nBoskovická brázda je protáhlá, asi 95 km dlouhá sníženina a geomorfologický celek v oblasti Brněnské vrchoviny. Táhne se od severovýchodu k jihozápadu mezi Drahanskou a Českomoravskou vrchovinou – na severu začíná u Městečka Trnávky (jihovýchodně od Moravské Třebové), na jihu končí u Moravského Krumlova. Vytváří zřetelný pruh nezalesněné krajiny mezi lesnatější krajinou na jihovýchodě a severozápadě. Severní část (Malá Haná) je od jižní (Oslavanská brázda) oddělena vyšší oblastí Žernovnické hrásti, součástí Hornosvratecké vrchoviny.\n\nBoskovická brázda je vyplněna převážně permokarbonskými a neogeními usazeninami a ostrůvky křídových usazenin. V Oslavanské brázdě jsou naleziště černého uhlí (\"rosicko-oslavanská pánev\"). Střední sklon je 4°20′, nejvyšším bodem je kopec Nad Amerikou (553 m) ve Svárovské vrchovině (součást Malé Hané). Průměrná výška Boskovické brázdy je 354,6 m n. m.\n\nNapříč brázdou, převážně od severozápadu na jihovýchod, protéká řada vodních toků, například Rokytná, Oslava, Jihlava, Bobrava, Svratka či Svitava.\n\nSeverní částí Boskovické brázdy vede projektovaná dálnice D43 Brno - Moravská Třebová (ve stopě rozestavěné německé dálnice Vídeň - Vratislav z druhé světové války).\n"}
{"id": "471452", "url": "https://cs.wikipedia.org/wiki?curid=471452", "title": "Geocentrická dráha", "text": "Geocentrická dráha\n\nGeocentrická dráha je taková oběžná dráha, jejíž centrálním tělesem je Země. Mezi geocentrické dráhy patří například: nízká oběžná dráha Země, geostacionární dráha, geosynchronní dráha, dráha Měsíce apod. \n\nKaždé těleso na geocentrické dráze musí mít minimálně kruhovou rychlost. Pro opuštění geocentrické dráhy je potřeba dosáhnout únikové rychlosti. Víc informací naleznete v článku Pohyb v centrálním gravitačním poli.\n"}
{"id": "471460", "url": "https://cs.wikipedia.org/wiki?curid=471460", "title": "Hořovická brázda", "text": "Hořovická brázda\n\nHořovická brázda je protáhlá, asi 58 km dlouhá a v průměru 8 km široká sníženina ve středních Čechách. Táhne se od západu k východu mezi Brdskou vrchovinou na jihu a Zbirožskou a Karlštejnkou vrchovinou na severu – na západě začíná u Holoubkova (východně od Rokycan), na východě končí na jižním okraji Prahy u Radotína, ve střední části vybíhá severovýchodním směrem výběžek k Berounu.\n\nHořovická brázda je složena zejména z ordovických břidlic, prachovců, jílovců, pískovců, a křemenců a vytváří zřetelný pruh řidčeji zalesněné a hustěji osídlené krajiny mezi vrchovinami na jihu a na severu. Střední sklon je 3°45', svažuje se severovýchodním směrem, kterým také protéká řada vodních toků. V západní části je to zejména Červený potok, ve střední části Litavka a na východě Berounka. \n\nHořovickou brázdou odedávna probíhají významné dálkové trasy. Již ve středověku to byla zemská stezka spojující Prahu s Norimberkem, dnes je to zejména železniční trať Praha-Plzeň a dálnice D5. Mezi významná sídla v Hořovické brázdě patří například Hořovice, Žebrák, Zdice, Beroun, Řevnice či Černošice.\n\n\"Zeměpisný lexikon ČR: Hory a nížiny\". Ed. Jaromír Demek a Peter Mackovčin. Brno: Agentura ochrany přírody a krajiny ČR, 2006\n"}
{"id": "471466", "url": "https://cs.wikipedia.org/wiki?curid=471466", "title": "New Scientist", "text": "New Scientist\n\nNew Scientist je mezinárodní vědecký časopis zaměřený na nejnovější pokroky ve vědě a technologii. Otiskuje v angličtině články o posledním vývoji a zprávy z vědecké komunity a články týkající se budoucnosti, zaměřené technicky nebo filozoficky.\n\nČasopis byl založen roku 1956; vydává jej společnost \"Reed Business Information\", což je pobočka \"Reed Elsevier\". Sídlí v Londýně a existuje ve třech vydáních: britském, americkém a australském. Vlastní také webové strany na nichž publikuje některé články z tištěné verze a denně obnovované depeše ze světa vědy.\n\nČlánky vycházející v časopisu neprocházejí oponentním procesem (peer review). K jeho čtenářům patří jak vědci tak zájemci o vědu, kteří se tak mohou seznamovat s vědeckými poznatky a vývojem mimo svoje hlavní zaměření. Na základě jeho obsahu pak také vznikají další články o vědeckých poznatcích objevující se v obecně zaměřeném tisku.\n\nAsi třetina obsahu je věnována reklamě, jejíž podstatnou část tvoří inzeráty pracovních míst ve vědeckých institucích.\n\n\"New Scientist\" vydal sérii knih obsahující otázky a odpovědi z rubriky Poslední slovo (\"Last Word\"). Vybrané nejzajímavější otázky i odpovědi zasílají časopisu sami čtenáři; jedná se o zdánlivě jednoduché otázky z každodenního života typu: \"Proč roztavené sýry tvoří vlákna? Vdechuji teď jednu z molekul vzduchu z posledního vzdechu Leonarda da Vinciho? Proč krájení cibule vyvolává pláč?\" na které však jiní zaslali co nejobsáhlejší smysluplné a překvapivé odpovědi.\n\nTakto vyšly knihy:\n\n"}
{"id": "471468", "url": "https://cs.wikipedia.org/wiki?curid=471468", "title": "William Lamb", "text": "William Lamb\n\nWilliam Lamb, 2. vikomt Melbourne (15. března 1779, Londýn – 24. listopadu 1848, Brocket Hall, Hertfordshire) byl britský státník, člen strany Whigů, ministr vnitra, premiér a rádce královny Viktorie. Město Melbourne v Austrálii je pojmenováno na jeho počest.\n\nNarodil se v londýnské aristokratické rodině spojené se stranou Whigů. Studoval na Eton College a Trinity College v Cambridge. Připojil se ke skupině romantických radikálů, jejímiž členy byli i Percy Bysshe Shelley a George Gordon Byron. Roku 1805 se stal následníkem po svém otci a oženil se s Carolinou Ponsonbyovou. Následující rok byl zvolen poslancem Dolní sněmovny za volební obvod Leominster.\nPrvní veřejná zmínka o jeho osobě se objevila v situaci, která pro něho nebyla příjemná. Jeho žena měla milostný poměr s Georgem Gordonem Byronem. Tento skandál vypukl roku 1812 a manželé se rozešli.\n\nI když byl členem strany Whigů, přijal pozici správce Irska v toryovských vládách George Canninga a Fredericka Johna Robinsona. Po smrti svého otce roku 1828 po něm zdědil titul vikomta Melbourne a stal se členem Sněmovny lordů. Když v listopadu 1830 vznikla vláda Whigů vedená Charlesem Greyem stal se v ní ministrem vnitra. Prvním počinem bylo prosazení tvrdých trestů pro vzbouřence, kteří ničili mlátičky a podobné zemědělské stroje. Výsledkem byly tresty smrti, deportace a uvěznění.\n\nPo vzpouře jižním Walesu roku 1831 se jím vedená vláda rozhodla pro exemplární potrestání a popravu alespoň jednoho vzbouřence. Mladý horník Dic Penderyn byl obviněn z napadení vojáka. Obyvatelé Merthyr Tydfil byli přesvědčeni o jeho nevině a asi 11 000 lidí podepsalo petici za jeho osvobození. Vláda tuto petici odmítla a Penderyn byl odsouzen k trestu smrti. Roku 1874 bylo odhaleno, že napadení vojáka provedl jiný muž, který utekl do Ameriky.\n\nHlavním rysem jeho politiky byl kompromis. Byl odpůrcem radikálních reforem navrhovaných Whigy, ale nakonec je akceptoval jako nutné zlo pro snížení rizika revoluce. Protože byl méně radikální než někteří jiní Whigové, stal se po Greyově rezignaci v červenci 1834 premiérem.\n\nOdpor Viléma IV. k radikálním reformám vedlo k jeho odvolání v listopadu téhož roku. Možnost sestavit vládu dostal Toryovec Robert Peel. Neúspěch Toryů ve všeobecných volbách roku 1835 vedl k pádu jeho vlády a on se v dubnu znovu stal premiérem.\n\nByl premiérem i v době nástupu královny Viktorie v červnu 1837. Královna byla v době nástupu na trůn dívka a tak jí nejen radil jak postupovat v politických záležitostech, ale provizorně zpočátku zastával i funkci jejího osobního sekretáře. Z těchto důvodů dokonce dostal k dispozici soukromý pokoj na Windsorském hradu.\n\nV květnu 1839 vypukla politická krize a on chtěl odstoupit z funkce premiéra, což mu Viktorie z obavy před toryovským premiérem nechtěla dovolit. Nicméně pověřila sestavením vlády Roberta Peela, který to ale z obavy před tím, že by nebyl schopen zajistit vládě většinu v dolní komoře parlamentu, odmítl. Poté jej přemluvili, aby funkci premiéra vykonával i nadále.\n\nI po jeho rezignaci v srpnu 1841 mu královna Viktorie nadále posílala dopisy. Jeho vliv na Viktorii se po její svatbě s princem Albertem postupně snižoval.\n\nStal se autorem mnoha reforem, i když jejich rozsah nebyl tak velký jako Greyových. Jeho hlavní zásluhou bylo snížení počtu zločinů, za něž hrozil trest smrti a reforma místní samosprávy. Nicméně reforma zákonů pro chudé (\"Poor laws\") byla spíše konzervativní a restriktivní.\n\n"}
{"id": "471470", "url": "https://cs.wikipedia.org/wiki?curid=471470", "title": "Památník Vojna u Příbrami", "text": "Památník Vojna u Příbrami\n\nPamátník Vojna u Příbrami (nebo také památník Vojna Lešetice či pracovní tábor Vojna) je muzejní expozice věnovaná obětem komunismu. Nachází se asi 5 km jihovýchodně od Příbrami v prostorách bývalého pracovního tábora Vojna, na trojmezí obcí Lešetice a Lazsko a příbramské části Zavržice. Tábor byl pojmenovaný podle osady Vojna, která leží asi 0,8 km severozápadně v lesích na území Zavržic, název Vojna nese též nejvyšší kopec Příbramské pahorkatiny, asi 1,2 km západoseverozápadně od tábora.\n\nTábor byl vybudován v letech 1947 až 1949 německými válečnými zajatci a pojmenován byl po nedalekém vrchu Vojna. Po odchodu válečných zajatců od poloviny roku 1949 do roku 1951 začal tábor plnit účel tábora nucených prací pro politické vězně nastupujícího komunistického režimu. Odsouzena sem byla i řada československé elity všech oborů a oblastí, jež spojovalo to, že byli nepohodlní pro tehdejší režim. Vězni byli využívání zejména jako pracovní síla při těžbě uranové rudy v nedalekých dolech a při rozšiřování pracovního tábora. Od roku 1951 do roku 1961 byl tábor používán jako vězeňské zařízení. To bylo po amnestii k 1. 6. 1961 zrušeno. Do roku 2000 areál využívala armáda.\n\nV lednu 2001 byl areál tábora vyhlášen kulturní památkou. V roce 2005 byl zpřístupněn veřejnosti a v současné době je pobočkou Hornického muzea Příbram. Nabízí návštěvníkům následující prohlídkové trasy:\n\n\nProstředí tábora bylo využito při filmování například těchto filmů:\n\n\n\n"}
{"id": "471478", "url": "https://cs.wikipedia.org/wiki?curid=471478", "title": "Kirenga", "text": "Kirenga\n\nKirenga ( ) je řeka v Irkutské oblasti v Rusku. Je dlouhá 746 km. Plocha povodí měří 46 600 km². Horní tok na soutokem s Pravou Kirengou se nazývá Levá Kirenga.\n\nPramení na Bajkalském hřbetu. Ústí zprava do Leny.\n\n\nZdrojem vody jsou převážně dešťové srážky. Průměrný roční průtok vody ve vzdálenosti 18 km od ústí u vesnice Šorochovo činí 658 m³/s. Zamrzá na konci října až v listopadu a rozmrzá na konci dubna až v květnu.\n\nŘeka je splavná. Vodní doprava je možná do vesnice Kazačinskoje ve vzdálenosti 228 km od ústí. V ústí se nachází město Kirensk.\n"}
{"id": "471480", "url": "https://cs.wikipedia.org/wiki?curid=471480", "title": "August Friedrich Schweigger", "text": "August Friedrich Schweigger\n\nAugust Friedrich Schweigger (8. září 1783 Erlangen – 28. července 1821 Agrigento) byl německý přírodovědec. \n\nSchweigger byl bratr Johanna Salomona Christopha Schweiggera. Studoval medicínu, botaniku a zoologii. Po pobytu v Berlíně (1804) a Paříži (1806) se v roce 1809 stal profesorem botaniky a medicíny na univerzitě v Königsbergu.\n\nV roce 1821 byl zavražděn během exkurze na Sicílii. Kurt Sprengel na jeho památku pojmenoval rostlinný rod \"Schweiggeria\" Spreng. z čeledi Violaceae.\n"}
{"id": "471481", "url": "https://cs.wikipedia.org/wiki?curid=471481", "title": "Sen noci svatojánské", "text": "Sen noci svatojánské\n\nSen noci svatojánské (anglicky \"A Midsummer Night's Dream\") je divadelní hra, komedie britského dramatika Williama Shakespeara napsaná mezi lety 1590 a 1596. Nejnovější překlad do češtiny je od Martina Hilského.\n\n\nAthénský vévoda Theseus přemohl v boji královnu Amazonek Hippolytu a připravuje svou svatbu s ní. Předstupuje před něj občan Egeus se žalobou na svou dceru. Krásná Hermia si má podle jeho vůle vzít za muže přítomného Demetria, ale je zamilovaná do Lysandra. Otec jí hrozí krutým trestem podle athénského práva, když ho neuposlechne. Proto se Hermia domluví s Lysandrem, že spolu utečou z Athén. Mají se setkat v čarovném lese. Hermia však prozradí tento úmysl své přítelkyni Heleně a ta přemluví Demetria, do kterého je zamilovaná, aby spolu rovněž odešli do lesa. Do tohoto lesa se také chystá divadelní společnost složená z athénských řemeslníků zkoušet srdceryvnou tragédii o Pyramovi a Thisbě.\n\nV lese se potkají královna víl Titania a král elfů Oberon. Oberon chce od Titanie zpět páže, které mu odebrala. Proto pošle jednoho ze svých elfů pro kouzelný květ, jehož dotykem se jakýkoliv člověk zamiluje do toho, koho prvního spatří. Oberon chce, aby se Titania zamilovala do nějaké příšery.\n\nOberon schovaný za křovím si vyslechne prudkou hádku mezi Demetriem a Helenou a nařídí elfu Pukovi, aby očaroval Demetria. Puk se však splete a potře kytkou Lysandra místo Demetria. Lysandr se probudí a hned se zamiluje do Heleny. Hermii nechá opuštěnou v lese. Titania se rovněž probudí a zamiluje se do řemeslníka (herce) Klubka s oslí hlavou, kterou mu přičaroval Oberonův elf. Když si Puk uvědomí svoji chybu, očaruje i Demetria, aby se zamiloval do Heleny.\n\nDemetrius, Lysandr, Helena a Hermia se potkají. Jak Lysandr tak Demetrius jsou zamilovaní do Heleny, ta si však myslí, že si z ní oba dělají blázny. Hermia se velmi hněvá na Helenu kvůli Lysandrovi. Lysandr a Demetrius chtějí o Helenu bojovat. Oberon, který to vše pozoruje, za nimi pošle Puka. Díky elfovi se Lysandr a Demetrius minou a kvůli únavě usnou. Na stejné místo dojde Helena a po ní i Hermia. Obě usnou a elf napraví, co zkazil. Titania vrátí Oberonovi páže. Ten ji zbaví kouzla a Klubkovi odčaruje oslí hlavu.\n\nRáno už jsou spolu Hermia s Lysandrem a Helena s Demetriem. V lese se objeví také athénský vévoda Theseus se svou budoucí manželkou. Klubko se vrátí ke zbytku herců. V Athénách se slaví tři svatby - vévody Thesea a královny Amazonek Hippolyty, Lysandra a Hermie a Demetria s Helenou. Po svatbě zahrají herci na hostině svoji hru.\n\n\n\n"}
{"id": "471484", "url": "https://cs.wikipedia.org/wiki?curid=471484", "title": "Arauca", "text": "Arauca\n\nArauca může znamenat:\n\n"}
{"id": "471490", "url": "https://cs.wikipedia.org/wiki?curid=471490", "title": "Amazonas", "text": "Amazonas\n\nAmazonas může znamenat:\n\n\n"}
{"id": "471498", "url": "https://cs.wikipedia.org/wiki?curid=471498", "title": "Dryptosaurus", "text": "Dryptosaurus\n\nDryptosaurus (\"sápající ještěr\") byl rod dravého (teropodního) dinosaura, patřícího do nadčeledi Tyrannosauroidea (vzdálený příbuzný populárního rodu \"Tyrannosaurus\"). Tento dvounohý predátor žil v období svrchní křídy (asi před 70 miliony let) na východě dnešní Severní Ameriky. Dryptosaura proslavil především ilustrátor Charles Robert Knight svou rekonstrukcí \"Leaping Laelaps\" z roku 1896, kde poprvé zobrazuje dinosaura v aktivním pohyblivém postoji.\n\n\"Dryptosaurus\" byl mohutný dvounohý predátor, dosahující délky asi 6 až 7,5 metru. V kyčlích byl vysoký kolem 1,8 metru a mohl vážit až kolem 1,5 tuny. Měl relativně dlouhé přední končetiny se třemi mohutnými drápy o délce až 20 cm. Podle nich dostal také své druhové jméno \"aquilunguis\" - \"mající drápy podobné orlím\". Hlava byla stejně jako u ostatních tyranosauroidů poměrně mohutná.\n\nV roce 1866 byla náhodně objevena nekompletní kostra (ANSP 9995) v jednom lomu v New Jersey. Paleontolog Edward Drinker Cope popsal jejího majitele jménem řeckého mytologického psa - jako \"Laelaps\". Ten se stal v pořadí čtvrtým dinosaurem, objeveným v Severní Americe. Později se však ukázalo, že pod názvem \"Laelaps\" byl již dříve popsán jistý roztoč, Copeův rival Othniel Charles Marsh proto v roce 1877 změnil rodové jméno na dodnes platné \"Dryptosaurus\".\n\nVzhledem k velmi nedostatečnému fosilnímu záznamu z východu USA není jisté, jak vypadal ekosystém dryptosaura. Ve stejné oblasti byl však již v roce 1856 objeven také mohutný kachnozobý dinosaurus \"Hadrosaurus\", který mohl být součástí dravcova jídelníčku. V oblasti se také během svrchní křídy vyskytovali obrnění nodosauři, ti však vzhledem k tělesnému \"pancíři\" zřejmě netvořili dryptosaurovu kořist příliš často.\n\n\n"}
{"id": "471500", "url": "https://cs.wikipedia.org/wiki?curid=471500", "title": "Prostřední vrch (Orlické hory)", "text": "Prostřední vrch (Orlické hory)\n\nProstřední vrch (německy \"Mittelberg\") je vrchol v České republice ležící v pohoří Orlické hory a na území přírodního parku Suchý vrch - Buková hora.\n\nProstřední vrch se nachází v jihovýchodním cípu Orlických hor zvaném Bukovohorská hornatina asi 1,5 km na jih od jejího nejvyššího vrcholu Suchého vrchu, 6,5 km jihozápadně od města Králíky a 7 km východně od města Jablonné nad Orlicí. Je součástí hlavního hřebenu Bukovohorské hornatiny. Od sousedního Suchého vrchu jej odděluje sedlo Hvězda a od Jeřábu Červenovodské sedlo, kterým prochází silnice I/11.\n\nProstřední vrch se nachází v geomorfologickém celku Orlické hory, podcelku Bukovohorská hornatina, okrsku Orličský hřbet a podokrsku Suchovršský hřbet.\n\nZápadní svah Prostředního vrchu je odvodňován Orličským potokem, levým přítokem Tiché Orlice a východní svah pravými přítoky říčky Březné. Přes vrchol Prostředního vrchu prochází hlavní evropské rozvodí Severního a Černého moře.\n\nProstřední vrch je porostlý téměř výhradně a souvisle smrčinami, v nižších polohách se v blízkosti osídlení rozprostírají louky.\n\nPřes vrchol Prostředního vrchu vede zeleně značená turistická trasa KČT 4234 Suchý vrch - Buková hora a zeleně značená běžkařská trať Buková hora - Mladkov a Lichkov. Po západním úbočí v nevelké vzdálenosti od vrcholu vede silnice z Červenovodského sedla k rozhledně na Suchém vrchu. Sedlem Hvězda prochází červeně značená Jiráskova cesta.\n\n"}
{"id": "471513", "url": "https://cs.wikipedia.org/wiki?curid=471513", "title": "Lehota", "text": "Lehota\n\nJméno Lehota nese více obcí, sídel a dalších objektů na Slovensku. Slovo \"Lehota\" je obdobou českého \"Lhota\".\n\n\n"}
{"id": "471514", "url": "https://cs.wikipedia.org/wiki?curid=471514", "title": "Lhoty", "text": "Lhoty\n\nJméno Lhoty nese v Česku více obcí, sídel a dalších objektů. Původem slova je množné číslo názvu \"Lhota\".\n\n\n"}
{"id": "471515", "url": "https://cs.wikipedia.org/wiki?curid=471515", "title": "Hustopečské skákání", "text": "Hustopečské skákání\n\nHustopečské skákání je mezinárodní halový atletický mítink ve skoku do výšky, který se koná v Hustopečích na Břeclavsku. První ročník se uskutečnil v prosinci roku 1999, druhý pak na začátku roku 2001. V roce 2009 se konal jubilejní desátý ročník. Rekordy mítinku drží Ivan Uchov (238 cm) a Ariane Friedrichová (200 cm).\n\nMítink je součástí tzv. Moravské výškařské tour, do které patří také závod Beskydská laťka. V letech 2005 – 2007 byla součástí tour i Ostravská laťka. V roce 2008 se měla závodů zúčastnit Chorvatka Blanka Vlašičová. Vinou zranění však musela svoji účast odřeknout. V roce 2010 obhájila vítězství Němka Ariane Friedrichová, která se následně pokoušela vytvořit nový rekord mítinku. 201 cm však vždy třikrát těsně shodila. Mezi muži zvítězil potřetí v řadě Rus Ivan Uchov, který skočil nový rekord mítinku 237 cm. O rok později překonal 238 cm.\n\n"}
{"id": "471518", "url": "https://cs.wikipedia.org/wiki?curid=471518", "title": "Alonso Edward", "text": "Alonso Edward\n\nAlonso Edward (* 8. prosinec 1989) je panamský atlet, závodící ve sprintech na 100 a 200 metrů. \n\nNa obou tratích zvítězil v rámci Mistrovství Jižní Ameriky v atletice v Limě v roce 2009. Ve stejném roce také překvapivě vybojoval stříbrnou medaili na MS v Berlíně, kde doběhl v novém národním i kontinentálním rekordu 19,81 s. za vítězným Usainem Boltem. V jediné sezóně se tak zlepšil o 0,81 sekundy. V 19 letech se také stal nejmladším medailistou na této trati v historii světových šampionátů.\n\nV následujících letech už na medaili na světových soutěžích nedosáhl - na světovém šampionátu v roce 2015 doběhl ve finále na 200 metrů čtvrtý, na olympiádě o rok později na stejné trati sedmý.\n\n\n"}
{"id": "471522", "url": "https://cs.wikipedia.org/wiki?curid=471522", "title": "Neperiodická publikace", "text": "Neperiodická publikace\n\nNeperiodická publikace je termín, který v České republice zavádí zákon 37/1995 Sb., o neperiodických publikacích, aby s jeho pomocí vymezil svou věcnou působnost. Neperiodickou publikaci definuje zákon jako rozmnoženinu literárního, vědeckého nebo uměleckého díla (s odkazem na definici v autorském zákoně) určenou k veřejnému šíření, která je vydána jednorázově, příp. nejvýše jednou ročně (typicky např. ročenky) anebo po částech i častěji, jestliže obsahově tvoří jeden celek. \n\nNeperiodickými publikacemi ve smyslu zákona nejsou např. publikace, jejichž primární účel není umělecký ani vědecký (např. telefonní seznam, jízdní řád), ale sporné může být zařazení mnoha dalších typů tiskovin s primárně praktickým účelem. Vzhledem k tomu, že veřejné šíření tento zákon definuje jako zpřístupnění individuálně neurčenému okruhu osob, mohou pod definici teoreticky spadnout také publikace, které nejsou určeny ke skutečně veřejnému šíření, ale jen pro interní šíření individuálně neurčenému okruhu osob. \n\nRegulace neperiodických publikací byla historicky motivována zejména státní kontrolou nad vydávanými tiskovinami (tedy de facto cenzurními důvody), ale později se stala i rozhodující formou státní podpory knihovnictví a archivnictví. \n\nVydávání a šíření tiskovin upravoval tiskový zákon č. 6/1863 ř. z. a čl. XIV/1914. V Československu byl pak přijat zákon č. 126/1933 Sb., kterým se mění a doplňují tiskové zákony, který již výslovně zmiňuje „neperiodické tiskopisy“ a stanoví podmínky jejich kolportáže, zejména pravomoci úřadů šíření zakázat. Po nástupu komunismu zavedl mnohem důslednější regulaci zákon 94/1949 Sb., o vydávání a rozšiřování knih, hudebnin a jiných neperiodických publikací, s pozdějšími novelizacemi. Na ten navazovaly různé prováděcí předpisy, např. vyhláška ministerstva informací a osvěty č. 517/1949 Ú. l., o podávání žádostí za udělení oprávnění k vydávání neperiodických publikací a o povolení ke zřízení vydavatelských podniků. Další vyhlášky a směrnice regulovaly například vydávání pohlednic, šíření antikvárních publikací, povinné a pracovní výtisky atd. \n\nV České republice nově upravil povinnosti související s neperiodickými publikacemi zákon ČNR č. 106/1991 Sb., o neperiodických publikacích, s novelizací 281/1991 Sb., později nahrazený zákonem č. 37/1995 Sb., o neperiodických publikacích. \n\nZákon vyjmenovává typy publikací, které sice jako neperiodické publikace zmiňuje, ale výslovně je vylučuje ze své působnosti: \n\nPodle § 2 zákona 37/1995 Sb. musí vydavatel zajistit, aby neperiodická publikace obsahovala: \n\nPublikace, která neobsahuje povinné údaje, nesmí být veřejně šířena. \n\nS vydáním neperiodické publikace je spojena i povinnost vydavatele:\n\nPokuty za nedodržení stanovených povinností dosahují výše až 50 000 Kč, přičemž může dojít k souběhu i více pokut týkajících se téže publikace (např. až 50 000 Kč za absenci povinných údajů, až 25 000 za šíření takové publikace, až 50 000 za nedodání povinných výtisků, až 15 000 Kč za nesplnění nabídkové povinnosti). \n\n"}
{"id": "471523", "url": "https://cs.wikipedia.org/wiki?curid=471523", "title": "LaShawn Merritt", "text": "LaShawn Merritt\n\nLaShawn Merritt (* 27. června 1986 Portsmouth, Virginie) je americký atlet, olympijský vítěz, jehož specializací je běh na 400 metrů.\n\nV roce 2004 vybojoval tři zlaté medaile (400 m, 4×100 m, 4×400 m) na juniorském mistrovství světa v italském Grossetu. Vítězné časy obou amerických štafet (38,66 a 3:01,09) jsou dodnes juniorskými světovými rekordy a není bez zajímavosti, že oba byly dosaženy ve stejný den, 18. července 2004.\n\nV současnosti je držitelem sedmi zlatých a tří stříbrných medailí z atletických MS 2007, 2009, 2011, 2013 a 2015. S touto bilancí se stal po mistrovství světa 2015 v Pekingu jedním nejúspěšnějších účastníků světových šampionátů vůbec: mezi muži ziskal více medailí jen Usain Bolt (13) a stejný počet, 10 medailí, už jen americký sprinter a dálkař Carl Lewis. Merritt ovšem navíc vlastní ještě další zlatou medaili, ze svého prvního seniorského mistrovství světa v roce 2005.Tam sice ve vítězné finálové sestavě štafety USA na 4×400 metrů neběžel, ale za tým Spojených států nastoupil v rozběhu, takže zlatou medaili obdržel rovněž.\n\nVe své sbírce má také dvě zlaté medaile z olympijských her v Pekingu v roce 2008, stejně jako zlatou a bronzovou medaili z letních olympijských her 2016 v Rio de Janeiru. Má také zlatou medaili ze štafety na 4×400 metrů, kterou získal na halovém MS 2006 v Moskvě.\n\nV běhu na 400 metrů je trojnásobným vítězem Světového atletického finále (2007–2009) a dvojnásobným vítězem Diamantové ligy (2013 a 2014). V roce 2006 vyhrál časem 44,54 sekundy v běhu na 400 metrů na Světovém poháru (předchůdci dnešního Kontinentálního poháru), kde byl také členem vítězné štafety USA (3:00,11). Na Kontinentálním poháru v roce 2014 v Marrákéši opět zvítězil v běhu na 400 metrů v čase 44,60 sekundy.\n\nJe několikanásobným mistrem USA (2008, 2009, 2012 a 2013), v roce 2015 na mistrovství USA časem 44,66 sekundy jen o tři setiny sekundy podlehl Davidu Verburgovi.\n\nBěžel na závěrečných úsecích vítězných amerických štafet na prvních ročnících prestižního oficiálního štafetového mítinku IAAF v bahamském hlavním městě Nassau (IAAF World Relays): v roce 2014 tu štafeta USA zvítězila v čase 2:57,25 a v roce 2015 v čase 2:58,43.\n\nJeho halový čas 44,93 byl v době svého vytvoření juniorským světovým rekordem v hale. Venku zaběhnutý čas 44,66 sekundy z roku 2005 je historicky nejlepším světovým výkonem ve věkové skupině osmnáctiletých atletů. Merrittovy výkony v běhu na 300 metrů, zaběhnuté v americkém Eugene (31,31 sekundy 8. července 2006 a 31,30 sekundy 7. června 2009) byly ve své době nejrychlejšími světovými nížinnými časy všech dob na této netypické distanci. Ovšem jen do roku 2010, kdy Usain Bolt běžel v Ostravě tuto trať za 30,97 sekundy. Absolutně nejrychlejší třístovku všech dob (30,85 sekundy Michaela Johnsona, zaběhnutou 24. března 2000 ve vysokohorských podmínkách jihoafrické Pretorie), se ovšem ani Merrittovi ani Boltovi překonat nepodařilo. Čas 2:55,39 ve štafetě na 4×400 metrů, dosažený týmem USA na olympijských hrách v roce 2008 v Pekingu s Merrittem na prvním úseku, je platným olympijským rekordem.\n\nV roce 2010 dostal LaShawn Merritt za doping trest na 21 měsíců, který mu vypršel v červenci roku 2011. Trest dostal za tři dopingové nálezy z podzimu 2009 (první v říjnu 2009). Vzhledem k tomu, že šlo o nálezy anabolického steroidu, byl Merritt suspendován na nejdelší možnou dobu, 24 měsíců. Když se mu ale později podařilo uspět s tvrzením, že steroid bral nevědomky jako součást preparátu určeného ke zlepšení sexuálních funkcí, byl mu trest zkrácen o tři měsíce, tedy na zmíněných 21 měsíců. Vzhledem k tomu, že mu začátek trestu začal běžet retroaktivně od okamžiku prvního odhalení, tedy od října 2009, znamenalo zmírnění trestu konec zákazu činnosti nikoli až v říjnu 2011, ale o tři měsíce dříve - což mu umožnilo startovat už na mistrovství světa 2011 v Tegu, kterého by se při původní délce trestu nebyl mohl zúčastnit.\n\nPo úspěšném návratu po dopingovém distancu však zažil zklamání na olympijských hrách 2012 v Londýně, kde vinou zranění nedokončil rozběh a nemohl poté nastoupit ani do štafetového závodu.\n\nNa atletickém mistrovství světa 2015 v Pekingu zlepšil svůj osobní rekord na 43,65 sekundy, což jej po skončení světového šampionátu zařadilo na šesté místo dlouhodobých světových tabulek: za Američany Michaela Johnsona (43,18 v roce 1999), Butche Reynoldse (43,29 v roce 1988), Jeremyho Warinera (43,45 v roce 2007), Jihoafričana Waydeho van Niekerka (43,48 v roce 2015) a dalšího ze svých krajanů, Quincyho Wattse (43,50 v roce 1992).\n\nVe finále Diamantové ligy 3. září 2015 v Curychu porazil v souboji tří medailistů z MS v Pekingu ve ve výborném čase 44,18 sekundy jak olympijského vítěze z roku 2012 a bronzového z MS 2015 Kiraniho Jamese, tak i mistra světa z Pekingu van Niekerka. V celkovém bodovém součtu ročníku 2015 však Jamese (který ovšem v Diamantové lize absolvoval o jeden závod víc) nepřekonal a nepodařilo se mu tak zvítězit v Diamantové lize třikrát za sebou.\n\nDráha\n\nHala\n\n\nSymbol = označuje výkon, kterého v sezóně dosáhli dva či více atletů.\n\nLaShawn Merritt je v pořadí devátým běžcem na světě, kterému se v běhu na 400 metrů podařilo prolomit hranici 44 sekund. Poprvé tuto bariéru překonal v roce 2007 na mistrovství světa v Ósace, kde v čase 43,96 sekundy doběhl druhý za svým krajanem Jeremym Warinerem. S devíti časy pod touto hranicí patří k nejúpěšnějším čtvrtkařům historie, je ale stále značně vzdálen od rekordního součtu Američana Michaela Johnsona, který dokázal běžet pod 44 sekund v celkem 22 závodech.\n\nLaShawn Merritt je autorem nejrychlejšího času v běhu na 400 metrů zaběhnutého na území České republiky. Dosáhl ho 17.6.2014 na mítinku Zlatá tretra v Ostravě, kde zvítězil v čase 44,16 sekundy.\n\n"}
{"id": "471526", "url": "https://cs.wikipedia.org/wiki?curid=471526", "title": "Barnodaj (album)", "text": "Barnodaj (album)\n\nBarnodaj je první album brněnské rockové skupiny The Progress Organization, která později používala název Progres 2, vydáno bylo v roce 1971 (viz 1971 v hudbě). Hudební časopis \"Melodie\" album \"Barnodaj\" ocenil jako Desku roku 1972.\n\nAlbum \"Barnodaj\" vzniklo začátkem roku 1971, kdy již kapela téměř půl roku nefungovala. Nahráno bylo od 3. do 9. ledna 1971 ve studiu vydavatelství Supraphon v Praze-Dejvicích, jako poslední album na čtyřstopý magnetofon. \"Barnodaj\" vyšel ještě v roce 1971 a kritiky byl velmi chválen (např. Jaromír Tůma či Jiří Černý), hudební časopis \"Melodie\" jej ocenil jako Desku roku 1972.\n\nAlbum je tvořeno 11 skladbami, z nichž první a poslední jsou krátké instrumentálky. Zbytek lze rozdělit na dvě poloviny – českou a anglickou. Pět písní bylo nazpíváno česky (jedná se o autorské skladby členů skupiny), čtyři písně jsou anglické, z nichž dvě byly převzaty z repertoáru světových kapel (The Beatles a Cream), jejich aranže ale The Progress Organization výrazně přepracovali. Deska \"Barnodaj\" tvoří jakýsi výběr písní, které kapela v letech 1968 až 1970 hrávala na koncertech, pro albovou podobu si ale přizvala dívčí sbor, smyčcový orchestr a dechové nástroje. Název alba vymyslel trumpetista Jaromír Hnilička, jedná se o název jeho dadaistické básně.\n\nAlbum \"Barnodaj\" vyšlo v roce 1971 na LP u vydavatelství Supraphon. O rok později byla vydána exportní verze (Supraphon-Artia), která se odlišovala přebalem a anglickými názvy všech skladeb. Ty ale nebyly nijak přepracovány, jsou identické jako na československé verzi alba, kdy část je nazpívána česky, část anglicky. Reedice na CD vyšla v roce 1993 u Monitoru a roku 2006 u FT Records (tato verze i s bonusy).\n\n\nReedice vydaná v roce 2006 obsahovala také následující bonusy:\n\n\n\n\n"}
{"id": "471538", "url": "https://cs.wikipedia.org/wiki?curid=471538", "title": "Bitva na Kačavě", "text": "Bitva na Kačavě\n\nBitva na Kačavě, také bitva u Katzbachu byla bitvou napoleonských válek. V bitvě se střetla rusko-pruská armáda vedená maršálem Blücherem a francouzská vedená maršálem MacDonaldem. Bitva skončila pro francouzskou armádu katastrofálně. Ztratila 30 000 mužů proti 8 000 spojeneckým a spojencům se povedlo zastavit MacDonaldův postup do Slezska. Odehrála se poblíž slezské řeky Kačava.\n"}
{"id": "471539", "url": "https://cs.wikipedia.org/wiki?curid=471539", "title": "Kašťa", "text": "Kašťa\n\nKašťa (\"Sassafras\") je rod nižších dvouděložných rostlin z čeledi vavřínovité. Jsou to opadavé stromy s jednoduchými, střídavými listy s laločnatou nebo celistvou čepelí. Rod zahrnuje 3 druhy a je rozšířen v Číně, Tchaj-wanu a východních oblastech Severní Ameriky.\n\nKašti jsou živnými rostlinami housenek různých motýlů, zejména otakárků a martináčů.\nSeveroamerická kašťa bělavá je tradiční severoamerická léčivá rostlina a má i další využití. Poskytuje kvalitní dřevo a je zdrojem silice. Občas je vysazována jako okrasná dřevina a lze se s ní setkat i v některých českých botanických zahradách a arboretech.\n\nJsou to dvoudomé opadavé stromy s jednoduchými, střídavými, aromatickými listy, nahloučenými na koncích větví. Borka je tlustá, aromatická, na starších exemplářích brázditá. Listy jsou buď celistvé se zpeřenou žilnatinou (\"Sassafras randaiense\") nebo laločnaté s triplinervní žilnatinou (zbývající 2 druhy). Květy jsou jednopohlavné, uspořádané v řídkých, převislých, vrcholových hroznech, někdy stažených do téměř okolíkovitého květenství. Květenství se rozvíjejí před olistěním nebo souběžně s ním. Okvětí je nerozlišené, žluté, složené ze 6 plátků ve 2 kruzích. Okvětní lístky jsou na bázi krátce srostlé v trubku. V samčích květech je 9 tyčinek ve 3 kruzích a jsou přirostlé v ústí květní trubky. Někdy jsou přítomna 3 staminodia. Semeník samičích květů je tvořen jediným plodolistem a obsahuje 1 vajíčko. V samičích květech je někdy přítomno 6 nebo 12 staminodií. Plodem je tmavomodrá peckovice podepřená mělkou číškou, která plynule přechází v tlustou stopku.\n\nRod zahrnuje 3 recentní druhy a má výrazně disjunktní areál. Kašťa bělavá pochází z východních oblastí Severní Ameriky od nejjižnějších částí kanadského Ontaria a Maine na jih po východní oblasti Texasu. Zbývající dva druhy jsou východoasijské. \"Sassafras tzumu\" má poměrně rozsáhlý areál ve střední, jižní a východní Číně. \"Sassafras randaiense\" je naproti tomu endemit Tchaj-wanu.\n\nKašťa bělavá je v Severní Americe hostitelem housenek otakárků \"Papilio glaucus\", \"Papilio palamedes\", \"Papilio troilus\" a celé řady martináčů (\"Antheraea polyphemus\", \"Automeris io\", \"Callosamia angulifera\", \"Citheronia regalis\", \"Eacles imperialis\", \"Hyalophora cecropia\", \"Rothschildia orizaba\", \"Samia cynthia\", \"Samia walkeri\"). Druh \"Sassafras tzumu\" hostí v Číně housenky otakárka \"Papilio elwesi\" a lišaje \"Meganoton analis\", na Tchaj-wanu hostí \"Sassafras randaiense\" housenky endemického otakárka \"Papilio maraho\".\n\nV kůře kořenů, ale také v listech a plodech kašti bělavé je obsažena vonná silice, jejíž hlavním komponentem je safrol. Jeho obsah v kůře kořenů je 5 až 8 %. Safrol může při styku s kůží způsobit kontaktní dermatitidu. Ve velkých dávkách je halucinogenní, při dlouhodobém užívání většího množství byly zjištěny karcinogenní a hepatotoxické účinky. Kůra kořenů je slabě jedovatá a má ve větším množství narkotický účinek.\nRovněž kořeny, plody a listy čínského druhu \"Sassafras tzumi\" obsahují silici s převahou safrolu. Její obsah v kůře kořenů se pohybuje okolo 1 %.\n\nKašťa je jedním z nejstarších žijících rodů lesních dřevin. Nejstarší fosílie, nalezené v Evropě a Severní Americe, pocházejí z období spodní křídy. Ve svrchní křídě se vyskytovaly i v Arktidě. V Evropě se rod vyskytoval až do období pleistocénu (starších čtvrtohor), kdy zde vyhynul.\n\n\nSeveroameričtí Indiáni používali kůru a kořeny kašti bělavé zejména při traumatických poraněních a revmatismu. S léčivými účinky seznámili bílé osadníky brzy po jejich příchodu na kontinent a rostlina poté začala být dovážena do Evropy jako léčivo na různé choroby. Nejobvyklejší lékovou formou je nálev z kůry kořenů. Standardní dávkování drogy je 4 až 7 gramů denně ve formě čaje. Doporučená dávka by neměla být překračována. Není doporučováno dlouhodobé užívání ani užívání v těhotenství. V USA je prodej přípravků z kašti bělavé povolen, pouze pokud neobsahují safrol.\n\nKašťa bělavá (\"Sasafras albidum\") je poměrně zřídka pěstována jako okrasná a sbírková dřevina. Zejména starší exempláře tohoto druhu jsou efektní solitéry. Vyžaduje slunné nebo polostinné stanoviště a hlubokou, živnou, dobře propustnou, kyselejší půdu. Množí se výsevem semen, výhony odebíranými na podzim nebo zimními kořenovými řízky.\nV České republice je vysazena např. v Dendrologické zahradě v Průhonicích a v Arboretu Žampach.\n\nZ kůry mladých kořenů kašti bělavé se tradičně připravoval chutný čaj. Kůra byla také součástí tradičního kořenového piva (\"root beer\"), v současnosti je však její použití v tomto výrobku zakázáno a je nahrazována syntetickým aroma.\nVe východních oblastech USA jsou sušené listy a výhonky kašti bělavé používány jako přísada do polévek.\n\nKašťa bělavá má oranžově hnědé, středně těžké, trvanlivé dřevo, které je používáno k různým účelům, např. k výrobě lodí a vesel, masivního nábytku i dýh, na soustružení, vnější i vnitřní obložení. Je použitelné i na výrobu pražců a stavbu vnějších konstrukcí a ohrad. V čerstvém stavu voní po fenyklu, později se vůně ztrácí.\nDřevo \"Sassafras tzumu\" se v Číně používá zejména při stavbě lodí a výrobě nábytku. Je trvanlivé a má jemnou strukturu.\n\nSilice získávaná z kořenů a kořenové kůry kašti bělavé je používána k aromatizaci mýdla.\n\n"}
{"id": "471546", "url": "https://cs.wikipedia.org/wiki?curid=471546", "title": "Přehrada na Rance", "text": "Přehrada na Rance\n\nMísto, kde je elektrárna postavena, je pravděpodobně jedním z mála na světě kde jsou pro to příznivé přírodní podmínky. Rozdíl mezi úrovní hladiny moře při přílivu a odlivu dosahuje až 13 metrů. Řeka nad přehradou protéká širokým údolím, které umožňuje přechovávat značný objem vody. Elektrickou energii vyrábějí turbíny, podobně jako v běžných vodních elektrárnách, avšak proud vody směřuje střídavě na obě strany. Kromě toho jsou turbíny využívány také pro přečerpávání vody směrem do nádrže. Elektrárnu provozuje společnost Électricité de France (EDF).\n\nMyšlenka využití přílivové energie je poměrně stará; v místech s velkými rozdíly hladiny při přílivu a odlivu již dlouho pracovaly přílivové vodní mlýny. První stavba podobné elektrárny v Aber-Wrac'h (Finistère) započala již v roce 1925, z nedostatku prostředků však byla zastavena roku 1930. Její plány posloužily za základ stavby následující.\n\nMyšlenkou postavit přílivovou elektrárnu na řece Rance se začal zabývat v roce 1921 Georges Boisnier. První konkrétní studie její koncepce vypracovala v roce 1943 Výzkumná společnost pro využití přílivu (\"Société d'étude pour l'utilisation des marées\"). Práce však byly skutečně zahájeny teprve v roce 1961. Jako poradce byl přizván Louis Arretche, architekt jenž vedl i přestavbu nedalekého města Saint-Malo.\n\nPráce se v prvních dvou letech zaměřily na vytvoření suchého místa v ústí řeky pro založení vlastní stavby. Za tímto účelem byly postaveny podél linie hráze dvě stěny, tvořící uzavřený prostor, z něhož pak byla odčerpána voda. Stavba vlastní přehradní hráze započala 20. července 1963.\n\nPráce trvaly tři roky a byly ukončeny v roce 1966. Dílo uvedl slavnostně do provozu francouzský prezident Charles de Gaulle 26. listopadu 1966. Silnice vedoucí po koruně hráze byla zprovozněna 1. července 1967. Elektrárna pak byla zapojena do rozvodné sítě EDF 4. prosince 1967.\n\nNáklady na výstavbu celého díla činily 620 miliónů franků (tj. asi 740 miliónů eur v cenách roku 2007).\n\nPřehradní hráz v délce 750 metrů spojuje východní břeh, jehož se dotýká jižně od měst Dinard a Saint-Malo, se západním; v jeho blízkosti je přerušena zdymadlovou propustí pro menší plavidla. Ta zde mohou proplouvat pod úrovní vozovky, pouze pro lodě s vyšším stěžněm je k dispozici sklápěcí most; při jeho zdvižení se zastavuje provoz na silnici. Část hráze o délce 333 metrů je poblíž dna osazena 24 turbínami..\n\nDodávaná elektrická energie představovala v roce 2005 necelých 60% elektřiny vyráběné v Bretani; ta však svoji spotřebu pokrývá výrobou pouze z pěti procent.\n\nKaždá jednotka sestává z Kaplanovy turbíny spojené s alternátorem o výkonu 10 MW. Turbíny využívají jak proud řeky tak i rozdíl hladin v důsledku přílivu a odlivu. Lopatky turbín mají proto nastavitelný sklon a mohou se otáčet na obě strany. Jednotky mohou pracovat v režimu výroby elektrické energie nebo vodu naopak přečerpávat do nádrže.\n\nPoblíž západní strany se na hrázi nachází informační centrum EDF pro veřejnost. Je otevřeno denně a nabízí zejména audiovizuální výstavu přibližující historii a funkci přehrady.\n"}
{"id": "471553", "url": "https://cs.wikipedia.org/wiki?curid=471553", "title": "Dazhbog Patera", "text": "Dazhbog Patera\n\nDazhbog Patera je sopka na povrchu Jupiterova měsíce Io, která byla pojmenována po slovanském bohu ohně Dažbogovi. Sopka má průměr 118,36 km a nachází se na severní polokouli měsíce, na souřadnicích 55,1° N a 301,48° E. Při pozorování Hubbleovým kosmickým dalekohledem v roce 1998 byl na místě sopky objeven hotspot.\n"}
{"id": "471558", "url": "https://cs.wikipedia.org/wiki?curid=471558", "title": "Kléber (stanice metra v Paříži)", "text": "Kléber (stanice metra v Paříži)\n\nKléber je nepřestupní stanice pařížského metra na lince 6 v 16. obvodu v Paříži. Nachází se pod \"Avenue Kléber\".\n\nStanice byla otevřena 2. října 1900 jako součást prodloužení linky 1 v úseku Charles de Gaulle – Étoile ↔ Trocadéro.\n\n6. listopadu 1903 vznikla nová linka \"2 Sud\" (2 Jih), též nazývána \"Circulaire Sud\" (Jižní okruh) odpojením od linky 1 mezi stanicemi \"Étoile\" a Passy. 14. října 1907 byla linka 2 Sud zrušena a stanice \"Kléber\" se stala součástí linky 5.\n\n12. října 1942 byl úsek \"Étoile\" ↔ \"Place d'Italie\" opět odpojen od linky 5 a spojen s linkou 6, která tak získala dnešní podobu.\n\nKonečná stanice \"Charles de Gaulle - Étoile\" je příliš stísněná, takže zde není místo pro cirkulaci vlaků s nezbytnou dobou pro přestávky pro řidiče. Proto byla stanice \"Kléber\" vybavena dalšími dvěma dodatečnými kolejemi, které slouží k odstavení vlaků během provozu.\n\nJméno stanice je odvozeno od názvu \"Avenue Kléber\", která nese jméno francouzského generála Jeana-Baptisty Klébera (1753–1800). Kléber byl hrdinou Napoleonova tažení do Egypta a byl v Káhiře zavražděn.\n\nStanice má dva vchody na každé straně \"Avenue Kléber\".\n\n"}
{"id": "471560", "url": "https://cs.wikipedia.org/wiki?curid=471560", "title": "Boissière (stanice metra v Paříži)", "text": "Boissière (stanice metra v Paříži)\n\nBoissière je nepřestupní stanice pařížského metra na lince 6 v 16. obvodu v Paříži. Nachází se pod \"Avenue Kléber\" na křižovatce s ulicí \"Rue Boissière\".\n\nStanice byla otevřena 2. října 1900 jako součást prodloužení linky 1 v úseku Charles de Gaulle – Étoile ↔ Trocadéro.\n\n6. listopadu 1903 vznikla nová linka \"2 Sud\" (2 Jih), též nazývána \"Circulaire Sud\" (Jižní okruh) odpojením od linky 1 mezi stanicemi \"Étoile\" a Passy. 14. října 1907 byla linka 2 Sud zrušena a stanice \"Boissière\" se stala součástí linky 5.\n\n12. října 1942 byl úsek \"Étoile\" ↔ \"Place d'Italie\" opět odpojen od linky 5 a spojen s linkou 6, která tak získala dnešní podobu.\n\nJiž v roce 1730 je známá ulice \"Boissière\", která vedla ven z města a navazovala na ulici \"Rue de la Croix-Boissière\" umístěnou uvnitř Paříže. Její jméno vzniklo podle kříže, na kterém se\nna Květnou neděli ze zvyku zavěšoval zimostráz (francouzsky \"buis\").\n\nStanice má pouze jeden vchod na \"Avenue Kléber\".\n\n"}
{"id": "471563", "url": "https://cs.wikipedia.org/wiki?curid=471563", "title": "Bilyj Bars Brovary", "text": "Bilyj Bars Brovary\n\nBilyj Bars Brovary (uk: Білий Барс Бровари) je hokejový klub z Brovar, který hraje Ukrajinskou ligu ledního hokeje. Klub byl založen v roce 2007. Domovským stadionem je Ice Arena TEC Terminal.\n\n\n\n"}
{"id": "471564", "url": "https://cs.wikipedia.org/wiki?curid=471564", "title": "Druhá plavba Jamese Cooka", "text": "Druhá plavba Jamese Cooka\n\nDruhá plavba Jamese Cooka byla námořní průzkumná plavba Jamese Cooka, důstojníka britského královského námořnictva, kterou vykonal v letech 1772 až 1775. V červnu 1772 obdržel James Cook od britské Admirality příkaz k velení na druhé námořní výpravě. Účelem výpravy bylo potvrdit či vyvrátit existenci mysu Circumcision, obeplout Zeměkouli po největších možných jižních zeměpisných šířkách s cílem nalézt předpokládanou jižní pevninu a dále pak podle možností provést průzkum dalších, dosud neprobádaných oblastí oceánů. Cook dostal k dispozici dvě lodě – H.M. Sloop \"Resolution\" a H.M. Bark \"Adventure\". Velením na lodi \"Adventure\" byl pověřen Tobias Furneaux, který byl Cookovi podřízen, zatímco \"Resolution\" velel sám Cook. Výpravy se měl původně zúčastnit významný britský přírodovědec Joseph Banks, který však nakonec účast odřekl. Nahradil jej německý přírodovědec Johann Reinhold Forster se svým synem Georgem Forsterem.\n\nVýprava vyplula 13. července 1772. Po zastávkách na Madeiře a Kapvedských ostrovech doplul Cook nejprve k mysu Dobré naděje a odtud se plavil na jih, aby se pokusil nalézt mys Circumcision a Jižní zemi. Zde poprvé překročil jižní polární kruh. Během plavby východním směrem se obě lodi nechtěně odloučily. \"Adventure\" poté odplula přímou cestou na Nový Zéland, zatímco \"Resolution\" dále pátrala v blízkosti jižního polárního kruhu od zeměpisné délky jižní Afriky až k zeměpisné délce Nového Zélandu. Po zastávce na Novém Zélandu propátrával Cook oblast severovýchodně odtud až k Tahiti. Při zpáteční cestě na Nový Zéland navštívil souostroví Tonga. Poté se obě lodě vrátily na Nový Zéland. Zde však \"Adventure\" zaostala v bouřce za \"Resolution\" a obě lodě se již nesetkaly, přestože pro tento případ bylo dohodnuto setkání na smluveném místě. Zatímco \"Adventure\" odplula k mysu Dobré naděje, \"Resolution\" pokračovala v prozkoumávání Jižního oceánu a poté zamířila do tropického Tichomoří. Zde Cook nejprve navštívil Velikonoční ostrov, Markézy a poté znovu Tahiti a souostroví Nové Hebridy. Objevil a prozkoumal Novou Kaledonii a ostrov Norfolk. Poté opustil Tichý oceán a provedl průzkum Ohňové země. Prozkoumal jižní oblasti Atlantského oceánu mezi mysem Horn a mysem Dobré naděje. Zde objevil Jižní Georgii a Jižní Sandwichovy ostrovy.\n\nK technickému vybavení lodi \"Resolution\" patřila přesná kopie Harrisonova námořního chronometru H4, která umožňovala na svoji dobu výjimečně přesně stanovit zeměpisnou délku.\n\nPo návratu do Anglie byl James Cook povýšen do hodnosti kapitána a za zprávu o prevenci proti kurdějím byl vyznamenán Copleyho medailí Královské společnosti.\n\nV druhé polovině 18. století byl britský koloniální vliv omezen v podstatě jen na území východního pobřeží Severní Ameriky, kde však docházelo ke konkurenčním střetům s Francouzi. Británie se dále úspěšně prosazovala na území dnešní Kanady a Indie. V zámořských objevech Britové značně zaostávali za Nizozemci, kteří již od 17. století ovládali strategické území kolem mysu Dobré naděje a výrazně se prosazovali ve Východní Indii, kde se Batavia stala obchodním centrem Nizozemské Východoindické společnosti. V době, kdy anglický mořeplavec William Dampier, jako první Angličan, zkoumal oblast jihovýchodní Asie, měli nizozemští mořeplavci za sebou již nejdůležitější objevy v oblasti na jihovýchod od Nizozemské Východní Indie. Nizozemec Willem Janszoon již roku 1605 prozkoumal západní pobřeží Nové Guineje a následujícího roku, jako vůbec první Evropan, spatřil pobřeží Austrálie. Další Nizozemec Abel Tasman roku 1642 objevil Van Diemenovu zemi (Tasmánii) a poté i Nový Zéland. Roku 1643 Tasman objevil Fidži a souostroví Tonga.\n\nK objevům britských mořeplavců před Jamesem Cookem patřil například Dampierův objev Nové Británie nebo průzkumy Samuela Wallise a Philipa Cartereta, které přinesly objevy množství ostrovů a atolů, např. Whitsunday, Ostrov královny Charlotty, Egmont, Ostrovy vévody z Gloucesteru, Ostrov vévody z Cumberlandu, Otahaite, Maitea, Eimeo, Tapamanou, How, Scilly, Boscawen, Keppel, Wallis a Pitcairnův ostrov. Poslední z málo probádaných oblastí na Zemi byl Tichý oceán a jižní část Zeměkoule, kde by se, jak se v té době stále věřilo, měl nacházet rozlehlý jižní kontinent – Terra Australis. Předpokládalo se, že pokud by se objev této pevniny zdařil, znamenal by pro každý stát, kterému by se podařil, mohutný mocenský vzestup. Británie tak nebyla v 18. století jediným státem, který se zaměřil na objevení Jižní země. Roku 1721 se ji vydal hledat nizozemský mořeplavec Jacob Roggeveen. Po objevu Nového Zélandu se někteří vědci domnívali, že je součástí Terra Australis. V Británii tento názor prosazoval především Alexander Dalrymple, skotský geograf a první hydrograf britské Admirality.\n\nV letech 1768–1771 James Cook vykonal na lodi \"Endeavour\" svoji první plavbu do Tichomoří. Hlavním cílem této výpravy bylo pozorování astronomického úkazu přechodu planety Venuše přes sluneční disk, které se uskutečnilo na ostrově Tahiti. Po ukončení pozorování se výprava vydala k Novému Zélandu, ověřit Dalrympleho názor, že Nový Zéland je západní částí Terra Australis. Cook obeplul celý Nový Zéland a dokázal tak, že Dalrympleho teorie byla mylná. Po skončení průzkumu Nového Zélandu se Cook vydal na západ k Novému Holandsku, kde provedl důkladné zmapování jeho východního pobřeží. Poté Cook provedl průzkum v oblasti Korálového moře a přes Novou Guineu, Batavii a mys Dobré naděje se vrátil do Anglie.\nAčkoliv Cook dokázal, že Nový Zéland není částí Terra Australis, otázka její existence zůstala nadále nezodpovězena.\n\nV červnu roku 1772 obdržel britský námořní důstojník James Cook, který byl v té době v hodnosti Master and Commander, prvního lorda admirality 4. hraběte ze Sandwiche, tajný příkaz, který jej pověřoval velením na další, v pořadí již druhé námořní průzkumné výpravě, tentokráte do jižních moří. V příkazu byly specifikovány cíle výpravy, k nimž patřilo pokusit se dosáhnout mysu Circumcision a objasnit, zda mys je či není součástí Terra Australis a v případě objevení této pevniny pak provést její pečlivé popsání, zejména kartografické, geografické i přírodopisné a nově objevené kraje pak zabrat jménem Jeho Veličenstva krále Jiřího. Poté měla výprava pokračovat, dle Cookova uvážení, v plavbě západním či východním směrem v největších možných jižních zeměpisných šířkách a prozkoumat tyto dosud neprobádané mořské oblasti, pokud to stav lodí a posádky umožní.\n\nV příkazu Admirality byly také určeny lodě pro expedici, \"Resolution\" a \"Adventure\", a byl vydán pokyn na jejich náležité vybavení. Příkazem byl také jmenován Tobias Furneaux velitelem lodi \"Adventure\" s tím, že bude během výpravy podléhat Cookovi, jakožto veliteli celé expedice.\n\nAdmiralita zakoupila od kapitána Williama Hammonda, zámořského obchodníka z Hullu, pro výpravu dvě lodě.\nPrvní lodí byl \"Marquis of Grandby\" s tonáží 462 bm, pro nějž se po přestavbě na dělovou šalupu počítalo se 110člennou posádkou. Druhou menší lodí byl \"Marquis of Rockingham\", bark s tonáží 336 bm s 80 muži posádky. Obě lodě byly postaveny loďařem Thomasem Fishburnem z Whitby. \n\nAdmiralita lodě po koupi zaregistrovala jako \"Drake\" a \"Raleigh\", avšak ještě před vyplutím je znovu přejmenovala na H.M. Sloop \"Resolution\" a H.M. Bark \"Adventure\". Obě lodě byly náležitě vybaveny na několikaletou výzkumnou plavbu jak námořními potřebami, tak i vědeckými přístroji, zbožím pro obdarování a výměnný obchod s domorodci i nezbytnými potravinami, které umožňovaly stravovat posádku po dobu minimálně dvou let.\n\nJames Cook kladl veliký důraz na prostředky proti kurdějím, a tak vedle trvanlivé stravy, založené především na sucharech, mouce, hrachu a soleném mase, přikázal zásobit obě lodě množstvím kysaného a soleného zelí, hořčice, sladu a citrónových a pomerančových sirupů, které ovšem měly být vydávány pouze výjimečně. Obě lodě byly vybaveny destilačním přístrojem, který měl sloužit jako pomocný zdroj pitné vody. Vedle zásob potravin bylo na lodě dopraveno několik živých prasat, koz, ovcí a drůbeže. Na každé lodi pak byla uložena kostra dvacetitunového člunu a vše potřebné pro jeho rychlé sestavení. \"Resolution\" byla dále vyzbrojena dvanácti a \"Adventure\" deseti čtyřliberními děly.\n\nK posádce \"Resolution\" kromě Cooka patřili důstojníci Robert P. Cooper, Charles Clerke, Richard Pickersgill, loďmistr J. Gilbert, dělmistr J. Gray, ohněstrůjce Robert Anderson, tesař James Wallis, ranhojič James Patten a 6 kadetů, mezi nimiž byl George Vancouver a budoucí kontradmirál James Burney. Na \"Resolution\" se dále plavil dvacetičlenný oddíl námořní pěchoty pod velením poručíka Johna Edgecomba. Celkem bylo na \"Resolution\" 112 mužů. Posádka \"Adventure\" byla, s ohledem na velikost lodi, přiměřeně menší a kromě Tobiase Furneauxe na ní sloužili důstojníci Joseph Shank a Arthur Kempe, loďmistr Peter Fannin, dělmistr Andrew Gloag, tesař William Offord, ranhojič Thomas Andrews, 4 kadeti a dvanáctičlenný oddíl námořní pěchoty pod velením poručíka Jamese Scotta – celkem 81 muž.\n\nÚčastníky výpravy byli dále přírodovědci a jejich asistenti. Již před zahájením výpravy ji finančně podporoval Joseph Banks, botanik, dlouholetý člen Královské společnosti a ředitel botanické zahradě v Kew, který se zúčastnil již první Cookovy výpravy a který měl být na druhé výpravě hlavním přírodovědcem. Bankse měl doprovázet Daniel Solander a malíř Johann Zoffany. Banks a jeho skupina se však nakonec odmítli výpravy zúčastnit. Nahradil je přírodovědec Johann Reinhold Forster na doporučení svého přítele Dainesa Barrigtona, vlivného člena Královské společnosti, s tím, že se výpravy zúčastní jako asistent a kreslič také jeho syn Georg Forster. Kromě nich se na \"Resolution\" plavili astronom William Wales a malíř William Hodges. Na \"Adventure\" se dále plavil astronom William Bayly. Plavby z Anglie na mys Dobré naděje se ještě zúčastnil skotský botanik Francis Masson, který byl do jižní Afriky vyslán Josephem Banksem. Masson na mysu Dobré naděje vystoupil a až do roku 1775 zde sbíral místní rostliny.\n\nPo oznámení účelu cesty a pravděpodobné doby jejího trvání 60 mužů z \"Resolution\" a 40 z \"Adventure\" dezertovalo. Na jejich místa byli najati dobrovolníci.\n\nV pondělí 13. července 1772 vypluly \"Resolution\" a \"Adventure\" z Plymouthského průlivu a zamířily na jihozápad. Po sedmi dnech plavby minuly španělský mys Ortegal. 29. července dorazily na Madeiru a zakotvily ve Funchalské rejdě. Účelem zastávky bylo doplnění zásob čerstvých potravin a především madeirského vína. 2. srpna lodě opustily Madeiru a zamířily ke Kapverdským ostrovům, kam dorazily 9. srpna. Propluly okolo ostrovů Boa Vista a Maio. 13. srpna lodě zakotvily v zátoce Port Praia na ostrově St. Jago (Santiago), kde byly doplněny zásoby vody pro plavbu k mysu Dobré naděje, což byl značný problém, protože zdroje vody na Kapverdách jsou omezené. Během zastávky v Port Praia námořníci koupili pro zábavu několik opic a donesli je na \"Resolution\". James Cook poté, co zjistil, že opice znečišťují loď, přikázal hodit je přes palubu. Zastávka na St. Jago přinesla výpravě první lidské oběti. 19. srpna se utopil pomocník tesaře z \"Resolution\", který spadl přes palubu. Další lidské ztráty přineslo nezdravé prostředí na ostrově. 27. srpna zemřel na \"Adventure\" osmnáctiletý námořník John Lambrecht, který podlehl horečnaté nemoci, kterou se nakazil při koupání na ostrově. 10. října 1772 během plavby k mysu Dobré naděje zemřel na \"Adventure\" kadet Samuel Kemp na tyfus, kterým se nakazil také na ostrově St. Jago. Poté, co lodě opustily St. Jago, zamířily k mysu Dobré naděje.\n\nÚzemí v okolí mysu Dobré naděje bylo od 17. století součástí Kapské kolonie, která byla v majetku Nizozemské východoindické společnosti. Kapská kolonie vznikla poté, co Nizozemci odkoupili pozemky od původních obyvatel – Hotentotů. Centrem kolonie se stalo Kapské Město, které vzniklo na místě první nizozemské osady u přístavu v blízkosti mysu Dobré naděje. Roku 1772, kdy James Cook připlul k mysu Dobré naděje, byl zastupujícím guvernérem Kapské kolonie baron Joachim van Plettenberg.\n\n\"Resolution\" a \"Adventure\" dorazily k mysu Dobré naděje 30. října a zakotvily ve Stolové zátoce. Zde se výprava zdržela až do 23. listopadu, a to nejen z důvodu doplnění zásob, ale i pro provedení prvních nezbytných oprav. Během zastávky ve Stolové zátoce došlo také k setkání Jamese Cooka s guvernérem van Plettenbergem. V Kapském Městě došlo k náhodnému setkání se švédským botanikem Andersem Sparrmanem, který zde studoval jihoafrickou květenu. J. R. Forster naléhavě požádal Cooka, aby se Sparrman mohl zúčastnit výpravy jako jeho asistent, s čímž Cook souhlasil.\n\nV lednu roku 1739 francouzský mořeplavec Jean-Baptiste Bouvet, velitel lodí \"Aigle\" a \"Marie\", objevil dosud neznámý ostrov, později nazvaný Bouvetův ostrov, ležící jihozápadně od mysu Dobré naděje. Bouvet celý ostrov neobeplul a tak nebylo zřejmé, zdali se jedná o pevninu či ostrov. Navíc se dopustil chyby při zápisu polohy ostrova a označil jej mylně o 8 stupňů východněji, než byla jeho skutečná poloha.\n\nJames Cook se domníval, že Bouvetem objevená země by mohla být částí hledané Jižní země. 23. listopadu 1772 \"Resolution\" a \"Adventure\" vypluly ze Stolové zátoky a zamířily na jih do míst, kde se podle Bouveta měl nacházet mys Circumcision. 10. prosince výprava doplula do oblasti plovoucího ledu a už v polovině prosince byla v místech, kde celý den byla teplota vzduchu pod bodem mrazu. S dalším postupem na jih byla plavba vzhledem k množství plovoucích ker a ledových hor stále obtížnější a nebezpečnější. James Cook ve svém lodním deníku zaznamenával nejen kartografické údaje, údaje o počasí a proudech, ale i o setkáních se živými tvory. V této oblasti se setkali s množstvím tučňáků, velryb a sněžného létajícího ptactva; setkávali se známými druhy, ale i s druhy, které Evropané dosud nespatřili.\n20. prosince se u některých námořníků začaly projevovat příznaky kurdějí a James Cook nařídil vydávat sladovou mladinu a citrusový sirup. Koncem prosince se nalézali v oblastech s takovým množstvím ledu, že hrozilo vážné nebezpečí zamrznutí lodí v ledovém poli. 3. ledna 1773 dopluli do míst, kde se měl nacházet Bouvetův mys Circumcision. Kromě plovoucích ledových hor zde však nic nebylo a Cook dospěl k závěru, že Bouvet se patrně zmýlil a zaměnil plovoucí led za pevninu. Přes značné obtíže, které jim činilo proplouvání ledovým polem, měla tato oblast pro výpravu jednu významnou výhodu – plovoucí led se jim stal snadným zdrojem pitné vody.\n\n17. ledna 1773 před polednem \"Resolution\" přeplula jižní polární kruh a stala se tak první lodí, které se to v dějinách podařilo. James Cook se poté rozhodl pokračovat v hledání Jižní země další plavbou směrem na východ, která trvala až do února 1773. Během této doby expedice marně hledala známky pevniny.\n\n7. února obě lodě vpluly do husté mlhy a ztratily vizuální kontakt. Poté, co \"Resolution\" vyplula z mlhy, nebyla již \"Adventure\" na dohled. James Cook vydal příkaz střílet z děl, avšak přestože zaslechli děla \"Adventure\", střílející v odpověď, nepodařilo se druhou loď i přes křižování nalézt. Cook měl pro tuto situaci s Furneauxem domluven návrat do míst, kde byly lodě naposledy na dohled a poté třídenní křižování dokud se opět nesetkají. Pokud by k setkání přesto nedošlo, byli domluveni na dalším místě setkání v průlivu královny Charlotty (Queen Charlotte Sound) na Novém Zélandu. Po marném hledání se Cook 10. února rozhodl, že \"Resolution\" dále popluje sama. Cook dále plul stále na jihovýchod, ačkoliv směr a velikost vln nenasvědčovaly, že by v blízkosti byla nějaká pevnina. 24. února se \"Resolution\" dostala do oblasti, kde bylo v dohledu několik desítek plovoucích ledovců a srážka s některým z nich byla reálným nebezpečím. Cook se zde rozhodl ukončit pátrání po Jižní pevnině a otočil loď na sever.\n\nPo vymanění se z oblasti plovoucího ledu zamířila \"Resolution\" na severovýchod s cílem doplout na Nový Zéland, kde James Cook zamýšlel zakotvit v zátoce Dusky Bay. Nový Zéland měl posloužit jako místo pro zotavení posádky po dosavadní náročné plavbě, k nutným opravám a k doplnění zásob. James Cook měl dále v úmyslu ověřit, zdali Van Diemenova země (Tasmánie) je či není součástí Nového Holandska (Austrálie).\n\n28. března 1773 \"Resolution\" zakotvila na toku malé říčky Jižního ostrova Nového Zélandu. Posádka se od prvého dne dostala do kontaktu s Maory, které James Cook v lodním deníku popisuje jako zpočátku odmítající navázat kontakt a daleko méně přátelské než obyvatele Tahiti, s nimiž při první plavbě navázal velmi přátelské vztahy. Cookovi se přesto podařilo s obyvateli Nového Zélandu nastolit vzájemnou důvěru.\n\n17. května \"Resolution\" dorazila do průlivu královny Charlotty, kde Cook očekával, že se setká s \"Adventure\", k čemuž skutečně téhož dne došlo. Tobias Furneaux informoval Cooka o tom, že \"Adventure\" sem dorazila již 7. dubna, protože na rozdíl od \"Resolution\" plula k Novému Zélandu přímou cestou. Furneaux také informoval Cooka, že cestou na Nový Zéland dorazil 9. března k jihozápadnímu cípu Van Diemenovy země a poté zmapoval jeho východní pobřeží. James Cook pak na základě jeho informací upustil od záměru dále zkoumat Van Diemenovu zemi, zato se však s Furneauxem dohodli na probádání neznámých končin na severovýchod od Nového Zélandu, s tím, že se na Nový Zéland vrátí až skončí zimní období a bude možné pokračovat v pátrání po Jižní zemi.\n\n7. června 1773 obě lodě vypluly z průlivu královny Charlotty. O den později propluly nebezpečnou částí Cookova průlivu a zamířily na severovýchod, k ostrovu Otaheite (Tahiti). 29. července nechal Cook na širém moři spustit člun a poslal jej k \"Adventure\", aby se dotázal na stav její posádky. Dozvěděl se, že kuchař na \"Adventure\" zemřel na kurděje a patrně dalších dvacet mužů má příznaky nemoci.\n\nV první polovině srpna výprava proplouvala oblastí s množstvím nízkých, sotva nad hladinu vyčnívajících atolů. Plavba se stala značně nebezpečnou, zejména v noci, kdy mohlo dojít k přehlédnutí některého z ostrůvků a hrozilo ztroskotání. Cook nechal spustit kutr, aby se plavil před loděmi a dával signály o možném nebezpečí. 14. srpna minuli Řetězový ostrov, který Cook objevil již během své první plavby. O den později spatřili ostrov Otaheite.\n\nBěhem prvních dnů po přistání se James Cook dozvěděl, že král Toutaha, s nímž se seznámil během první plavby, byl před pěti měsíci zabit v bitvě a že na ostrově nyní vládne král Tu (Otou). 26. srpna \"Resolution\" vplula do zátoky Matavai, kde zakotvila. Cook se poté několikrát sešel s vládcem Tuem a také s bývalou královnou Obareou, kterou rovněž poznal během první plavby.\n\n2. září byly již dokončeny nutné opravy lodí a doplněny zásoby vody a obě lodě zamířily k ostrovu Oahine (Huahine). Na ostrově došlo k incidentu, kdy botanik Sparrman, když se sám procházel, byl přepaden několika domorodci. Sparrman byl oloupen o šaty a některé věci, které měl při sobě. Po zásahu místního náčelníka však byly ukradené věci brzy vráceny.\nPřed odplutím z Huahine komandér Furneaux souhlasil s tím, aby se s ním na \"Adventure\" plavil do Anglie mladý domorodec Omai. Omai pocházel z ostrova Ulietea (Raiatea), který musel opustit, když jej obsadili lidé z Bora-Bora. James Cook vyslovil pochybnosti o správnosti rozhodnutí Furneaxe, vzít Omaie na palubu, protože mladý domorodec se lišil tělesnou stavbou i barvou pleti od typických obyvatel Huahine a Cook se domníval, že by bylo vhodnější vzít s sebou některého domorodce z vyšší společenské vrstvy, kteří, podle Cookova mínění, jsou inteligentnější a umí se lépe chovat, než lidé ze střední vrstvy, k nimž patřil Omai. Po příjezdu do Anglie, když se Cook blíže s Omaiem seznámil, však uznal, že se v úsudku nad Omaiem mýlil, protože Omai se projevil jako čestný člověk a měl přirozené dobré chování, které umožňovalo, aby mohl být v Británii uveden do jakékoliv společnosti. Omai byl po příjezdu do Británie představen králi a byl portrétován malíři sirem Joshuou Reynoldsem, Williamem Parry i Williamem Hodgesem. Zpět na Huahine do Polynésie se vrátil při třetí Cookově plavbě.\n\nPo návštěvě Huahine výprava ještě doplula k ostrovu Ulietay (Raiatea). 18. září ukončil Cook pobyt v této oblasti a zamířil k ostrovu Amsterdam.\n\nNizozemský mořeplavec Abel Tasman objevil roku 1643 severně od Nového Zélandu ostrov, který nazval Amsterdam. Ostrov je součástí souostroví Tonga a dnes je nazýván Tongatapu. James Cook se rozhodl, že jej před návratem na Nový Zéland navštíví. 23. září výprava minula skupinu tří nevelkých, zalesněných a zřejmě neobydlených ostrovů, které Cook nejprve pojmenoval Sandwichovy ostrovy, ale poté přejmenoval na Herveyovy ostrovy, na počest Augusta Herveye, lorda Admirality. 2. října lodě zakotvily u ostrova Middleburg (Eua) a s domorodci byl ihned zahájen čilý výměnný obchod. 3. října dosáhla výprava cíle cesty, ostrova Amsterdam. Cook ve svém deníku zevrubně popsal domorodé obyvatelstvo, jejich vzhled, zvyklosti, obydlí a způsob přípravy jídel a nápojů i jejich rukodělné činnosti, včetně detailního vzhledu jejich kánoí či způsobu rybolovu. Na ostrově Tongatapu se zdrželi až do 8. října a poté zamířili opět na Nový Zéland.\n\nVzdálenost z Tongatapu na Nový Zéland činí 1200 námořních mil a lodě ji urazily za dvanáct dní. 20. října byl Nový Zéland na dohled a příštího dne lodě zakotvily. 22. října minuly mys Kidnappers, kde je navštívili domorodci na kánoích a proběhl výměnný obchod. James Cook v dalších dnech minul mys Turnagain, mys Palliser a mys Campbel. Během těchto dnů výpravu sužovala silná vichřice s bouří a znemožňovala další postup. \"Adventure\" zaostávala za \"Resolution\" a 30. října byla viděna za zádí \"Resolution\", ve vzdálenosti několika mil, naposledy. Cook měl původně v úmyslu pokračovat stále na jih, ale zmizení \"Adventure\" jej donutilo doplout do průlivu královny Charlotty, kde se lodě měly, v případě rozdělení, setkat.\n\nZačátkem listopadu \"Resolution\" zakotvila v úžině v blízkosti mysu Terawhiti. Následujícího dne doplula do průlivu královny Charlotty a do Lodní zátoky (Ship Cove), kde bylo kotviště, avšak žádné známky přítomnosti \"Adventure\" zde nebyly nalezeny. 4. listopadu posádka postavila na pobřeží několik stanů pro důstojníka Coopera, pro plachtaře a ostatní muže, kteří byli zapotřebí na pobřeží a zahájili práce na utěsňování lodi. Cook zde také nechal zbudovat výheň pro opravu kovových součástí. Během té doby došlo za stran domorodců k několika krádežím ze stanů.\n\n12. listopadu byla provedena revize zásob sucharů a bylo shledáno, že více než polovina je zplesnivělá a nepoživatelná v důsledku nevhodného uskladnění. Téhož dne pan Forster s vědeckými kolegy provedl botanický průzkum okolí.\n15. listopadu se skupina pánů a důstojníků vydala na vrchol blízkého kopce, aby shlédla na okolí zálivu, zda nenaleznou stopy po \"Adventure\", avšak průzkum nepřinesl o \"Adventure\" žádné informace. Cook uvažoval o tom, že posádka \"Adventure\" byla již unavena plavbou proti jihozápadním větrům a Furneaux přijal rozhodnutí o návratu k mysu Dobré naděje.\n\n23. listopadu nalezla skupina námořníků pozůstatky zabitého domorodce s nepochybnými stopami kanibalismu. Příštího dne Cook napsal zprávu o příjezdu a pobytu na Novém Zélandu a také informace, nezbytné pro komandéra Furneauxe. Zprávu vložil do láhve, kterou nechal zakopat mezi kořeny stromu v dolní části Lodní zátoky a místo označil tak, aby ji Furneaux nebo jiní Evropané, kteří místo navštíví, mohli nalézt. 25. listopadu \"Resolution\" zvedla kotvy a zamířila na jih.\n\nV polovině prosince 1773 \"Resolution\" dosáhla oblasti plovoucího ledu. 15. prosince změnila směr na jihovýchod, protože tam se zdála plavba s ohledem na led schůdnější. Cook ve svém deníku opět zaznamenával setkání s velikým množství buřňáků a tučňáků na plovoucím ledu. V následujících dnech loď často měnila směr plavby v závislosti na množství ledu a směru a síly větrů. 21. prosince \"Resolution\" podruhé během celé plavby přeplula jižní polární kruh.\n\n25. prosince na lodi proběhly oslavy Vánoc, byly však tiché, protože mnoho z mužů, včetně pana Forstera, bylo nemocných. 26. ledna 1774 Cook v lodním deníku zaznamenal spatření pevniny.\n\nNení zřejmé, co posádka toho dne spatřila; zdali nějaký ostrov v blízkosti Antarktidy nebo jen plovoucí ledovec. 30. ledna dosáhli 71° 10′ jižní šířky a 106° 54′ západní dálky. To byl nejjižnější bod celé Cookovy plavby a současně nejjižnější poloha, kterou do té doby nikdo jiný nepřekonal. Brzy poté dorazili k neprostupnému ledovému poli, které donutilo Cooka ukončit průzkum této oblasti a otočit loď na sever.\n\nPo opuštění jižní polární oblasti se Cook rozhodl prozkoumat oblast tropického Tichomoří a upřesnit polohu některých jeho ostrovů, objevených jinými mořeplavci, o jejichž přesné poloze však byly pochybnosti. Jeho prvním cílem byl Velikonoční ostrov, objevený holandským admirálem Jacobem Roggeveenem roku 1722. Během cesty na sever postihl Cooka žlučníkový záchvat, který ho indisponoval natolik, že musel velení lodi na několik dnů předat prvnímu důstojníkovi Cooperovi.\n\n11. března posádka \"Resolution\" spatřila Velikonoční ostrov. 13. března zakotvili u písčitého pobřeží na západní straně ostrova. Po příjezdu lodi se ihned objevili domorodci, kteří, ačkoliv byli ozbrojeni, se chovali přátelsky. Podle některých částí evropských oděvů, které měli při sobě, bylo zřejmé, že před časem k ostrovu připlula jiná evropská loď.\n\nPosádka \"Resolution\" od domorodců získala nějaké potraviny jako banány, sladké brambory a cukrovou řepu výměnou za hřebíky a šatstvo. Domorodci se však také zakrátko projevili jako čilí zloději a kapsáři. Cook vyslal k průzkumu ostrova výpravu pod vedením pánů Pickersgilla a Walese. James Cook se jí nezúčastnil, protože byl nemocný. Výprava prošla, za doprovodu domorodců, valnou částí ostrova. Skoro celý ostrov shledala jako téměř neúrodný a bez vzrostlých dřevin. Na úrodnějších místech se setkali s několika poli s bramborami a řepou. Ostrov nemá žádné vodní toky a vodu tak mohli získat pouze ze studní, ve kterých voda byla téměř všude nekvalitní a poloslaná.\n\nV podstatě od prvého okamžiku pobytu na ostrově se setkávali se sochami moai. Sochám věnovali značnou pozornost a některé z nich přeměřili. Shledali také, že ty, které původně stály na kamenných plošinách, byly již povětšinou zříceny a mnohé z nich byly pádem rozlomeny. Pozornost věnovali také válcovým ozdobám hlav soch a navštívili také lom, kde byly vyráběny.\n\nZaznamenali také množství informací o domorodcích, o jejich vzhledu, zbraních, ošacení, zdobením barvou a tetováním. Popsali jejich domy, mající tvar obráceného lodního trupu. Odhadli, že počet obyvatel na ostrově nepřesahuje sedm set. Asi dvě třetiny domorodců, které na ostrově spatřili, byli muži. Cook se domníval, že některé ženy se před cizinci schovaly v jeskyních. Během výpravy spatřili pouze dva nebo tři keře, mající květy podobné hrachoru. Když chtěli ochutnat jejich semena, domorodci jim ihned naznačili, že je mají vyplivnout; zřejmě je tedy pokládali za jedovaté. Jednalo se o keř toromiro, který rostl na ostrově endemicky a dnes je již v přírodě vyhynulý.\n\nZ důvodu nedostatku vody na ostrově \"Resolution\" již 16. března vyplula na další cestu.\n\nDalším cílem \"Resolution\" bylo souostroví Markézy, nalézající se ve Francouzské Polynésii a objevené roku 1595 španělským mořeplavcem Álvarem de Mendañou. Výprava Markézy spatřila 7. dubna a příštího dne zde loď zakotvila. Cook navštívil ostrovy St. Christina (Tahuata) a La Dominica (Hiva Oa) a objevil dosud neznámý ostrov souostroví, který nazval po námořníkovi, který jej první spatřil, Hoodův ostrov (Futuhuku). Na Markézách došlo k incidentu, kdy námořníci zastřelili domorodce, kradoucího na lodi. I přes tuto událost pokračoval dále mezi posádkou \"Resolution\" a domorodci výměnný obchod.\n\nZ Markéz odplul Cook z důvodu doplnění zásob čerstvých potravin na Tahiti, kde pobýval i předchozího roku. 22. dubna \"Resolution\" zakotvila v zátoce Matavai. Cook se setkal opět s králem Tuem a posádka začala doplňovat potraviny. Cook se rozhodl setrvat na Tahiti déle a provést zde nutné opravy lodi.\n\nBěhem pobytu na Tahiti došlo k vyvrcholení neshod mezi králem Tuem a jemu podřízeným náčelníkem z blízkého menšího ostrova Eimeu (Moorea). Král Tu proti němu zorganizoval bojovou výpravu. Součástí vojsk krále Tua byla i flotila kánoí, která se shromáždila v zátoce Matavai. Cook v zátoce napočetl 330 kánoí, z nichž největší byly schopné uvést až 40 mužů. Cook předpokládal, že do vojenského střetnutí král Tu povolal více než 7700 bojovníků.\n\n15. května \"Resolution\" opustila Tahiti a téhož dne zakotvila na blízkém ostrově Huahine. Zde došlo k drobnému incidentu, když se tři důstojníci z \"Resolution\" vydali na lov a byli zajati skupinou domorodců. Cook na to reagoval tím, že si vzal jako rukojmí několik domorodých náčelníků a jeho muži byli zakrátko zase volní. Na Huahine se \"Resolution\" zdržela do 23. května, kdy odplula západním směrem.\n\nDne 20. června \"Resolution\" připlula k osamocenému, pro Evropany dosud neznámému ostrovu, dnes nazývanému Niue. James Cook se pokusil na ostrově třikrát vylodit, ale vždy neúspěšně. Výsadek, který připlul k pobřeží ve člunu, byl vždy domorodým obyvatelstvem ihned napaden. Cook nakonec na vylodění rezignoval. Takovéto chování domorodců vůči Cookovým mužům bylo zcela výjimečné; Cook obdobné nepřátelské chování, okamžitě při prvním kontaktu s domorodci, nikde v Tichomoří nezaznamenal. \"Encyclopaedia Britannica\" z roku 1911 vysvětluje chování domorodců strachem ze zavlečení neznámé nemoci. Cook po této zkušenosti pojmenoval ostrov Ostrovem divochů (Savage Island). Tento název se však neujal.\n\nDalším cílem Jamese Cooka bylo souostroví, k němuž jako první Evropan dorazil portugalský mořeplavec Pedro Fernandes de Queirós roku 1606. Queirós objevil největší ostrov souostroví a domnívaje se, že jde o pevninu, pojmenoval jej \"La Austrialia del Espiritu Santo\" (Australská země Svatého ducha).\nRoku 1768 ostrov navštívil francouzský průzkumník Louis Antoine de Bougainville. Ten v okolí objevil další čtyři ostrovy a celé souostroví nazval \"Velké Kyklady\". Cook souostroví přejmenoval na \"Nové Hebridy\", dnešní název je Vanuatu\n\n17. července \"Resolution\" k souostroví připlula z východu a nejprve se přiblížila k ostrovu Aurora (Maéwo). Obeplula jeho severní výběžek a podél západní strany ostrova proplula průlivem mezi ním a Ostrovem malomocných (Aoba). Poté minula ostrov Whitsuntide (Pentecost) a ostrov Ambrym.\n\n22. července \"Resolution\" zakotvila u ostrova Mallicolo (Malakula), kde na severovýchodní straně nalezli vhodné přístaviště, které Cook pojmenoval \"Port Sendwich\". Cook do svého deníku připsal poznámku ke vzhledu zdejších obyvatel:\nNa ostrově Mallicolo se Cook také setkal, poprvé v Tichomoří, s použitím otrávených šípů. Na několika hrotech šípů, které získal od domorodců výměnou, byla zelená lepkavá látka, kterou považovali za jed. Ranhojič se dokonce pokoušel ověřit účinek jedu na psu, ale bez prokazatelného účinku.\n\n24. července se část posádky přiotrávila červenými rybami \"pargos\", o kterých se zmiňuje již Queirós. Nedošlo však k žádnému úmrtí. \"Resolution\" dále pokračovala na jihovýchod a 4. srpna přistála u ostrova Erromango. Zde byla posádka po vylodění napadena velkou skupinou domorodců a šarvátka skončila střelbou z mušket, při níž byli dva domorodci zabiti a několik zraněno.\n\nZ Erromanga \"Resolution\" plavila déle na jihovýchod a 6. srpna zakotvila u ostrova Tanna. Tento ostrov je vulkanicky aktivní. Dominantou ostrova je sopka Mount Yasur, která za pobytu Jamese Cooka neustále chrlila dým a lávu. Na ostrově posádka provedla opravu kormidla a \"Resolution\" ostrov opustila 20. srpna. Cook se rozhodl propátrat souostroví ještě jednou, a to z jeho západní strany. Plavbou na severoseverozápad se vrátil k ostrovu Mallicolo a poté obeplul Espiritu Santo, největší ostrov souostroví.\n\nDne 31. srpna James Cook ukončil průzkum Nových Hebrid a zamířil na jihozápad. Na 20° 17' j. š. a 164° 41' v. d. objevil Cook veliký ostrov, který pojmenoval Nová Kaledonie. Po kadetovi, který první spatřil část ostrova, nazval Cook toto území mysem Colnett.\n4. září zakotvil v zátoce, kterou nazval zátokou Balade (Balade Bay). Provedl průzkum ostrova a zdolal vrchol hory Mount Vengaya, nacházející se jižně od zátoky Balade. 6. září astronom Wales a poručík Clerke provedli na menším písečném ostrově, nalézajícím se poblíž zátoky, pozorování zatmění Slunce. Cook pak tento ostrov pojmenoval Observatory Island (ostrov Poudiou).\n\nCook zaznamenal, že Nová Kaledonie mu připomíná přírodními podmínkami území Nového Holandska (Austrálie). Ostrov byl skalnatý a půda vyprahlá. Zvláštní pozornost věnoval také popisu obyvatel, které popsal jako příjemného vzezření, statné a povahou přívětivé a poctivé.\n\n8. září se James Cook a Forster přiotrávili neznámou rybou, kterou získali od domorodců. Cook otravou dočasně ztratil hmat. Oba muži použili dávidlo, což jim ulevilo. 13. září \"Resolution\" zvedla kotvy a zamířila na Nový Zéland.\n\n10. října, při plavbě na jihovýchod, na 29° 2' s. š. 168° 16' v. d., objevili dosud neznámý ostrov, který Cook pojmenoval Norfolk, na počest vévodkyně z Norfolku, ženě Edwarda Howarda, 9. hraběte z Norfolku. Ostrov byl neobývaný, během jeho průzkumu Cook zjistil, že rostlinstvo na ostrově je značně podobné novozélandskému. Nalezl zde hojně rostoucí novozélandský len a jehličnaté lesy s množstvím mohutných a rovných stromů. Když Cook o tomto nálezu po návratu informoval Admiralitu, vzbudil jeho objev značný zájem, protože výroba lodí závisela na dodávkách lnu na plachty a dřeva na stavbu. Příštího dne \"Resolution\" pokračovala v plavbě na jihojihovýchod, přičemž v blízkosti ostrova Norfolk objevili ještě dva menší ostrovy.\n\n17. října spatřili vrcholek novozélandské hory Mount Egmont, nalézající se na západním pobřeží Severního ostrova. Další den \"Resolution\" zakotvila v Lodní zátoce. Cook hledal svoji zakopanou láhev se zprávou pro Furneauxe, ale láhev již byla vykopána. 10. listopadu \"Resolution\" vyplula z průlivu královny Charlotty a vydala se k mysu Horn. Cook již neměl v úmyslu pátrat v Tichém oceánu v blízkosti jižního polárního kruhu a zamířil k mysu Horn přímo.\n\nDne 17. prosince se přiblížili na dohled západnímu pobřeží Ohňové země. Příští den minuli mys Deseada a poté mys Gloucester a ostrov Noir a velikou zátoku Svaté Barbary, do které ústí Magalhãesův průliv a objevili nový ostrov, který Cook pojmenovat po svém loďmistrovi Gilbertův ostrov.\n\n24. prosince se výprava setkala s prvními domorodci, které Cook popisuje jako „ošklivé, polovyhladovělé plemeno, nejubožejší z lidí, jaké kdy viděl, žijící v jednom z nejnepřívětivějších podnebí na světě a nemající dosti důvtipu, aby si opatřili nezbytnosti, jež činí život příjemným.“ Domorodci byli částečně zakryti tuleními kůžemi, jinak byli nazí.\n\n27. prosince \"Resolution\" kotvila v průlivu, který Cook nazval Vánočním průlivem, který je na dohled ostrova Ildefonso. Příštího dne minuli Nepravý mys Horn a poté mys Horn. 31. prosince propluli okolo ostrova Stavů.\n\nPo opuštění oblasti Ohňové země \"Resolution\" vplula do Atlantského oceánu a po plavbě na východ 13. ledna 1775 spatřili na jihovýchodě menší ostrov, který Cook nazval Williceovým ostrovem. 20. ledna \"Resolution\" připlula k rozlehlému skalnatému ostrovu, jehož obvod Cook odhadl na sedmdesát námořních mil. James Cook jej pojmenoval na počest anglického krále Georgie (Jižní Georgie).\n\nPo další plavbě na jihovýchod Cook objevil 31. ledna několik ostrovů souostroví, které nazval Sandwichova země (Jižní Sandwichovy ostrovy). Nejjižnější z objevených ostrovů nazval Jižní Thule. Zde Cook ukončil pátrání v jižní části souostroví a poté změnil směr na sever, kde objevil ještě dva další ostrovy, které pojmenoval Montagu a Saundersův ostrov.\n\nOd Jižních Sandwichových ostrovů plul dále na východ až do 21. února, kdy se dostal na zeměpisnou délku, kde na přelomu let 1772/73 hledal Bouvetův ostrov. Protože další cesta na východ již byla prozkoumaná, ukončil James Cook průzkum jižní části Atlantského oceánu a zamířil zpět k mysu Dobré naděje.\n16. března spatřili první lodě mířící z Indického oceánu k mysu Dobré naděje a 21. března \"Resolution\" zakotvila ve Stolové zátoce. Zde se setkal s lodí \"Ceres\", patřící Britské Východoindické společnosti a jejímuž kapitánovi předal opis svého deníku a pořízených map, s tím, aby je předal Admiralitě. V nizozemské pevnosti na mysu Dobré naděje byl Cookovi předán dopis od komandéra Furneauxe, ve kterém Cooka informoval o důvodech, které mu znemožnily následovat \"Resolution\" z Nového Zélandu do jižního oceánu a přinutily ho k návratu na mys Dobré naděje. Cook se opět setkal s guvernérem Plettenbergem, u něhož se mu dostalo velice přívětivého přijetí. James Cook se rozhodl, že na mysu Dobré naděje setrvá dostatečně dlouhý čas, aby byla loď náležitě opravena a posádka získala dostatečný odpočinek. Cook, otec a syn Forsterové a botanik Sparrman se ubytovali na pevnině u pana Brantda, který, slovy Jamese Cooka, „je gentleman, dobře známý Angličanům, s ochotou jim řádně posloužit“. Anders Sparrman na mysu Dobré naděje setrval, s \"Resolution\" se do Anglie neplavil.\n\n26. dubna byly dokončeny všechny opravy na lodi, příštího dne \"Resolution\" opustila Stolovou zátoku a společně s další anglickou lodí \"Dutton\" zamířila na ostrov Svaté Heleny. Na Sv. Helenu \"Resolution\" doplula 15. května. Zde se Cook setkal s guvernérem Skottowem. 21. května \"Resolution\" zvedla kotvy a zamířila na ostrov Ascension. Cook předal kapitánovi \"Duttona\" některé deníky lodních důstojníků, aby je doručil Admiralitě. 31. května vypluli od ostrova Ascension a zamířili k brazilskému pobřeží. Cook hodlal zjistit, jaká je přesná poloha ostrova Fernando de Noronha. K ostrovu dopluli 9. června, avšak nezakotvili zde, ale pokračovali dále na sever. 14. července \"Resolution\" připlula k ostrovu Faial v Azorském souostroví a odtud nabrala kurs k Anglii, jejíž břehy spatřili 29. července 1775. Příštího dne zakotvili ve Spitheadu.\n\nPlavba lodi \"Resolution\" trvala tři roky a osmnáct dnů.\n\nBěhem celé druhé Cookovy výpravy došlo dvakrát k situaci, kdy se \"Adventure\" nechtěně odpoutala od \"Resolution\" a trasa její plavby se dále neshodovala s trasou \"Resolution\".\n\nK prvnímu odloučení došlo při hledání mysu Circumcision 7. února 1773, kdy se obě lodě rozdělily v husté mlze. Ačkoliv měl Cook s Furneauxem dohodnut pro tento případ návrat a třídenní křižování v místě posledního vizuálního kontaktu obou lodí, tento postup selhal i přes pravidelné čtvrthodinové výstřely z děl. Furneaux po třech dnech odplul přímým směrem k Novému Zélandu, kde bylo dohodnuto dalším místo setkání obou lodí, a to v průlivu královny Charlotty. 1. března posádka \"Adventure\" spatřila pobřeží Van Diemenovy země (Tasmánie). 11. března zakotvili u jižního konce ostrova ve vhodné zátoce, kterou nazvali \"Adventure Bay\". Zde setrvali 5 dní, které využili k obstarání dřeva a vody. Poté pluli podél východního pobřeží, s cílem zjistit, zdali tato zem je součástí Nového Holandska (Austrálie). 16. března minuli ostrov Maria a příštího dne ostrov Schouten. V dalších dnech objevili na západě dosud neznámé souostroví, dnes nazývané Furneauxovy ostrovy. \"Adventure\" plula dále na sever a 19. března posádka spatřila pobřeží Nového Holandska. Furneaux měřením hloubky moře mezi Tasmánií a Austrálií dospěl k mylnému závěru, že obě země nejsou oddělené průlivem, ale že moře mezi nimi je pouze mělký záliv. Po tomto závěru přestal Furneaux prozkoumávat tuto oblast a změnil kurs k Novému Zélandu. Do průlivu královny Charlotty dopluli začátkem dubna 1773. Na \"Resolution\" zde čekali více než měsíc.\n\nKe druhému odloučení obou lodí došlo u Nového Zélandu poté, co se obě lodě vracely z ostrova Amsterdam. Cook měl v plánu společně dále pátrat na jih od Nového Zélandu plavbou na východ po největších jižních zeměpisných šířkách. V posledních dnech října 1773 obě lodě pluly podél východního pobřeží Severního ostrova. Tehdy je zastihla několikadenní silná bouře, která lodě oddělila. Pro tento případ byli Cook s Furneauxem domluveni na setkání v průlivu královny Charlotty. Z důvodu mimořádně obtížné plavby v bouřích \"Advendure\" doplula do průlivu až 30. listopadu; to již byla \"Resolution\" pět dnů na cestě k jižnímu polárnímu kruhu.\n\nPosádka \"Adventure\" nalezla láhev se zprávou od Cooka a Furneaux měl zprvu v úmyslu následovat \"Resolution\" plavbou na jih. 17. prosince, kdy byla \"Adventure\" již opravena a připravena na další vyplutí, což zamýšleli provést příštího dne ráno, vyslal Furneaux velký kutr s deseti muži, pod velením Johna Rowa, pomocníka prvního důstojníka, nasbírat divoce rostoucí zeleninu. Kutr se měl vrátit nejpozději večer, což se však nestalo. Příštího dne nalezli rozřezané tělesné pozůstatky posádky kutru. Všech jejich deset členů bylo zabito domorodci. Tato tragédie, kdy Furneaux přišel o mnoho dobrých námořníků a dále pak celkově špatný stav lodi, spolu s tím, že v podstatě všechny zásoby hrachu, sucharů a mouky již zplesnivěly, přiměly Furneauxe k rozhodnutí vrátit se do Anglie. Zpáteční cestu vykonali obeplutím mysu Horn kolem Jižní Ameriky a 19. března 1774 zakotvili ve Stolové zátoce u mysu Dobré naděje. Zde setrvali při nutných opravách až do 16. dubna. 14. července 1774 dorazili do jihoanglického Spitheadu. \"Adventure\" byla první lodí v dějinách, která obeplula Zeměkouli východním směrem.\n\nAstronomové William Wales a William Bayly během plavby každodenně zapisovali výsledky navigačních měření a dalších okolností, týkajících se trasy plavby lodí. Ve svých denících zaznamenávali údaje o poloze a kursu lodi, o síle a směru větru a o počasí. Podíleli se také na výpočtech zeměpisných poloh a kursů.\n\nNavigačním příslušenstvím \"Resolution\" byla přesná kopie Harrisonova námořního chronometru H4, kterou vyrobil britský hodinář Larcum Kendall roku 1769 a která umožňovala na svoji dobu výjimečně přesně stanovit zeměpisnou délku, na které se loď nachází. Chronometr byl v péči astronoma Williama Walese, který ho testoval a jeho čas pravidelně porovnával s časem sledovaným na \"Adventure\". Wales a Bayly se také věnovali astronomickým pozorováním. Nejvýznamnější z nich bylo sledování zatmění měsíce 11. října 1772, které pozorovali u mysu Dobré naděje a zatmění Slunce, které se událo 4. září 1774 a které Wales sledoval na ostrově Observatory u Nové Kaledonie. Pro účely astronomických pozorování byla na \"Resolution\" přenosná observatoř.\nVýsledky své práce William Wales a William Bayly zveřejnili roku 1777 v knize \"The original astronomical observations, made in the course of a voyage towards the South Pole, and round the world, in His Majesty's ships the Resolution and Adventure, in the years MDCCLXXII, MDCCLXXIII, MDCCLXXIV, and MDCCLXXV. (Původní astronomická pozorování, vykonaná během plavby k Jižnímu pólu a okolo světa, na lodích Jeho Veličenstva Resolution a Adventure v letech 1772, 1773, 1774 a 1775)\"\n\nOtec a syn Forsterové si vedli detailní přírodovědné záznamy všeho, co během plavby uviděli a shromáždili rozsáhlou sbírku přírodních exponátů. Roku 1778 Johann R. Forster publikoval výsledky přírodovědných pozorování z plavby v knize \"Observations Made during a Voyage round the World (Pozorování konaná během plavby kolem světa)\". Příjmy z této publikace však nestačily pokrýt jeho dluhy, a proto značnou část kreseb, které jeho syn Georg během plavby pořídil, byl nucen prodat Josephu Banksovi. Georg Forster během plavby pořídil více než 270 kreseb se zoologickým námětem a 420 botanických kreseb. Po Banksově smrti byly kresby od roku 1827 vystaveny v Britském muzeu. Od roku 1881 jsou uloženy v Přírodopisném muzeu v Londýně.\n\nHlavní vědecká činnost Jamese Cooka spočívala v oblasti kartografie. Cook vytvořil množství precizních map a mnohé další opravil. Jeho kartografické dílo bylo v námořní dopravě používáno ještě desítky let po jeho smrti.\n\nVedle povinností velitele výpravy a velitele \"Resolution\" měl Cook zřetelné přírodovědecké a etnografické zájmy, které jsou doloženy jak zápisy v jeho denících, tak i množstvím popisů a kreseb domorodého obyvatelstva, řemeslných artefaktů, zvířat, rostlinstva i neživé přírody. James Cook neměl žádné přírodovědné vzdělání. To, že jeho přírodopisné popisy jsou laické si plně uvědomoval, o čemž svědčí např. jeho zápis z 3. ledna 1775, kdy popisoval faunu Ohňové země:\nBěhem plavby zemřeli na \"Resolution\" čtyři lidé, z toho jen jeden v důsledku nemoci. K prvnímu úmrtí došlo 19. srpna 1772, kdy tesařův pomocník Henry Smook spadl přes palubu a byl vtažen pod lodní záď. Veškeré úsilí o jeho záchranu bylo marné. 24. srpna 1773 zemřel jeden z námořníků po delší nemoci. 6. září 1774 zemřel řezník Simon Monk na následky zranění, která utrpěl předchozího dne po pádu do předního lodního průlezu. Od 22. prosince 1774 nebyl k nalezení námořník William Wedgeborough, zřejmě spadl přes palubu a utonul.\n\nZtráty na \"Adventure\" byly větší kvůli masakru, který se udál v prosinci 1773 na Novém Zélandu, při němž bylo zabito deset mužů domorodci. Zabiti byli tito muži: pomocník prvního důstojníka John Rowe, kadet Thomas Woodhouse, pomocník kormidelníka Francis Murphy a námořníci William Facey, Thomas Hill, Michael Bell, Edward Jones, John Cavanaugh, Thomas Milton a James Sevilley. \nCookův životopisec Arthur Kitson informuje o tom, že v \"Yorkshire Gazette\" ze dne 4. června 1887 byla uvedena zpráva, že kadet z desetičlenného zmasakrovaného oddílu námořníků přežil a po strastiplné cestě se roku 1777 vrátil do Anglie. Kitson tuto skutečnost pokládá za nepravděpodobnou a pokud by tak bylo, pak by přeživším byl Thomas Woodhouse, jediný kadet v oddílu.\n\nKromě této tragédie zemřelo na \"Adventure\" několik mužů na nemoci. 27. září 1772 zemřel John Lambrecht, osmnáctiletý námořník, na horečnatou nemoc, kterou se nakazil při koupání na ostrově St. Jago. 10. října 1772 zemřel kadet Samuel Kemp na tyfus, kterým se nakazil na ostrově St. Jago. Na \"Adventure\" vedle toho došlo také k úmrtí na kurděje. Zemřelým byl lodní kuchař Mortimer Mahoney, známý jako Murduck Mahoney.\nNěkolik dní po smrti Henryho Smooka spadl také přes palubu \"Adventure\" nejmenovaný námořník, který byl ihned napaden a zabit žralokem.\n\nNávrat Cooka do Anglie a zveřejnění zpráv z jeho plavby přineslo podstatné změny geografických a kartografických znalostí. Cook především důkladně zmapoval jižní polární oblast oceánu a na vzdálenost 120 km se přiblížil k pevnině Antarktidy. Na mapách z pozdější doby se již Jižní země přestala objevovat a místo ní se zakreslovala plocha moře až k pólu. Cook objevil množství nových ostrovů a u mnoha ostrovů objevených jinými mořeplavci upřesnil jejich polohu. Objevil řadu nových vhodných námořních tras, nová naleziště přírodních surovin a bohatá loviště velryb a tuleňů, která se však zanedlouho stala předmětem rozsáhlého drancování.\n\nJames Cook byl 9. srpna 1775 povýšen do hodnosti kapitána (Post-captain). Za zprávu o prevenci proti kurdějím byl vyznamenán Copleyho zlatou medailí Královské společnosti. Byl jmenován Čtvrtým kapitánem Greenwichské Royal Hospital, což v podstatě znamenalo lukrativní penzionování s roční příjmem £230 a bezplatným ubytováním. 29. února 1776 byl jednomyslnou volbou přijat za člena Královské společnosti.\n\nPoklidný život v Royal Hospital však trval jen krátce. Již následujícího roku byl James Cook vyslán na třetí námořní průzkumnou výpravu.\n\n\n\n\n"}
{"id": "471578", "url": "https://cs.wikipedia.org/wiki?curid=471578", "title": "Jones Lang LaSalle", "text": "Jones Lang LaSalle\n\nJones Lang LaSalle je mezinárodní realitní poradenská společnost s více než 82 000 zaměstnanci v přibližně 300 kancelářích ve více než 80 zemích světa. Na český trh vstoupila společnost v roce 1992. Firma se zabývá pronájmem kanceláří, obchodů a logistických parků, průzkumem trhu, oceňováním nemovitostí atd.\n\nJLL je finanční a poradenská firma, která se zaměřuje na realitní služby a investiční poradenství. Jako člen Fortune 500 pomáhá JLL majitelům nemovitostí, nájemníkům a investorům dosáhnout svých obchodních ambicí. V roce 2016 měla společnost JLL příjmy ve výši 6,8 miliardy dolarů, příjmy z odměn ve výši 5,8 miliardy dolarů, a v zájmu svých klientů spravovala 409 milionů metrů čtverečních a dokončila prodejní akvizice a finanční transakce ve výši přibližně 145 miliard dolarů. Na konci třetího čtvrtletí roku 2017 měla JLL téměř 300 kanceláří ve více než 80 zemích světa a globálně disponovala přes 80 tisíci zaměstnanci. K 30. září 2017 měla LaSalle Investment Management ve správě nemovitosti v hodnotě 59 miliard dolarů. JLL je obchodní značka společnosti Jones Lang LaSalle Incorporated. \n\n\nNěkolikanásobný vítěz CIJ Awards, v roce 2017 ve dvou kategoriích v rámci ČR. \n\nLinkedIn Top Companies: Where the world wants to work now\n\nJLL ranks #21 out of 50\n\nEthics Inside™ certification 2008, 2009, 2010, 2011, 2012, 2013, 2015, 2016\n\nWorld's Most Ethical Companies 2008, 2009, 2010, 2011, 2012, 2013, 2014, 2015, 2016, 2017\n\nHighest Rated CEOs by Glassdoor in the U.S. Large Company category 2016\n\nGlobal Real Estate Company of the Year 2015\n\n100 Best Corporate Citizens 2009, 2013, 2015, 2016\n\nMPF Awards for Client Experience\n\nBest Thought Leadership 2016\n\nBest Performing Property Brand 2013\n\nENERGY STAR Partner of the Year 2007, 2010, 2011, 2013, 2014, 2015 (U.S.)\n\n\n"}
{"id": "471581", "url": "https://cs.wikipedia.org/wiki?curid=471581", "title": "RNA polymeráza II", "text": "RNA polymeráza II\n\nRNA polymeráza II (RNAP II, Pol II) je velmi důležitá eukaryotická RNA polymeráza. Na základě genetické informace uložené v genech v DNA tato polymeráza umožňuje jejich transkripci, čímž vzniká mRNA. RNA polymeráza II totiž přepisuje všechny geny, které kódují bílkoviny, a většinu genů pro snRNA a miRNA; ostatní dvě významné eukaryotické polymerázy (RNAP I a RNAP III) se zaměřují na zbylé RNA geny, z nichž bílkoviny samozřejmě nevznikají.\n\nRNA polymeráza II se skládá v nejokleštěnější podobě z 10 podjednotek. Pro iniciaci je však potřeba ještě další, rpb4/7 komplex, a navíc několik transkripčních faktorů. Mezi významné podjednotky patří Rpb1 a Rpb2, které odpovídají bakteriálním beta podjednotkám. Na Rpb1 se nachází unikátní doména CTD obsahující množství repetitivních sekvencí obsahujících aminokyseliny Tyr - Ser - Pro - Thr - Ser - Pro - Ser. Doména CTD prochází na začátku transkripce fosforylací a v jejím průběhu dochází opět k její defosforylaci.\n"}
{"id": "471582", "url": "https://cs.wikipedia.org/wiki?curid=471582", "title": "Vladimír Poštulka", "text": "Vladimír Poštulka\n\nVladimír Poštulka (29. dubna 1943 Moravská Ostrava – 1. května 2019 Praha) byl český textař, spisovatel a gurmet-kritik. Byl autorem textů k mnoha písničkám, ale také hodnotitelem jídla.\n\nZ rodné Ostravy odešel po maturitě do Prahy, kde vystřídal řadu zaměstnání, publikoval své básně v časopisech, potom absolvoval FAMU, obor scenáristika a dramaturgie, jeho profesory byli Milan Kundera a Vladimír Bor. V roce 1968 začal psát texty k písničkám, především pro divadlo Apollo (Petr Spálený, Yvonne Přenosilová) a brněnské nebo ostravské zpěváky (Jiří Štědroň, sourozenci Hana a Petr Ulrychovi, Martha a Tena Elefteriadu, Hana Zagorová, Věra Špinarová, Marie Rottrová), později pro zpěváky divadla Semafor (Pavel Bobek, Naďa Urbánková, Jana Robbová, Valérie Čižmárová, Miluše Voborníková) a některé další interprety, především pro Helenu Vondráčkovou a Martu Kubišovou.\n\nMezi nejznámější písně s jeho texty patří \"Sladké mámení\", \"Veď mě dál cesto má\", \"Nedělní ráno\", \"Nechoď do kláštera\", \"Bludička Julie\", \"Gwendolýna\", \"Měli jsme se potkat dřív\", \"S tím bláznem si nic nezačínej\", \"Táňo nashledanou\", \"Pojď stoupat jak dým\", \"Pojď dál a zpívej\", \"Muž na konci světa\", \"Léta letí\", \"Sopka\", \"Proč přicházíš tak pozdě lásko\".\n\nAutor divadelních her (\"Děti noci\", \"Dynamit\", \"O princezně loupežnici\") a filmových scénářů (\"Evžen mezi námi\", \"Všechno nebo nic\", \"AEIOU\"). V roce 2006 získal za \"Blues pro Stalina\" druhé místo v soutěži Cena Sazky o nejlepší zatím nerealizovaný scénář, která se uděluje v rámci výročních filmových cen Český lev.\n\nAutor knihy \"Dějiny pornografie\" v datech (2007). Jako spisovatel debutoval v roce 1979 novelou \"Nemluvme o tom\". V roce 2004 vydal román \"Půdorys harému\". V roce 2008 vyšel jeho román \"Blues pro Stalina\".\n\nJako publicista působil nejprve v týdeníku Story, který společně s Halinou Pawlowskou založil. Potom společně s Magdalenou Dietlovou založil měsíčník Xantypa.\n\nOd roku 1991 se profesionálně věnoval kulinářské publicistice. V roce 1997 založil a řídil měsíčník \"Labužník\", byl autorem a moderátorem televizního cyklu \"Vaříme česky\" a rozhlasového cyklu \"Labužníkův lexikon\". Vydal knihy \"Labužníkův lexikon\" a \"100 nejslavnějších receptů světa\", byl spoluautorem knihy \"Jak hubne labužník\" (společně s Dr. V. Kunovou). Měl od roku 2002 pravidelnou rubriku \"Zápisník labužníka\" v týdeníku Instinkt. Od září 2006 do srpna 2008 pravidelně hodnotil úroveň pražských restaurací jednou týdně v deníku Pražský deník. Od března 2007 do září 2008 byl každý týden autorem rubriky \"S labužníkem v kuchyni\" v Lidových novinách. Od října 2006 byl externím hodnotitelem německého prestižního gourmet-magazinu\n\"Der Feinschmecker\", stal se tedy prvním českým gourmet-kritikem na evropské úrovni. V roce 2011 vyšla kniha \"Labužníkovy historky\" s podtitulem \"66 příběhů z kulinářské historie\".\n\nV období 1990–1999 se věnoval také veřejné činnosti, především tvorbě nových zákonů týkajících se autorského práva. Od roku 1991 pracoval ve výboru Ochranného svazu autorského, dva roky byl místopředsedou a výrazně se podílel na reformě této organizace. Několik let byl rovněž předsedou Svazu autorů a interpretů. Na konci devadesátých let byl předsedou Rady Českého rozhlasu.\n\nVladimír Poštulka si 30. prosince 2018 přivodil pádem úraz hlavy a upadl do kómatu. Zemřel ve věku 76 let 1. května 2019 v nemocnici Na Františku v Praze.\n\nJeho román \"Hřbitovní kvítí na smetaně\" (2014) získal Cenu Josefa Škvoreckého.\n\n\n"}
{"id": "471584", "url": "https://cs.wikipedia.org/wiki?curid=471584", "title": "Sienská škola", "text": "Sienská škola\n\nSienská škola je italská malířská škola, jež se v období mezi 13. a 15. stoletím rozvíjela v toskánském městě Siena. Ve 14. století zaujímala významné místo ve vývoji italského malířství. \n\nProti nedaleké Florentské škole, s níž po určitou dobu soupeřila, se vyznačovala větším smyslem pro duševní a smyslové hodnoty a zálibou v dekorativním působení půvabných linií a nádherných barev, jak je tomu v gotickém malířství. Byla tak více konzervativní. V sienských obrazech ze 14. století žije ještě byzantský smysl pro krásu drahých materiálů. \n\nK hlavním představitelům sienské malířské školy patřili Duccio di Buoninsegna (asi 1255–1318), Simone Martini (asi 1284– 1344) a jeho bratr Donato, Lippo Memmi (asi 1291– 1356) a Pietro (asi 1280– 1348) a Ambrogio (asi 1290–1348) Lorenzettiové. Simone Martini přinesl sienské umění nejen do Říma a Neapole, ale také do papežského paláce v Avignonu. Odtud pronikly charakteristické rysy sienského malířství do Francie a poté do dalších evropských zemí.\n\nVe 14. století pak sienského malířství ve spojení se západoevropskou tradicí zapůsobilo i na českou gotickou malbu.\n\nV renesanci nehrála Siena žádnou významnější úlohu. Poskytla jen příležitost pro některé malíře jiných škol (S. Arentino, Sodoma, Pinturicchio).\n\n\n\n\n\n\n\n\n"}
{"id": "471585", "url": "https://cs.wikipedia.org/wiki?curid=471585", "title": "Richard Medek", "text": "Richard Medek\n\nRichard Medek (* 25. ledna 1961) je český novinář a mediální manažer, bývalý generální ředitel Českého rozhlasu.\n\nV roce 1986 dokončil Fakultu žurnalistiky Univerzity Karlovy. V letech 1990 a 1994 absolvoval stáže v Rádiu Svobodná Evropa a v BBC. V roce 1993 působil krátce jako šéfredaktor pořadu \"Mikrofórum\" Českého rozhlasu. V letech 1993 až 1995 byl šéfredaktorem pořadu \"Snídaně s Novou\" TV NOVA. V letech 1995 až 1996 působil jako generální ředitel \"Radia Nová Alfa\". V letech 1996 až 1999 byl ředitelem marketingu a PR televize NOVA. Od roku 1999 pracoval v České televizi jako producent a v letech 2002 až 2004 jako šéfdramaturg Centra zábavné tvorby ČT.\n\nOd roku 2004 působil v Českém rozhlase. Nejprve jako ředitel stanic \"Regina\" a \"Region\". Od 1. února 2007 se stal programovým ředitelem ČRo a 30. září 2009 byl zvolen generálním ředitelem Českého rozhlasu. Koncem února 2010 na funkci generálního ředitele podle vlastních slov ze zdravotních důvodů rezignoval.\n\nJe ženatý, s manželkou Jitkou má 3 děti.\n\n"}
{"id": "471596", "url": "https://cs.wikipedia.org/wiki?curid=471596", "title": "Milada Vaňkátová", "text": "Milada Vaňkátová\n\nMilada Vaňkátová (* 16. listopadu 1987 Praha) je česká herečka, dabérka a hudebnice.\n\nVystudovala herectví na Pražské konzervatoři (maturovala v roce 2007, studium zakončila titulem DiS. v roce 2009) a nyní (od roku 2007) na stejné škole studuje hru na pozoun. Hraje také na klavír.\n\nNa pozoun hraje v kapele Magnum Jazz Bigband a Queens of Everything (zde i zpívá ve sborech) a vypomáhá také v Prague Ska Conspiracy. Je členkou hudebně-dramatické skupiny Olats otesoc, kde zpívá, hraje na klavír a pro kterou skládá. Hrála také na klávesy ve skupině One Big Boat. V roce 2016 hostovala na albu \"Is This Art?\" skupiny Nano.\n\nBěhem studia herectví hrála v Divadle Konzervatoře, nyní hraje v Divadle Metro a v muzikálu \"Krysy\", který nastudovali se spolužáky pod režijním vedením Marie Doležalové. Milada Vaňkátová složila ke \"Krysám\" hudbu. Vystupuje také na Barování Sandry Novákové.\n\n\n\n\n\n\n"}
{"id": "471597", "url": "https://cs.wikipedia.org/wiki?curid=471597", "title": "Jopará", "text": "Jopará\n\nJopará (někdy také \"guarañol\" nebo \"castení\") označuje kreolský jazyk na bázi španělštiny, užívaný většinou obyvatelstva Paraguaye (pouze v hlavním městě Asunciónu se hovoří převážně španělsky). V jazyce Guaraní znamená jopará směs, v zásadě se jedná o dialekt, užívající mnoho španělských slov, ale indiánskou gramatiku. Stojí v opozici k „čistému“ Guaraní, nazývanému \"Guaraníete\". Jopará ovlivňuje také paraguayskou hovorovou španělštinu, např. řidší užívání členu, výslovnost (elize koncových souhlásek a \"s\" na konci slabik), specifický způsob konjugace atd. Pro většinu populace je jopará skutečným mateřským jazykem, když čistým guaraní (guaraní puro) hovoří v podstatě pouze nepočetné izolovaně žijící indiánské kmeny.\n"}
{"id": "471603", "url": "https://cs.wikipedia.org/wiki?curid=471603", "title": "Konstantin Batynkov", "text": "Konstantin Batynkov\n\nKonstantin Batynkov (*1959 Sevastopol, SSSR) je ruský malíř a učitel. Batynkov žije a pracuje v současnosti v Moskvě. Je členem organizace ruských umělců. Jeho obrazy se vyznačují používáním černé a bílé barvy, ale také tím, že na každé je alespoň jeden vrtulník či jiná vojenská tematika. Není to však pravidlem.\n"}
{"id": "471610", "url": "https://cs.wikipedia.org/wiki?curid=471610", "title": "Zahrada (starověký Egypt)", "text": "Zahrada (starověký Egypt)\n\nEgyptská zahrada je poprvé zmiňována v době asi 4000 př. n. l. Vrcholu tento styl dosáhl v Egyptě v letech 1530–1350 př. n. l. Součástí zahrady býval zavlažovací systém, který ji rozděloval na pravidelné části. Toto rozdělení bylo základem pravidelných zahrad. Cesty a živé ploty ze stálezelených dřevin ji dále členily na pravoúhlé obrazce. Uprostřed zahrady býval pravidelný bazén, který mohl být různé velikosti podle zámožnosti majitele. Bazény ve faraonových zahradách byly tak velké, že bylo možné se v nádrži projíždět na plachetnici. Součástí některých zahrad byly také vodotrysky. Nejobvyklejší součástí egyptských zahrad bylo stinné stromořadí, které je typické pro většinu egyptských zahrad. Zahrady byly obehnány vysokou zdí s jediným vchodem. Záměrné úpravy zahradní architektury v egyptské zahradě mají rysy, které si podržely úpravy sadovnické tvorby až do 21. století. Na zobrazeních egyptských zahrad je například zcela zjevná přesná symetrie výsadeb a úprav v částech a někdy i v celé kompozici ačkoliv jiné objekty (osoby) na zobrazení symetrické nejsou. Není popisováno zda byly egyptské zahrady vzhledově nebo dokonce úpravou rostlin symetrické, nicméně některé archeologické nálezy ukazují zbytky dokonale symetrické výsadby. Dochované zbytky staveb v zahradách, včetně nádrží a chrámů, jsou geometricky souměrné, symetrické stavby, stejně jako římské zahrady nebo barokní francouzské zahrady. \nV zahradě mohla být i více než jedna nádrž a zahrada mohla být rozdělena do částí. V jednom případě měla zahrada v přední části obdélníkový rybník souběžně s řekou, kdežto druhá část ve střední oblasti byla obehnána zdmi a osázena stromy, mezi nimiž byly patrně i vzácné druhy. Zadní část měla největší plochu a také obdélníkový rybník, na jehož okraji rostly z jedné strany datlové palmy a z druhé strany platany. V blízkosti této zadní části byl malý otevřený pavilonek. Podél obou dlouhých stran celou zahradu lemovala cesta s alejí, v níž se střídaly různé druhy dřevin.\n\nZahrady v okolí chrámů poskytovaly květiny, zeleninu, víno a olivový olej, kterých bylo potřeba pro chrámové rituály. Modely zahrad se nalezly v mnoha egyptských hrobech. V mnoha pohřebních textech zesnulý hovoří o procházkách pod stromy ve své zahradě a o pitné vodě ve svém jezeře. Příbuzná královny Hatšepsut na stěnách jejího hrobu v chrámu v Dér el-Bahrí hovoří o splněném přání Amon-Re, svého otce, aby v myrhovém hájku pěstoval stromy \"pro masti na Boží údy\".\nDomy, paláce, chrámy a kaple v obrazech z hrobů mají téměř vždy zahradu. Velmi často se na malbách v hrobkách nachází celek, jehož vzhled je podrobně propracovaný, takže lze získat dost dobrý přehled o různých typech zahrad v období Nové říše a dají se dokonce podle takového obrazového svědectví i rekonstruovat. Skutečné nálezy zahrad jsou však velmi vzácné. To je částečně způsobeno, že dříve archeologům zřídka záleželo, aby ji našli, a tak zničili veškeré důkazy, které by mohly zůstat. Mimochodem, staří Egypťané sami zdevastovali syrské zahrady a vzali některé zahradníky do zajetí. Syrské stavby a zahrady také inspirovaly egyptské architekty.\n\nVily bohatých obyvatel egyptského města měly rozsáhlé zahrady, kde byla i kaple nebo pavilon. Zahrady obsahovaly skrytá místa pro milostná dobrodružství, což bylo typické pro většinu pozdějších zahrad. V severním paláci faraona Achnatona bylo možná místo rezervované pro zoologickou a botanickou zahradu.\n\nNejčastěji používané rostliny : stálezelené druhy dubů (např. \"Quercus canariensis\"), palmy, fíkovníky, akácie, platany, olivy, papyrus, lotosy, sedmikrásky, chrpa, mandragora, růže, kosatec, myrta, jasmín, rezeda, svlačec, celósie, narcis, břečťan, lychnis, majoránka, henna, vavřín, malé žluté chryzantémy, mák, papyrus, lotos a vinná réva. Pro nejnáročnější druhy egypťané stavěli zděné jámy vyplněné zeminou. Egyptská zahrada a její architektonický styl ovlivnil další starověké národy, jako například Asyřany.\n\n"}
{"id": "471614", "url": "https://cs.wikipedia.org/wiki?curid=471614", "title": "Waldershof", "text": "Waldershof\n\nWaldershof je německé město v bavorském zemském okrese Tirschenreuth. V roce 2008 zde žilo 4474 obyvatel.\n\nPoprvé je Waldershof zmiňován jako \"Waltershove\" v roce 1263. V roce 1463 byly obci zapůjčena tržní práva. Zámek i městys zůstali až do sekularizace v roce 1802 majetkem waldsassenského kláštera, a později, v roce 1806 byly připojeny k Bavorskému království. V roce 1907 byla založena porcelánka Haviland, která silně ovlivnila průmyslovou budoucnost obce. V roce 1963 byl Waldershof povýšen na město.\n\nV současné době je Waldershof šestým největším městem v okrese Tirschenreuth. Postupem času, kdy se města Waldershof a Marktredwitz rozrůstala a jejich hranice se k sobě přibližovali, vytvořili aglomeraci s přibližně 23 000 obyvateli. V současné době je prostor Wunsiedel – Marktredwitz – Waldershof největší přesregionální aglomerací, která je považována za centrum oblasti.\n\n\nMěstem prochází silnice z Markredwitz. V blízkosti se nachází dálnice A93, ze které je možné dostat se do Waldershofu výjezdem Pechbrunn.\n\nWaldershof má vlastní železniční zastávku na trati Cheb-Norimberk. Velmi blízké nádraží v sousedním Marktredwitz je významným železničním uzlem celé oblasti.\n\nWaldershof má 27 místních částí:\nBärnest,\nBuchlohhäuser,\nGefällmühle,\nHard,\nHarlachberg,\nHarlachhammer,\nHarlachhof,\nHarlachmühle,\nHelmbrechts,\nHohenhard,\nKaltenlohe,\nKössain,\nLengenfeld,\nMasch,\nNeumühle,\nPaulusmühle,\nPoppenreuth,\nRodenzenreuth,\nRosenhammer,\nSchafbruck,\nSchurbach,\nSilbermühle,\nStemetsbach,\nStieglmühle,\nWalbenreuth,\nWaldershof,\nWolfersreuth.\n\n"}
{"id": "471617", "url": "https://cs.wikipedia.org/wiki?curid=471617", "title": "Jean-Honoré Fragonard", "text": "Jean-Honoré Fragonard\n\nJean-Honoré Fragonard [\"žán-onoré fragonár\"] (5. dubna 1732 Grasse – 22. srpna 1806 Paříž) byl francouzský malíř a grafik pozdního rokoka. Jeho dílo vyniká použitím barev, lehkostí, smyslem pro detail, zobrazuje postavy mnohdy v intimní atmosféře zastřené erotiky. Jeho dílo čítá, krom různých grafik, na 550 obrazů. Známé jsou především jeho žánrové obrazy, jako třeba \"Čtenářka\" nebo \"Houpačka\".\n\nNarodil se v rodině rukavičkáře v městě Grasse v jihozápadní Francii, blízko italských hranic. V 18 letech odešel do Paříže a byl přijat do ateliéru rokokového mistra Françoise Bouchera a Jeana-Baptisty Chardina. Roku 1752 vyhrál královské stipendium \"Prix de Rome\" obrazem ze Starého zákona, ale před odjezdem studoval ještě u Ch.-A. van Loo a namaloval obraz Krista, jak myje nohy apoštolům pro katedrálu v Grasse.\n\nRoku 1756 odjel do Říma, kde se spřátelil s malířem H. Robertem, s nímž pak také cestoval po Itálii. Nakreslil množství skic a kreseb, zejména z italských šlechtických zahrad, a hojně navštěvoval obrazové galerie. Obdivoval holandské malíře (Frans Hals, Rembrandt van Rijn, Peter Paul Rubens) a zejména G. B. Tiepola, který ho výrazně ovlivnil. V roce 1761 se vrátil do Paříže a roku 1765 jeho obraz \"Coresus a Calirrhoe\" koupil francouzský král, který jej dal vytkat do gobelínu, poté byl přijat do Francouzské akademie.\n\nDo této doby váhal, zda se bude věnovat historickým, biblickým anebo žánrovým tématům, ale pod vlivem dvorské šlechty a jejích zakázek se plně přizpůsobil vkusu dobové aristokracie. Namaloval množství obrazů a některé reprodukoval jako lepty. Roku 1769 se oženil s malířkou R. A. Gérardovou a měl s ní dceru a syna Alexandra-Évaristu Fragonarda, který se stal také malířem a sochařem. Roku 1773 odjel znovu do Itálie a při návratu o rok později navštívil také Vídeň a Prahu. Jeho úspěchy přerušila Velká francouzská revoluce, kdy jeho zákazníci byli buď popraveni, anebo emigrovali. V roce 1793 odjel do rodného Grasse, nedokázal se však přizpůsobit změněnému vkusu. Po návratu do Paříže brzy po roce 1800 žil téměř úplně zapomenut a v roce 1806 zemřel. Byl pohřben v kostele sv. Rocha. Rehabilitace se mu dostalo až od impresionistů, kteří velmi ocenili jeho bravurní styl.\n\n\n\n"}
{"id": "471622", "url": "https://cs.wikipedia.org/wiki?curid=471622", "title": "Karel Šebek (politik)", "text": "Karel Šebek (politik)\n\nKarel Šebek (* 11. října 1951 Benešov – 29. ledna 2015, Neveklov) byl český politik, senátor za obvod č. 41 – Benešov, starosta města Neveklov a člen ODS.\n\nVystudoval Střední průmyslovou školu elektrotechnickou v Kutné Hoře. Do roku 2000 pracoval v různých elektrotechnických profesích.\n\nS manželkou Jiřinou měl dcery Pavlínu, Zdeňku a Elsu a syna Karla.\n\nV roce 1989 pomáhal zakládat Občanské forum v Neveklově. Členem ODS je od jejího založení v roce 1991. Od roku 1990 působil v obecním a později městském zastupitelstvu Neveklova a z toho v letech 2000 až 2006 byl uvolněným starostou, od roku 2006, kdy se stal senátorem, vykonával tuto funkci jako neuvolněný. V letech 2004 až 2008 byl členem zastupitelstva Středočeského kraje. V roce 2010 svůj post starosty neobhájil.\n\nV roce 2006 se stal senátorem, když z prvního kola postoupil díky zisku 33,48 % hlasů spolu s tehdejší nezávislou senátorkou Helenou Rögnerovou z politické strany Volba pro město, která získala podporu 19,56 % hlasů. Ve druhém kole Karel Šebek potvrdil svou pozici a získal mandát člena horní komory českého parlamentu 61,13 % všech platných hlasů. V Senátu působil jako místopředseda Výboru pro územní rozvoj, veřejnou správu a životní prostředí, dále byl členem Stálé komise pro rozvoj venkova a Podvýboru pro dopravu a Stálé komise pro podporu demokracie ve světě.\n\nVe volbách v roce 2012 svůj senátorský mandát obhajoval. Postoupil do druhého kola z prvního místa se ziskem 7 223 hlasů, což představovalo 18,87 % platných hlasů, ovšem v druhém kole prohrál s Luďkem Jeništou, když získal 8 096 hlasů, což představovalo 44,94 % hlasů.\n\n"}
{"id": "471624", "url": "https://cs.wikipedia.org/wiki?curid=471624", "title": "Metropolitní chrám", "text": "Metropolitní chrám\n\nMetropolitní chrám je katedrála, ve které sídlí metropolitní arcibiskup. Jedná se o svým významem nejdůležitější kostel v církevní metropoli. V Česku se nacházejí dva metropolitní chrámy, a to katedrála svatého Víta, Václava a Vojtěcha v Praze a katedrála svatého Václava v Olomouci.\n"}
{"id": "471626", "url": "https://cs.wikipedia.org/wiki?curid=471626", "title": "Branná (Třeboň)", "text": "Branná (Třeboň)\n\nBranná () je vesnice v okrese Jindřichův Hradec patřící pod město Třeboň. Leží 5 km jižně od centra Třeboně směrem na Nové Hrady. První zmínka pochází z roku 1366. V roce 2011 zde trvale žilo 328 obyvatel.\n\nNázev Branná je pravděpodobně odvozen od rybářského slova braně, které brání rybám odplout proti proudu.\n\nPrvní písemná zmínka je z 23. září 1366. Později odváděli obyvatelé peníze třeboňskému klášteru. V okolí obce se v historii těžila železná ruda a traduje se že i stříbro. Na místě těžby jsou rybníky Ruda a Jamský. Během třicetileté války byla vesnice zpustošena a z původních čtyřiceti obyvatel zde zůstal jen jeden. Branná trpěla i během napoleonských válek, neboť zde byli několikrát ubytováni francouzští vojáci.\n\nRoku 1813 zde byla postavena malá škola a v roce 1884 zvětšena. Roku 1851 byla z financí obce postavena kaple Nanebevzetí Panny Marie. Roku 1897 bylo založeno SDH (Sbor dobrovolných hasičů obce Branná) Branná. Roku 1941 byla zakoupena stříkačka TATRA 17/31 (rok výroby 1928), která je chloubou obce dodnes. Poblíž kaple stojí pomník padlým z roku 1924 od sochaře Jana Kojana. Roku 1945 a 1968 se v obci zdržovali také vojáci Rudé armády (za Protektorátu také Hitlerjugend).\n\nBranná leží v nadmořské výšce 442 metrů v CHKO Třeboňsko. Obec obklopuje několik rybníků. Směrem na Nové Hrady jsou to rybníky Jamský a Ruda. Kolem silnice z Branné do Třeboně se nachází mnoho chovných rybníků. Obcí protéká Opatovická stoka, která ústí do Opatovického rybníka.\n\nSeverně od vesnice leží přírodní památka Branské doubí.\n\n\nPřes Brannou vede silice II. třídy č. 154 od Třeboňské Obory, dále přes Hrachoviště, Šalmanovice, Nové Hrady až do Kaplice.\n\nDíky své poloze je v Branné, zejména v létě, oblíbena cyklistika a pěší turistika. Terén není náročný a v okolí je řada zajímavých míst. V obci je možno přenocovat. Jsou zde penziony, hostinec, kulturní dům a obchod.\n\nNedaleko Branné se nachází závod na těžbu rašeliny, která se zde i balíkuje (Rašelina Soběslav) a upravuje i pro oboje městské lázně v Třeboni, kde slouží pro zábaly a slatinové koupele, jako hlavní lázeňskou proceduru.\n\nV obci je jednotka sboru dobrovolných hasičů. Sbor byl založen v roce 1897. V dnešní době sbor vlastní hasičského veterána Tatra 17/31, ruční stříkačku taženou koňmi, dopravní automobil WV Transporter a Škodu 706. Od roku 2005 je v majetku hasičů vůz CAS 25 Škoda 706. Dále sbor disponuje přenosnou stříkačkou PPS – 12. V obci působí JSDHO (Jednotka sboru dobrovolných hasičů obce) 3. stupně. Dále se sbor zúčastňuje soutěží v požárním sportu s jedním týmem žen a dvěma týmy mužů.\n\n\nNa Rudě se točil film Pan Tau.\n\n"}
{"id": "471634", "url": "https://cs.wikipedia.org/wiki?curid=471634", "title": "Erlan", "text": "Erlan\n\nErlan je regionálně nebo kontaktně metamorfovaná hornina. Termín erlan se ve světě málo užívá, jsou tak označovány vápenato-silikátové kontaktní rohovce nebo pyroxenové ruly.\n\nBarva horniny je proměnlivá, často šedozelená až hnědošedá nebo červenofialová. Erlany jsou celistvé nebo jemně zrnité. Textura bývá všesměrná (masivní) nebo slabě páskovaná. Uspořádání krystalů v hornině (struktura) je granoblastické (přítomnost převážně izometrických, nepravidelně omezených zrn).\n\nHlavními minerály jsou diopsid (druh pyroxenu), křemen a plagioklas. V některých erlanech mohou být přítomny také kalcit, vesuvián, granát – grosulár, skapolit nebo biotit.\n\nErlany vznikají kontaktní metamorfózou karbonátových hornin (vápenců), které obsahovaly klastickou křemitou (slíny a slínovce) nebo jílovitou příměs.\nVznikají rovněž regionální metamorfózou, jejíž intenzita může mít různý stupeň. Erlany jsou často pozvolnými přechody spojeny s mramory, vyskytují se i v komplexech svorů a rul. V některých případech přecházejí do chorizmitických hornin označovaných jako erlan-rulové nebo erlan-amfibolitové stromatity.\n\nV ČR se vyskytují v moldanubiku (na Šumavě), sileziku nebo krkonošském krystaliniku. Většinou vytváří několikametrové polohy nebo drobná čočkovitá tělesa. Na Slovensku v Malých Karpatech a u Hodruše ve Štiavnických vrších\n"}
{"id": "471660", "url": "https://cs.wikipedia.org/wiki?curid=471660", "title": "Nicole Humbertová", "text": "Nicole Humbertová\n\nNicole Humbertová, rozená Riegerová (* 5. února 1972, Landau in der Pfalz, Porýní-Falc) je bývalá německá atletka, která se specializovala na skok o tyči.\n\nV roce 1998 se umístila na halovém ME ve Valencii na pátém místě. V témž roce vybojovala výkonem 431 cm stříbrnou medaili na mistrovství Evropy v Budapešti, kde se ženská tyčka konala vůbec poprvé v historii šampionátu. 25. února 1999 vytvořila ve Stockholmu nový halový světový rekord, jehož hodnota byla 456 cm. V témž roce vybojovala bronzovou medaili na halovém MS v japonském Maebaši a skončila pátá na mistrovství světa v Seville, kde měla ženská tyčka rovněž premiéru.\n\nNa letních olympijských hrách v Sydney v roce 2000 skončila na pátém místě, když hned čtyři postupné výšky vždy překonala až na třetí pokus. Jejím osobním rekordem pod širým nebem je 451 cm. Atletickou kariéru ukončila v roce 2002.\n"}
{"id": "471661", "url": "https://cs.wikipedia.org/wiki?curid=471661", "title": "Mauglí (album)", "text": "Mauglí (album)\n\nMauglí je druhé album brněnské rockové skupiny Barnodaj, která později používala název Progres 2. Deska vyšla v roce 1978 (viz 1978 v hudbě).\n\nPo natočení prvního alba \"Barnodaj\" v roce 1971 se skupina kolem bubeníka Zdeňka Kluky a kytaristy a zpěváka Pavla Váněho, tehdy používající název The Progress Organization, zcela odmlčela. Její členové se ale na pódiích setkávali, působili v doprovodných kapelách různých zpěváků (Bob Frídl, Martha a Tena). Producent Hynek Žalčík nakonec u Supraphonu prosadil natočení druhého alba skupiny, která ale musela změnit název z anglického The Progress Organization na Barnodaj. Deska postupně vznikala od roku 1976, texty dodal básník Pavel Kopta, nahrávání proběhlo v říjnu 1977 ve studiu Supraphonu v Praze-Dejvicích na osmistopý magnetofon. V té době ale skupina Barnodaj už byla de facto neexistovala, neboť se v průběhu roku 1977 přetransformovala do formace s názvem Progres 2 s odlišným obsazením, která chystala svůj velký audiovizuální projekt \"Dialog s vesmírem\".\n\nAlbum \"Mauglí\" je koncepční album inspirované \"Knihou džunglí\" od Rudyarda Kiplinga. Některé písně („Kamarád gramofon“ či „Tutový typ“) se ale tomuto tématu vymykají. Na desce se nachází deset skladeb, z nichž první je instrumentální, ostatní zpívané. Název písně „Tutový typ“ je pravopisně chybně, neboť text jasně mluví o tipování na dostizích (\"Tutový tip mám na koně jménem Faun\").\n\nČleny skupiny při nahrávání \"Mauglího\" byli stejní hudebníci jako u alba \"Barnodaj\", výjimka nastala pouze u baskytary, kterou převzal Pavel Pelc.\n\nNa LP vyšlo album \"Mauglí\" poprvé v roce 1978, podruhé roku 1985, v obou případech u vydavatelství Supraphon. Reedice na CD vyšly v letech 1993 (Monitor) a 2006 (FT Records, v tomto případě i s bonusy).\n\n\nReedice vydaná v roce 2006 obsahovala také následující bonusy:\n\n\n\n"}
{"id": "471666", "url": "https://cs.wikipedia.org/wiki?curid=471666", "title": "Kamenný pastýř", "text": "Kamenný pastýř\n\nKamenný pastýř (též \"Zkamenělý pastýř\", \"Kamenný muž\", \"Zkamenělec\" či \"Zkamenělý\" \"slouha\") je menhir stojící osamoceně v poli 1 km severozápadně od obce Klobuky na Slánsku v okrese Kladno. Jedná se o nejvyšší menhir v Česku, 3,5 m vysoký neopracovaný sloupovitý balvan z tmavého železitého křídového pískovce. Jde o jeden z mála kamenů v Česku, který lze s vysokou pravděpodobností považovat za skutečný pravěký menhir.\n\nKámen menhiru tvoří rezavě hnědý středozrný pískovec se železitým tmelem. Jeho výška je asi 340 cm (70 cm zapuštěn v zemi), šířka v nejširším místě zhruba metr. Hmotnost menhiru je asi 5 tun. Český geolog J. N. Woldřich již v 19.století tvrdil, že vztyčený kámen je zbytkem velmi hutného a zvětrávání více vzdorujícího jádra permských pískovců (jako např.známé skalní útvary Pokličky nedaleko Kokořína). Jemu oponoval J.L.Píč, který dal u kamene roku 1898 kopat a ukázalo se, že kámen byl vztyčen uměle – byl osazen v písčité vrstvě nad podložní skálou. Co se datace vztyčení týče, převládá názor, že se tak stalo v období bójském.\n\nJe pravděpodobně pravěkého stáří, ovšem dokázáno to zatím nebylo. Nejstarší doklady o Zkamenělém pastýři se datují do roku 1841, kdy je zanesen v mapě.\n\nZ roku 1852 je zachován zápis z kroniky v Klobukách: „\"… byla veliká bouře v kraji, při které zahrála si vichřice s kamenným mužem hru nepěknou a nikterak neodpovídající jeho důstojnosti. Vyvrátila jej totiž a porazila. Klobučtí se proto velmi rmoutili. Sešla se obecní rada a smluvila to, aby pro zachování staré památky byl kamenný muž zase postaven. Řízení práce té svěřeno jest jednomu příslušníku počestného pořádku mlynářského. Snadná robota pak to nebyla. Měli s ním několikahodinovou lopotu, než mu zase hlavu vztyčili. Potom přišli hudebníci a družičky. Bylo z toho mnoho radosti, že kamenný muž zase stojí v polích na stráži…\"“\n\nDalší záznamy jsou z let 1861, 1868, 1877. Z roku 1901 je dochováno svědectví účetního klobuckého cukrovaru, z nějž vyplývá, že 200-300 metrů severně od dnešního menhiru byly vyorány dva kameny z podobného materiálu a asi dvacet osm kroků od stojícího kamene směrem na Telce byl vyorán další větší kámen.\n\nV roce 2007 bylo místo kolem pastýře upraveno (vydlážděno okolí a pěšinka k silnici). V bezprostřední blízkosti menhiru je možné se posadit na nízké, dřevěné palisádové ohrazení. Podle některých názorů touto úpravou ztratilo místo „genia loci“ způsobeného romantickou představou polooděných pravěkých stavitelů sloužících u Pastýře dávné pohanské obřady.\n\nV okolí Kamenného pastýře není dosud vybudováno žádné parkoviště (stav z roku 2012). Úpravy okolí z roku 2007 toto asi nezahrnovaly ve svých plánech. A protože je silnice, která vede kolem menhiru, osazena dopravními značkami „Zákaz zastavení“, nelze beztrestně ponechat vozidlo ani na okraji vozovky. Pro parkování lze využít obec Klobuky a poté pokračovat pěšky, anebo s trochou štěstí blízké vjezdy na pole v okolí. K menhiru vede trasa naučné stezky Z Kokovic do Klobuk.\n\nPodle místních obyvatel byl menhir obklopen šesti až dvanácti menšími kameny (snad kruhem menších megalitů), které však musely ustoupit orbě, a nazýván Pastýř se stádem (oveček). Jiná pověst praví, že se jedná o pastýře, kterému se jeho ovečky zatoulaly a on tak dlouho zoufalé stál, až zkameněl. Avšak nejznámější pověstí praví: „\"… Pastýř při každém zvonění v kostelíku postoupí o jeden krok, který je veliký jako zrnko písku. Až přijde Zkamenělý pastýř ke kostelíku v Klobukách, nastane konec světa. Konce světa se však bát nemusíme, protože pokaždé, když zvoní na protější straně v Kokovicích, musí se kámen vrátit zpět\"“. Českým megalitům se intenzivně věnoval RNDr. Milan Špůrek, který je zakreslil do mapy a pokoušel se po vzoru zahraničních kolegů objevit geometrické, astronomické a případně další souvislosti. U klobuckého pastýře 30. dubna při východu slunce překryje postupně sluneční kotouč horu Říp a uvede tak počátek keltského svátku Beltain. Stejný úkaz se opakuje na začátku srpna, kdy začíná svátek Lughnasadh. Archeologové však Špůrkovy vývody odmítli.\n\n\n\n"}
{"id": "471673", "url": "https://cs.wikipedia.org/wiki?curid=471673", "title": "Kompenzátor vztlaku", "text": "Kompenzátor vztlaku\n\nKompenzátor vztlaku je zařízení používané při potápění.\n\nObvykle obsahuje vak na vzduch společně s několika ventily (napouštěcím, vypouštěcím zároveň pojistným). Vztlak potápěče se mění s hloubkou a s úbytkem dýchacích plynů z tlakové lahve. Změnou naplnění kompenzátoru může potápěč udržovat vyvážený vztlak. Moderní jacket je vybaven kapsami na integrovanou zátěž kterou lze i jednoduše odhodit.\n\nKompenzátory vztlaku jsou:\n"}
{"id": "471674", "url": "https://cs.wikipedia.org/wiki?curid=471674", "title": "Prám z trámů", "text": "Prám z trámů\n\n„Prám z trámů“ je první singl brněnské rockové skupiny Barnodaj, která později používala název Progres 2. Singl byl vydán v roce 1978 (viz 1978 v hudbě).\n\nSingl „Prám z trámů“ pochází z alba Barnodaje \"Mauglí\", které vyšlo ve stejném roce jako singl. Ten obsahuje dvě písně z této desky. Na A straně se nachází jediná skladba klávesisty Jana Sochora na albu, „Prám z trámů“. B stranu singlu zabírá titulní píseň „Mauglí“ od kytaristy Pavla Váněho. K oběma skladbám napsal text básník Pavel Kopta a obě se nijak neliší od verzí, které byly vydány na LP.\n\n\n"}
{"id": "471678", "url": "https://cs.wikipedia.org/wiki?curid=471678", "title": "Jan Hofman", "text": "Jan Hofman\n\nJan Hofman (* 14. srpna 1986) je český herec.\n\nV roce 2007 maturoval na hudebně dramatickém oddělení Pražské konzervatoře, 6. ročník dokončil v roce 2009. S bývalými spolužáky z této školy hraje v muzikálu Marie Doležalové \"Krysy\". Působí také ve skupině historického tance Campanello a hraje ve hře \"Café Chyba\". Pochází z jihočeského města Třeboň a nyní žije stejně jako jeho bratr fotograf Pavel Hofman v Praze.\n\n8. června 2009, při příležitosti zakončení studia na konzervatoři (tzv. konzervování), získal Jan Hofman spolu se spolužačkou Petrou Doležalovou od Nadace Život umělce Cenu Zuzany Navarové. V červenu 2011 dokončil natáčení hlavní role v celovečerním filmu \"Proces doktorky Kalendové\", a to do cyklu autorských detektivních filmů rež. Zdeňka Zelenky, ztvárňuje zde roli dvojnásobného vraha.\n\n\n\n\n\n\n\n\n\n\n"}
{"id": "471693", "url": "https://cs.wikipedia.org/wiki?curid=471693", "title": "Klíč k poznání", "text": "Klíč k poznání\n\nKlíč k poznání je první EP brněnské rockové skupiny The Progress Organization, která později používala název Progres 2. EP vyšlo v roce 1970 (viz 1970 v hudbě) a jednalo se o první oficiálně vydanou nahrávku kapely.\n\nAlbum \"Klíč k poznání\" vyšlo v roce 1970 u malého brněnského vydavatelství Discant vzniklého v době pražského jara, jež ale po invazi vojsk Varšavské smlouvy do Československa příliš dlouho nevydrželo. V případě \"Klíče k poznání\" se spíše jedná o rozšířený singl, neboť byla využita standardní sedmipalcová gramofonová deska, kapela ale musela použít rychlost otáčení 33 otáček za minutu, jež je naopak obvyklá u dlouhohrajících desek, aby se její skladby na malou vinylovou desku vešly.\n\nNa albu se nachází tři skladby, titulní „Klíč k poznání“, nejdelší z nich, je zpívána česky, zbylé dvě mají texty v angličtině.\n\nPísně z tohoto EP vyšly poprvé na CD v roce 2006, kdy vydavatelství FT Records vydalo reedici prvního alba The Progress Organization, desky \"Barnodaj\". Všechny tři skladby z \"Klíče k poznání\" zde byly zařazeny jako bonusy.\n\n\n"}
{"id": "471706", "url": "https://cs.wikipedia.org/wiki?curid=471706", "title": "Císařský kámen (rozhledna)", "text": "Císařský kámen (rozhledna)\n\nRozhledna Císařský kámen se nachází ve Vratislavicích nad Nisou, na stejnojmenném vrchu v nadmořské výšce 637 m. Vrch Císařský kámen je nejzápadnější částí Maršovické vrchoviny, jeho původním názvem byly Špičák nebo též Uhlířský vrch – název Císařský kámen upomíná na návštěvu císaře Josefa II. při jeho inspekční cestě v roce 1779, o čemž svědčí nápis na žulovém bloku pod rozhlednou.\n\nPrvní rozhledna byla šestipatrová, celodřevěná ze smrkového dřeva, s ocelovými spojovací prvky. Vysoká byla 20 m, vyhlídková plošina byla ve výšce 18,8 m, vedlo na ni 96 schodů. Na financování výstavby ve výši 1,8 mil. Kč se podílely obce Mikroregionu Císařský kámen, statutární město Liberec a Liberecký kraj. Projekt rozhledny pochází od sdružení projektantů TOINSTA z Jablonce nad Nisou. Výstavbu provedla společnost TAXUS s.r.o. od podzimu roku 2008, kolaudace byla 30. června 2009. Slavnostní otevření u příležitosti 230 let návštěvy císaře Josefa II. bylo dne 9. září 2009.\n\nKonstrukce z nevhodného smrkového dřeva bez řádné impregnace rychle zchátrala, byla napadena houbami i hmyzem a tak už v roce 2017 byla z bezpečnostních důvodů nepřístupná. Starosta Vratislavic Lukáš Pohanka tehdy obhajoval nízkou životnost rozhledny tím, že na ni chodilo mnoho lidí a že původní konstrukce byla stejně nízkonákladovou, ekologickou stavbou s kratší životností, které by dodatečná impregnace a nátěry už nijak významně nepomohly. Likvidaci provedla 16. srpna 2018 firma Dřevovýroba Turnov, která potvrdila, že stavba byla velmi shnilá a rozřezání bylo nejlepším řešením.\n\nIhned po odstranění rozřezaných trosek se na stejném místě započalo se stavbou nové rozhledny, jejíž architekt Miloš Munzar do velké míry zachoval původní styl – veškeré nosné prvky však jsou ocelové a dřevo je použito pouze pro dekoraci jako opláštění. Nová rozhledna je o tři metry vyšší než původní, nejvyšší vyhlídkové patro je ve výšce 21 metrů nad terénem a vede na něj 112 schodů. Otevřena pro veřejnost byla v listopadu 2018.\n\nPo zelené turistické značce z Vesce (část města Liberec) či od železniční stanice Jeřmanice (asi 3 km), popř. po červené z Proseče nad Nisou (žel. stanice) přes osadu Milíře, kam lze též dojet autem, odtud dále po zelené. Rozhledna je přístupná po celý rok. Od 25. května 2017 je rozhledna z důvodu havarijního stavu uzavřena (zdroj: Jablonecké kulturní a informační centrum).\n\nAčkoli některé z okolních stromů rozhlednu převyšují, poskytuje kruhový výhled na Ještědsko-kozákovský hřbet s Ještědem, Jizerské hory, Krkonoše s nejvyšší horou Sněžkou, Český ráj se zříceninou hradu Trosky, hrad Bezděz či okolí měst Liberec a Jablonec nad Nisou.\n\n"}
{"id": "471707", "url": "https://cs.wikipedia.org/wiki?curid=471707", "title": "Hynek Žalčík", "text": "Hynek Žalčík\n\nHynek Žalčík (9. dubna 1949 Nový Jičín – 8. února 2005) byl český hudební producent a textař. Produkoval alba skupin jako Flamengo (\"Kuře v hodinkách\"), Framus Five (\"Město ER\"), The Progress Organization respektive Barnodaj (\"Barnodaj\" a \"Mauglí\"), Blue Effect (\"Modrý efekt & Radim Hladík\"), Energit, Jazz Q, C&K Vocal, Marsyas, Collegium Musicum, Deža Ursinyho a mnoho dalších.\n"}
{"id": "471716", "url": "https://cs.wikipedia.org/wiki?curid=471716", "title": "José Ángel Valente", "text": "José Ángel Valente\n\nJosé Ángel Valente (25. dubna 1929, Ourense, Španělsko — 18. července 2000, Ženeva) byl španělský spisovatel, básník, esejista, překladatel a kritik galicijského původu.\n\nNarodil se a vyrůstal v Galicii, neúspěšně studoval na univerzitě v Santiagu de Compostela. Po madridském intermezzu v 50. letech utíká před frankistickým režimem do emigrace, nejprve do Británie, nejdelší část života však strávil v Ženevě. Od roku 1982 žil v andaluské Almeríi.\n\nValente je znám především jako autor náročné meditativní poezie, často fragmentárního charakteru. Byl inspirován mystikou, zejména Janem od Kříže, ale také súfismem, kabalou a dalšími směry. Odmítal angažovanou poetiku jak profrankistické literatury, tak opozičního marxismu, což ovšem neznamená, že se vyhýbal společenským tématům. Coby Galicijec psal kromě kastilštiny také galicijsky.\n\nMezi autory, jež Valente překládal, patří Paul Celan, John Keats, Konstantinos Kavafis, Dylan Thomas, Gerard Manley Hopkins, John Donne, Benjamin Péret, Edmond Jabès a Eugenio Montale.\n\n\n\n"}
{"id": "471720", "url": "https://cs.wikipedia.org/wiki?curid=471720", "title": "Hráčské statistiky Ivana Lendla", "text": "Hráčské statistiky Ivana Lendla\n\nToto jsou hráčské statistiky československého a později amerického profesionálního tenisty Ivana Lendla. \n\nATP Výhry-Prohry = zahrnují WCT turnaje, které byly pořádány mimo Volvo Grand Prix a nezapočítávaly se do ATP světového žebříčku během let 1982-1984, rovněž zahrnují týmové soutěže (Davisův pohár, Světový pohár v Dusseldorfu)\n\nPoznámka: V období 1982-1984 byly turnaje World Championship Tennis (WCT) hrány mimo systém Grand Prix a nezapočítávány do žebříčku ATP. Kromě těchto tří sezón odděleného bodování WCT a ATP byly další turnaje WCT započítávány do oficiálních statistik hráče. \n\nToto je seznam finálových zápasů, které nejsou započítány do statistik ATP. \n\nToto je seznam exhibičních turnajů (obvykle 4 hráči na turnaji).\n\n"}
{"id": "471722", "url": "https://cs.wikipedia.org/wiki?curid=471722", "title": "Kostel svatého Martina (Chválenice)", "text": "Kostel svatého Martina (Chválenice)\n\nKostel svatého Martina ve Chválenicích je jedním z pozdně barokních sakrálních staveb projektovaných a následně realizovaných Kiliánem Ignácem Dientzenhoferem. Společně s dalším Dientzenhoferovými dílem, kostelem svatého Jana Křtitele v Paštikách u Blatné, představuje typickou stavbu českého venkovského baroka. Chválenický kostel je mistrně umístěn v krajině jižního Plzeňska a upoutá pozornost při pohledu ze všech světových stran. Chrám sv. Martina inspiroval další barokní stavitele při přípravě plánů jejich kostelů. Dientzenhoferův chrám postavený v letech 1747–1752 nahradil původní gotickou stavbu. Kostel je chráněn jako kulturní památka ČR.\n\nVe 14. století existovalo na Plzeňsku dvaadvacet farních kostelů. Již tehdy je mezi nimi uváděn kostel ve Chválenicích. O tři sta let později byly Chválenice největší a jednou z nejvýznamnějších farností plzeňského vikariátu. K farnosti patřilo jedenáct vsí - devět na nebílovském panství, Střížovice patřící na lukavické panství a Chouzovy patřící na panství hradišťské. Vedle farního kostela svatého Martina existovaly ve farnosti dva filiální kostely v Žákavě a Nezvěsticích a kaple svatého Vojtěcha na Planinách. První zmínka o původním chválenickém kostele pochází z doby panování císaře Karla IV., z roku 1355.  Dá se ale předpokládat, že chválenický kostel existoval již koncem 13. století jako součást šlechtického sídla, tzv. kurie. Máme informace, že v roce 1275 ve Chválenicích sídlil urozený Zemislav, jenž obdaroval benediktýnský klášter v Kladrubech. Zemislav měl ve Chválenicích nejspíš opevněný dvorec, který však během staletí beze stopy zmizel. Původní kostel, na jehož místě byl v letech 1747–1752 vystavěn dnešní barokní chrám, byl kamenným objektem s věží, sanktusní věžičkou nad presbytářem a boční sakristií. Při kostele se od nepaměti nacházel hřbitov s kostnicí, obehnaný kamennou zdí. Původně mohl být kostel ohrazen společně s dřevěným obydlím místního vladyky. Mohlo jít o tzv. tribunový kostel, do kterého se dalo vcházet přímo ze šlechtického sídla. Farní chrám mohl také být hlavním obranným objektem kurie. V šedesátých a sedmdesátých letech 20. století se opakovaně snažili přesnou polohu kurie určit místní badatelé z řad Vlastivědného střediska pro Chválenice a okolí, který vedli Miroslav Němec a JUDr. Fortunát Toman. Ani poté, co ve druhé polovině 14. století chválenická kurie pravděpodobně zanikla, neztratil zdejší kostel nic ze svého významu. Svědčí o tom dlouhodobě vedené spory mezi pány z Pokonic a Homberka ohledně práva ustavovat ve Chválenicích faráře. Během sporu je zmíněno také jméno tehdejšího pražského veřejného notáře Jana z Pomuku.\n\nZ dochované knihy kostelních účtů kostela sv. Martina a dvou inventářů z let 1717 a 1738 je možné získat představu o podobě a vybavení původního, gotického kostela ve Chválenicích. Pozůstatky této stavby jsou dnes pravděpodobně ukryty pod podlahou dnešního barokního chrámu. Původní farní kostel měl bíle omítnutou věž z roku 1670, opatřenou dvěma velkými zvony, a malou věžičku s malým zvonem nad presbytářem. Ke kněžišti přiléhala sakristie. Uvnitř kostela se nacházely staré náhrobní kameny a další prvky typické pro venkovské gotické kostelíky. Pod chválenickým kostelem byla umístěna stará kněžská krypta, do níž byli pohřbíváni zesnulí chváleničtí faráři. Posledním knězem, který zde spočinul, se v roce 1760 stal Marek Neupauer. Ke kostelu byli svými povinnostmi vázáni nejen farář, kaplan a kostelníci, ale také celá řada dalších osob – například kantor nebo hrobník. Jednou z povinností kantora bylo rozsvěcování světel v kostele. Kolem starého kostela se rozprostíral hřbitov, zvaný \"krchov\". Na hřbitově se nacházela budova kostnice.\n\nZ inventáře původního kostela se dodnes v interiéru chrámu svatého Martina dochovala pouze raně barokní cínová křtitelnice z roku 1693, kamenná štoudev na vodu a obraz sv. Longina pořízený před rokem 1713. V kostele se také od roku 1942 nachází rundace, pohřební štít bývalého majitele panství Kryštofa Karla Kokořovce z Kokořova (zemřel roku 1635). Tento štít zavěšený na kůru je opatřen kokořovským erbem a nápisem \"Krysstoff Karel Kokorzowecz z Kokorzowa na Nebilowech a Zluticzich.\" Tato \"tzv. rundace\" však nepatří k původnímu inventáři chválenického kostela.\n\nZa Kokořovců byl v roce 1658 pro farní kostel odlit také nejstarší a největší známý zvon.  Jeho autorem byl proslulý klatovský zvonař Štěpán Pricquey. Zvon vážil 210 kg a byl opatřen několika nápisy ve třech jazycích: \"  Lidmila Margaretha Przichowska, urozená z Kokorzowa.  \" Zajímavostí je, že nejstarší dnes existující zvony Pricqueyových jsou datovány až do první poloviny šedesátých let 17. století. Celkem je dnes známo na šedesát zvonů od této firmy. K pricqueyovskému zvonu přibyl v roce 1739 nový zvon. Vznikl pravděpodobně přelitím středověkého zvonu zasvěceného sv. Martinovi. Také nový zvon byl zasvěcen sv. Martinovi, měl průměr 80 cm, vážil 313 kg a odlila jej slavná plzeňská zvonařská firma Pernerových. Zvon Martin byl požehnán proboštem chotěšovského kláštera Kryštofem Schmidlem. Na jedné straně zvonu se nacházel reliéf s vyobrazením svatého Cyrila a Metoděje a pod ním nápis: \"„Chválu Bohu vzdávám, lid, kněžstvo svolávám, pomřelých lituji, mračna zapuzuji, svátky zvelebuji.“\" Na druhé straně byl nápis: \"„Auctore: P. Josepho Fischer, P. T. Curato Chvalenicensi, Patria Plsnensin et Munificentium Piorum Parochianorum et Benefactorum Anno 1739“.\" Nahoře byl na zvonu nápis: \"„Sit Nomesi Domini Benedictum Jo. Perner gos mich in Pilsen“\". Oba velké zvony byly spolu s dvěma menšími přeneseny v roce 1752 do věží nového barokního chrámu svatého Martina. Všechny vzaly za své v době první světové války.\n\nV roce 1713 hlásil chválenický farář Josef Václav Fišer, že  kostel je na spad­nutí, veškeré zařízení je staré a rovněž fara je stará a hrozí spadnu­tím. U kostela se nacházela také farní škola. Ta již hrozila delší dobu zřícením a učitel, který musel učit po chalupách, měl tak malé příjmy, že z nich byl sotva živ. Situaci se postupně snažili řešit noví majitelé, Černínové z Chudenic. Za Heřmana Jakuba Černína z Chudenic získal chválenický kostel nové varhany a vznikly plány na výstavbu nového, reprezentativního chrámu. Faráři působili ve chválenické farnosti během 17. a první poloviny 18. století doživotně a byli pohřbíváni do krypty nacházející se v kostele. Kilián Ignác Dientzenhofer později obestavěl starý kostel novým zdivem a teprve když byl nový chrám hotov, přikročilo se ke zboření původního kostela. O lokalizaci a rozloze starého gotického kostela, stejně jako existenci, počtu a poloze jeho hrobek by více řekl výzkum georadarem, na který se dosud nepodařilo získat finanční prostředky. Poslední nám známou událostí týkající se starého chválenického kostela svatého Martina je svatokrádež z roku 1744. Tři týdny po smrti faráře Josefa Václava Fischera, v noci z 1. na 2. července byl kostel doslova vypleněn. Ztratil se mimo jiné zlatý kalich velké množství liturgických nádob a rouch.\n\nV době výstavby nového chválenického kostela v roce 1747, byly Chválenice největší a nejvýznamnější farností na šťáhlavsko-nebílovském panství. Hrabě Heřman Jakub Černín z Chudenic se rozhodl svěřit přípravu a realizaci projektu nejvýznamnějšímu staviteli českého baroka, Kiliánu Ignáci Dientzenhoferovi. Vznikl tak kostel podobný monumentálním chrámům v Červeném Kostelci na Náchodsku nebo v Dolním Ročově u Loun. Zároveň s chválenickým kostelem budoval K. I. Dientzenhofer filiální kostel v Paštikách u Blatné a především proboštský kostel Nanebevzetí Panny Marie v Přešticích. Jako ložisko kamene pro stavbu chválenického chrámu byl využit nově otevřený lom na Planinách pod Farskou skálou. Základní kámen položil v roce 1747 osobně Heřman Jakub hrabě Černín z Chudenic (1706–1784). Pro hypotézu, že autorem stavby je mistr Dientzenhofer, neexistovaly dlouho žádné konkrétní důkazy. Dokonce panoval názor, že autorem je některý z domácích stavitelů, kteří se nechali Dientzenhoferem inspirovat. Teprve v letech 1941—1942  byly zásluhou úředníka Votěcha Šarocha objeveny dokumenty někdejšího šťáhlavského zámeckého archivu a spolu s nimi i staré zádušní účetní knihy chválenického kostela. V těchto knihách je v souvislosti se stavbou kostela Kilián Ignác Dientzenhofer (1690–1751) zmíněn hned dvakrát. Kilián Ignác Dientzenhofer během výstavby kostela, koncem roku 1751, zemřel. Jeho smrt přišla jen několik měsíců před dokončením chrámu sv. Martina. Není jasné, kdo poslední práce na stavbě řídil. Někdy se spekuluje o osobě architekta Anselma Luraga, který dokončil řadu Dientzenhoferových staveb. V případě chválenického kostela však k tomuto tvrzení nemáme žádný důkaz v podobě archivního pramene.\n\nHlavní věž kostela svatého Martina byla pravděpodobně původně kryta vysokou bání, která vzala za své při vichřici v roce 1814. Její zmenšenou podobu ještě dlouho připomínala báň sanktusové věžičky, snesené roku 1919. Od roku 1814 má chválenický kostel dnešní, podsaditější báň. Obě věže, velká a sanktusová, byly původně kryty šindelem. Teprve po požáru v roce 1912 byla velká věž opatřena plechovou krytinou. Stěny kostela byly původně čistě bílé – přesně tak, jak to žádala móda přicházejícího klasicismu. V roce 1780 věnoval Heřman Jakub Černín z Chudenic do chválenického kostela téměř nový dřevěný oltář, původem z kaple nebílovského zámku. Hlavní oltář zůstával původně přírodní a nenatřený. Teprve v roce 1829 byl oltář neznámým umělcem z Prahy natřen bílou barvou a pozlacen. Podoba a autor nejstaršího oltářního obrazu nejsou známí. Roku 1873 byl na hlavní oltář umístěn obraz svatého Martina od pražského akademického malíře Josefa Hellicha. Tento obraz, který můžeme vidět na nejstarších fotografiích, je od čtyřicátých let 20. století umístěn ve filiálním kostele v Žákavě. V roce 1942 byl totiž ve Chválenicích instalován dnešní oltářní obraz od akademického malíře Jiřího Jelínka. Stejný autor upravil hlavní oltář hnědým mramorováním do dnešní podoby. Mobiliář kostela je většinou novější. Obrazy zdobící postranní oltáře pocházejí od malíře Josefa Hellicha a vznikly ve druhé polovině 19. století. Také kazatelna pochází z roku 1884. Varhany z poloviny 18. století byly roku 1912 zničeny vodou při hašení požáru. Dnešní varhany tak pocházejí až z roku 1916.\n\nAutoři některých prací publikovaných na internetu zmiňují inspiraci, kterou pro stavitele kostelů v jejich okolí představoval Dientzenhoferův projekt farního chrámu sv. Martina ve Chválenicích. Inspirace je patrná především v případě farního kostela sv. Jakuba Většího v Sedlici u Blatné. V letech 1747–1752 jej postavil černínský baumistr Václav Jermář. Pocházel z nedalekých Šťáhlav a jeho otec Jakub Jirmář, zednický mistr, byl pověřován stavebními pracemi při chválenickém kostele a na faře. Další stavbou vykazující známky inspirace chválenickým kostelem je chrám sv. Prokopa v Sobčici na Jičínsku od Antonína Schmidta.\n\nAkademický malíř Jiří Jelínek dotvořil v roce 1942 interiér chrámu malbou nástropních fresek. Stěny byly zároveň vytónovány jemnými odstíny světlých barev, což umožnilo neobyčejně vyniknout detai­lům architektonického členění stěn, pilastrům, a jejich umně komponovaným hlavicím, římsám a okenním i nástropním pásům. Jakousi korunu interiéru kostela vytvořila Jelínkova malba v nejvyšší části lodi, znázorňující patrony všech kostelů farnosti a další české patrony, utíkají­cí se pod ochranu Panny Marie, trůnící uprostřed v nejvyšší části klenby. Ve čtyřech rozích malby jsou vyobrazeny kostely farnosti: chválenický, nezvěstický, žákavský a barokní kaple svatého Vojtěcha na Planinách.\n\n14. listopadu 1784 zemřel první patron nového chválenického kostela Heřman Jakub hrabě Černín z Chudenic. Pohřben byl do krypty umístěné v presbytáři kostela, kde byly jeho ostatky potvrzeny při průzkumu hrobky v dubnu 2016. Funkci patrona kostela zodpovědně zastávali i Heřmanův prvorozený syn z prvního manželství Vojtěch hrabě Černín z Chudenic (1745–1816). Za Vojtěcha Černína z Chudenic byla roku 1806  poblíž kostela vystavěna nová, klasicistní budova chválenické fary. V roce 1812 došlo k významné změně. Šťáhlavy se staly samostatnou farností a Vojtěch Černín byl roku 1816 pohřben již v nové rodinné hrobce ve Šťáhlavech. Zemřel bezdětný, a proto panství přešlo na jeho prasynovce Kristiána hraběte Valdštejna-Vartenberka (1791–1858). Za Christiana Waldsteina byla v sousedství chválenické fary postavena nová budova farní školy.\n\nAž do první světové války byly ve věžích chrámu svatého Martina umístěny zvony z původního, gotického kostela. V letech 1916–1918 ale proběhla válečná rekvizice zvonů. Naposledy společně zvonily 14. prosince 1916 při pohřbu výměnkářky Kateřiny Kosnarové z Chválenic čp. 13. Ztráta zvonů byla velkou ranou pro tehdejšího faráře Josefa Fukárka. Po celou dobu svého působení proto usiloval o pořízení nových. Vysvěcení zvonů z dílny českobudějovické firmy Rudolf Perner přihlížel P. Josef Fukárek v roce 1932 již jako těžce nemocný. O půl roku později zemřel. Nové zvony zůstaly na věži chválenického kostela pouhých deset let. V dubnu 1942 je zrekvírovala okupační moc pro potřeby německé armády. Teprve v roce 2013 se podařilo obstarat pro kostel svatého Martina obstarat  dnešní zvony Martin a Václav, pocházející z dílny paní Tomáškové-Dytrychové v Brodku u Přerova.\n\nKolem kostela se až do druhé poloviny 20. století rozkládal hřbitov. Po otevření nového hřbitova při silnici do Želčan pohřbívání u kostela svatého Martina postupně ustalo a hřbitov byl nakonec zcela zrušen. Zachovány byly pouze dva hroby při zdi kněžiště. Jeden z hrobů patří P. Josefu Tanglovi a druhý jeho nástupci P. Josefu Fukárkovi. Hlavní věž kostela svatého Martina byla po požáru v roce 1912 dočasně opatřena provizorním zastřešením. Nová plechová báň získala o dva roky později červený nátěr, který byl při opravě v roce 1991 nahrazen zelenou barvou. V roce 2005 zanikla historická chválenická farnost poté, co byla sloučena s římskokatolickou farností ve Starém Plzenci. Od tohoto roku je chrám svatého Martina kostelem filiálním.\n\n"}
{"id": "471725", "url": "https://cs.wikipedia.org/wiki?curid=471725", "title": "Synchronní dráha", "text": "Synchronní dráha\n\nSynchronní dráha je typ oběžné dráhy, jejíž perioda oběhu je synchronizovaná s periodou rotace obíhaného tělesa a směr pohybu po této dráze je ve stejném směru jako smysl rotace obíhaného tělesa. \n\nDoba oběhu družice (umělé i přirozené) a doba rotace obíhaného tělesa tedy musí být navzájem v celočíselných násobcích. Následkem této konstelace se obíhající satelit pravidelně objevuje na stejném místě na obloze. V případě, že dráha tělesa má nulovou excentricitu, nulový sklon dráhy a dobu oběhu stejnou jako doba rotace obíhaného tělesa, bude se těleso pozorovateli na povrchu jevit jako nehybné. V případě nenulového sklonu dráhy bude těleso oscilovat mezi severem a jihem. Eliptická dráha způsobí oscilace mezi západem a východem. Kombinace obou pohybů vytvoří pomyslnou číslici osm, v případě pozorování slunce z povrchu planety se jí říká Analema.\n\nPříkladem této dráhy jsou Pluto a Charon, nebo komunikační satelity. Synchronní dráha bývá označována podle centrálního (obíhaného) tělesa, u Země to je geosynchronní dráha, u Marsu areosynchronní dráha, pro slunce heliosynchronní dráha a podobně. \nSpeciálními druhy synchronních drah jsou geostacionární, nebo semisynchronní dráhy. \n\n\n"}
{"id": "471726", "url": "https://cs.wikipedia.org/wiki?curid=471726", "title": "Gottlieb Wilhelm Bischoff", "text": "Gottlieb Wilhelm Bischoff\n\nGottlieb Wilhelm Bischoff (21. května 1797 Bad Dürkheim – 11. září 1854 Heidelberg) byl německý botanik a vysokoškolský profesor. \n\nBischoff studoval botaniku v Kaiserslauternu u Wilhelma Kocha. Od roku 1821 navštěvoval univerzitu v Erlangenu. Roku 1824 nastoupil jako učitel v Heidelbergu, habilitoval zde roku 1825, od roku 1833 byl profesor botaniky; v roce 1839 se stal ředitelem botanických zahrad. K jeho žákům patřil také Georg Engelmann.\n\nBischoff se věnoval systematice a reprodukci tajnosnubných rostlin a napsal mnoho ceněných prací o játrovkách, parožnatkách a cévnatých rostlinách. Stejně jako Goethe ve svých morfologických studiích vyřadil list z rostlinných orgánů.\n"}
{"id": "471735", "url": "https://cs.wikipedia.org/wiki?curid=471735", "title": "Bad Dürkheim", "text": "Bad Dürkheim\n\nBad Dürkheim je německé lázeňské a krajské město stejnojmenného okresu na okraji Pfälzerwaldu.\n\nBad Dürkheim leží na východní straně Pfälzerwaldu na Německé vinné stezce asi 30 kilometrů východně od Kaiserslauternu a 20 kilometrů západně od Ludwigshafenu a Mannheimu. 15 kilometrů jižně je Neustadt an der Weinstraße. Územím obce procházejí spolkové dálnice 37 a 271. Od západu k východu protéká městem řeka Isenach.\n\n\nV roce 2007 bylo 42,8 procent obyvatel evangelického vyznání a 25,3 procent katolického vyznání.\n\n\n"}
{"id": "471741", "url": "https://cs.wikipedia.org/wiki?curid=471741", "title": "Wilhelm Daniel Joseph Koch", "text": "Wilhelm Daniel Joseph Koch\n\nWilhelm Daniel Joseph Koch (5. března 1771 Kusel – 14. listopadu 1849 Erlangen) byl německý botanik a lékař.\nKoch studoval medicínu v Jeně a Marburgu. V roce 1795 byl jmenován „městským lékařem“ v Trarbachu a v roce 1798 v Kaiserslauternu. Už v této době se zajímal aktivně o botaniku. Roku 1824 byl jmenován profesorem medicíny a botaniky v Erlangenu, kde až do své smrti působil jako ředitel botanických zahrad. K jeho žákům patřil i Gottlieb Wilhelm Bischoff.\n\n\nByl po něm pojmenován rostlinný rod \"Kochia\" Roth. z čeledi Amaranthaceae.\n"}
{"id": "471743", "url": "https://cs.wikipedia.org/wiki?curid=471743", "title": "Řád červené orlice", "text": "Řád červené orlice\n\nŘád červené orlice () byl pruský řád. Založil ho roku 1705 princ a pozdější braniborsko-bayreuthský markrabě Jiří Vilém Braniborsko-Bayreuthský z vedlejší linie Hohenzollernů. Roku 1712 se stal braniborským rodinným řádem. Po vymření markrabských linií Brandenburg-Bayreuth a Brandenburg-Ansbach převzala řád královská linie Hohenzollernů, vládnoucí v Prusku. Roku 1791 přešlo Braniborsko pod přímou pruskou vládu a řád je od té doby pruským královským řádem. Řád zanikl s pádem císařství v roce 1918. Dělil se do pěti stupňů. Velkokříž byl automaticky udělován nositelům Řádu černé orlice.\n\nOdznakem je zlatý tlapatý kříž provedený v bílém smaltu. V jeho středovém medailonu je vyobrazena červená korunovaná braniborská orlice s hohenzollernským znakem () na hrudi a zeleným věncem v drápech. Na reversu odznaku je korunovaná iniciála Fridricha Viléma II.. Za válečné zásluhy se k odznaku připojovaly dva zkřížené meče, umístěné mezi ramena kříže (při prvním udělení místo mečů černobílá stuha Železného kříže). Za postup do jiné třídy dubové listy na závěsu kříže a za mimořádné zásluhy se umístila zlatá královská koruna na závěs kříže. Při postupu ze 4. do 3. třídy se přidávala kovová smaltovaná mašle v barvách stuhy nad kříž. Za výročí 50 či 60 let příslušnosti k řádu byla tato cifra vyražena na závěs kříže. Od roku 1851 existovala také zvláštní verze pro vyznamenané vyznávající islám či buddhismus, kdy kříž byl nahrazen hvězdou.\n\nVelkokříž je osmihrotý maltézský kříž, který má ve středovém medailonu umístěnou ozdobnou iniciálu krále a císaře Viléma I., kolem níž vine heslo \"Sincere et constanter\" (\"Upřímně a stále\"). Mezi ramena kříže jsou umístěny červené korunované orlice.\n\nHvězda se liší podle stupně\n\nStuha velkokříže je oranžová s bílými postranními pruhy a bílým okrajem, zatímco pro ostatní třídy je bílá s širšími oranžovými postranními pruhy.\n\n"}
{"id": "471748", "url": "https://cs.wikipedia.org/wiki?curid=471748", "title": "Kišen Singh", "text": "Kišen Singh\n\nKišen Singh, známý též jako Krišna Singh, byl indický pandita a bratr Naina Singha.\n\nPodobně jako jeho bratr Nain i Kišen podnikl do Tibetu dvě cesty. První v letech 1871–1872, druhou v letech 1878–1882. Své druhé putování absolvoval severní cestou přes Čínský Turkestán, přičemž na zpáteční cestě cestoval v pohraničních oblastech východního Tibetu. Kišen nějaký čas strávil i ve Lhase, kde prováděl tajně různá měření. Pořídil i vůbec první podrobnější plánek tohoto města.\n"}
{"id": "471753", "url": "https://cs.wikipedia.org/wiki?curid=471753", "title": "Steroly", "text": "Steroly\n\nSteroly jsou organické chemické látky ze skupiny steroidů, které mají ve své struktuře v poloze 3 hydroxylovou skupinu a v poloze 17 alifatický postranní řetězec. Steroly se běžně vyskytují v buňkách hub (mykosteroly), rostlin (fytosteroly), živočichů (zoosteroly) i člověka.\n\nDo skupiny sterolů patří celá řady fyziologicky významných látek, např.:\n\nZa výzkum struktury sterolů a jejich vztah k vitamínům, získal Adolf Otto Reinhold Windaus v roce 1928\nNobelovu cenu za chemii.\n\nFytosterolům je přisuzován pozitivní zdravotní účinek, neboť jejich vyšší obsah ve stravě redukuje hladinu celkového cholesterolu i LDL cholesterolu v krvi.\n\n"}
{"id": "471759", "url": "https://cs.wikipedia.org/wiki?curid=471759", "title": "Adolf Otto Reinhold Windaus", "text": "Adolf Otto Reinhold Windaus\n\nAdolf Otto Reinhold Windaus (25. prosince 1876, Berlín, Německo – 9. června 1959, Göttingen, Německo) byl německý chemik, držitel Nobelovy ceny za chemii.\n\nV roce 1928 získal Nobelovu cenu za výzkum struktury sterolů a jejich vztahu k vitamínům.\n\n"}
{"id": "471762", "url": "https://cs.wikipedia.org/wiki?curid=471762", "title": "Česká florbalová extraliga mužů 1999/00", "text": "Česká florbalová extraliga mužů 1999/00\n\nČeská florbalová extraliga mužů 1999/00 (v té době jako 1. florbalová liga mužů) byla nejvyšší mužskou florbalovou soutěží v sezóně 1999/00 v Česku.\n\nZákladní část soutěže odehrálo 12 týmů systémem 2× každý s každým. Prvních 8 týmů postoupilo do play-off. \n\nVítězem ročníku se potřetí stal tým 1. SC SSK Vítkovice po porážce týmu Tatran Střešovice, mistra předchozích dvou ročníků, ve finále. \n\nNováčky v této sezoně byly týmy USK Slávie Ústí nad Labem a 1. SC Ostrava, které do 1. ligy postoupily poprvé. Tým 1. SC Ostrava vznikl přejmenováním B týmu 1. SC SSK Vítkovice, který by jinak postoupit nemohl. Hned ve své první sezóně se probojoval do play-off.\n\nDo 2. ligy sestoupily týmy FBT Praha a Sharks Havlíčkův Brod. Tým FBT Praha sestoupil po dvou a Havlíčkův Brod po šesti sezónách v nejvyšší soutěži. Byly v následující sezóně nahrazeny týmy FBC Liberec a Jolly Hippos Žďár n/S, které postoupily z prvního a druhého místa ve 2. lize. Liberec se do vrátil po jedné sezóně v nižší soutěži. Ždár postoupil do nejvyšší soutěže poprvé.\n\nNa dva vítězné zápasy.\n\nNa dva vítězné zápasy.\n\n1. SC SSK Vítkovice – TJ JM Chodov 2 : 0 na zápasy\n\nTatran Střešovice – FBC Ostrava 2 : 0 na zápasy \n\nNa dva vítězné zápasy.\n\n1. SC SSK Vítkovice – Tatran Střešovice 2 : 1 na zápasy\n\nNa jeden vítězný zápas.\n\nFBC Ostrava – TJ JM Chodov 9 : 3 (2:0, 3:1, 4:2)\n\n"}
{"id": "471763", "url": "https://cs.wikipedia.org/wiki?curid=471763", "title": "Česká florbalová extraliga mužů 2000/01", "text": "Česká florbalová extraliga mužů 2000/01\n\nČeská florbalová extraliga mužů 2000/01 (v té době jako 1. florbalová liga mužů) byla nejvyšší mužskou florbalovou soutěží v sezóně 2000/01 v Česku.\n\nZákladní část soutěže odehrálo 12 týmů systémem 2× každý s každým. Prvních 8 týmů postoupilo do play-off. Finále se poprvé hrálo na 3 vítězné zápasy. Byl to poslední ročník ve kterém sestupovaly rovnou poslední dva týmy základní části. V dalších ročnících se o sestup dále hrálo.\n\nVítězem ročníku se popáté stal tým Tatran Střešovice po porážce týmu Akcent Sparta Praha ve finále. Tatran vyřadil mistra předešlé sezóny, tým 1. SC SSK Vítkovice, již v semifinále. Pro Spartu byla účast ve finále nejvyšší soutěže největší úspěch v historii. I jen do semifinále dokázal tým znovu postoupit až o 17 let později v sezóně 2017/18.\n\nNováčky v této sezoně byly týmy FBC Liberec a Jolly Hippos Žďár n/S. Liberec se do 1. ligy vrátil po jedné sezóně v nižší soutěži a hned dokázal postoupit do play-off.\n\nŽdár svoji prvoligovou účast neobhájil a sestoupil zpět do 2. ligy. Dále po pěti sezónách v 1. lize sestoupil tým FK Inpress Třeboň. Týmy byly v následující sezóně nahrazeny týmy FBC 95 Kadaň a SSK Future, které postoupily do 1. ligy poprvé, z prvního a druhého místa ve 2. lize.\n\nNa dva vítězné zápasy.\n\nAkcent Sparta Praha – TJ JM Chodov 2 : 0 na zápasy (4:3, 4:1) \nTatran Střešovice – FBC Liberec 2 : 0 na zápasy (8:2, 8:1) \n1. SC SSK Vítkovice – FBC Ostrava 2 : 1 na zápasy (5:4p, 1:4, 4:2) \nTorpedo Havířov – 1. SC Ostrava 2 : 1 na zápasy (4:5ts, 5:4, 6:3)\n\nNa dva vítězné zápasy.\n\nAkcent Sparta Praha – Torpedo Havířov 2 : 1 na zápasy (1:5, 3:2, 4:2) \nTatran Střešovice – 1. SC SSK Vítkovice 2 : 1 na zápasy (4:5, 4:3p, 4:1)\n\nNa tři vítězné zápasy.\n\nAkcent Sparta Praha – Tatran Střešovice 0 : 3 na zápasy (0:1ts, 0:4, 2:4)\n\nNa jeden vítězný zápas.\n\n1. SC SSK Vítkovice – Torpedo Havířov 1 : 0 na zápasy (2:0)\n\n\n"}
{"id": "471769", "url": "https://cs.wikipedia.org/wiki?curid=471769", "title": "Selenocentrická dráha", "text": "Selenocentrická dráha\n\nSelenocentrická dráha (někdy nesprávně lunocentrická dráha) je oběžná dráha kolem Měsíce. \n\nTato dráha je využívána automatickými sondami a během programu Apollo se po ní pohybovala kosmická loď Apollo. První lidé vstoupili na selenocentrickou dráhu na palubě kosmické lodi Apollo 8 v roce 1968. \n\n\nPrvní člověkem vyrobený objekt na oběžné dráze kolem Měsíce byla sovětská sonda Luna 10 počátkem dubna 1966. Americká sonda Lunar Orbiter 1 ji následovala v srpnu téhož roku. \nDo současnosti (2014) se pohybovala na oběžné dráze kolem Měsíce řada sond několika států (SSSR a RUSKO, USA, Japonsko, Čína). \nTři sondy jsou stále v provozu:\n"}
{"id": "471771", "url": "https://cs.wikipedia.org/wiki?curid=471771", "title": "Stanislav Rázl", "text": "Stanislav Rázl\n\nStanislav Rázl (13. dubna 1920 Sopotnice – 4. listopadu 1999 Praha) byl český a československý politik KSČ, který se v době od 8. ledna 1969 do 29. září 1969 stal historicky prvním předsedou vlády České socialistické republiky.\n\nVystudoval reálné gymnázium a byl přijat ke studiu na Karlovu universitu. Za okupace, po uzavření vysokých škol, studoval průmyslovou školu chemicko-textilní a následně za druhé světové války pracoval jako dělník a byl nuceně nasazen v Říši. Po válce absolvoval Vysokou školu ekonomickou v Praze. V roce 1945 vstoupil do Komunistické strany Československa.\n\nV  roce 1945 nastoupil jako technik do Spolku pro chemickou a hutní výrobu (Spolchemie) v Ústí nad Labem, kde byl v roce 1946 jmenován asistentem ředitele závodu a následně v roce 1947 tajemníkem centrálního ředitele Spolchemie na jejím generálním ředitelství v Praze. “ V letech 1951 až 1953 zastával funkci vedoucího odboru na ministerstvu chemického průmyslu, které bylo vytvořeno okolo původního pražského organizačního zázemí Spolchemie a v roce 1954 je jmenován náměstkem ministra chemického průmyslu. Z funkce náměstka ministra byl uvolněn, aby v letech 1956 až 1963 zastával místo podnikového ředitele Spolku pro chemickou a hutní výrobu v Ústí nad Labem, pro který již v letech 1945 až 1951 pracoval. Publikace o historii podniku Spolchemie a vzpomínky politika Karla Löbla ho popisují následovně: „\"Jako schopný manažer Rázl zanechal Spolchemii výrobní program, z něhož žil Spolek několik dalších desetiletí\".“\n\n\"\"Bez ohledu na mimořádné výsledky Spolchemie, je od roku 1962 Stanislav Rázl stále více tvrdě kritizován vysokým stranickým vedením za \"oportunismus\", autoritářské vystupování při přehlížení stranických stanovisek a liberální přístup v navazování spolupráce s odborně, ale nikoliv politicky \"bezúhonnými\" lidmi. Mezi stranickou hierarchií je nazýván \"průmyslovým králem\" a jsou vytahovány závažná, podpásová obvinění. Jeho pozice jako úspěšného, ale stranicky nezávislého generálního ředitele jednoho z největších československých průmyslových koncernů, se stává neudržitelnou.“\" Karel Löbl uvádí, že \"Rázl byl v roce 1963, po konfliktu s krajským tajemníkem KSČ Vlčkem, náhle odvolán ze všech funkcí. A oficiálně obviněn ze sabotáže, špionáže ve prospěch cizí mocnosti a dalších závažných zločinů, za něž mu hrozil i výjimečný trest. Obvinění však byla jako vykonstruovaná následně stažena. Touto částí osudů Stanislava Rázla se mj. volně inspiroval Jaroslav Dietl pro svůj seriál Československé televize „Okres na severu“.\"\n\nV období let 1963 až 1965 je odvolán ze všech funkcí a stává se jen řadovým zaměstnancem, později vedoucím oddělení Výzkumného ústavu technicko-ekonomického v Praze. Zde napsal práci \"Plán a trh\", která navrhovala zavedení prvků tržního hospodářství do plánované socialistické ekonomiky. Tuto práci Rázlovi oponoval mj. Ota Šik a v odborných ekonomických kruzích vzbudila značnou polemiku.\nV letech 1965 až 1968 se Stanislav Rázl stal ředitelem odboru perspektivního rozvoje na ministerstvu chemického průmyslu. V dubnu 1968 se stal ministrem chemického průmyslu Československé socialistické republiky (první vláda Oldřicha Černíka) a tuto funkci zastával až do konce roku 1968).\n\nV den invaze vojsk Varšavské smlouvy do Československa dne 21. srpna 1968 vydal Stanislav Rázl (spolu s dalšími ministry J. Hanusem, V. Kadlecem, J. Krejčím, B. Machačovou, F. Pencem, B. Suchardou, M. Štancelem, V. Vlčelem a V. Hromádkou) první veřejné prohlášení členů vlády ČSSR „<nowiki>\"</nowiki>\"na podporu všech legálně zvolených činitelů ČSSR\"“ a zároveň prohlásili „\"okupaci Československa za nezákonný akt\"“. Jako ministr se 22. srpna 1968 účastnil mimořádného zasedání vlády na Pražském hradě, kde bylo odmítnuto předání moci tzv. dělnicko-rolnické vládě a zároveň přijato vládní usnesení „\"o nesouhlasu s nezákonným vstupem vojsk Varšavské smlouvy do ČSSR\"“ a bylo rozhodnuto o podání oficiální protestní nóty vládě SSSR.\n\nMístopředsedou vlády Oldřicha Černíka se stal i Gustáv Husák, který dostal za úkol připravit projekt federalizace Československa. Za tím účelem byla v květnu 1968 vytvořena rozsáhlá Federalizační komise, které Husák předsedal a jejímž místopředsedou, který řídil vlastní proces ekonomické a strukturální delimitace unitárního státu na tři nástupnické subjekty (Česká a Slovenská republika + federace) byl Stanislav Rázl. Příslušný ústavní zákon o federativním uspořádání státu byl přijat 28. října 1968 a od 1. ledna 1969 nabyl účinnosti.\n\nNa základě federalizace Československa se dne 8. ledna 1969 stal Stanislav Rázl historicky prvním předsedou vlády České socialistické republiky. Rázlova vláda byla poprvé od roku 1948 koncipována jako \"\"vláda odborníků\"\". Svůj slib nová první česká vláda složila dne 9. ledna 1969 v síni starého Českého sněmu, na Pražském hradě. Programové prohlášení první české vlády přednesl její premiér Stanislav Rázl dne 23. ledna 1969, přičemž bylo „\"koncipováno v duchu základních myšlenek reformního procesu roku 1968.\"\".\n\nZa palachiády se česká vláda „\"díky střídmému chování S. Rázla, navzdory různým doporučením ministra vnitra Grössera\"“ odmítla zachovat lhostejně. Na Palachův pohřeb byla vyslána oficiální vládní delegace. Neoficiálně se Palachova pohřbu účastnily dvě třetiny členů vlády, včetně premiéra Rázla.\n\nProces federalizace Československa se měl původně dotýkat i federalizování unitární KSČ tak, aby se českými problémy zabýval jen český stranický orgán, který by nebyl ovlivňován Slováky. Proto se ÚV KSČ na Husákův návrh usnesl, aby bylo v roce 1968 ustanoveno Byro KSČ pro řízení stranické práce v českých zemích, kam Rázl zasedl. Kromě Stanislava Rázla byli dalšími členy Byra zvoleni Oldřich Černík, Lubomír Štrougal nebo Čestmír Císař.\n\nHistorik Jan Rychlík hodnotí Rázla jako zkušeného technokrata.\n\nJeho působení v čele české vlády ale skončilo v září 1969 s nástupem ostré fáze normalizace a dogmatičtější skupiny politiků. Na premiérském postu ho vystřídal konzervativní komunista Josef Kempný. Rázlova pozice se stávala politicky neudržitelnou a postupně vznikl tlak na jeho uvolnění z funkcí. Podle Karla Löbla tu byl i tlak i na jeho vyloučení z KSČ (vyloučeni z KSČ byli jeho rodinní příslušníci). V případě Rázla se však projevila určitá patronáž Gustáva Husáka, který na naléhání především Vasila Biľaka po odstranění Rázla reagoval slovy „\"a robotu bude robiť kto\"?“. Rázl si tak vysoké státní funkce zachoval i v následném období. Ve vládě Josefa Kempného a Josefa Korčáka, druhé vládě Josefa Korčáka, třetí vládě Josefa Korčáka a čtvrté vládě Josefa Korčáka zastával v letech 1969 až 1986 funkci místopředsedy vlády, ministra plánování ČSR a předsedy České plánovací komise.\n\nJeho vládní kolega Karel Löbl ale ve svých vzpomínkách tvrdí, že neformální role Stanislava Rázla byla mnohem silnější: „\"za Kempného a řadu let i za Korčáka byl jediným skutečným šéfem české vlády Rázl, se svými nespornými administrátorskými i fabrickými zkušenostmi, aplikací pružných stanovisek a zejména využíváním své rozhodující pozice předsedy České plánovací komise. Jeho vliv v oblasti celé ekonomiky, včetně českých odborových svazů, byl trvale veliký. Byl dán jeho schopnostmi, vazbou na Štrougala a především dobrými znalostmi české ekonomiky a plnou pomocí standardně sloužícího ministra financí.\".\"\n\nPo provedení federalizace Československa usedl v lednu 1969 rovněž do Sněmovny národů Federálního shromáždění. Do federálního parlamentu ho nominovala Česká národní rada. Ve federálním parlamentu setrval do konce funkčního období, tedy do voleb roku 1971. Dlouhodobě byl poslancem ČNR. Mandát v ní získal i ve volbách roku 1971, volbách roku 1976, volbách roku 1981 a volbách roku 1986.\n\nSpojenecký vztah Stanislava Rázla s Lubomírem Štrougalem vydržel až do 80. let, kdy pro soustavné konflikty s levým (dogmatickým) křídlem jak v české vládě (Ladislav Adamec tehdy ještě nepatřil k pragmatickému křídlu – tam se přesunul až v 2. polovině 80. let), tak ve vedení KSČ, která odmítala provedení nutných ekonomických reforem, Rázl rezignoval na své vládní funkce. A odešel na méně významný post na Úřad předsednictva vlády ČSSR, kde pracoval coby vedoucí úřadu federální vlády a hlavní poradce předsedy vlády Lubomíra Štrougala. Karel Löbl uvádí, že na úřadu vlády „\"Štrougalovi vytvořil důvěryhodné a dokonalé organizační zázemí\"“.\n\nV roce 1975 mu byl udělen Řád práce, v roce 1980 Řád republiky.\n\nDcerou Stanislava Rázla je herečka Regina Rázlová. Ta se v pol. 90. let stala prezidentkou společnosti Skloexport, a.s. Na jaře 1998 bylo zahájeno trestní stíhání Rázla i jeho dcery ve věci trestného činu údajného zneužití informací v obchodním styku, které se týkalo podniku Skloexport. Rázl však v průběhu šetření věci zemřel. V roce 2007 soud ve věci Skloexportu skončil zprošťujícím rozsudkem v plném rozsahu. Již před tím zprošťující rozsudky v téže kauze vynesly soudy ve Švýcarsku a Rakousku.\n\n"}
{"id": "471774", "url": "https://cs.wikipedia.org/wiki?curid=471774", "title": "Hořovická pahorkatina", "text": "Hořovická pahorkatina\n\nHořovická pahorkatina je geomorfologický celek v Brdské oblasti. Jde o členitou pahorkatinu ve středních Čechách. Táhne se od západu k východu mezi Brdskou vrchovinou na jihu a Zbirožskou na severu, na severovýchodě hraničí s Pražskou plošinou.\n\nJižní, protáhlou část, tvoří sníženina Hořovická brázda, která na západě začíná u Holoubkova (východně od Rokycan), na východě končí na jižním okraji Prahy u Radotína, ve střední části vybíhá severovýchodním směrem výběžek k Berounu. Mezi tato dvě ramena je v severovýchodní části pahorkatiny vklíněna Karlštejnská vrchovina s nejvyšším bodem pahorkatiny, vrchem Bacínem (498,9 m n. m.).\n\nHořovická pahorkatina je složena zejména ze zvrásněných staroprvohorních břidlic, prachovců, drob, pískovců, křemenců, bazaltů a vápenců. Většina pahorkatiny je řidčeji zalesněna a hustěji osídlena, a tvoří tak zřetelně odlišný pás krajiny mezi vrchovinami na jihu a na severu - ve velké části Křivoklátské vrchoviny se nachází CHKO Český kras. Střední sklon je 4°34', svažuje se severovýchodním směrem, kterým také protéká řada vodních toků. V západní části je to zejména Červený potok, ve střední části Litavka a na východě Berounka. \n\n\n"}
{"id": "471776", "url": "https://cs.wikipedia.org/wiki?curid=471776", "title": "Šoupě", "text": "Šoupě\n\nŠoupě nebo také šoupátko je druh ventilu používaný u potrubí s většími průměry, jehož účelem je umožnění nebo znemožnění průchodu kapaliny, zřídka pak regulaci průtoku. Využívá se u rozvodů vody nebo v průmyslu. Uvnitř šoupěte se nachází deska, jež je šroubem posouvána, což vede ke změně velikosti otvoru v potrubí, kterým kapalina prochází. Šoupata mají obvykle dlouhou dobu uzavírání, což snižuje riziko vzniku tlakového rázu. Výhodou šoupěte je jeho malá stavební délka a nízký odpor. Nevýhodou je velká stavební výška a vyšší cena, daná náročným zpracováním těsnících ploch.\n"}
{"id": "471784", "url": "https://cs.wikipedia.org/wiki?curid=471784", "title": "Uhelný dehet", "text": "Uhelný dehet\n\nUhelný dehet lidově nazývaný tér (thér) je hnědá nebo černá kapalina s vysokou viskozitou, páchnoucí po aromatických uhlovodících. Uhelný dehet je vedlejším produktem karbonizace uhlí při výrobě koksu nebo jeho zplynování při výrobě svítiplynu. Uhelné dehty jsou složité a proměnné směsi fenolů, polycyklických aromatických uhlovodíků (PAU) a heterocyklických sloučenin.\n\nProtože je uhelný dehet hořlavý, někdy se používá jako palivo. Podobně jako většina těžkých olejů se musí nejdříve zahřát do tekutého, řidšího stavu.\n\nPodobně jako dehet z borovice lze i uhelný dehet použít v léčebných šamponech, mýdlech a mastích pro léčbu lupů a psoriázy. V USA jsou tyto přípravky dostupné bez předpisu a podléhají regulacím FDA. Pro improvizované použití je k v americkém lékopisu dispozici dehtový roztok k povrchovému použití, který obsahuje 20 % dehtu v ethanolu s přídavkem 5 % polysorbátu 80 - tento roztok musí být rozředěn do masťového základu, například vazeliny. Uhelný dehet se používá také k syntéze paracetamolu (acetaminofenu).\n\nDehty se běžně používají pro léčbu psoriázy, přičemž uhelný dehet je nejúčinnější. Ropný dehet se používal ve starověkém Egyptě při mumifikaci zhruba v období 1000 př.n.l.\n\nDříve se uhelný dehet používal jako základní složka do směsí pro stavbu vozovek a chodníků. Byl sice levný a bylo jej dost, ale jeho bod tání byl nízký a za letnich dní se lepil na boty a pneumatiky aut jej z vozovky vytrhávaly. Dnes se však obvykle využívají ropné produkty (asfalt), jejichž hlavní význam je ten, že tají za vyšších teplot, mají delší životnost a vyžadují menší údržbu. Do Česka se dováží. Dehet byl složkou prvních \"asfaltových\" vozovek. Ulice Bagdádu byly takovouto vrstvou vybaveny již v 8. století našeho letopočtu.\n\nVe stavebnictví byl již v době monarchie hlavním, ale také jediným hydroizolačním materiálem ve formě papírové lepenky nasycená dehtem (térpapír-térák) a nebo dehet v sudech, který se na stavbě vařil v kotlích a pak se roztíral po základech, stěnách nebo po střechách. Vždy byl nátěr horkým térem, pak vrstva térpapíru, znovu nátěr, tér papír, nátěr. Papír však vlhkostí ztěřel,strávil se a šel rozemnout v prstech-izolace doslova zmizela-proto staré praktiky neudivuje vlhkost stěn starých budov ve sklepě i přes tehdy provedenou izolaci. Trvanlivost na střechách vzhledem k jeho nízkému bodu tání byla také nízká- v létě žárem stékal, v zimě mrazem křehnul a praskal. Větší rozšíření kvalitnějších asfaltových lepenek začalo u nás až v polovině 70. let minulého století, byly však také dražší. Na přelomu století ochránci přírody prosadili zákaz používání dehtu, z důvodu jeho karcinogennních účinků a přestal se vyrábět. Občas je k sehnání ve stavebních bazarech.\n\n\n"}
{"id": "471796", "url": "https://cs.wikipedia.org/wiki?curid=471796", "title": "Thomas Manning", "text": "Thomas Manning\n\nThomas Manning (8. listopadu 1772 Broome, Norfolk – 2. května 1840) byl britský sinolog a cestovatel, jeden z prvních Evropanů, kteří navštívili tibetskou Lhasu. Dobrodružnou cestu do Tibetu podnikl na vlastní pěst v letech 1811–1812. Během pobytu ve Lhase se setkal i s mladičkým 9. dalajlámou.\n\nManning se narodil roku 1772 jako syn duchovního v britské vesničce Broome. Od roku 1790–1795 studoval matematiku na Cambridgské univerzitě, studium však nedokončil. Dalších 5 let ovšem v Cambridgi zůstal jako soukromý učitel. Mezi lety 1800 až 1803 studoval medicínu a čínštinu v Paříži. Manning v touze po cestování do Číny a Tibetu vstoupil jako doktor do služeb Britské Východoindické společnosti, a v roce 1807 byl vyslán do Kantonu. O tři roky později přesídlil do indické Kalkaty. Podal žádost vedení Britské Východoindické společnosti, aby mohl cestovat na jejich náklady do Tibetu. Když byla jeho žádost zamítnuta, rozhodl se, že se do Tibetu vypraví na vlastní pěst.\n\nZa doprovodu pouze jediného čínského sluhy se vydal na dalekou cestu. Koncem října 1811 dosáhl tibetských hranic, kde se však střetl s čínskými vojenskými jednotkami a jeho další postup tak byl vážně ohrožen. Manning však prokázal své lékařské schopnosti a když se mu podařilo vyléčit několik nemocných vojáků, bylo mu dovoleno zůstat u jednotek a cestovat dále s nimi. V prosinci 1811 se Manningovi podařilo dosáhnout Lhasy, kde zůstal po několik měsíců, během kterých se mu poštěstilo setkat se s 9. dalajlámou Lungtog Gjamcchem, který však tehdy byl ještě dítě. Manning se stal jedním z prvních Evropanů a vůbec první Angličan, který vstoupil na půdu hlavního města Tibetu.\n\nPo pětiměsíčním pobytu se vydal na cestu zpět do Kalkaty, kam dorazil v létě 1813. V roce 1817 byl vyslán do Číny jako člen britské delegace a zejména překladatel. Po příjezdu delegace do Pekingu však byli Britové z Číny vykázáni čínským císařem a Manning se proto vydal na cestu zpět do Anglie. Cestou se na ostrově Svaté Heleny setkal s Napoleonem. Po návratu do rodné země se Manning stal jedním z nejznámějších sinologů své doby. Zemřel v roce 1840.\n\nManning nikdy nepublikoval nic, co se týkalo jeho cesty do Tibetu. Až roku 1876 byla díky úsilí Sira Clementse Markhama vydána kniha s názvem \"Narratives of the mission of George Bogle to Tibet and of the journey of Thomas Manning to Lhasa\" zachycující podrobnějšího informace o jeho cestě.\n\n\n"}
{"id": "471807", "url": "https://cs.wikipedia.org/wiki?curid=471807", "title": "Uda (přítok Selengy)", "text": "Uda (přítok Selengy)\n\nUda ( ) je řeka v Burjatské republice v Rusku. Je dlouhá 467 km. Povodí řeky má rozlohu 34 800 km².\n\nPramení na Vitimské pahorkatině. Ústí zprava do Selengy (povodí Jeniseje).\n\nZdrojem vody jsou převážně sněhové srážky. Průměrný roční průtok vody ve vzdálenosti 5 km od ústí činí 69,8 m³/s, maximální dosahuje 1240 m³/s a minimální 1,29 m³/s. Zamrzá v říjnu až v listopadu a rozmrzá v dubnu až na začátku května. Na horním toku promrzá až do dna na 2,5 až 4,5 měsíce mezi prosincem a dubnem.\n\nVyužívá se na zavlažování. Je splavná. Při ústí řeky leží hlavní město Burjatska Ulan-Ude.\n"}
{"id": "471822", "url": "https://cs.wikipedia.org/wiki?curid=471822", "title": "Alectrosaurus", "text": "Alectrosaurus\n\nAlectrosaurus (\"osamocený ještěr\") byl rodem středně velkého teropodního dinosaura z nadčeledi tyranosauroidů. Tento dvounohý dravec žil v období svrchní křídy asi před 83 až 74 miliony let (geologický stupeň kampán) na území dnešního Mongolska a Číny.\n\nTělesnými proporcemi se značně podobal svému slavnějšímu severoamerickému příbuznému tyranosaurovi, byl však podstatně menší (délka asi 5 metrů, hmotnost několik stovek kilogramů).\n\nJediný známý druh \"A. olseni\" byl pojmenován podle George Olsena, který v roce 1923 objevil první fosilie alektrosaura během slavných amerických expedic do pouště Gobi. Holotyp (AMNH 6554) je tvořen částí kostry zadní končetiny, pocházející ze souvrství Iren Dabasu (dnes území čínské autonomní oblasti Vnitřního Mongolska). V poslední době bylo údajně objeveno množství nového fosilního materiálu, který snad mohl patřit také tomuto rodu (dosud však nebyl formálně popsán).\n"}
{"id": "471828", "url": "https://cs.wikipedia.org/wiki?curid=471828", "title": "David Kraus", "text": "David Kraus\n\nDavid Kraus (* 13. února 1980 Praha) je český zpěvák, herec, textař a skladatel. Je znám ze svého působení v hudební skupině Laura a její tygři, písní, kde oslavoval Zuzanu Norisovou (píseň Zuzana Norisová) a také z účinkování v televizním pořadů svého otce Jana Krause \"Uvolněte se, prosím a Show Jana Krause.\"\n\nV roce 2015 se stal tváří kampaně iniciativy HateFree Culture.\n\n\n\n\n\n\n"}
{"id": "471845", "url": "https://cs.wikipedia.org/wiki?curid=471845", "title": "Počesávání textilií", "text": "Počesávání textilií\n\nPočesávání je mechanický zušlechťovací proces, při kterém se na povrchu plošných textilií (výjimečně také přízí) škrábáním uvolní konce jednotlivých vláken.\n\nVlákna se mohou vztyčit kolmo (velurový povrch), urovnat v podélném směru (vlněný omak) nebo vzájemně zaklínit (podobně jako při valchování). \n\nK česání se původně používaly přírodní bodláky ve tvaru \"štětek\" upevněných na tyčích uložených na otočném bubnu (historický \"snímek vpravo\"). Tento způsob se dnes uplatňuje jen zcela výjimečně při počesávání nejjemnějšího sukna. Jinak bodláky už dávno nahradily ocelové drátky (s kolínkem).\n\nNa strojích s neotočnými povlaky se načechrávají jen vlákna z útkových nití a odstávající konce se urovnávají v podélném směru, např. při výrobě \"lodenu\".\n\nNejstarší známý patent na česací stroj obdržel anglický mechanik \"Dellabadid\" v roce 1684, stroje s otáčivými povlaky se však začaly vyrábět teprve na konci 18. století.\nPásy se zapuštěnými drátky jsou spirálovitě navinuty na 24-36 válcích upevněných na otočném bubnu, nad kterým prochází počesávaná textilie. Směr a rychlost otáček česacích válců i bubnu se může různě kombinovat, takže se na zboží vytváří velurový povrch nebo se vlákna zplsťují. \n\nPočesávání probíhá zpravidla v několika pasážích, známé jsou také stroje se dvěma nebo třemi bubny. Často se používá několik pasáží před barvením a na barveném zboží zboží se počesávání dokončuje. Počesávané výrobky se často postřihují nebo brousí. Textilie z vlny a ze směsi s vlnou se počesávají ve vlhkém stavu, ostatní materiály se zpracovávají jen za sucha. U pletenin z filamentů se vyčnívající smyčky jen načechrávají, nesmí se trhat.\n\nNa speciálně upravených strojích (s jediným česacím válcem) se dají vytvářet na zboží obrazce různých tvarů a různé hloubky počesávání.\n\nPočesáváním se snižuje váha produktu až o 15 % a vždycky se musí počítat s určitou ztrátou na pevnosti. Původní vazba tkaniny nebo pleteniny zpravidla není pod počesaným povrchem viditelná. \n\nU moderních strojů se elektronicky kontroluje kvalita zboží a automaticky reguluje intenzita česání. \n\nNejvhodnější k počesávání jsou textilie ze staplových přízí s nízkým zákrutem, velmi jemné filamenty (mikrovlákno) se dají také počesávat. \n\nZ jednostranně nebo oboustranně počesaných textilií jsou známé zejména \n\n• Flanel, flauš, barchet, fleece \n\n• \"Dyftýn\" (z franc. duvet – chmýří), původně polohedvábná tkanina s šapovou přízí v útku, v současné době je to označení pro měkké tkaniny z mykané nebo česané vlny a také z bavlny ve vazbě útkový atlas nebo křížový kepr. Opakovaným počesáváním a broušením se vytvoří na povrchu tkaniny krátký vlas, jehož délka, hustota a lesk nebo matnost jsou závislé na druhu a jemnosti útkové příze a hustotě útku. Používá se na kalhoty, sukně, bundy a lehké pláště.\n\n• \"Broskvová (nebo meruňková) kůže\" je tkanina s jemně vlákenným povrchem z přírodního hedvábí nebo i mikrovláken. Broskvová plst je imitace jemnosrstných plstí filcem ze směsi různých srstí a ovčí vlny.\n\n• \"Velveton\" je imitace sametu podobná jelenicové kůži. Vzniká počesáváním a broušením bavlněných tkanin se zesílenou atlasovou vazbou. Říká se mu také \"německá\" nebo \"anglická kůže\".\n\n• \"Opičí kůže\" je tkanina v plátnové nebo keprové vazbě s povrchem podobným sametu, který se dosáhne opakovaným počesáváním a \"postřihováním\", při čemž se stříhají jen špičky odstávajících vláken. Útek z měkce točené příze je zatkán do povrchu zboží.\n\nBroušení textilií\n\nPostřihování textilií\n\nFlanel\n\nFleece\n"}
{"id": "471861", "url": "https://cs.wikipedia.org/wiki?curid=471861", "title": "RNA polymeráza III", "text": "RNA polymeráza III\n\nRNA polymeráza III (RNAP III či Pol III) je jedna z eukaryotických RNA polymeráz. Přepisuje asi 10 % celkového objemu RNA v buňce, ze tří hlavních RNA polymeráz má tedy v tomto ohledu nejméně platnou roli. Umožňuje transkripci některých krátkých nekódujících RNA, které málokdy přesáhnou svou délkou 300 párů bází: konkrétně 5S rRNA, tRNA, dále však i 7SL RNA (součást SRP), U6 RNA, MRP RNA a H1 RNA (poslední tři jmenované umožňují posttranskripční úpravy jiných RNA, jako je splicing). V neposlední řadě přepisuje Alu sekvence.\n"}
{"id": "471865", "url": "https://cs.wikipedia.org/wiki?curid=471865", "title": "Francesco della Penna", "text": "Francesco della Penna\n\nFrancesco Orazio Olivieri della Penna (1680 Pennabilli, Itálie – 20. července 1745 Pátan, Nepál) byl italský kapucínský misionář v Tibetu, prefekt tibetské misie. Je autorem prvního ručně psaného tibetsko-latinského slovníku (vydán v roce 1723).\n\nNarodil se v italské Pennabilli. Ve dvaceti letech vstoupil do kapucínského kláštera v Pietrarubbii. Během Oraziova pobytu v tomto klášteře vznikla z nařízení Svaté kongregace pro šíření víry tibetská misie (1703), mezi jejíž členy byl zařazen i Orazio. Jelikož toho nebylo o oblastech Tibetu a střední Asie vůbec příliš známo, byla zakládající listina v definování geografického rozsahu tibetské misie poměrně vágní; její účastníci měli působit „směrem k pramenu Gangy až k Tibetskému království“.\n\nSkupina misionářů dorazila do Lhasy, hlavního tibetského města, 12. června 1707. O čtyři roky později se misionáři z důvodu špatného hmotného zabezpečení rozhodli vrátit do Říma. Po reorganizaci misie se kapucíni pokusili o štěstí znovu a na podzim roku 1716 byli opět ve Lhase. Francesco della Penna začal studovat tibetštinu a tibetskou kulturu v klášteře Sera, jednom ze tří velkých gelugpovských klášterů v Tibetu. Již v této době započal se sestavováním tibetsko-latinského slovníku, který v roce 1732 obsahoval až 32 000 slov. Začal překládat do tibetštiny některé křesťansky zaměřené texty.\n\nRoku 1736 byl Francesco della Penna opět nucen navrátit se do Říma, kde hledal podporu a pomoc pro další misii. Oporu našel ve španělském kardinálovi Luisovi Antoniovi Belluga y Moncadovi, který poskytl hmotné zabezpečení pro další misii. Francesco se 6. ledna 1741 vrátil do Lhasy. Spolu s dalšími kapucíny byl přijat nejdříve tibetským regentem a poté i samotným dalajlámou Lozang Kalzang Gjamcchem, přičemž jak regent, tak dalajláma udělili kapucínům povolení k šíření jejich misie. S tímto povolením začali kapucíni s šířením své víry doufaje, že se jim podaří konečně získat alespoň nějaké stoupence (až dosud se na křesťanství neobrátil jediný Tibeťan). Za nedlouho ke křesťanství konvertovalo okolo dvaceti Tibeťanů.\n\nTibetská kultura i její lid je velmi úzce spjat s tibetským buddhismem, proto se skupina konvertuvších Tibeťanů jen velmi těžko vyrovnávala se svým novým postavením a změnou života a skupina stála jaksi v opozici vůči drtivé většině ostatních obyvatel Lhasy. Když skupina nových křesťanů odmítla přijmout dalajlámovo požehnání i účast na buddhistických modlitbách, celá značně zpolitizovaná událost se dostala před soud. Ten se protáhl až do 22. května 1742 a jeho výsledkem bylo pět zbičovaných Tibeťanů – křesťanů. Francescovi della Pennovi se i přesto podařilo znovu získat audienci u dalajlámy, pochopil však, že další misie by neměla smysl. Tímto skončily kapucínské pokusy o tibetskou misii a kapucínští misionáři začali postupně opouštět Tibet. Francesco della Penna zemřel 20. července 1745 v nepálském Pátanu.\n\n"}
{"id": "471867", "url": "https://cs.wikipedia.org/wiki?curid=471867", "title": "Marta Domínguezová", "text": "Marta Domínguezová\n\nMarta Domínguez Azpeleta (* 3. listopadu 1975, Palencia) je španělská atletka, běžkyně na střední a dlouhé tratě. Její specializace je především běh na 3000 a 5000 metrů. Je dvojnásobnou mistryní Evropy (2002, 2006) a dvojnásobnou vicemistryní světa (2001, 2003) v běhu na 5000 m. V roce 2009 se v Berlíně stala mistryní světa v běhu na 3000 m překážek a o rok později na evropském šampionátu v Barceloně na stejné trati získala stříbro.\n\nVe sbírce má rovněž úspěchy z halových šampionátů. Je halovou vicemistryní světa (2003) a halovou mistryní Evropy (2002) v běhu na 3000 metrů.\n\nV roce 2009 byla zvolena evropskou atletkou roku.\n\n"}
{"id": "471876", "url": "https://cs.wikipedia.org/wiki?curid=471876", "title": "Štěpánkové z Tourového", "text": "Štěpánkové z Tourového\n\nŠtěpánkové z Tourového, z Tourova, z Tourové, var. z Taurova či z Taurowa, jsou starou rodinou jihočeského původu, která byla již před třicetiletou válkou počítána mezi nižší šlechtu. Naposledy se rod připomíná v Titulárním kalendáři pro rok 1786, poté o něm zprávy mizí.\n\nRod však pravděpodobně pozbyl šlechtictví mnohem dříve, upadl v zapomenutí a splynul s venkovským obyvatelstvem. Kolébkou rodu byla jihočeská ves Tourov (původně psána jako Tourové, Taurová, Taurov, Taurowej, Taurow apod.) u Bavorova. Od roku 1802 se někteří členové rodu připomínají v obci Kloub jako královští svobodníci. Pozdější literatura se pak zmiňuje jen o Tomáši Štěpánkovi z Tourova. Roku 1748 byl Tomáš Štěpánek z Taurova (celým jménem Tomáš Jan František), děkan Královské kolegiátní kapituly svatého Petra a Pavla na Vyšehradě, povýšen do českého rytířského stavu a v tomto stavu obdržel i inkolát. Děkan Štěpánek pravděpodobně již neznal původní rodový erb a dostal tak erb zcela odlišný.\n\nPotomci rodu žijí dodnes v Čechách a od roku 1956 také na Moravě (Kojetín, Brodek u Přerova, Přerov, Horní Moštěnice).\n\nMožná podoba původního erbu rodu dle Augusta Sedláčka: V modrém poli stojící zlatý lev s červenou zbrojí, jež drží v pravé tlapě meč napřažený k úderu. Na štítě korunovaný kolčí helm. Klenot: z koruny rostoucí zlatý lev jako ve štítě. Přikrývadla modro-zlatá. Nejednalo se totiž ani o erb Želízků z Tourového, ani o erb jiných, v historických pramenech se vyskytujících osob, užívajících predikátu z Tourového.\n\nPodobnou erbovní figuru (polovinu zlatého lva v modrém poli) měla ve štítě rodina Lipovských z Lipovice – z obce a tvrze Lipovice v okrese Prachatice vzdálené asi pět kilometrů od Tourova. Je možné, že někdy v minulosti, vzhledem k podobnosti znaku a nevelké vzdálenosti mezi obcí Lipovice a Tourov, mají rodiny Lipovských a Štěpánků společné kořeny.\n\n\n"}
{"id": "471885", "url": "https://cs.wikipedia.org/wiki?curid=471885", "title": "August Tholuck", "text": "August Tholuck\n\nFriedrich August Gottreu Tholuck (30. března 1799 ve Vratislavi – 10. června 1877 v Halle), známý jako August Tholuck, byl německý protestantský teolog.\n\nZabýval se zejména biblistikou. Byl kritický vůči racionalistické teologii. \n"}
{"id": "471888", "url": "https://cs.wikipedia.org/wiki?curid=471888", "title": "Karnej Šomron", "text": "Karnej Šomron\n\nKarnej Šomron ( קַרְנֵי שׁוֹמְרוֹן, doslova „\"Samařské rohy\"“, v oficiálním přepisu do angličtiny Qarne Shomeron, přepisováno též Karnei Shomron) je izraelská osada a místní rada (malé město) na Západním břehu Jordánu v distriktu Judea a Samaří.\n\nNachází se cca 16 kilometrů jihozápadně od města Nábulus, cca 10 kilometrů severozápadně od města Ariel, cca 45 kilometrů severozápadně od historického jádra Jeruzalému a cca 34 kilometrů severovýchodně od Tel Avivu v hornatině Samařska v nadmořské výšce 340 metrů. Během léta je zde klima horké a suché, zimy bývají vzhledem k poloze na úpatí hor studenější a ojediněle se objevují i sněhové srážky. Jižně od obce probíhá hluboké údolí vádí Nachal Kana.\n\nNa dopravní síť je obec napojena pomocí dálnice číslo 55.\n\nKarnej Šomron byl založen roku 1978, Podle jiného zdroje roku 1977 jako druhá izraelská osada v Samařsku (po osadě Kedumim) zřízená v tomto regionu po šestidenní válce. Jméno vesnice je hebraizovanou variantou původního arabského názvu kopce \"Džabal Abu al-Karnin\" ležícího východně od osady, jehož tvar připomíná rohy. Před rokem 1967 na tomto kopci bylo vojenské stanoviště jordánské armády .\n\nV obci působí několik náboženských a vzdělávacích ústavů včetně středních škol. Funguje zde devět synagog. Pod správu Karnej Šomron spadají od roku 1991 i dříve samostatné obce Ginot Šomron (založena 1984) a Neve Menachem (založena 1991), které zaujímají sousední pahorky. Dalšími částmi obce jsou Alonej Šilo a Ramat Gilad. Čtvrť Neve Aliza založili v roce 1985 židovští přistěhovalci z USA a Kanady.\n\nKarnej Šomron se nachází ve vnitrozemí Západního břehu Jordánu a je obklopen několika arabskými vesnicemi. Tvoří severní výběžek koridoru izraelských osad, který vybíhá do nitra Samařska a na východě dosahuje až k městu Ariel (tzv. blok osad Guš Ari'el). Tento výběžek je zčásti oddělen od arabských obcí pomocí bezpečnostní bariéry a izraelská vláda tak dává najevo, že si ho chce podržet i po případné mírové dohodě mezi Izraelci a Palestinci. Místní občan Beni Raz ovšem vede kampaň za dobrovolné vystěhování Izraelců z izolovaných osad. \n\nV době druhé intifády bylo okolí Karnej Šomron dějištěm častých palestinských útoků. Přímo v osadě došlo k teroristickému útoku v únoru 2002, kdy se v místní pizzerii odpálil sebevražedný atentátník a zabil dvě dívky. K útoku se přihlásila Lidová fronta pro osvobození Palestiny.\nPodle údajů z roku 2009 tvořili naprostou většinu obyvatel Židé – cca 6 000 osob (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství, cca 6 200 osob). Obyvatelstvo Karnej Šomron je složeno v poměru zhruba 50 ku 50 procentům ze sekulárních i nábožensky orientovaných Izraelců, přičemž většina věřících patří mezi stoupence náboženského sionismu.\n\nJde o středně velkou obec městského typu s dlouhodobě mírně rostoucí populací. Populační růst se ale počátkem 21. století výrazně zpomalil. K 31. prosinci 2014 zde žilo 6 600 lidí. Územní plán počítá s výhledovým počtem obyvatel 20 000.\n\n\"* údaje (kromě roku 1983) zaokrouhleny na stovky\"\n\"* údaje (kromě let 2008 a 2009) zaokrouhleny na stovky\"\n\n"}
{"id": "471901", "url": "https://cs.wikipedia.org/wiki?curid=471901", "title": "Královský hohenzollernský domácí řád", "text": "Královský hohenzollernský domácí řád\n\nKrálovský hohenzollernský domácí řád () byl pruský řád. Tento řád vznikl oddělením od dřívějšího rodinného řádu dynastie Hohenzollern, a to knížecího hohenzollernského domácího řádu založeného roku 1841. Oddělení provedl pruský král Friedrich Wilhelm IV. roku 1849 a byl udílen za zásluhy o královskou větev hohenzollernského rodu. Řád se dělil do čtyř tříd. Zanikl pádem císařství v roce 1918.\n\nŘád byl rozdělen na dvě skupiny – kříže a orlice, přičemž orlice byly určeny pro kněze a učitele.\n\nOdznakem je zlatý tlapatý kříž s obloučkově prohnutými rameny v bílém smaltu s černým okrajem. Mezi rameny kříže je umístěn zelený věnec. Kříž je převýšen královskou korunou. Ve středovém medailonu se nachází černá pruská orlice s na hrudi na bílém pozadí. Okolo středu se vine německé heslo \"Vom Fels zum Meer\" (\"Od skály k moři\"), provedené ve zlatě a na modrém podkladě. Na zadní straně odznaku je pak zdobná iniciála F W R (\"Friedrich Wilhelm Rex\" / \"Fridrich Vilém král\") a v opisu datum reorganizace řádu \"18.1. 1851\". Za válečné zásluhy byly mezi ramena kříže vetknuty dva zkřížené meče.\n\nOdznakem skupiny orlic je zlatá černé smaltovaná orlice s rozepjatými křídly, která má na hrudi hohenzollernský znak a okolo hlavy bílou stuhu s heslem řádu.\n\nHvězda velkokomtura je stříbrná a osmicípá s řádovým křížem uprostřed zatímco hvězda komtura je stejná, ale jen šesticípá.\n\nBarvy stuhy jsou bílá se třemi černými pruhy.\n\nŘád se uděloval celkem ve čtyřech třídách a odděloval se do dvou skupin: orlic a křížů.\n"}
{"id": "471903", "url": "https://cs.wikipedia.org/wiki?curid=471903", "title": "Jonathan Gallant", "text": "Jonathan Gallant\n\nJonathan Gallant (* 23. června 1976 Streetsville, Mississauga, Ontario, Kanada) je basistou kanadské punkrockové skupiny Billy Talent.\n\nJonathan Gallant se narodil 23. června 1976 v Streetsville, provincie Ontario, kde vyrůstal a také kde se od svých 12 let učil hrát na basovou kytaru. Jako všichni členové Billy Talent, i Jon chodil do školy Our Lady of Mount Carmel a v té době hrál v kapele \"To Each His Own\" spolu se svým spolužákem Benjaminem Kowalewiczem.\nKe kapele se později přidal i Aaron Solowoniuk. Zatímco pořád hrál v kapele \"Dragonflower\", přidal se k nim Ian D'Sa, aby po několika letech společného hraní založili kapelu \"Pezz\" (v roce 1999 přejmenovanou na Billy Talent).\n\nV době svého působení v \"Pezz\" Jon chodil na Humblerovu vysokou školu, kde studoval basový jazz.\nKdyž později Jon zdokonalil svůj osobitý způsob hraní, kapela už měla nahrané dvě demo nahrávky a celé studiové album \"Watoosh!\" z roku 1998 bylo vlastně hotovo.\n\nNěkolikrát také hrál se skupinou \"Kichen Party \"a\" Anti-Flag\", zatímco pořád hrál s \"Pezz\".\n\nJonathan Gallant je ženatý a chystá novou desku s Billy Talent.\n"}
{"id": "471904", "url": "https://cs.wikipedia.org/wiki?curid=471904", "title": "Trocadéro (stanice metra v Paříži)", "text": "Trocadéro (stanice metra v Paříži)\n\nTrocadéro je přestupní stanice pařížského metra mezi linkami 6 a 9 v 16. obvodu v Paříži. Nachází se pod náměstím \"Place du Trocadéro et du 11 Novembre\".\n\nStanice byla otevřena 2. října 1900, když sem byla prodloužena linka 1 od stanice Étoile.\n\n6. listopadu 1903 vznikla nová linka \"2 Sud\" (2 Jih), též nazývána \"Circulaire Sud\" (Jižní okruh) odpojením od linky 1 mezi stanicemi \"Étoile\" a Passy. 14. října 1907 byla linka 2 Sud zrušena a stanice \"Trocadéro\" se stala součástí linky 5.\n\n8. listopadu 1922 byl otevřen první úsek linky 9 mezi stanicemi Exelmans a \"Trocadéro\".\n\n12. října 1942 byl úsek \"Étoile\" ↔ \"Place d'Italie\" opět odpojen od linky 5 a spojen s linkou 6, která tak získala dnešní podobu.\n\nStanice byla jako jedna z prvních již před první světovou válkou vybavena eskalátory, které zde zůstaly až do roku 1959. Původní secesní vstupy byly odstraněny v roce 1936.\n\nStanice byla v roce 2009 renovována v rámci programu obnovy stanic pařížského metra.\n\nNáměstí \"Trocadéro\" nese jméno podle bitvy u Trocadéra, pevnosti ve španělském zálivu Cádiz, která byla dobyta francouzskými vojsky pod velením vévody d'Angoulême 31. srpna 1823. Jméno náměstí se přeneslo i na orientální palác postavený pro světovou výstavu v roce 1878 a posléze i na stanici metra. Palác byl zbořen v roce 1937 a nahrazen současnou stavbou zvanou Palais de Chaillot, ve kterém se nachází několik muzeí.\n\n"}
{"id": "471906", "url": "https://cs.wikipedia.org/wiki?curid=471906", "title": "Horečka sobotní noci", "text": "Horečka sobotní noci\n\nHorečka sobotní noci (v anglickém originálu:Saturday Night Fever) je americký hudební film z roku 1977, v jehož hlavní roli se objevil John Travolta. Hudbu na pomezí popu, rocku a disko vytvořila britská hudební skupina Bee Gees. Další důležitou roli ztvárnila Fran Drescher.\n"}
{"id": "471944", "url": "https://cs.wikipedia.org/wiki?curid=471944", "title": "Hawkhurst", "text": "Hawkhurst\n\nHawkhurst je vesnice a farnost ve správním obvodě Tunbridge Wells v hrabství Kent v Anglii. V 17. století zde vlastnil železárny William Penn, zakladatel amerického státu Pensylvánie.\n\nMístní jméno Hawkhurst je odvozeno ze staroanglického \"heafoc hyrst\" ve významu zalesněný kopec (\"hyrst\") navštěvovaný jestřáby (\"heafoc\"). Z roku 1254 pochází název zaznamenaný jako \"Hauekehurst\", z roku 1278 jako \"Haukhurst\". Do roku 1610 došlo ke změně na \"Hawkherst\" a tento tvar byl pak upraven do současného zápisu.\n"}
{"id": "471952", "url": "https://cs.wikipedia.org/wiki?curid=471952", "title": "Pavel Brümer", "text": "Pavel Brümer\n\nPavel Brümer (29. dubna 1946 Šluknov – 15. září 2015) byl český zpěvák a hráč na banjo. V prosinci roku 1967 spolu s Karlem Poláčkem a Janem Turkem založil v Ústí nad Labem skupinu Greenes, která později změnila název na Bluegrass Hoppers a posléze na Fešáci. V sestavě Fešáků, vydržel až do roku 2001, kdy byl ze zdravotních důvodů nucen skupinu opustit. V roce 1989 založil spolu se spoluhráči z Fešaků skupinu Nervové sanatorium, která se později přejmenovala na Cadillac podle první desky z roku 1992. V letech 1995 a 1997 vydal dvě společná alba s Tomášem Linkou Poslední soud a Život je jízda. Poslední solovou desku Není nejhůř jak se zdá vydal v roce 1999. Zemřel po dlouhé nemoci 15. září 2015.\n\n"}
{"id": "471954", "url": "https://cs.wikipedia.org/wiki?curid=471954", "title": "Kinthup", "text": "Kinthup\n\nKinthup byl významný pandita, který objevoval v 80. letech 19. století dosud neznámé či velmi málo známé kraje Tibetu pro potřeby Britského impéria.\n\nV 80. letech 19. století, kdy bylo stále nevyřešenou záhadou, zda je tibetská řeka Cangpo skutečně Brahmaputra, Britové vyslali Kinthipu, sikkimského panditu, a čínského či mongolského lámu, aby tuto záhadu vyřešili. Společně se tedy vydali na tibetské území, přičemž Kinthup vystupoval v utajení jakožto sluha jeho druha – lámy. Láma se však za nedlouho začal chovat nepatřičně. Hýřil jejich společné peníze a vrcholem všeho bylo, když Kinthupa prodal do otroctví. Ten po několika měsících utekl a vydal se sám k toku řeky Cangpo. Po všemožných útrapách, kdy jej sužovala nepřízeň počasí i další několikaměsíční zajetí, se mu podařilo dosáhnout řeky Cangpo.\n\nKinthup se u ní na čas usadil a když pokácel na 500 stromů, tajně pronikl do Lhasy, kde poslal do Indie dopis, ve kterém oznamoval, že bude postupně házet do Cangpo kmeny stromů. Jestliže se za nějaký čas objeví v Brahmaputře, je Cangpo i Brahmaputra jedna a tatáž řeka. Když byl dopis odeslán, ve stanoveném čase Kinthup naházel do Cangpo všechny kmeny. Po dalších útrapách spojených s otroctvím a namáhavou cestou se Kinthup po celkem pěti letech v Tibetu dostal zpět do Indie, kde ho však čekalo velké zklamání. Jeho dopis poslaný ze Lhasy nedošel a jeho líčení cesty mu zpočátku nikdo nechtěl věřit. Až později se přišlo na to, že Cangpo a Brahmaputra jsou skutečně tytéž řeky, a že měl Kinthup pravdu.\n\n"}
{"id": "471957", "url": "https://cs.wikipedia.org/wiki?curid=471957", "title": "Září 2009", "text": "Září 2009\n\n"}
{"id": "471958", "url": "https://cs.wikipedia.org/wiki?curid=471958", "title": "Seznam zápasů československé a švýcarské hokejové reprezentace", "text": "Seznam zápasů československé a švýcarské hokejové reprezentace\n\nPoznámky k utkáním:\n"}
{"id": "471959", "url": "https://cs.wikipedia.org/wiki?curid=471959", "title": "Jakub Petr", "text": "Jakub Petr\n\nJakub Petr (* 10. dubna 1990) je český fotbalový útočník či záložník, od roku 2007 působící v SK Sigma Olomouc. Jeho švagrem je Tomáš Zahradníček.\n\nSvoji fotbalovou kariéru začal v Sigmě Olomouc, kde prošel všemi mládežnickými kategoriemi.\n\nV roce 2007 se propracoval do prvního týmu. 4. listopadu 2012 vstřelil dva góly proti Příbrami. Ve 45. minutě trefil akrobaticky po centru spoluhráče Navrátila míč za záda příbramského gólmana Aleše Hrušky. V 54. minutě se dobře zorientoval v pokutovém území a pohotovou dorážkou poslal míč k tyči, příbramský brankář byl bezmocný. Olomouc rozdrtila Příbram v ligovém utkání 6:1.\n\nV průběhu ročníku 2013/14 odešel na hostování na Slovácko. Za mužstvo během jedné sezony nastoupil dohromady k 25 ligovým střetnutím, ve kterých vstřelil 3 branky.\n\nV červenci 2014 odešel na roční hostování s opcí do SK Slavia Praha. V zimním přestupovém období sezony 2014/15 předčasně v klubu skončil a vrátil se do Olomouce. Za tým odehrál během svého působení 7 zápasů, ve kterých se gólově neprosadil.\n\nJakub Petr byl nominován do mládežnických výběrů Česka do 16, 17, 18, 19 a 21 let.\n\nZúčastnil se kvalifikace na Mistrovství Evropy hráčů do 21 let 2013 konané v Izraeli, kde Česká republika obsadila s 20 body první místo v konečné tabulce skupiny 3. Skóroval 10. srpna 2011 proti Andoře (výhra 8:0). Byl to zároveň jeho jediný zápas za „jedenadvacítku“. ČR se na závěrečný šampionát neprobojovala přes baráž, v níž vypadla po prohře 0:2 doma a remíze 2:2 venku s Ruskem.\n\n"}
{"id": "471963", "url": "https://cs.wikipedia.org/wiki?curid=471963", "title": "Ústavní zákon o autonomii Podkarpatské Rusi", "text": "Ústavní zákon o autonomii Podkarpatské Rusi\n\nÚstavní zákon ze dne 22. listopadu 1938 č. 328/1938 Sb. z. a n., o autonomii Podkarpatské Rusi, byl ústavní zákon přijatý Národním shromážděním 22. listopadu 1938. Autonomie poskytnutá Podkarpatské Rusi však – na rozdíl od slovenské autonomie – byla naplněním československých mezinárodněprávních závazků a vycházela dokonce přímo z § 3 ústavní listiny, podle které měla být samosprávnému území Podkarpatské Rusi poskytnuta nejširší autonomie slučitelná s jednotností Československa. Samotný ústavní zákon č. 328/1938 Sb. z. a n. pouze uváděl, ve kterých ustanoveních dochází ke změně ve srovnání s ústavním zákonem o autonomii Slovenské země, neboť veškerá ostatní ustanovení ústavního zákona o autonomii Slovenské země platila obdobně i pro autonomní území Podkarpatské Rusi. Úplné znění ústavního zákona o autonomii Podkarpatské Rusi bylo publikováno vládní vyhláškou ze dne 12. prosince 1938 č. 329/1938 Sb., o úplném znění předpisů o autonomii Podkarpatské Rusi. Ústavní zákon 328/1938 Sb. z. a n. se stal platným a účinným 16. prosince 1938 a právně platil až do ledna 1946, kdy byla uzavřena Smlouva mezi Československou republikou a Svazem sovětských socialistických republik o Zakarpatské Ukrajině.\n\nPřekladatelem návrhu ústavního zákona o autonomii Karpatské Ukrajiny byl poslanec Julian Révay. Základem návrhu byl návrh ústavního zákona o autonomii Slovenské země z dílny Hlinkovy slovenské lidové strany, přičemž poslanec Révay ve svém návrhu pouze uvedl ustanovení, ve kterých dojde oproti návrhu slovenské autonomie ke změně. Révay operoval s pojmy jako \"Karpatská Ukrajina\" nebo \"karpatoukrajinská vláda\". Návrh pochází ze 17. listopadu 1938. Ústavněprávní výbor sněmovny ho projednal již 18. listopadu 1938 a návrh doporučil k přijetí ve znění změn, které učinil: jednalo se především o podstatné rozšíření a používání pojmu Podkarpatská Rus s tím, že o definitivním názvu rozhodne zákon sněmu Podkarpatské Rusi. Jelikož nebyly pozměňovací návrhy, hlasovalo se o návrhu ve znění zprávy výboru.\n\nZpravodajem v Poslanecké sněmovně byl poslanec Pavel Kossey, který ve svém projevu v ruštině hovořil nejen k samotnému návrhu, ale také k situaci Podkarpatské Rusi po první Vídeňské arbitráži. Kossey také mimo jiné řekl, že se provedením návrhu zvýší oddanost Podkarpatské Rusi ke státu, jehož základ tím bude posílen. Kossey závěrem svého projevu poděkoval všem činitelům – jmenovitě zmínil premiéra Syrového, předsedu Sněmovny Malypetra a ministra Černého – kteří se stavěli za spravedlivé požadavky karpatoruského národa.\n\nZpravodajem v Senátu byl Dr. Josef Karas. Karas také rozebral návrh ústavního zákona, který do Senátu doputoval z Poslanecké sněmovny, a zcela otevřeně ve svém vystoupením na plénu také hovořil o přebudování státu na sdružení tří autonomních těles, která budou spojena společnými zájmy – v souvislosti s tímto také hovořil o nové ústavě, jež však nakonec světlo světa nikdy v důsledku dalšího vývoje nespatřila.\n\nStejně jako v případě ústavního zákona o autonomii Slovenské země, byl tento návrh ústavního zákona přijat protiústavně, když pro něj hlasovalo 146 poslanců (ústava vyžadovala kvalifikovanou většinu 180 poslanců) a v Senátu 79 senátorů (ústava vyžadovala 90).\n\nV důsledku přijetí ústavního zákona byl zrušen úřad guvernéra a viceguvernérů Podkarpatské Rusi, kancelář guvernéra Podkarpatské Rusi a guberniální rada pro Podkarpatskou Rus. Vznikla autonomní vláda, která zavedla název Karpatská Ukrajina.\n\nSamotný ústavní zákon měl čtyři paragrafy, nadpis a úvodní formuli. Ve znění vládní vyhlášky se text členil takto:\n\n\n"}
{"id": "471966", "url": "https://cs.wikipedia.org/wiki?curid=471966", "title": "Mlýnský vrch (Orlické hory)", "text": "Mlýnský vrch (Orlické hory)\n\nMlýnský vrch (německy \"Mühlberg\") je spočinek v České republice ležící v pohoří Orlické hory.\n\nMlýnský vrch se nachází v geomorfologickém celku Orlické hory, podcelku Bukovohorská hornatina, okrsku Orličský hřbet a podokrsku Suchovršský hřbet.\n\nMlýnský vrch se nachází nad obcí Mladkov, je severozápadním spočinkem Vysokého kamene a zároveň poslední výspou Bukovohorské hornatiny na hranicích se sousedním podcelkem Orlických hor Mladkovskou vrchovinou. Leží asi 6 km na severozápad od nejvyššího vrcholu Bukovohorské hornatiny Suchého vrchu, 8 km západně od města Králíky a 7,5 km severně od města Jablonné nad Orlicí. Leží na území přírodního parku Suchý vrch - Buková hora.\n\nMlýnský vrch od severovýchodního až po jihozápadní úbočí obtéká Tichá Orlice. Na jeho svazích nepramení žádná trvalá vodoteč.\n\nMlýnský vrch je z větší části zalesněn a největší zastoupení na něm mají smrčiny. Na jihozápadním svahu se nachází jediná významnější louka.\n\nPřes vrchol Mlýnského vrchu prochází netypicky žlutě značený okruh naučné stezky Betonová hranice věnující se československému opevnění stavěnému před druhou světovou válkou proti Německu. Výchozím a koncovým bodem naučné stezky je Mladkov. Končí zde též modře značená trasa 1974 z Lichkova. Dále se na vrcholu Mlýnského vrchu dělí zeleně značená běžkařská trať z Čenkovic, která přichází od Vysokého kamene a jedna větev klesá na západ k Mladkovu a druhá na východ k Lichkovu. Jihozápadním svahem vrchu vede červeně značená Jiráskova cesta, souběžně s ní vede rovněž červeně značená cyklistická trasa Suchý vrch - Zemská brána a vrací se do Mladkova naučná stezka.\n\nPřes vrcholovou partii vedou z Vysokého kamene k Mladkovu dva sledy československého předválečného lehkého opevnění. Přilehlým údolím Tiché Orlice prochází Železniční trať Ústí nad Orlicí - Lichkov - Štíty/Międzylesie. Na západním svahu vrchu se nachází mladkovská železniční zastávka.\n\n"}
{"id": "471967", "url": "https://cs.wikipedia.org/wiki?curid=471967", "title": "Martin Komárek", "text": "Martin Komárek\n\nJméno a příjmení Martin Komárek má více osob:\n\n"}
{"id": "471969", "url": "https://cs.wikipedia.org/wiki?curid=471969", "title": "Jelena Beljakovová", "text": "Jelena Beljakovová\n\nJelena Anatoljevna Beljakovová ( ; * 7. dubna 1976, Moskva) je bývalá ruská atletka, jejíž specializací byl skok o tyči.\n\nJejím největším úspěchem je stříbrná medaile, kterou vybojovala na halovém mistrovství Evropy 2000 v belgickém Gentu, kde se o druhé místo podělila s německou tyčkařkou Christine Adamsovou. Obě tehdy překonaly napodruhé 435 cm. Zlato získala Pavla Hamáčková za 440 cm.\n\nV roce 1998 získala zlatou medaili na Hrách dobré vůle v New Yorku. O rok později se umístila na osmém místě na MS v atletice v Seville, kde se ženská tyčka uskutečnila vůbec poprvé. Na letních olympijských hrách 2000 v Sydney nezaznamenala v kvalifikaci ani jeden platný pokus a skončila v soutěži se třemi křížky, stejně jako její krajanky Světlana Feofanová a Jelena Isinbajevová, které o čtyři roky později získaly na olympiádě v Athénách stříbro respektive zlato. V roce 2002 na halovém ME ve Vídni obsadila 8. místo a na evropském šampionátu v Mnichově skončila těsně pod stupni vítězů, na 4. místě. O bronz ji připravil jen horší technický zápis před Němkou Yvonne Buschbaumovou. Na MS v atletice 2003 v Paříži překonala 445 cm, což stačilo na konečné 8. místo.\n\n\n"}
{"id": "471971", "url": "https://cs.wikipedia.org/wiki?curid=471971", "title": "Roentgen 19'30", "text": "Roentgen 19'30\n\n„Roentgen 19'30“ je druhý singl brněnské rockové skupiny Progres II, jediná nahrávka vydaná pod variantou názvu s římskou číslicí (jinak byl používán název Progres 2). Singl byl vydán v roce 1978 (viz 1978 v hudbě) a tematicky se váže k rockové opeře \"Dialog s vesmírem\".\n\nObě skladby na singlu jsou instrumentální a obě složil lídr kapely, bubeník Zdeněk Kluka. Píseň „Roentgen 19'30“ nepochází z audiovizuálního projektu \"Dialog s vesmírem\", nenachází se v koncertní ani ve zkrácené studiové verzi. B stranu singlu zabírá skladba „V zajetí počítačů“, což naopak je úvodní instrumentálka \"Dialogu s vesmírem\".\n\n„Roentgen 19'30“ byla nahrána 21. května 1978 ve studiu Československého rozhlasu Brno, druhá skladba pochází zřejmě z téhož období a nejedná se tak o verzi vydanou na LP \"Dialog s vesmírem\", která byla natočena až na přelomu let 1979 a 1980.\n\nSkladba „Roentgen 19'30“ byla vydána jako jeden z bonusů na reedici \"Dialogu s vesmírem\" v roce 1999 a v rámci kompilace \"Dialog s vesmírem /studio & live/\" roku 2010.\n\n\n"}
{"id": "471975", "url": "https://cs.wikipedia.org/wiki?curid=471975", "title": "Italský park", "text": "Italský park\n\nItalský park, nebo prostor označený jako italská zahrada je obvykle obecně vnímán jako termín pro specifický styl zahradní úpravy. Tento styl italského parku má pro svou dobu typickou pravidelnou zahradní architekturu, která jej podle zásad sadovnické tvorby řadí mezi geometrické styly zahradních úprav, tedy styly, kde má architektura rozhodující vliv pro úpravu zahrady.\n\nVývoj architektonické podoby italské zahrady od období renesance po baroko je zásadní zejména pro tvorbu vztahu budov a zahrady (Leon Battista Alberti to popisuje v knize \"De re aedificatoria\"). Nevýznačnější slohovou úpravou italského parku, nejvýraznějším stylem, je italská terasovitá zahrada a právě ta je také často chápána jako styl italské zahrady (parku), jakkoliv se způsoby úpravy italského parku vyvíjely ve více podobách. Italská terasovitá zahrada byla rozšířena zejména na kopcích podél řeky Arno v oblasti Florencie. Byla inspirována římskými a neapolskými zahradami a spojovala jejich styl.\nItalské zahrady dosáhly mimořádné úrovně v období renesance a dále se vyvíjely pod vlivem baroka.\n\nItalská zahradní architektura, její styl tvorby, se v období od renesance po baroko řídí těmito pravidly\nItalská renesanční zahrada mívala tyto zvláštní prvky:\nbarokní zahradě).\n\nSamozřejmě že v některých bylo možné najít další méně typické prvky jako je například \"ragnaia\", loubí, tunel tvořený vegetací.\n\nPůvodním vzorem je zahrada Castello di Firenze (Florencie). Začaly se zde používat cesty jako perspektivní osy spojující různé části zahrady. Zvláštní pozornost je věnována scénickým efektům, terasám a dramatickému působení optiky schodiště. Objevuje se zde umělecké tvarování keřů (používané i ve starověkém Římě). V šestnáctém století, zahrady podléhají přísnějšímu geometrickému formování, přichází objev vlivu architektury rostlin na kvality zahrady, jsou objevovány vlivy a pravidla stavebních a rostlinných prvků.\n\nOd 15. století se stala zahrada neodmyslitelnou součástí italského městského paláce a venkovské vily. Zahrada sloužila jako obytný prostor budovaný podle stejných hledisek jako celá stavba na jejíž půdorys navazuje. Na dvorech panovníků nesloužila jen obytným a dekoračním účelům, ale i jako sbírka rostlin, zoologická sbírka cizokrajných živočichů, často ptáků a hříček. Taková zahrada se někdy zvrhla v chaotickou změť a proto ji bylo nutné architektonicky cestami, zídkami, dřevěnými a živými ploty rozčlenit na jednotlivé sekce.\n\nPůdorys zahrady dlouho zůstává šachovnicovou skládankou upomínající na původ v užitkové (zelinářské) zahradě. Řady monotónně se opakujících čtverců jako je známe například z římského Quirinalu se obměňují jen ornamenty. Vnitřní část čtyřúhelníku má nejrůznější náplň. – trávník, užitkové záhony, drť, stříhané keře, bylinkářskou zahrádku, broderiový ornament nebo vysazovaná květinami nebo jenom zatravněná, květinovou dekoraci, nebo stříhaný labyrint. Jednotlivé čtverce vytvářejí samostatné prostory. Křížení cest akcentuje fontána, vodní nádrž, nebo tvarovaný strom. Nejnáročněji se upravuje giardinetto na terase před lodžií, nebo salou terrenou budovy. Leží na hlavní ose zahrady a je zpravidla totožná s hlavní osou domu. Závěr osy podtrhuje casino, grotta s kaskádou a fontána v náročně řešené nice, nebo theatron, rybníčky, štěpnice, ptáčnice, zvěřinec a stromovky se umisťují na obvod reprezentační zahrady a tvoří přechod do volné krajiny. Navzájem je propojují loubí, pergoly a aleje, které vedou k vinicím a polím.\n\nV 16. století se již požaduje působivý výhled z vily ,nebo paláce a letohrádku do okolní krajiny. Sběratelská vášeň plní zahrady sochami , a mění je v sochařské galerie a lapidária. Zahrada Villa Medici soustředila ve svých prostorách a pavilonech přední díla antiky. Barokní zahrada má záhony a terasami, které pouze u paláce udržují geometrickou přísnost. S větší vzdáleností se tvary italské zahrady (stejně jako vzdálenější části u pozdní francouzské zahrady) stávají klikatými, oválnými i nepravidelnými. Jedním z největších příkladů italské renesanční zahrady jsou zahrady Boboli, což je park u paláce Pitti ve Florencii.\n\nKomplikované a výstřední vrcholně renesanční zahrady, někteří historici umění nazývají manýristické. Jsou oproti původním, pravidelným raně renesančním zahradám bohatě zdobené a mají komplikovanou stavbu. Pro mnoho pozdně renesančních zahrad je typická elegantní hravost, která je nejtypičtějším znakem manýrismu v renesančním umění.\n\nPatrně nejvýznamnějším architektonickým útvarem je italská renesanční terasovitá zahrada, která je pod pojmem italská zahrada často myšlena. Je zřejmě ovlivněna olivovými sady a vinicemi, které jsou také pěstovány v terasách na slunných svazích. Pomocí ornamentálních schodišť, sochařských prvků, vodních kaskád a stékající vody je vytvořena na umělém pahorku zahrada s vyvýšenou plošinou. Nádhera těchto uměleckých děl kde sochařské, vodní a zahradní prvky tvoří jedinečný celek se objevuje v okolí Říma, Florencie a Janova. Jejich utváření může připomínat asyrské zahrady, které však překonává. Na zahradě vatikánského Belvederu (Cortile del Belvedere 1515) je jedna z prvních takových zahrad tvořena jako soustava tří teras. Raffael Santi založil (dnes již zaniklou) zahradu vily Villa Madama s bohatými a malířskou invencí skloubenými terasami. Tyto zahrady se stávají vzorem pro architekty 15. století, zejména pro tvorbu zahrad u vil v Tivoli (Villa d'Este Tivoli) a ve Frascati .\n\nUkázkovým příkladem mezi italskými terasovými zahradami je Villa Lante v Bagnai, dílo architekta Giacomo Barozzi da Vignola z šedesátých let 16. století. Zahrada dosahuje mimořádného účinku soustavou kaskád a vodních stružek končících u náročného parteru s klidnými vodními zrcadly.\nKromě palácových zahrad vznikají v Itálii také první botanické zahrady, které se svým rozsahem podstatně liší od středověkých botanických zahrádek. Botanická zahrada v Padově z druhé poloviny 16. století připomíná svým kruhovým půdorysem schéma ideálních měst, jak je vytvářeli renesanční teoretikové. Teprve později v roce 1632 vznikla botanická zahrada v Oxfordu a v témže roce Jardin des Plantes v Paříži.\n\nS nástupem baroka se mění i renesanční italská zahrada a rozvíjí se propojováním os a prostorů. Stále bohatší a náročnější tvarování zeleně přechází až v nejnepřirozenější tvary a tvary napodobují předměty a zvířata – zelené sochy (topiary). Jedinečné terasy, Opus topiarium, například ve Villa Garzoni v Collodi dovádí možnosti stříhané zahrady na okraj. Vodní prvky a sochařská díla jsou umocněna v jedinečný soulad bohatě zdobené architektury a upravované zeleně. Italské zahrady si zachovávají svoji typickou podobu i v době kdy převládají francouzské parky, jak je možné poznat z úpravy zahrady u Villa Albani z poloviny 18. století a francouzské zahrady, jako zahrada zámku Caserta u Neapole zůstávají v Itálii spíše výjimkou. Krajní mez barokní formy italské zahrady představuje Isola Bella na jezeře Lago di Maggiore.\n\nZ terasovitých zahrad na severu lze zmínit i pražské zahrady, Palácové zahrady pod Pražským hradem, které se čestně řadí k předním dílům evropského vývoje italské terasové zahrady. Do střední a severní Evropy přichází znalosti o italské terasovité zahradě již v 15. století. Přesto se ale v těchto severnějších zemích stále udržuje stylově středověká zahrada. Nemění to ani příchod vlašských (italských) zahradníků a renesanční zahrada v střední a severní Evropě vyrůstá jako směs středoevropských prvků s italskými , posléze ovlivněná i zahradami francouzskými, nizozemskými a vlámskými a na počátku 18. století anglickým parkem.\n\n\nNepřekonaným skvostem renesančních zahrad je Villa d´Este v Tivoli založená architekty Pirro Ligorio a Alberto Galvani pro kardinála Ippolito II. d'Este. Zahrada se rozkládá na pěti terasách, kolmých k hlavní ose s palácem na vrcholu. Zahrada byla několikrát upravena v období baroka. Po roce 1605 dal kardinál Alessandro d'Este obnovit a opravit výsadbu a vodního díla, ale také vytvořit novou řadu inovací v uspořádání zahrady a dekorací fontán. Další renovační práce byly provedeny mezi lety 1660 až 1670 pod vedením sochaře a architekta Gianlorenza Berniniho \n\nVilla d'Este v Tivoli, jeho palác a zahrady, je jedním z nejvýznamnějších a komplexních pohledů do renesanční kultury. Její inovativní design spolu s architektonickými prvky v zahradě (fontány, okrasné nádrže, atd.), jsou jedinečným příkladem italské zahrady 16. století. Villa d'Estese stala vzorem vzorem pro rozvoj evropské zahrady.\n\nOstrovní zahrada Isola Bella na jezeru Lago di Maggiore budovaná od 16. století je takřka sochařskou pagodou na umělých devíti terasách, vrcholících plastickým theatronem a vyhlídkou na jezero a obrysy Alp na obzoru. Je barokní variací na visuté zahrady Semiramidiny.\nVilla Gamberaia je soustava zahrad, rozdělených do několika částí v svažitém terénu. Před palácem je systém vodní hříček s vyhlídkou,v zahradách se také nachází oranžérie a azalková zahrada. Tak jako v jiných italských renesančních zahradách, i zde jsou vysázeny vysázeny citrusy, zimostrázy, vavříny a jiné subtropické rostliny.\n\nVila rodu Medici Villa la Petraia leží na severozápadě Florencie, blízko Villy di Castelo. V 16. století zde vybudovali renesanční zahradu. Zahrada se rozprostírá na svahu pod vilou. V zahradě je několik fontán a bazénů, celý prostor je bohatě doplněn sochařskou výzdobou a rozdělen živými ploty ze zimostrázu. V zahradě je sbírka citrusů.\nZahrady Villy Lante nejsou bohaté na druhovou pestrost použitých dřevin, ale jsou zajímavé jako architektonický, stavební celek. Vyjadřují stylizované filosofické ztvárnění přirozeného světa jako alegorii vodního toku od pramene v kopcích po jeho ústí v moři.\n\n\n\n\n\n\n\n\n\n\n"}
{"id": "471976", "url": "https://cs.wikipedia.org/wiki?curid=471976", "title": "Lena Headey", "text": "Lena Headey\n\nLena Kathren Headey (3. říjen 1973, Hamilton, Bermudy) je anglická herečka známá svou rolí Sarah Connor v televizním seriálu \"\" nebo královnou Gorgo v \"\" či ve filmu \"The Red baron\". Další z jejích rolí je postava královny Cersei Lannister v seriálu \"Hra o trůny\" (\"Game of Thrones)\", který vysílá televizní stanice HBO. Její první rolí byla role ve filmu \"Vodní země\" z roku 1992, kterou dostala po zhlédnutí výstavy, kde upoutala pozornost castingového agenta. V této době ji bylo 19 let.\n\nLena Headey narodila se v Hamiltonu na Bermudách jako dcera Sue a Johna Headeyových. Má jednoho mladšího bratra jménem Tim. Rodina se přestěhoval do Somerset, když jí bylo pět a pak se přestěhovali do Shelley (západní Yorkshire), když bylo Leně 11 let. Jako dítě se hodně učila baletu. Sama tvrdí, že si vždy přála být kadeřnicí .\n\nJejí první role ve filmu přišla, když jí bylo 17 let, tedy v roce 1992, a jednalo se o roli ve filmu \"Vodní země\" (\"Waterland)\".\n\nHeadeyová byl zasnoubená s Johnnym Ciccem a později s hercem Jasonem Flemyngem. Ona a Flemyng se setkali během natáčení \"Knihy džunglí\" (\"The Jungle Book\") v roce 1994. Po jejich rozchodu v roce 2003 krátce chodila s brazilským modelem Marcosem Dominou. Tento vztah ale dlouho nevydržel a v květnu roku 2007 vzala hudebníka Petera Loughrana. Spolu mají syna Wylieho Loughrana, který se narodil dne 31. března 2010. Sama Lena přiznala, že od narození svého syna trpí poporodními depresemi. Lena Headey a Loughran se od sebe oddělili v roce 2011, o rozvod ale Lena požádala až 20. července 2012. Oficiálně rozvedeni byli až 26. prosince 2013.\n\nV únoru 2015 Lena oznámila, že čeká druhé dítě, přičemž termín má v létě roku 2015. 16. dubna 2015 pak uveřejnila, že dle ultrazvuku bude narozené dítě holčička. A nakonec; dne 10. července 2015 porodila své druhé dítě, dceru jménem Teddy Cadan. Jejím otcem je režisér Dan Cadan, se kterým byla Lena zasnoubená od července 2018. V roce 2018 se vzali.\n\nLena bývala vegetariánka, avšak v rozhovoru z roku 2011 uvedla, že již výjimečně jí i maso. Má mnoho tetování; mimo jiné i květiny na zádech, své jméno v thajštině na paži a citát na boku. Sama tvrdí, že na place jí to nijak nepřekáží a dá se to zakrýt make-upem.\n\nVe věku 17 let Lena Headey získala svoji první roli, díky její účastí na jedné výstavě, kde si jí všiml castingový agent. Když později přišla na konkurz, dostala roli ve filmu \"Vodní svět\" (\"Waterland\"). V roce 1993 si zahrála ještě v několika filmech, ale další důležitější role přišla až v roce 1994, kdy hrála Katherine v Disney filmu \"Kniha džunglí (The Jungle Book)\". Film si získal u diváků ohlas, mimo to ale také potkala svého budoucího přítele; herce Jasona Flemynga. Ale nejvíce hodnocení a kritik se jí dostalo ve filmu \"Aberdeen\". Právě za tento film získala Silver Iris Award za nejlepší ženský herecký výkon v Bruselu na Evropském filmovém festivalu v roce 2001.\nHrála ve filmech jako Kletba bratří Grimmů, Svatba ve třech... Nakonec, v roce 2006, získala roli ve velkofilmu , kde si zahrála královnu Gorgo. V roce 2008 se pak objevila ve filmu , kde hrála hlavní postavu Saru. 2x byla nominována na Saturn Award za nejlepší ženský herecký výkon.\n\nJejí asi největší role je ale role v seriálu Hra o trůny (natáčen v letech 2011 až současnost), kde hraje královnu Cersei Lannister. Tento seriál je podle předlohy George R. R. Martina.\n\n"}
{"id": "471977", "url": "https://cs.wikipedia.org/wiki?curid=471977", "title": "Modelování rozptylu znečišťujících látek v ovzduší", "text": "Modelování rozptylu znečišťujících látek v ovzduší\n\nModelování rozptylu znečišťujících látek v ovzduší je základním způsobem analýzy znečištění vzduchu za použití různých matematických modelů, umožňujících předpovídání přesunu částic znečištění vzduchu v přízemní vrstvě atmosféry. Mezi nejdůležitější metodiky patří:\n\n\nProblém bodových zdrojů je nejlépe prozkoumán, neboť zahrnuje jednodušší matematické postupy a byl zkoumán již od počátku 20. století. Používá se Gaussovský model rozptylu. Předpovídají se izopléty znečištění] vzduchu, při zvážení vlivu rychlosti větru, výšky stohu, míry uvolňování a třídy stability (míry turbulence atmosféry). Tento model byl značně prozkoušen a zpřesněn použitím pokusných dat za různé druhy atmosférických podmínek.\n\nModel rozptylu znečištění do okolí pozemních komunikací začal být vyvíjen na konci 50. a na počátku 60. let 20. století v návaznosti na požadavky Státního zákona o ochraně životního prostředí (NEPA) USA a Ministerstva dopravy USA (později známého jako Federální správa dálnic). Cílem bylo pochopení dopadu výstavby nových dálnic na kvalitu vzduchu, zejména v urbanizovaných oblastech. Na vývoji tohoto modelu se podílelo mnoho výzkumných skupin z USA. Vývoj byl urychlen poté, co byl jedné z těchto skupin zadán úkol od Agentury ochrany životního prostředí USA, požadující potvrzení platnosti liniového modelu, používajícího fluorid sírový jako detekční plyn. Tento test byl úspěšný. Jedny z prvních případů použití modelu byly soudní spory o problémech znečištění vzduchu provozem na dálnicích v USA.\n\nModely plošných zdrojů byly vyvinuty v první polovině 70. let 20. století stejnými skupinami jako modely liniové. Dosáhly ale menšího využití, neboť plošné zdroje tvoří menší část celkového znečištění.\n\nPodobně byly v 60. a 70. letech 20. století vyvinuty také fotochemické modely, jejichž použití je regionálnější. Příkladem může být pochopení tvorby smogu v Livermore Valley, Kalifornie, USA.\n\n"}
{"id": "471979", "url": "https://cs.wikipedia.org/wiki?curid=471979", "title": "Píseň o jablku", "text": "Píseň o jablku\n\n„Píseň o jablku“ je třetí singl brněnské rockové skupiny Progres 2. Singl byl vydán v roce 1980 (viz 1980 v hudbě) a pochází z alba \"Dialog s vesmírem\", přičemž tuto rockovou operu také doplňuje.\n\nAudiovizuální projekt \"Dialog s vesmírem\", se kterým Progres 2 koncertovali od roku 1978, se vydání dočkal v roce 1980 u vydavatelství Panton. Na jedno LP se ale nevešla celá rocková opera, proto vznikl pouze jakýsi její průřez. Některé zbývající skladby vyšly alespoň jako singl či EP.\n\nSingl „Píseň o jablku“ obsahuje dvě skladby. Na jeho A straně se nachází zkrácená verze „Písně o jablku“, která ve své původní verzi byla vydána i na LP. B stranu naopak zabírá skladba „Muzeum planety Země“, která na LP nevyšla a která tak „průřez rockovou operou“ (jak je LP \"Dialog s vesmírem\" nazváno i na svém přebalu) doplňuje.\n\nNahrávání obou skladeb proběhlo 4. listopadu 1979 ve studiu Československého rozhlasu v Brně.\n\nObě skladby vyšly též jako bonusy na reedici \"Dialogu s vesmírem\" v roce 1999 a na kompilaci \"Dialog s vesmírem /studio & live/\" roku 2010.\n\n\n"}
{"id": "471981", "url": "https://cs.wikipedia.org/wiki?curid=471981", "title": "Dialog s vesmírem (EP)", "text": "Dialog s vesmírem (EP)\n\nDialog s vesmírem je druhé EP brněnské rockové skupiny Progres 2. Album vyšlo v roce 1980 (viz 1980 v hudbě) a doplňuje LP, tzv. „průřez rockovou operou“, \"Dialog s vesmírem\", které bylo vydáno tentýž rok.\n\nV roce 1978 měl premiéru audiovizuální projekt \"Dialog s vesmírem\" skupiny Progres 2, která s ním následující dva roky koncertovala po celém Československu. Studiová verze \"Dialogu s vesmírem\", vydaná v roce 1980, nemohla obsáhnout celou, tuto přes hodinu a půl dlouhou rockovou operu, proto LP bylo označeno za její „průřez“. Vydavatelství Panton kromě LP vydalo i singl „Píseň o jablku“ a EP \"Dialog s vesmírem\", na nichž se nacházejí některé další skladby z projektu, jež nebyly vydány na velké gramofonové desce.\n\nNa EP \"Dialog s vesmírem\" se nachází celkem tři skladby ze samotného závěru rockové opery. První stranu zabírá píseň „Rozhovor s centrálním mozkem“ a krátká intrumentálka „Honička“. Na druhé straně se nachází skladba „Výkřik v Proxima Centauri“, což je úplně poslední píseň \"Dialogu s vesmírem\".\n\nEP bylo v roce 1980 vydáno na sedmipalcové vinylové desce. Všechny tři skladby jsou dostupné i na CD, neboť vyšly jako bonusy na reedici \"Dialogu s vesmírem\" v roce 1999.\n\n\n"}
{"id": "471984", "url": "https://cs.wikipedia.org/wiki?curid=471984", "title": "Řád sv. Olgy", "text": "Řád sv. Olgy\n\nŘád sv. Olgy (rusky \"Знак отличия Святой Равноапостольной Княгини Ольги\") je ruský řád, určený výhradně ženám. Byl založen roku 1915, k příležitosti výročí tří set let rodu Romanovců na ruském trůně, za účelem uznání zásluh žen na různých polích veřejné a státní služby bližním. \n\nUmělecký návrh provedl generálmajor M. S. Putjatin. Odznak řádu má podobu byzantského kříže, pokrytého modrým emailem, uprostřed je kruhový medailon, na němž je na aversu je portrét kněžny sv. Olgy s křížem, na reversu je na ramenech kříže staroslověnsky napsáno \"21 февраля 1613—1913\", čili datum nástupu Romanovců na trůn. Kříž měl tři stupně, které se lišili barvou lemování kříže a medailonu - I. stupeň je zlatý, II. je stříbrný a III. měděný. Všechny se nosily na levé straně hrudi na bílé dámské kokardě. Formálně je zván záslužným křížem, ale v praxi je brán jako záslužný řád, o čemž svědčí i fakt, že má samostatné stanovy.\nJako státní řád byl udělen pouze jednou a to v II. třídě Věře Panajevně, která v I. světové válce ztratila tři syny, důstojníky, nositele řádu sv. Jiří Po pádu Romanovců roku 1917 přestal být ruským státním řádem, nicméně jej nadále uděluje hlava císařského rodu v emigraci. \n\nPodobný řád zavedla roku 1988 Ruská pravoslavná církev jako církevní vyznamenání. Je udělován výlučně ženám a má tři třídy. Podobně existuje i ukrajinský státní Řád kněžny Olgy.\n\n"}
{"id": "471985", "url": "https://cs.wikipedia.org/wiki?curid=471985", "title": "Monforte de Lemos", "text": "Monforte de Lemos\n\nMonforte de Lemos je městečko v Galicii na severozápadě Španělska. Spadá pod provincii Lugo, blíže je však městu Ourense. Žije zde 19 500 obyvatel.\n\nDominantou města je klášter \"San Vicente do Pino\" ze 14. století, dnes hotel. Stojí zde také monumentální klášter \"Nosa Señora da Antigua\" z konce 16. století, tzv. „galicijský Escorial“.\n\nV Monforte je velká, avšak nepříliš frekventovaná železniční stanice – úvrať na trati León – Ourense – Vigo s odbočkou do Luga. Prostory částečně využívá jediné galicijské železniční museum.\n\n\n"}
{"id": "471989", "url": "https://cs.wikipedia.org/wiki?curid=471989", "title": "Jakubov (rozcestník)", "text": "Jakubov (rozcestník)\n\nJakubov má více významů:\n\n\n"}
{"id": "471993", "url": "https://cs.wikipedia.org/wiki?curid=471993", "title": "Pavlína Brzáková", "text": "Pavlína Brzáková\n\nPavlína Brzáková (* 13. března 1972, Městec Králové) je česká publicistka a etnoložka.\n\nPo ukončení gymnázia v Novém Bydžově absolvovala Filozofickou fakultu UK, obor etnologie V rozmezí let 1991–2001 opakovaně (asi osmkrát) studijně pobývala na Sibiři, věnovala se tamějším původním národům (především Evenkům a Něncům), ve svých knihách popsala jejich mytologii, písně, lovecké zážitky a setkání s duchovními světy. Později se zaměřila na působení šamanů v jihosibiřské republice Tuva. Navštívila též Peru.\n\nZabývala se také tzv. automatickou kresbou, některé knihy si ilustrovala sama. Jako redaktorka nebo šéfredaktorka prošla řadou časopisů (\"Regena\", \"Dotek\", \"Literární noviny\", \"Mateřídouška\", \"Regenerace\").\n\n\n\n"}
{"id": "471994", "url": "https://cs.wikipedia.org/wiki?curid=471994", "title": "Pavel Váňa", "text": "Pavel Váňa\n\nPavel Váňa (1947 – 3. června 2012) byl český bylinkář („fytoterapeut“), původně vyučený zahradník. Žil převážně v Novém Bydžově, kde pracoval 37 let jako listonoš. Botanice a léčivým rostlinám se věnoval od mládí, později složil zkoušky na Farmaceutické fakultě v Hradci Králové, absolvoval též roční stáž na Lékařské fakultě MU v Brně.\n\nPsal do časopisů \"Receptář\", \"Regenerace\", \"Xantypa\", vystupoval též v televizním pořadu \"Sama doma\", na ČRo2 a v regionálních rádiích Regina, Region, Pardubice a dalších.\n\n"}
{"id": "471996", "url": "https://cs.wikipedia.org/wiki?curid=471996", "title": "Salmovský palác", "text": "Salmovský palác\n\nSalmovský palác je velká klasicistní budova palácového typu na Hradčanském náměstí č. 186/1 na pražských Hradčanech v městské části Praha 1. V 1. a 2. patře paláce je od 17. října 2014 umístěna dlouhodobá expozice Národní galerie \"Umění 19. století od klasicismu k romantismu\". Přízemí slouží pro krátkodobější výstavy.\n\nStavbu nechal provést v letech 1800−1811 pražský arcibiskup Vilém Florentin, princ Salm-Salm podle návrhu Františka Pávíčka na místě, kde před tím stálo několik menších šlechtických sídel. Původně se mělo jednat o luxusní bytový dům.\n\nOd roku 2002 spadá pod Národní galerii, která zde působí od roku 2004. V paláci proběhl archeologický průzkum dokončený v roce 2006 a následná rekonstrukce. Objekt je funkčně propojen se sousedním Schwarzenberským palácem, který je také v užívání Národní galerie.\n\n"}
{"id": "471999", "url": "https://cs.wikipedia.org/wiki?curid=471999", "title": "Edita Brychta", "text": "Edita Brychta\n\nEdita Brychta, rodným jménem \"Edita Brychtová\" (* 1961, Praha, Československo) je anglická herečka českého původu, dcera výtvarníka Jana Brychty. Jejím bratrem je světově uznávaný ilustrátor Alex (Aleš) Brychta. \n\nNarodila se v Praze. V sedmi letech po srpnových událostech v roce 1968 emigrovala s rodiči na Západ. Rodina se usadila v Londýně, kde Edita Brychta vystudovala herectví na Londýnské akademii múzických a dramatických umění (LAMDA).\n\nOd roku 1995 žije ve Spojených státech v Los Angeles. Je vdaná za producenta, mají spolu dceru Lauren.\n\n\n"}
{"id": "472000", "url": "https://cs.wikipedia.org/wiki?curid=472000", "title": "Kleštík včelí", "text": "Kleštík včelí\n\nKleštík zhoubný nebo\nkleštík včelí\n(\"Varroa destructor\" Anderson & Trueman, 2000), nesprávně též roztoč zhoubný, je parazitický roztoč včely východní a včely medonosné. Způsobuje onemocnění varroázu. Je totiž přenašečem virových onemocnění. Patří do rodu \"Varroa\", společně s dalším včelím parazitem, kleštíkem Jakobsonovým (\"Varroa jacobsoni\").\n\nRNDr. Antonín Kůrka uvádí v roce 2005 v publikaci „České názvy živočichů VI. Pavoukovci (Arachnida) II. Roztoči (Acari)“ český název kleštík zhoubný.\n\nDoc. Ing. Antonín Přidal, Ph.D., uvádí v roce 2006 v publikaci „Odborná včelařská terminologie: názvosloví živočichů a parazitismus“ a v roce 2007 v publikacích „Parazitismus, nemoci včel a názvosloví živočichů“ a „Vysvětlení nomenklatoriky a taxonomie v čeledi Varroidae (kleštíkovití)“ český název kleštík včelí a jako „nesprávná označení“ \"Varroa jacobsoni\" auct., roztoč Varroa, roztoč včelí, včelík zhoubný.\n\nSamičky kleštíka jsou viditelné pouhým okem. Jsou příčně oválné, široké 1,5-1,9 mm a dlouhé 1,1-1,5 mm. Zpočátku jsou žlutobílé, později červenohnědé až hnědé. Jsou lesklé. S fyziologickým dozráváním se u nich vyvine hnědý a tvrdý hřbetní štít. Nečlánkovaný hřbetní štít plně překrývá čtyři páry noh a ústní ústrojí.\nSamečci kleštíka jsou velcí 0,8 mm a jsou šedobílí s měkkou pokožkou. Jejich tělo je okrouhlé.\n\nPůvodním hostitelem kleštíka včelího (\"Varroa destructor\") je včela východní (\"Apis cerana\" Fabricius, 1793).\n\nK přenosu z včely východní na včelu medonosnou došlo pravděpodobně na začátku 20. století po dokončení transsibiřské magistrály.\nNásledná migrační vlna z evropské části Ruska na Dálný východ způsobila kontakt dvou dosud geograficky izolovaných druhů.\nDo oblastí přirozeného výskytu včely východní, konkrétně do Přímořského kraje (část Ruska u Japonského moře), pronikla včela medonosná. Dosud nenápadný kleštík našel na novém druhu včely optimální podmínky k životu, a tak se ocitl v centru pozornosti biologů a včelařů. Včela medonosná má z hlediska evolučního ke včele východní asi nejblíže, není však ani geneticky ani jinak vybavená k potlačení rozvoje tohoto cizopasníka. Bez zásahu člověka je invaze kleštíka do včelstva včely medonosné zničující. Existují ale náznaky, že evoluce včely se s tím dokáže vyrovnat za celkem krátkou dobu.\n\nPostupně s převozem napadených včelstev a prodejem matek včely medonosné se kleštík rozšířil i do oblastí; kde včela východní nežije. V padesátých letech byl tento roztoč zjištěn v Číně a v šedesátých letech byl na Dálném východě Ruské federace zcela běžný. Z Asie se kleštík šířil velmi rychle i do Evropy. V roce 1976 byl zavlečen až na území Maďarska a ve stejném roce pronikl do nejvýchodnějších okresů Slovenska. V roce 1977 byl kleštík zjištěn v Německu, kam byl zavlečen dovozem včely východní z Pákistánu, a v roce 1982 ve Francii.\nPrvního kleštíka v tehdejším Československu objevil v roce 1978 Hanko při systematické kontrole měli (spad na dně úlu) z pohraničních oblastí s Ukrajinskou SSR. Na jaře roku 1981 přes všechna ochranná opatření byl kleštík zavlečen převozem včelstev do okresu Ústí nad Orlicí. Odtud se postupně rozšířil po celém Česku.\n\nKleštík se šíří jako „nežádoucí pasažér“ na těle trubců. Pro trubce je charakteristické zalétání do cizích úlů, a tak se stávají hlavními přenašeči parazita. Podobně dělnice přenášejí přichyceného kleštíka do včelstev při zalétávání, loupežích a rojením.\nRozšiřování kleštíka jiným blanokřídlým hmyzem, případně přenos z jedné včely na druhou na květu nebo i na matku vracející se ze snubního proletu nebyl dosud zaznamenán.\n\nKleštík včelí se může šířit i přemisťováním plástů a úlů mezi včelařskými provozy. Na plástech, v nichž je plod, přežívá samička roztoče až 40 dnů, na uhynulých včelách 11-17 dnů. Mimo včelu žije cizopasník v závislosti na vnějších podmínkách 6-7 dnů.\n\nVývojový cyklus kleštíka probíhá na včelím plodu. V určité chvíli před zavíčkováním přechází z dospělé včely do plodové buňky oplozená samička (jedna ale i více). Do trubčích buněk proniká 40 hodin před zavíčkováním, do dělničích 18 hodin. Po zavíčkování se přisaje na včelí larvu a živí se její hemolymfou. Asi po 60 hodinách od zavíčkování se roztoč larvy pustí a naklade 2–5 vajíček ke stěně buňky na takové místo, aby je včelí larva resp. předkukla netísnila. Z vajíčka se líhne šestinohá larva roztoče; dalšími stadii jsou protonymfa a deuteronymfa. Během sedmi dnů se vyvinou pohlavně zralí samečci a během devíti dnů samičky. Důležitým orientačním bodem v buňce je místo s výkaly samičky. Zdržuje se na něm nejprve samička, ale později je vyhledají vylíhnutí mladí jedinci, kteří se zde shromažďují za účelem páření. Dceřiné samičky dosahují pohlavní dospělosti za 24 hodin. Samečci po spáření ještě v buňce hynou a oplozené samičky se uchycují na včele dokončující svůj vývoj. Spolu s ní opouštějí buňku.\n\nNa dospělé dělnici nebo trubci žijí samičky několik dnů (foretická fáze), než se opět přemístí do buněk a začnou klást vajíčka (reprodukční fáze). Všechna vývojová stadia kleštíka se živí hemolymfou včel a včelího plodu. Tím nejen ochuzují tělo včely o živiny, ale způsobují i ztráty hemolymfy skrze četná poranění na těle včely. Kleštík přenáší i původce dalších nakažlivých nemocí včel.\n\nSamičky roztoče žijí asi dva měsíce. Přes zimu přežívají na včelách asi 200 dnů. Přibližně 10 % samiček během zimy uhyne a lze je nalézt v zimní měli na dně úlu. Z počtu takto zjištěných mrtvolek lze usuzovat na pravděpodobnou intenzitu napadení včelstva.\n\nNa podložce úlu lze pozorovat mrtvé i živé roztoče. Při silném napadení se na česně objevují těžce se pohybující včely s deformovanými křídly, končetinami a nepřirozeně vysunutým sosákem.\nRozmnožování parazita je poměrně pomalé. Proto se klinické příznaky zjišťují nejdříve za 2-3 roky od nakažení. Pokud počet roztočů dosáhne řádu tisíců a více, včelstvo není schopné přežít zimní období.\n\nVarroáza se tlumí plošně léčebnými metodami, které Státní veterinární správa České republiky upřesňuje interním metodickým pokynem a provádějí je pověření vyškolení pracovníci Českého svazu včelařů. Nařízená opatření jsou zákonného charakteru a jsou pro včelaře povinná. Výjimky nahražení nařízeného léčiva pouze kyselinou mravenčí se povolují pouze pro biochovy a to pouze výjimečně a za předpokladu zajištění minimálního výskytu roztoče.\n\nZákladem léčby je ošetření včelstev v zimě v období bez plodu. Účinné látky (léčivo Varidol s účinnou látkou Amitraz nebo léčivo M1-AER s účinnou látkou Tau-Fluvalinát) jsou do včelstva vpravovány fumigací nebo aerosolem. Při použití aerosolu se používá jako nosná látka pro odpařování voda nebo lékařský aceton při nižších teplotách. Účinnost zimních opatření se kontroluje vyšetřením měli ze dna úlů. V oblastech se silnou intenzitou nákazy je nutné nařídit letní léčení po vytočení medu. Toto léčení se provádí dotykovými pásky s dlouhodobým účinkem na bázi pyrethroidů. Doplňkovým způsobem léčení je použití odparných desek nebo speciálních odpařovačů s kyselinou mravenčí.\n\nK tlumení varroázy se musí použít celý komplex opatření, jehož jednotlivé části působí celoplošně a po celý rok. Na celém území Česka je síť monitorovacích pracovišť, kde se sleduje účinnost přípravků a vznik případných rezistencí kleštíka proti některému z nich.\n\nJako perspektivní cíl v boji z kleštíkem se jeví šlechtění \"varroatolerantních\" včel. Dr. Mike Allsopp z Jihoafrické republiky v roce 2006 zveřejnil výsledky svých výzkumů u dvou plemen včely medonosné. U afrických plemen (včela medonosná kapská \"Apis mellifera capensis\" a včela medonosná středoafrická \"Apis mellifera scutellata\") prokázal velmi rychlý nástup a upevnění varroatolerantních mechanismu. Zkoumaná včelstva byla ponechána svému přirozenému vývoji bez jakýchkoliv léčebných zásahů. Rozvoj schopnosti těchto včel (A. m. capensis 3–5 let, A. m. scutellata 6–7 let) udržet populaci cizopasníka v únosné míře úzce souvisí s prohloubením a genetickým upevněním čisticího pudu. Včely rozpoznají napadený zavíčkovaný plod a z včelstva ho odstraní i s cizopasnými roztoči.\n\nMezi protiopatření patří i provádění tzv. Varroamonitoringu – sledování výskytu kleštíka v jednotlivých lokalitách, které lze využít k predikci šíření Varoázy a případnému zintenzivnění léčení.\n\nVčelařství\n\n"}
{"id": "472008", "url": "https://cs.wikipedia.org/wiki?curid=472008", "title": "Doktor Miroslav Tyrš (partyzánská jednotka)", "text": "Doktor Miroslav Tyrš (partyzánská jednotka)\n\nDoktor Miroslav Tyrš byl sovětský organizátorský výsadek určený k vybudování partyzánské jednotky operující na území Československa. Oddíl byl 24. října 1944 letecky vysazen u Pelhřimova. Operačním územím skupiny měly být střední Čechy.\n\nVysazená patnáctičlenná skupina Doktor Miroslav Tyrš:\n\nVýsadek se na podzim přesunul na Českomoravskou vrchovinu. V prosinci 1944 se utvořil nový štáb a došlo k rozdělení operačních prostor s partyzánským organizátorským výsadkem, později partyzánskou brigádou Jermak. Jednotka Dr. Miroslav Tyrš působila v prostoru Nového města na Moravě, na Boskovicku a Tišnovsku. Spolupracovala s dalšími partyzánskými organizacemi v oblasti, ať již orientovanými na východ nebo na západ, zvláště s Jermak, Partyzánská brigáda Mistr Jan Hus, Prokop Holý, Zarevo, Jan Kozina a Rada tří-Generál Svatoň. Koncem války se jednotka rozrostla z 30 členů (1. března 1945) na partyzánsknou brigádu o 130 (20. dubna) a později o 192 členech (5. května). V této síle se zapojila do květnového povstání na Bystřicku a Jimramovsku. \n\n"}
{"id": "472020", "url": "https://cs.wikipedia.org/wiki?curid=472020", "title": "Záslužný řád pruské koruny", "text": "Záslužný řád pruské koruny\n\nZáslužný řád pruské koruny () byl pruský řád. Založil ho 18. ledna 1901 německý císař a pruský král Vilém II., u příležitosti dvousetletého jubilea povýšení Pruska na království, jako vysoce záslužný řád, zřídka udělovaný (byl udělen 53 osobám, z toho 33 cizincům). Byl udělován v jediné třídě (velkostuha, hvězda). Řád zanikl pádem císařství roku 1918.\n\nOdznakem je zlatý maltézský kříž, modře smaltovaný s širokým zlatým lemem. Mezi rameny kříže jsou umístěny korunované iniciály zakladatele W (\"Wilhelm\" / \"Vilém\"), ve středním medailonu pak pruská královská koruna, okolo ní se vine heslo \"Gott mit uns\" (\"Bůh s námi\"). Za vojenské zásluhy byly k odznaku připojovány dva zkřížené meče, a to mezi ramena kříže. Za výjimečné zásluhy byl řád také udělován s brilianty.\n\nHvězda je zlatá a osmicípá se středovým štítkem řádu umístěným doprostřed. Barva stuhy je modrá se žlutými okraji.\nŘád se uděloval pouze v jedné třídě s odznakem na velkostuze a hvězdou.\n"}
{"id": "472027", "url": "https://cs.wikipedia.org/wiki?curid=472027", "title": "E-1", "text": "E-1\n\nE-1 byl americký raketový motor na kapalné pohonné látky vyvinutý v padesátých letech dvacátého století firmou Rocketdyne. Původně byl vyvíjen jako záložní motor pro projekt rakety Titan a poté byl vybrán jako motor prvního stupně rakety Super-Jupiter, ze které se později stal Saturn I. Vývoj byl v roce 1959 zrušen, protože raketa SM-68 Titan byla vybavena motory LR-87 konkurenční firmy Aerojet a pro Saturn I by vybrán slabší motor H-1. NASA však byla s prací firmy Rocketdyne spokojena a udělila jí kontrakt na vývoj motoru F-1 pro Saturn V.\n\nE-1 byl velmi podobný motoru H-1. Oba byly vyvinuty z motoru S-3, používaného na raketách Thor a Jupiter. E-1 však měl přibližně dvojnásobný tah. SM-68 Titan měl mít jeden motor a Saturn I měl být vybaven svazkem čtyř těchto motorů.\n\n\n"}
{"id": "472036", "url": "https://cs.wikipedia.org/wiki?curid=472036", "title": "Frankie Dettori", "text": "Frankie Dettori\n\nLanfranco \"Frankie\" Dettori (* 15. prosince 1970, Milán) je italský žokej jezdící rovinové dostihy. Patří mezi nejlepší žokeje v historii dostihového sportu.\nDostihů se zúčastňuje po celém světě, nejvíce však ve Velké Británii. Jezdí převážně pro stáj Godolphin.\n\nPrvního vítězství dosáhl ve věku 16 let v listopadu 1986 v Turíně. Prvního vítězství na britském závodišti dosáhl v červnu 1987. V roce 1990 se stal prvním teenagerem po Lesteru Piggottovi kterému se podařilo dosáhnout 100 vítězství za sezónu.\n\n28. září 1996 se mu povedl ojedinělý kousek když dokázal v Ascotu zvítězit ve všech 7 dostizích dne.\n\n29. prosince 2000 obdržel Řád britského impéria\n\nNejslavnější britský dostih Epsom Derby se mu podařilo vyhrát až na patnáctý pokus v roce 2007.\n\n Spojené království\n Francie\n Irsko\n Itálie\n Německo\n SAE\n Hong Kong\n Japonsko\n Singapur\n USA\n Kanada\n\n"}
{"id": "472046", "url": "https://cs.wikipedia.org/wiki?curid=472046", "title": "Íránské jazyky", "text": "Íránské jazyky\n\nÍránské jazyky jsou odnoží indoíránské větve indoevropské jazykové rodiny. Zhruba 40 jazyky mluví 150–200 milionů mluvčích především v oblasti Středního a Blízkého východu – v Íránu, Afghánistánu, Pákistánu, Tádžikistánu, Iráku, Turecku a na Kavkaze. Nejpoužívanějšími jazyky jsou perština (53 milionů rodilých mluvčích), kurdština (45 milionů) a paštština (40 milionů).\n\nPísemné památky jsou doloženy již ve starověku. Stará perština z 6.–3. století př. n. l. dochovala v klínových nápisech, mezi íránské jazyky patřila rovněž avestánština, jazyk svatých zoroastrických textů, vznikajících od 7. století př. n. l. Dnes se pro zápis íránských jazyků používá především upravené arabské písmo (perština, kurdština, paštština, balóčtina), latinka (kurdština v Turecku a Sýrii) a cyrilice (tádžičtina, osetština).\n\n\n\n"}
{"id": "472062", "url": "https://cs.wikipedia.org/wiki?curid=472062", "title": "Josef Bartoš", "text": "Josef Bartoš\n\nJméno a příjmení Josef Bartoš patří více encyklopedicky významným osobám:\n\n"}
{"id": "472069", "url": "https://cs.wikipedia.org/wiki?curid=472069", "title": "Severní Sosva", "text": "Severní Sosva\n\nSeverní Sosva ( [Severnaja Sosva]) je řeka v Chantymansijském autonomním okruhu v Ťumeňské oblasti v Rusku. Je dlouhá 754 km. Plocha povodí měří 98 300 km².\n\nVzniká soutokem Velké a Malé Sosvy, které stékají s východního svahu Severního Uralu. Teče po severozápadní části Západosibiřské roviny v široké bažinaté dolině, v níž údolní niva dosahuje šířky až 40 km. Šířka říčního koryta dosahuje 1 km. Na dolním toku teče v jedné dolině rovnoběžně s Obem, kde je mnoha průtoky propojena s Malou Obí a se svým přítokem Vogulkou, přičemž vytváří ostrovy. Ústí zleva do ramene Obu Malá Ob.\n\n\nZdrojem vody jsou převážně sněhové srážky. Průměrný roční průtok vody činí 860 m³/s. Zamrzá na konci října až v listopadu a rozmrzá na konci dubna až v květnu. Nejvyšších vodních stavů dosahuje od května do září.\n\nJe splavná. Vodní doprava je možná na dolním toku. V povodí dolního toku se nacházejí naleziště zemního plynu.\n"}
{"id": "472073", "url": "https://cs.wikipedia.org/wiki?curid=472073", "title": "Thierry Vigneron", "text": "Thierry Vigneron\n\nThierry Vigneron (* 9. března 1960, Gennevilliers) je bývalý francouzský sportovec, atlet, který získal na letních olympijských hrách v Los Angeles 1984 bronzovou medaili ve skoku o tyči.\n\nV roce 1979 získal bronzovou medaili na juniorském mistrovství Evropy v polské Bydhošti. Je trojnásobným halovým mistrem Evropy (1981, 1984, 1987). Mezi jeho další úspěchy patří také stříbro na mistrovství světa v atletice v Římě a stříbro na prvním halovém mistrovství světa v Paříži 1985. Tehdy však šampionát nesl název Světové halové hry. Je bývalým držitelem čtyř světových rekordů pod otevřeným nebem. Jeho halovým osobním rekordem je 585 cm.\n\nFrancii reprezentoval na třech letních olympiádách, poprvé v roce 1980 v Moskvě, kde skončil sedmý. O čtyři roky později na olympiádě v Los Angeles vybojoval společně s Američanem Earlem Bellem bronzovou medaili. V roce 1988 na letních hrách v jihokorejském Soulu se umístil na pátém místě společně s krajanem Philippem Colletem. Svoji atletickou kariéru ukončil v roce 1996.\n\n\n"}
{"id": "472077", "url": "https://cs.wikipedia.org/wiki?curid=472077", "title": "Eton", "text": "Eton\n\nEton je město v hrabství Berkshire v Anglii, které je spojeno s na protějším břehu Temže ležícím městem Windsor. S tímto městem je spojeno mostem nazvaným Windsor Bridge. Až do roku 1974 patřilo toto město pod hrabství Buckinghamshire. Od roku 1998 je částí unitary authority unitary authority of Windsor a Maidenhead.\n\nVe městě se nachází známá střední škola Eton College. V části města Dorney se nachází veslařský kanál Eton Lake, kde se konají závody světového poháru ve veslování a rychlostní kanoistice. Jde o jedno ze sportovišť, kde se konaly soutěže na Letních olympijských hrách 2012 v Londýně.\n\nV roce 2001 zde žilo 4 980 obyvatel. \n\nJméno Eton je odvozenina ze staroanglického slova Ēa-tūn znamenajícího město na řece.\n\n"}
{"id": "472078", "url": "https://cs.wikipedia.org/wiki?curid=472078", "title": "Nauglamír", "text": "Nauglamír\n\nNauglamír je nádherný náhrdelník, vyrobený trpaslíky ve Středozemi, který se objevuje v knihách \"Silmarillion\", \"Nedokončené příběhy\" a \"Húrinovy děti\" od J. R. R. Tolkiena.\n\nNauglamír je zlatý nákrčník, do nějž Finrod nechal vsadit velké množství drahých kamenů, které si přinesl z Valinoru. Nákrčník má tu moc, že padne komukoli a na krku vždy vypadá důstojně a krásně. Byl považován za největší dílo trpaslíků.\n\nKdyž elfský král Finrod Felagund budoval město Nargothrond, pomáhali mu přitom trpaslíci. Protože je král za jejich pomoc štědře odměnil, vyrobili mu také Nauglamír. Ten byl potom uložen v králově pokladnici jako největší cennost Nargothrondu. \n\nKdyž bylo město zničeno drakem Glaurungem, Nauglamír se stal součástí drakova pokladu. Po usmrcení Glaurunga Túrinem se nikdo neodvažoval do trosek Nargothrondu vstoupit, až tam přišel starý trpaslík Mîm. Poté, co byl Húrin propuštěn ze zajetí Temného pána Morgotha, vypravil se do Nargothrondu a nalezl tam Mîma, jak se přehrabuje v nahromaděném zlatě. Protože jej Húrin vinil ze zrady svého syna Túrina, bez milosti jej zavraždil, Mîm před smrtí nad celým nargothrondským pokladem vyslovil kletbu, ať každému přinese jen neštěstí. Húrin si z celého nahromaděného bohatství vybral právě pouze Nauglamír a vypravil se do Doriathu. \n\nTam vyslovil svůj hněv králi Thingolovi - Thingol byl vychovatelem Túrina v jeho mládí a Túrin poté opustil Doriath ve zlém. Húrin se vinou Morgothových lží domníval, že hlavní podíl nese právě Thingol. Teprve v Doriathu pochopil, že byl Morgothem oklamán, omluvou věnoval králi Nauglamír a odešel. \n\nKrál se Nauglamíru velmi obdivoval a protože byl rovněž majitelem jednoho ze silmarilů, rozhodl se největší díla elfů a trpaslíků spojit, a proto požádal řemeslníky z trpasličí říše Nogrodu, aby vsadili silmaril do Nauglamíru. Trpaslíci tak učinili, ale když pohlédli na nádheru výsledku svého úsilí, zatoužili klenot vlastnit. Proto řekli králi, že Nauglamír je právoplatným majetkem trpaslíků, a proto si jej ponechají. Král se rozzlobil a začal se s nimi přít, až se na něj trpaslíci vrhli a zabili ho. Tak došla naplnění Mîmova kletba. Ani trpaslíkům však Nauglamír žádné štěstí nepřinesl - většina z nich byla zabita Thingolovými poddanými. Ti, kteří uprchli, se vrátili do Nogrodu a nogrodská armáda na jejich popud přepadla a vyrabovala Doriath. Když se však vracela, byla zničena Zelenými elfy pod vedením Berena. Beren tak pomstil zavražděného krále a Nauglamíru se zmocnil. Věnoval jej své ženě Lúthien, která byla považována za nejkrásnější ženu Středozemě a ve spojení s Nauglamírem a silmarilem představovala největší krásu, jakou svět spatřil. \n\nPo smrti Berena a Lúthien obdržel Nauglamír jejich syn Dior, od nějž přešel k jeho dceři Elwing a ta jej donesla svému muži Eärendilovi, který se pokoušel doplout do Valinoru a požádat Valar o pomoc Středozemi. Říká se, že právě díky moci silmarilu se mu to podařilo. Valar pak pro něj vyrobili nebeskou loď, s níž vstoupil na oblohu a silmaril v Nauglamíru zářil jako nové hvězda.\n"}
{"id": "472079", "url": "https://cs.wikipedia.org/wiki?curid=472079", "title": "Josef Šíma (ekonom)", "text": "Josef Šíma (ekonom)\n\nJosef Šíma (* 6. ledna 1972 Podbořany) je český ekonom a vysokoškolský pedagog. Ve své výzkumné činnosti se soustřeďuje zejména na ekonomii a právo, ekonomii regulací a rakouskou ekonomickou školu. Od roku 2009 působí jako rektor vysoké školy CEVRO Institut.\n\nVystudoval Vysokou školu ekonomickou v Praze, kde získal v roce 2001 titul Ph.D. V roce 2005 byl jmenován docentem a v roce 2008 profesorem ekonomie. Do září 2009 působil ve funkci vedoucího Katedry institucionální ekonomie Národohospodářské fakulty Vysoké školy ekonomické v Praze.\n\nJe šéfredaktorem odborného časopisu \"New Perspectives on Political Economy\" a členem redakčních rad \"Journal of Libertarian Studies\", \"Libertarian Papers\" a \"Procesos de Mercado\", prezidentem Prague Conference on Political Economy a výzkumným spolupracovníkem Ludwig von Mises Institute, Auburn, USA.\n\nByl vedoucím kolektivu překladatelů dvou monumentálních děl politické ekonomie 20. století, \"Lidského jednání\" Ludwiga von Misese a \"Zásad ekonomie\" Murrayho Rothbarda. Celkově přeložil více než desítku knih. Je autorem řady článků v domácím a zahraničním odborném i populárním tisku, spoluautorem učebnic a autorem knih \"Trh v čase a prostoru\" (2000) a \"Ekonomie a právo: úvod do logiky společenského jednání\" (2004).\n\nPřednášel na amerických i evropských vysokých školách, v České republice po dobu deseti let vyučoval ekonomické předměty na University of New York, Prague, kde v roce 2003 získal ocenění \"Outstanding Faculty Award for Teaching Excellence\".\n\nPůsobí též jako ředitel Liberálního institutu pro publikační činnost. Při vzniku vysoké školy CEVRO Institut se podílel na utváření profilu ekonomických předmětů a od roku 2006 je členem její Katedry ekonomie. V současné době je garantem bakalářského oboru Hospodářská politika a magisterského oboru PPE (Philosophy,Politics and Economics). Vysoká škola CEVRO Institut je první a zatím i jediná v České republice, která obor PPE nabízí. Prof. Ing. Josef Šíma, Ph.D. byl v roce 2009 jmenován rektorem této vysoké školy.\n\n\n"}
{"id": "472082", "url": "https://cs.wikipedia.org/wiki?curid=472082", "title": "Les Agnettes (stanice metra v Paříži)", "text": "Les Agnettes (stanice metra v Paříži)\n\nLes Agnettes je nepřestupní stanice pařížského metra na severozápadní větvi linky 13. Nachází se mimo území Paříže na hranicích měst Asnières-sur-Seine a Gennevilliers na rozsáhlé křižovatce ulic \"Boulevard Pierre de Coubertin\", \"Rue Louis Calmel\", \"Rue des Bas\" a \"Rue Émile Zola\".\n\nStanice byla otevřena 14. června 2008 při prodloužení větve ze stanice Gabriel Péri do Asnières – Gennevilliers – Les Courtilles.\n\nPůvodní název stanice zněl \"Asnières — Gennevilliers — Les Agnettes\" podle měst, na jejichž hranicích se stanice nachází. \"Les Agnettes\" je jméno čtvrti, kde stanice leží.\n\nStanice má pouze jeden centrální vchod mezi ulicemi \"Boulevard Pierre de Coubertin\" a \"Rue Émile Zola\".\n\n"}
{"id": "472083", "url": "https://cs.wikipedia.org/wiki?curid=472083", "title": "Christian Adrian Michel", "text": "Christian Adrian Michel\n\nChristian Adrian Michel (1912–1980) byl švýcarský hodinář, který se zajímal o techniku fotografie, především o holubí fotografii, zdokonaloval fotoaparáty, které vymyslel německý lékárník Julius Neubronner. Christian Adrian Michel pochází z Walde im Aargau ve Schmiedruedu.\n\nVe třicátých letech upravil Neubronnerův model dvojité sportovní panoramatické kamery pro 16mm film a dále ji vylepšil mechanismy, které zajišťovaly počáteční prodlevu, prodlevu mezi jednotlivými snímky, posun filmu a hmotnostní limit fotoaparátu 75 gramů zůstal přitom zachován. Michel si nechal svůj fotoaparát patentovat v roce 1937, ale jeho plán nabídnout je švýcarskě armádě selhal, protože nesehnal výrobce pro sériovou výrobu. Obecně lze konstatovat, že neexistuje více než cca sto kamer tohoto typu. Po vypuknutí druhé světové války, Michel patentoval kazetu pro přepravu malých předmětů, jako jsou například filmové svitky pro poštovní holuby. V muzeu ve Vevey je také fotografie psa s pěti malými přepravními koši na holuby. Od roku 2002 do roku 2007 byly v aukční síni Christie's v Londýně vydraženy tři Michelovy holubí fotoaparáty.\n\nŠvýcarské muzeum fotoaparátů vlastní přibližně 1000 snímků, které vznikly během vývoje Michelových fotoaparátů pro účely testování. V katalogu k výstavě \"Des pigeons photographes?\" z roku 2007 byly rozděleny na testovací vzorky ze země nebo z okna, z lidského pohledu ze země nebo z vyvýšeného místa, letecké snímky z letadla, letecké snímky z poměrně velké výšky (pravděpodobně z letadla, ze kterého byli vypouštění poštovní holubi) a malý počet klasických holubích fotografií.\n\n"}
{"id": "472089", "url": "https://cs.wikipedia.org/wiki?curid=472089", "title": "Porte de Clichy (stanice metra v Paříži)", "text": "Porte de Clichy (stanice metra v Paříži)\n\nPorte de Clichy je nepřestupní stanice pařížského metra na lince 13 v 17. obvodu v Paříži. Nachází se na křižovatce ulic \"Avenue de Clichy\", \"Avenue de la Porte de Clichy\", \"Boulevard Berthier\" a \"Boulevard Bessières\".\n\nStanice byla otevřena 20. ledna 1912, když sem byla ze stanice La Fourche prodloužena severovýchodní větev tehdejší linky B. Do 3. května 1980 sloužila jako konečná stanice.\n\n29. září 1991 byl umožněn přestup na linku RER C na stejnojmenné stanici.\n\nJméno stanice je odvozeno od názvu staré brány, kterou vedla silnice do města Clichy.\n\nDo budoucna by do stanice mohla být prodloužena linka 14 a tramvajová linka T3. O těchto projektech však ještě nebylo definitivně rozhodnuto.\n"}
{"id": "472090", "url": "https://cs.wikipedia.org/wiki?curid=472090", "title": "Ardipithecus", "text": "Ardipithecus\n\nArdipithecus je rod vyhynulých hominidů, žijící ve svrchním miocénu až spodním pliocénu (před 4,4 - 5,8 miliony let) na území dnešní Etiopie ve východní Africe. Je jedním z prvních zástupců lidské vývojové linie po oddělení od předků šimpanzů. Starší jsou pouze rody Sahelanthropus a Orrorin, jejichž postavení ale zatím není zcela jisté. Předpokládá se, že Ardipithecus mohl být předchůdcem mladšího rodu Australopithecus.\n\nV současnosti se rozlišují dva druhy - starší Ardipithecus kadabba (před 5,2 - 5,77 miliony let) a mladší Ardipithecus ramidus (před 4,4 miliony let). Oba žily v oblasti středního toku řeky Awaš a mohly na sebe vývojově navazovat.\n\nRodové jméno \"Ardipithecus\" je složeninou afarského slova Ardi („zem“, „podlaha“) a řeckého πίθηκος - \"pithekos\" („opice“) a znamená tedy „zemní opice“.\n\nPrvní ostatky zachytil japonský paleoantropolog Gen Suwa 17. prosince 1992 na lokalitě \"Aramis\" na středním toku řeky Awaš v Afarské pánvi (severovýchodní Etiopie). Americko-etiopský výzkumný tým, který vedl paleoantropolog Tim D. White, následně v letech 1992 - 1993 objevil na téže lokalitě dalších 16 zlomků kostí, které byly popsány v roce 1994 jako druh \"Australopithecus ramidus\". Již v roce 1995 však bylo vydáno doplnění původní publikace, ve kterém byl navržen zcela nový rod \"Ardipithecus\" s druhem \"Ardipithecus ramidus\". Výzkumy v \"Aramis\" a na přilehlých lokalitách \"Kuseralee Dora\" a \"Sagantole\" ale pokračovaly i nadále, takže v roce 2009 bylo známo celkem 115 vzorků, představujících ostatky nejméně 36 jedinců, včetně celé, částečně dochované kostry.\n\n16. prosince 1997 pak etiopský paleoantropolog Yohannes Haile-Selassie objevil ostatky na lokalitě \"Alayla\", rovněž v oblasti středního toku řeky Awaš. Podobné zlomky byly zachyceny i na dalších čtyřech lokalitách v okolí. Nálezy byly popsány v roce 2001 jako poddruh \"Ardipithecus ramidus kadabba\". V roce 2004 však byly na základě množících se odlišností přeřazeny do samostatného druhu \"Ardipithecus kadabba\".\n\nV letech 1999 - 2003 bylo nalezeno celkem 11 zlomků kostí také na lokalitě \"As Duma\" v oblasti Gona, severně od \"Middle Awash\". Byly přiřazeny k druhu \"Ardipithecus ramidus\", jsou však značně nekompletní a jejich druhová příslušnost se předpokládá zejména na základě podobného stáří.\n\nV roce 2009 byl po 15 letech od objevu publikován dlouho očekávaný popis unikátně dochované kostry druhu \"Ardipithecus ramidus\". Zachyceno bylo 45% všech kostí (chyběla pouze páteř, žebra a pažní kosti), takže je možné učinit si poměrně přesnou představu o velikosti, vzhledu i způsobu pohybu tohoto jedince. Jednalo se o ostatky samice, která byla podle rodového názvu pojmenována Ardi. Nálezu bylo v prvním říjnovém čísle prestižního časopisu Science věnováno celkem 11 článků. Publikace způsobila světovou senzaci, kterou zmínilo velké množství médií. Nález byl přitom označován jako „objev století“. Ardi se tak stala slavnější než kostra \"Lucy\" (Australopithecus afarensis), kterou vědci našli v roce 1974 v Hadaru, pouhých 75 km severně od \"Aramis\".\n\n\"Ardipithecus\", především pak druh Ardipithecus ramidus je nejlépe doloženým a poznaným zástupcem nejstarších homininů. Oproti rodům \"Sahelanthropus\" a \"Orrorin\" nebyly odhaleny pouze drobné zlomky kostí mnoha jedinců z různých lokalit a časových období, ale také poměrně kompletní kostra jediného tvora. Většina poznatků o vzhledu a způsobu života ardipitéků tak vychází právě z unikátního nálezu samice Ardi. Zachycené ostatky druhu \"Ardipithecus kadabba\" jsou naproti tomu málo početné a zlomkovité, takže poskytují jen minimum informací.\n\nArdipithecus mohl dosahovat výšky asi 120 cm a hmotnosti kolem 50 kg, tedy zhruba jako samice moderního šimpanze. Měl i obdobně velkou hlavu a mozek (s kapacitou 300 - 350 cm³). Na základě nálezů mnoha jedinců podobné velikosti se nepředpokládá výrazný pohlavní dimorfismus, takže samci mohli být přibližně stejně velcí jako samice.\n\nObličej měl již oproti lidoopům méně vystupující čelisti, ale v porovnání s australopitéky také chyběly výrazné lícní kosti. Významným znakem je zkrácená spodina lebeční a vpřed posunutý velký týlní otvor (\"foramen magnum\").\n\nZadní zuby (stoličky a třenové zuby) byly větší než u současných šimpanzů, ale menší než u rodu Australopithecus. Naopak přední zuby (řezáky a špičáky) byly oproti šimpanzům menší, užší, ale v porovnání s australopitéky a lidmi ještě velké. Zubní sklovina byla mírně silnější než u moderních šimpanzů, ale výrazně slabší než u rodu Australopithecus. Druh \"Ardipithecus kadabba\" měl ještě poměrně výrazné špičáky i funkční ostřící komplex, který se vyskytuje u lidoopů, ale vymizel u lidí, australopitéků i druhu \"Ardipithecus ramidus\". Špičáky druhu \"Ardipithecus ramidus\" byly mnohem méně výrazné, stále však mírně vystupovaly z linie ostatních zubů.\n\nKončetiny si uchovaly konzervativní stavbu, která se podobala spíše opicím Starého světa než africkým hominidům. Neměly žádné adaptace k brachiaci nebo kotníkochodectví (chůze s oporou o kotníky prstů předních končetin, která je charakteristická pro gorily a šimpanze). Horní končetiny byly oproti dolním poměrně dlouhé, se značně pohyblivým zápěstím. Články prstů byly podobně jako u šimpanzů zakřivené a dlouhé, takže zřejmě umožňovaly silný úchop a efektivní šplhání v korunách stromů. Palec byl ale v porovnání s lidoopy dlouhý, robustní a dobře osvalený, čímž se blížil spíše lidem.\n\nTaké chodidlo bylo vyztužené a méně pohyblivé podobně jako u australopitéků a lidí, ovšem na rozdíl od nich bylo ještě vybaveno protistojným palcem. Velmi zajímavou stavbu má i pánev, která se ve své horní části podobala australopitékům a lidem, avšak spodní část se nijak výrazně nelišila od pánve moderních lidoopů.\n\nPodle nálezů velkého množství ostatků dalších zvířat i rostlin na lokalitách v oblasti \"Middle Awash\" žil ardipiték v prosvětleném, nepříliš hustém lužním lese podél řeky nebo jezerního břehu. Dál od vody se však patrně rozkládala sušší, otevřenější krajina savany, doplněná snad mozaikovitými ostrůvky stromů a křovin. Té se ovšem ardipiték spíše vyhýbal, protože v korunách stromů hledal potravu i úkryt před dravci. Zajímavé je, že mozaikovitá krajina, ačkoliv zřejmě s vyšším podílem otevřených travnatých ploch byla životním prostředím i dalších raných homininů - rodů Sahelanthropus a Orrorin.\n\nCelková stavba chrupu bez nápadných specializací ukazuje, že byl nevyhraněným všežravcem, který mohl převažující rostlinnou stravu doplňovat hmyzem, vejci i drobnými savci. Ve srovnání se šimpanzi mohl konzumovat méně ovoce a naopak větší množství vláknité stravy či tužších plodů. Neživil se však výrazně abrasivní, na zpracování náročnou potravou (např. ořechy či hlízami), kterou mohli alespoň částečně konzumovat australopitékové.\n\nPodle silných prstů i protistojného palce na chodidle ardipiték trávil ještě velkou část života v korunách stromů, ačkoliv většina odborníků v současnosti nepochybuje, že mohl používat určitou formu bipedie - vzpřímené dvojnohé chůze. Pro tuto schopnost svědčí hned několik znaků.\n\nPoměrně vpředu umístěný velký týlní otvor spolu se zkrácenou spodinou lebeční naznačují, že lebka seděla nahoře na páteři jako u lidí, nikoliv před ní jako u kvadrupedních lidoopů. Bipedie druhu Ardipithecus kadabba i jedinců z oblasti \"Gona\" je odvozována z článku prstu nohy, na němž je kloubní ploška pro spojení s nártem orientovaná stejně jako u australopitéků. Podle tohoto znaku se předpokládá, že \"Ardipithecus\" se při chůzi odrážel od špičky nohy, na rozdíl od šimpanzů, kteří se odrážejí z vnější hrany chodidla.\n\nHlavní oporou pro předpokládanou schopnost vzpřímené chůze je však pánev samice Ardi. Její morfologie ukazuje, že hýžďové svalstvo již bylo přestavěno tak, aby ardipiték mohl chodit po dvou a nekýval se přitom ze strany na stranu jako moderní lidoopi. Stehenní kost a pánev byly spojeny pevnými vazy, které zajišťovaly dostatečnou stabilitu při chůzi a přímý sval stehenní (\"rectus femoris musculus\") fungoval stejně jako u lidí, takže ardpiték mohl plně natáhnout koleno. Malá výška pánve, které bylo docíleno díky nízkým a širokým lopatám kyčelní kosti, snížila celkové těžiště těla, a tak byl tento tvor schopen během chůze udržet rovnováhu na jediné noze. Utváření horní části pánve také naznačuje, že páteř již mohla být v bedrech prohnutá na způsob lidské lordózy, protože široce rozložené lopaty kyčelní kosti netísnily bederní obratle jako u dnešních šimpanzů. Vyztužené chodidlo navíc poskytovalo dostatečně silný odraz od země při každém kroku i při zachování protistojného palce. Detaily spodní části pánve však prozrazují, že bipedie ještě nebyla příliš dokonalá a ardipiték tak nemohl chodit dobře, rychle ani daleko.\n\nNěkteří badatelé však pochybují o způsobu, efektivitě a četnosti využití bipedie. Nedůvěra či rezervovanost ohledně vzpřímené chůze ardipitéka částečně vychází z velmi špatného stavu nalezených ostatků. Podle odpůrců mohlo během rekonstrukce původního tvaru pánve dojít k mnoha chybám, takže některé důležité úhly a vzdálenosti nemusí odpovídat realitě. Ještě problematičtější je bipedie druhu \"Ardipithecus kadabba\", která je odvozována z jediného článku prstu.\n\nNepředpokládá se, že by \"Ardipithecus\" vytvářel nějakou specifickou kulturu a vyráběl nástroje jako mladší homininé. Nelze však vyloučit, že využíval neupravené valouny nebo větve a klacíky podobně jako dnešní gorily, orangutani i šimpanzi.\n\nVětšina odborníků v současnosti souhlasí s tím, že \"Ardpithecus\" patří do taxonu Hominina, i když stál ještě velmi blízko poslednímu společnému předku lidí a šimpanzů. Zásadním argumentem pro toto zařazení je schopnost vzpřímené dvojnohé chůze, důležitými znaky jsou ale i vpřed posunutý velký týlní otvor a nevýrazné špičáky. Všechny tyto detaily také posilují domněnky, že i starší rody Sahelanthropus, Orrorin a druh Ardipithecus kadabba patří mezi zástupce lidské vývojové větve. Byl dokonce vysloven názor, že rody Sahelanthropus, Orrorin a Ardipithecus mohly patřit jedinému tvoru, který se průběžně vyvíjel. K tomu jsou ovšem mnozí badatelé spíše skeptičtí.\n\nObjevitelský tým předpokládá, že \"Ardipithecus ramidus\" byl přímým nástupcem druhu \"Ardipithecus kadabba\" a předkem australopitéků. Je možné, že jeho potomkem byl druh Australopithecus anamensis, který obýval týž prostor středního toku řeky Awaš jen o 200 tisíc let později. To by ovšem znamenalo, že k velkým změnám v anatomii muselo dojít během velmi krátkého časového úseku. Ardipiték ale mohl být i slepou vývojovou větví. V každém případě velmi dobře ukazuje, jak takový předek australopitéků mohl vypadat.\n\n\n\nEvoluce člověka\nSahelanthropus\nOrrorin\nAustralopithecus\n"}
{"id": "472093", "url": "https://cs.wikipedia.org/wiki?curid=472093", "title": "Tobias Mayer", "text": "Tobias Mayer\n\nTobias (Johann) Mayer (17. února 1723, Marbach, Württembersko – 20. února 1762, Göttingen) byl německý matematik, astronom a selenograf, vytvořil podrobné mapy Měsíce, které publikoval od roku 1753.\n\nV roce 1750 vytvořil první mapu, která byla založena na mikrometrickém měření. Ze svých pozorování odvodil, že Měsíc nemá atmosféru.\n\nJeho jméno nese měsíční kráter T. Mayer.\n"}
{"id": "472095", "url": "https://cs.wikipedia.org/wiki?curid=472095", "title": "Zdeněk Lubenský", "text": "Zdeněk Lubenský\n\nZdeněk Lubenský (* 3. prosince 1962, Kutná Hora) je bývalý československý a později český atlet, jehož specializace byla skok o tyči. Jeho největšími úspěchy jsou dvě šestá místa, kterých dosáhl na halovém ME 1986 v Madridu a na ME v atletice 1986 ve Stuttgartu.\n\nČeskoslovensko reprezentoval na letních olympijských hrách v Soulu 1988, kde skončil ve finále jedenáctý. Je trojnásobným účastníkem mistrovství světa. Na domácích mistrovstvích posbíral šest titulů mistra Československa pod širým nebem (1985 – 1989, 1991) a je prvním mistrem České republiky (1993). Je rovněž trojnásobným halovým mistrem Československa (1986, 1989, 1992).\n\nV současné době je ředitelem atletického vícebojařského mítinku TNT - Fortuna Meeting, který se koná od roku 2007 na kladenském stadionu Na sletišti. Je také ředitelem tyčkařského exhibičního mítinku Kutnohorská laťka, který se koná každoročně od roku 2004 v blízkosti chrámu sv. Barbory.\n\nVysvětlivky: NM ve finále nepřekonal základní výšku\n\n\n\n"}
{"id": "472096", "url": "https://cs.wikipedia.org/wiki?curid=472096", "title": "Mairie de Clichy (stanice metra v Paříži)", "text": "Mairie de Clichy (stanice metra v Paříži)\n\nMairie de Clichy je nepřestupní stanice pařížského metra na severozápadní větvi linky 13. Nachází se na pařížském předměstí Clichy na ulici \"Rue Martre\".\n\nStanice byla otevřena 3. května 1980 při prodlouižení severozápadní větve ze stanice Porte de Clichy do stanice Gabriel Péri.\n\nVstup do stanice se nachází před radnicí města Clichy, po níž nese jméno (\"mairie\" = radnice).\n"}
{"id": "472099", "url": "https://cs.wikipedia.org/wiki?curid=472099", "title": "Vzpomínka", "text": "Vzpomínka\n\nVzpomínka je vybavený paměťový vtisk, oživující minulý zážitek. Vzpomínky nikdy nejsou přesným zachycením prožité reality, vždy jsou do určité míry přetvářeny vlivem zapomínání. Vyvolaná vzpomínka se pojí s určitým citovým doprovodem, který vzniká v okamžiku vytvoření paměťového vtisku, ale zároveň se mění i v závislosti na emočním rozpoložení v okamžiku vybavení.\n\nV některých případech může být vzpomínka zcela smyšlená bez vědomí vzpomínajícího, pak se označuje jako falešná vzpomínka. Přesto lidé často věří klamným vzpomínkám.\n\n\n"}
{"id": "472100", "url": "https://cs.wikipedia.org/wiki?curid=472100", "title": "Gabriel Péri (stanice metra v Paříži)", "text": "Gabriel Péri (stanice metra v Paříži)\n\nGabriel Péri je nepřestupní stanice pařížského metra na severozápadní větvi linky 13. Nachází se mimo území Paříže na hranicích měst Asnières-sur-Seine a Gennevilliers v ulici \"Rue des Bas\".\n\nStanice byla otevřena 3. května 1980, když sem byla prodloužena linka ze stanice Porte de Clichy.\n\nPůvodní název stanice zněl \"Gabriel Péri – Asnières – Gennevilliers\" podle nedaleké ulice \"Avenue Gabriel Péri\" a obou měst, na jejichž hranicích stanice leží.\n\nOd 14. června 2008 při prodloužení linky do stanice Asnières – Gennevilliers – Les Courtilles, byl název zkrácen na současný tvar. Gabriel Péri (1902–1941) byl novinář a člen ústředního výboru Francouzské komunistické strany, který byl jako odbojář popraven nacisty.\n\nStanice má pouze jeden centrální vchod v ulici \"Rue des Bas\".\n"}
{"id": "472101", "url": "https://cs.wikipedia.org/wiki?curid=472101", "title": "Intarzie (pletenina)", "text": "Intarzie (pletenina)\n\nIntarzie je způsob vzorování zátažných pletenin. Jsou to většinou geometricky vzorované plochy viditelné na obou stranách pleteniny. \n\nK pletení jsou nutné nejméně dva vodiče nití, každý z nich tvoří v jednom řádku vlastní skupinu oček z rozdílných (většinou barevných) přízí. Aby si vodiče navzájem nepřekážely, odklání se s pomocí zvláštního zařízení (\"intarziový vodič\"). Při změně barvy se nitě obou skupin vzájemně proplétají, z pleteniny nevyčnívají žádné smyčky z nepoužitých nití (na rozdíl od systému žakárového vzorování). \n\nVzorování se dá zhotovit na plochých pletacích strojích nebo na kotonových stávcích. Moderní stroje jsou často specializované na výrobu intarziových pletenin , na kterých se intarzie zhotovují v jednolícní nebo oboulícní vazbě.\n\n"}
{"id": "472105", "url": "https://cs.wikipedia.org/wiki?curid=472105", "title": "Sigma faktor", "text": "Sigma faktor\n\nSigma faktor (σ faktor) je podjednotka bakteriálních DNA-dependentních RNA polymeráz, která umožňuje počáteční fázi (iniciaci) transkripce a výběr promotoru. Každá bakteriální RNA polymeráza se před vlastním procesem transkripce musí navázat na sigma faktor a vzniklý komplex přisedne na promotor na vlákně DNA. Když dosáhne velikost vzniklé RNA asi 8–10 nukleotidů, tento RNA řetězec způsobí disociaci (vyvázání) sigma faktoru. Po dokončení transkripce vlákna se RNA polymeráza uvolní do cytosolu a opět může navázat nový sigma faktor.\n\nBakterie mívají mnoho různých sigma faktorů. Jeden z nich je určený pro běžný provoz buňky, ostatní se vyznačují různými specifickými vazebnými vlastnostmi a umožňují bakteriím jednoduše změnit transkripční program. Výměna sigma faktorů je obvykle reakce na změnu podmínek v okolním prostředí.\n"}
{"id": "472114", "url": "https://cs.wikipedia.org/wiki?curid=472114", "title": "Jaguar XK 150", "text": "Jaguar XK 150\n\nJaguar XK 150 byl sportovní automobil britské značky Jaguar vyráběný mezi lety 1957 a 1961. Přestože bývá označován za sportovní, jednalo se spíše o vůz kategorie GT než o čistokrevný sportovní automobil. Jeho předchůdcem byl model XK 140, nástupcem pak model E-type.\n\nJaguar XK 150 byl veřejnosti poprvé představen v květnu 1957 jako nástupce stárnoucího sportovního modelu XK 140. Hlavní změnou ve vzhledu auta oproti předcházejícím modelům řady XK byla rovnější linie na bocích, která společně s širší kapotou propůjčovala vozu modernější vzhled. Přibyly svislé chromované paprsky na širší mřížce chladiče a nové nedělené panoramatické čelní sklo. XK 150 byl prvním sériovým vozem značky vybaveným kotoučovými brzdami. Původně měly kotoučové brzdy dostat jen vozy ve výkonnější verzi S.E., ovšem nakonec je měla většina vyrobených exemplářů. K vozu byla často dodávána automatická převodovka Borg Warner.\n\nVůz poháněl tradiční řadový šestiválec o objemu 3442 cm se dvěma vačkovými hřídeli a výkonem 190 koní (142 kW) jako předešlé modely řady XK. Hmotnost vozu se ale oproti jeho předchůdcům zvýšila, kupé s pevnou střechou vážilo i navzdory kapotě a víku kufru vyrobeným z hliníku téměř 1,5 tuny, což si žádalo silnější motor. Výkonnější verze s označením S.E. (Special Equipment) s dvojicí nových karburátorů SU HD6 nabízela výkon 210 koní (156 kW). Úpravy tím ovšem nekončily. V roce 1958 se představil model XK 150 S. Byl osazen motorem s novou hlavou se stejně dlouhými sacími kanálky, zvětšenými výfukovými ventily, trojicí nových karburátorů a zvýšeným kompresním poměrem. Po této úpravě dávala pohonná jednotka výkon 250 koní (186 kW) při 5500 ot/min, který vozidlu stačil k dosažení 215 km/h.\n\nV roce 1959 dostaly všechny vozy upravené motory se zvýšeným objemem na 3,8 litru. Výkon základní verze se tak zvýšil na 220 koní (164 kW) a zvýšil se také krouticí moment. I 3,8litrový motor byl k dostání ve verzi XK 150 S, který nyní dával výkon 265 koní (197 kW). V témže roce dostal vůz kotoučové brzdy Dunlop na všechna kola.\n\nModel XK 150 se zpočátku nabízel ve dvou provedeních s konfigurací sedadel 2+2 – kupé s pevnou střechou FHC a kabriolet se stahovací plátěnou střechou DHC. V roce 1958 se k nim připojil také tradiční roadster s větším úložným prostorem namísto zadních sedaček. Ve všech provedeních se prodalo celkem 9 398 vozů, z nichž velká část putovala do Spojených států.\n"}
{"id": "472118", "url": "https://cs.wikipedia.org/wiki?curid=472118", "title": "Herschelovo muzeum astronomie", "text": "Herschelovo muzeum astronomie\n\nHerschelovo muzeum astronomie (známé také pod názvem Muzeum Williama Herschela) je malé muzeum nacházející se v Bath, věnované životu a práci astronoma a hudebníka Williama Herschela a jeho sestře Caroline Herschel.\n\nMuzeum se nachází v čísle 19 na New King Street v Bath v Anglii. Zde William vyráběl své dalekohledy a v roce 1781 zde uskutečnil svůj nejznámější objev, nalezl planetu Uran. William zde žil se svou sestrou Caroline, která mu pomáhala při práci a vyučovala zde hudbu. William Herschel jí daroval dalekohled, kterým objevila několik komet.\n\nWilliam Herschel se sem přestěhoval 29. září 1777 a žil zde do prosince 1779 a poté od března 1781 do začátku srpna 1782, kdy se přestěhoval do Windsoru, aby mohl plnit svou úlohu královského astronoma. Caroline Herschel a její bratr Alexandr žili v budově muzea až do roku 1784.\n"}
{"id": "472120", "url": "https://cs.wikipedia.org/wiki?curid=472120", "title": "Apalický syndrom", "text": "Apalický syndrom\n\nApalický syndrom neboli vegetativní stav je zvláštním typem poruchy vědomí. Jedná se o těžké postižení kůry či subkortikálních struktur při zachované funkci mozkového kmene. Postižený má zachované kmenové reflexy včetně spontánního dýchání a srdeční akce, jeho oči bezděčně sledují okolí, zrakové vjemy však postižený nevnímá. Nejsou přítomny jakékoli kognitivní funkce, nemocný nevyhoví výzvám a není schopen komunikace, chybí jakákoli volní aktivita či chování. Není schopen žvýkat ani polykat. Tento stav bývá obvykle ireversibilní (tzv. perzistentní vegetativní stav), ale může být i pouze přechodný.\n\nPříčinou je globální mozková hypoxie při přechodné srdeční zástavě či při dušení, nebo difúzní axonální postižení při traumatu mozku.\n\nZpočátku je mozek těžce postižen a pacient v bezvědomí. Postupně dochází k obnově odolnějších, fylogeneticky starších struktur mozkového kmene. Zpravidla se nejprve objevují reakce související s obživným a sexuálním pudem. Postupně může dojít k úplné úpravě psychických funkcí.\n"}
{"id": "472124", "url": "https://cs.wikipedia.org/wiki?curid=472124", "title": "Jeřabina (rozhledna)", "text": "Jeřabina (rozhledna)\n\nJeřabina je rozhledna na menší stejnojmenné vyvýšenině ( ) v Krušných horách v okrese Most asi 20 km severně od města Mostu. Rozhledna se nachází zhruba 100 metrů vpravo od silnice III/2543 Křížatky – Mníšek. Vedou k ní dvě turistické stezky – červeně značená od jihovýchodu z Litvínova a žlutá od severozápadu z Mníšku. Rozhledna zde byla poprvé vystavěna v roce 1884, avšak byla zničena vichřicí. V roce 1929 byla sice obnovena, ale po druhé světové válce zanikla i tato. Naposledy byla obnovena v roce 2009. Z rozhledny je výhled na okolní Krušné hory, na České středohoří a Mosteckou pánev.\n\nPrvní dřevěnou vyhlídkovou věž ve výšce 788 metrů nad mořem otevřel německý mostecký turistický spolek 9. října 1884. Jednalo se o 3 metry vysokou kamennou podezdívku, na které stála 11 metrů vysoká dřevěná nástavba s krytým vyhlídkovým ochozem. Náklady činily 1140 zlatých.\nKdyž věž v roce 1908 poničila větrná bouře, nebyla již opravena a během první světové války byla z velké části rozebrána na stavební materiál. Po válce se německý spolek rozhodl rozhlednu obnovit a nová stavba byla otevřena v září 1929. Na původní kamenné podezdívce byl vybudován\nzastřešený altán se zábradlím a rozhledna byla nazvána podle významných členů spolku \"Weberova a Illingova vyhlídka\".\n\nBěhem druhé světové války sloužilo místo jako stanoviště německé armády pro protileteckou obranu chemických závodů v Záluží. Po válce rozhledna opět zanikla, takže po ní zůstaly pouze základy z roku 1884.\n\nNa jaře 2009 byla za finančního přispění sponzorů zahájena obnova rozhledny. Rekonstrukce respektuje podobu vyhlídkové věže z roku 1929. Slavnostní znovuotevření rozhledny pro veřejnost Jeřabina proběhlo 28. června 2009. Rozhledna je volně přístupná po celý rok.\n\nVrchol Jeřabiny (787,9 m n. m.) je od obnovené rozhledny vzdálen asi 100 metrů. Nachází se zde několik až 15 metrů vysokých skal, z nichž některé, jako například \"Psí hlava\", \"Střecha\" nebo \"Vyhlídka\" jsou vyhledávané horolezci. Ve vrcholových partiích Jeřabiny bylo do roku 2004 registrováno celkem 27 kratších lezeckých cest o obtížnosti III - IV.\n\n"}
{"id": "472125", "url": "https://cs.wikipedia.org/wiki?curid=472125", "title": "Jeřabina", "text": "Jeřabina\n\nJeřabina může být:\n\n\n"}
{"id": "472127", "url": "https://cs.wikipedia.org/wiki?curid=472127", "title": "Postava", "text": "Postava\n\nPostava může být:\n\n\n"}
{"id": "472128", "url": "https://cs.wikipedia.org/wiki?curid=472128", "title": "Šiemuliai", "text": "Šiemuliai\n\nŠiemuliai je ves v západní části Litvy, ve Žmudi, v Telšiajském kraji, na jihozápadním okraji okresu (lit.: savivaldybė) Plungė, při cestě (spojce) místního významu Dauginčiai (na dálnici A11) – Lubiai – Šiemuliai – Kuliai; u vsi Šiemuliai se na tuto cestu napojuje další spojka směrem na Plungė. Městečko Kuliai je 7 km směrem na jih (projíždí se vsí Kumžaičiai, která je 4 km na jih). Na západ od vsi je les jménem Šiemulių miškas. Na jih od obce protéká potok Geldupis (pravý přítok řeky Alantas, na východ a sever od obce teče řeka Karkluojė (také pravý přítok řeky Alantas).\n"}
{"id": "472130", "url": "https://cs.wikipedia.org/wiki?curid=472130", "title": "Řásnokřídlí", "text": "Řásnokřídlí\n\nŘasnokřídlí (Strepsiptera) je řád hmyzu obsahující 9 čeledí s 600 druhy (v Česku 25). Většinu svého života tráví jako endoparazité v těle jiných druhů hmyzu, jako jsou včely, vosy, křískovití, rybenky nebo švábi. Jen první stádium larvy a samečci žijí volně. Pouze u bazální čeledi Mengenillidae jsou také dospělé samice volně žijící. Celý řád se vyznačuje výrazným pohlavním dimorfismem.\n\nSamečci řasnokřídlích mají křídla, nohy, oči a tykadla, ale nemají funkční ústní ústrojí. Žijí velmi krátce (obvykle méně než pět hodin) a nepřijímají potravu. Samičky odvozenějších čeledí nikdy neopouštějí svého hostitele a nemají křídla ani nohy. Samičky mají taky nefunkční ústní orgány a živí se šťávami v těle svého hostitele, kde potravu přijímají celým povrchem svého těla. Neoplodněné samičky vypouštějí feromon, aby je mohli nalézt samečci. Samečci, kteří jsou velmi dobří letouni, jsou schopni samičku dostihnout a kopulovat s ní i na letící vose. Samičky z podřádu Stylopidia mají při kopulaci vystrčenou přední část těla ven z hostitele a sameček jim protrhne mateční průchod, který leží mezi hlavou a předohrudí. Spermie vstřikuje přímo do těla samičky. Každá samička vyprodukuje tisíce pohyblivých larev, které v prvním instaru opouštějí její tělo i hostitele. Tyto larvy mají nohy a aktivně vyhledávají nového hostitele. Mezi jejich hostitele patří hmyz z řádů rybenky (Zygentoma), rovnokřídlí (Orthoptera), švábi (Blattodea), kudlanky (Mantodea), ploštice (Heteroptera), blanokřídlí (Hymenoptera) a dvoukřídlí (Diptera). U čeledi Myrmecolacidae samečci parazitují na mravencích a samičky na rovnokřídlých.\n\nUnikátní je líhnutí vajíček uvnitř samičky a život larvy prvního instaru (nazývané triungulinid) uvnitř těla samičky. Samička má mateční průchod, kterým larvy opouštějí její tělo. Při vývoji triungulinidů se často uplatňuje polyembryonie. Larvy prvního instaru mají jednoduchá očka. Jakmile se přichytí hostitele (obvykle na zadečku), začnou vylučovat enzymy, kterými změkčí jeho kutikulu (vnější kostru hmyzu) a vstupují do něj. U larvy druhu \"Stichotrema dallatorreanurn\" z Papuy-Nové Guiney bylo zjištěno, že vstupuje do rovnokřídlého hostitele jeho nohou. Jakmile je larva uvnitř hostitele, projde nadproměnou (hypermetabolie) a stane se z ní méně pohyblivá a beznohá larva. Z hostitelské tkáně drážděné přítomností parazita se vytvoří komůrka, která chrání před imunitní obranou hostitele a je pro larvu místem přijímání hemolymfy jako potravy a růstu. Larva prochází čtyřmi instary, které neodvrhují starou kutikulu, takže se kolem nich tvoří několik vrstev. Po posledním svlékaní vytváří larva samečka kuklu. Samičky se rovnou stanou larvami schopnými rozmnožování (neotenie). Barva a tvar zadečku hostitele se vlivem parazita může změnit a také přivodí hostitelovu neplodnost. Samečci, po vylíhnutí z kukly, opouštějí tělo hostitele, zatímco samičky zůstávají v těle hostitele. Samičky mohou obsadit zadeček hostitele až do 90 % jeho objemu.\n\nSamečci mají, na rozdíl od jiného hmyzu, oči připomínající schizochroální oči trilobitů řádu Phacopida. Namísto složených očí se spoustou ommatidii, jako u jiného hmyzu, mají jen několik desítek stemmat (jednoduchých oček) oddělených pokožkou nebo štětinami, takže oči připomínají ostružinu.\n\nV jednom hostiteli lze najít více samic. Samce lze pozorovat jen zřídka. Jako lákadlo je možno použít světlo nebo neoplodněné samice.\n\nŘasnokřídlí mohou ovlivňovat chování svých hostitelů. Druhy čeledi Myrmecolacidae mohou přimět mravence, aby vyšplhal na špičku listu trávy a tím zvýšit šanci na větší rozšíření feromonů pro přilákání samečka.\n\nŘád byl pojmenovaný z řečtiny podle v klidu zkroucených zadních křídel (\"strepsi\" znamená kroucení a \"ptera\" jsou křídla). Přední křídla jsou redukovány na kyvadélka. Český název řasnokřídlí (příp. řasníci) je rovněž odvozen od jemného zřasení zadních křídel.\n\nPůvodně se předpokládalo, že jsou příbuzní broukům z čeledi majkovití (Meloidae) a vějířníkovití (Ripiphoridae), kteří mají podobný parazitický vývoj a redukovaná přední křídla. První molekulární výzkum je zařazoval jako sesterskou skupinu dvojkřídlých do kladu nazývaného Halteria, které mají upravený jeden pár křídel v kyvadélka, a nedokázal jejich vztah k broukům. Novější molekulární výzkumy naznačovaly, že jsou mimo klad Mecopterida (obsahuje motýly a dvoukřídlé) a neexistoval žádný přesvědčivý důkaz pro příbuznost s jinou existující skupinou. Nejstarší známý zástupce tohoto řádu je \"Cretostylops engeli\", který byl objevený v jantaru ze střední křídy z Myanmaru. V současné době je skupina řasníků obecně považována za sesterskou broukům, případně přímo za její součást.\n\nŘasnokřídlí se dělí na dva podřády Stylopidia a Mengenillidia.\n\nPodřád Mengenillidia obsahuje zaniklou čeleď Mengeidae a jednu existující čeleď Mengenillidae. Mengenillidia je považována za primitivní. Samičky žijí volně se zakrnělýma nohama i tykadly. Mají jediný pohlavní otvor. Samečci mají silné čelisti.\n\nPodřád Stylopidia obsahuje sedm čeledí: Corioxenidae, Halictophagidae, Callipharixenidae, Bohartillidae, Elenchidae, Myrmecolacidae a Stylopidae. Všechny mají endoparasitickou samičku s více pohlavními otvory. Samečci v čeledi Stylopidae mají chodidla skládající se ze 4 článků a tykadlo ze 4-6 článků s výrůstkem na třetím článků. Může se jednat o parafyletickou čeleď. Samečci v čeledi Elenchidae mají chodidla skládající se ze 2 článků a tykadlo ze 4 článků s výrůstkem na třetím článků. Taky se může jednat o parafyletickou čeleď. Samečci v čeledi Halictophagidae mají chodidla skládající se ze 3 článků a tykadlo ze 7 článků s výrůstkem na třetím a čtvrtém článku. Stylopidae většinou parazituje na vosách a včelách. Elenchidae jsou známy jako paraziti svítilek Fulgoroidea, zatímco Halictophagidae se nachází na křískovitých, ostnohřbetkovitých, pacvrčkovitých, švábech a jeden australský druh v mouchách (Diptera).\n\n"}
{"id": "472133", "url": "https://cs.wikipedia.org/wiki?curid=472133", "title": "Subdurální hematom", "text": "Subdurální hematom\n\nSubdurální hematom je druh traumatického poranění mozku, spočívající v krevní kolekci mezi tvrdou plenou mozkovou (\"dura mater\") a pavučnicí (\"arachnoidea\"). Subdurální hematom mívá spíše poloměsíčitý tvar (na rozdíl od epidurálního hematomu, které má tvar spíše čočkovitý). Rozlišujeme tři typy subdurálního hematomu:\n\n\nKolikvací krevního hematomu vzniká tzv. \"chronický subdurální hematom\". Má vlastní pouzdro a uvnitř je serózní tekutina. Vzniká nejčastěji krvácením přemosťujících žil (vedou z povrchu mozku do \"sinus durae matris\"). Téměř vždy je doprovázen mozkovou kontuzí. Chronický hematom se zvětšuje díky osmotickému mechanismu (pouzdro je semipermeabilní membránou) a díky opakovanému drobnému subdurálnímu krvácení z proliferujících kapilár na membráně hematomu. Klinicky se projevuje až s velkým zpoždění, třeba za 3 měsíce nebo za 3 roky. Predisponující faktory pro vznik chronického subdurálního krvácení: starší věk, ethylismus, arachnoidální cysty, koagulopatie, antikoagulační léčba, arteriální hypertenze, epilepsie, atp.\n\n\nHematom je vidět při CT vyšetření jako semilunární hyperdenzní útvar u kostí lebky (\"kalva\").\n\n\n\n\n"}
{"id": "472135", "url": "https://cs.wikipedia.org/wiki?curid=472135", "title": "Sitno (Štiavnické vrchy)", "text": "Sitno (Štiavnické vrchy)\n\nSitno (nadmořská výška 1009,2 metrů) je nejvyšší vrch pohoří Štiavnické vrchy. Leží asi 5 kilometrů jižně od Banské Štiavnice. Andezitové stěny obklopují ze tří stran vrchol, na němž stojí rozhledna, nedaleko vrcholu stojí Vysílač Sitno.\n\nNa vrcholu byly nalezeny pozůstatky pravěkého osídlení. Na východním úbočí hory leží zřícenina hradu Sitno. Pod horou se nachází jezero Počúvadlo. Vrch leží na území CHKO Štiavnické vrchy.\n\nSitno znamená sítím porostlá hora.\n\n"}
{"id": "472143", "url": "https://cs.wikipedia.org/wiki?curid=472143", "title": "Výraz", "text": "Výraz\n\nVýraz může být:\n\n"}
{"id": "472147", "url": "https://cs.wikipedia.org/wiki?curid=472147", "title": "Lak", "text": "Lak\n\nLak je materiál (nátěrová hmota) tvořící průhledný, tvrdý, ochranný film především na dřevě, ale i na jiných materiálech. Tradičně se jedná o kombinaci zasychajícího oleje, pryskyřice a ředidla nebo rozpouštědla. Laky tvoří obvykle lesklý povrch, ale mohou tvořit i matný nebo pololesklý, když se přidají zmatňující činidla. Laky jsou bezbarvé nebo jen mírně zbarvené, jsou průhledné a neobsahují žádný pigment, na rozdíl od barev a mořidel (obsahují pigment a obecně jsou neprůhledné až průsvitné). Laky lze aplikovat přes mořidla jako závěrečný krok k získání lesklého a chránícího filmu. Některé výrobky se prodávají jako kombinace mořidla a laku.\n\nLaky se hojně vyskytují také v automobilovém průmyslu jako nedílná součást každého vozu a základní ochrana před korozí. Významnou inovaci představují autolaky s vodouředitelnými bázemi. Vodouředitelná barevná laková báze zajišťuje vyšší kvalitu laku a zkracuje procesní časy.\n\n"}
{"id": "472148", "url": "https://cs.wikipedia.org/wiki?curid=472148", "title": "LAK", "text": "LAK\n\nKombinace písmen L, A a K může mít význam:\n\nLak\n\n\nLAK\n\n"}
{"id": "472150", "url": "https://cs.wikipedia.org/wiki?curid=472150", "title": "Horní Dolní", "text": "Horní Dolní\n\nHorní Dolní (slovensky Horná Dolná) je fiktivní název obce (vesnice), který obvykle buď neutrálně zastupuje obecný název obce, anebo má významové zabarvení ve smyslu malá, nevýznamná vesnice, Zapadákov. Je vytvořen spojením dvou přídavných jmen, která se jednotlivě vyskytují v mnoha názvech vesnic a obcí, typicky venkovských. Skutečná obec ani vesnice tohoto jména neexistuje.\n\n\n"}
{"id": "472155", "url": "https://cs.wikipedia.org/wiki?curid=472155", "title": "Lev Berinski", "text": "Lev Berinski\n\nLev Berinski (jidiš: , rusky: , * 6. dubna 1939 Căușeni / Kaušany v Besarábii) je židovský básník, spisovatel, novinář a překladatel žijící v Izraeli. Píše rusky a v jidiš. Je členem PEN klubu. V letech 1998–2001 byl předsedou Izraelského svazu spisovatelů a novinářů píšících v jidiš.\n\nNarodil se ve městě Căușeni (Kaušany) v Besarábii (tehdy Rumunské království, dnes město patří k Moldavsku) v rodině krejčího, podle úředních dokumentů 6. dubna 1939. Podle rukopisných vzpomínek otce se Lev narodil po půlnoci, takže správné datum narození by mělo být 7. dubna 1939. Druhou světovou válku rodina prožila v evakuaci v Tádžikistánu a v Zlatoustu na Uralu. Po válce se usadila v Moldávii, nejprve v Kaušanech, později v Kišiněvě.\n\nJiž v mládí se seznámil se začínajícími umělci, kteří žili rovněž v Kišiněvě: s literáty Alexandrem Gelmanem a Alexandrem Brodským, píšícím pod pseudonymem Mikky Wulf (rusky ), dále s moldavským filmovým režisérem Valeriem Gagiu. Již roku 1952 nebo 1953 debutoval rusky psanou básní, otištěnou v časopisu \"Mladý Leninovec\" (\"\"). Od roku 1954 žil ve Stalinu, kde vystudoval střední školu pro kulturně-osvětové pracovníky a pracoval jako učitel hudby a hudebník (akordeon). V tomto období publikoval své básně v časopisu \"Komsomolec Donbasu\" (\"Комсомолец Донбасса\"), patřil ke kruhu tamních literátů a přátelil se s ukrajinským básníkem Vasilem Stusem, který byl později z politických důvodů dvakrát dlouhodobě vězněn a roku 1985 (!!) jako jeden z posledních vězňů svědomí zahynul v „gulagu“. V letech 1963–1968 Berinski studoval němčinu a literaturu na Pedagogickém institutu ve Smolensku a v letech 1965–1970 překlad poezie na moskevském Literárním institutu Maxima Gorkého. V letech 1970–1974 přednášel němčinu na moskevské technické škole.\n\nRoku 1981 uveřejnil své první verše napsané v jidiš v časopisu \"Sowjetisch hejmland\" a stal se jeho pravidelným přispěvatelem. V letech 1981–1983 byl členem první skupiny absolventů kurzů jidiš a literatury v jidiš, které organizoval Svaz spisovatelů SSSR na moskevském Literárním institutu Maxima Gorkého. Řídil literární část moskevského \"Věstníku židovské sovětské kultury\" a psal do stálé rubriky v časopisu \"Undzer kol\" (\"Náš hlas\") v Kišiněvě. Přestože během svého „sovětského“ období napsal mnoho básní, jejich prvního knižního vydání se dočkal až v roce 1988. Do té doby směl publikovat pouze časopisecky. Své novinářské texty někdy podepisoval jinotajnými a dvojsmyslnými pseudonymy: (Arje Cvojak – hebrejsky „Lev“ a v jidiš „dvojník“) odkazoval přímo k autorovi, zatímco pseudonymy (I. Ditěv), (Edit Nach) používal pro vyjádření svého záporného vztahu k zadavatelům textů (fonetické čtení v ruštině evokovalo vazbu „jděte do…“), pseudonym (Mavrogenij Puš) používal při psaní jako klaunský nonsens.\n\nRoku 1991 odešel s rodinou do Izraele, od roku 1992 žije ve městě Akko. V Izraeli vydal několik knih poezie, byl jedním ze zakladatelů časopisu \"Naje vegn\" (\"Nové cesty\", vycházel v letech 1992–2003). Zúčastnil se mnoha festivalů poezie po celé Evropě, absolvoval celou řadu autorských čtení, především v Německu. Ve své básnické tvorbě směřuje k modernismu, používá hexametrizující volný verš s intelektuálním obsahem a vědeckými pojmy. Přispívá do několika časopisů, kromě poezie píše i eseje a zabývá se publicistikou. V letech 1998–2001 byl předsedou Izraelského svazu spisovatelů a novinářů píšících v jidiš. Je členem PEN-klubu. Za svou činnost obdržel cenu \"Twentieth Century Award for Achievements\" (Cambridge 1992), \"cenu Sarah Gorby\" 1993, \"cenu Dovida Hofsteina\" 1997 a \"cenu Icika Mangera\" 1997. Roku 2009 navštívil na pozvání organizátorů Festivalu česko-německo-židovské kultury 9bran Prahu. V dubnu 2014 se v Drážďanech uskutečnily oslavy Berinského 75. narozenin. Při té příležitosti vyšlo speciální rozšířené vydání výboru německých překladů \"\" (\"Experimenty se světovými elementy\") v limitované edici 75 číslovaných výtisků.\n\nJeho bratr Sergej Berinskij (1946–1998) byl známý ruský hudební skladatel, setra Sima je violoncellistka a hudební pedagožka. Lev Berinski je pravděpodobně spřízněn také s dramatikem a scenáristou Leo Birinským.\n\nFotografie z oslav 75. narozenin, (Drážďany 2014).\n\nVýběr básní z těchto sbírek vyšel knižně ve sborníku \"На путях вавилонских\" (\"Na cestách babylonských\") roku 2009.\n\n\nVýběr z těchto prací vyšel knižně ve sborníku \"На стропилах эйнсофа\" (\"Na krokvích Ejn Sof\") roku 2011.\n\n\nBerinského dílo bylo přeloženo do angličtiny, francouzštiny, němčiny, hebrejštiny, rumunštiny atd.\nNěkteré básně byly zhudebněny Sergejem Berinským a moldavskou skladatelkou Zlatou Tkač.\n\n\nBerinského básně byly dále zařazeny do antologií: ' (\"Zrcadlo jednoho národa\", Paříž 2000), ' (\"Ruská poezie 20. století\", Kyjev 2004), \"\" (\"Zrcadlo moderní poezie v jidiš\", Amsterdam 2007).\n\nLev Berinski překládá z mnoha jazyků do ruštiny i do jidiš a také mezi těmito dvěma jazyky navzájem. Z jidiš přeložil díla následujících autorů: Isaac Bashevis Singer, Marc Chagall, Mordechai Zanin, Dora Teitelbojm, Chaim Beider a další. Naopak do jidiš přeložil z latiny básně Valeria Catulla. Do ruštiny i do jidiš překládal básně rumunských autorů: Mircea Dinescu, Mihai Eminescu, Nichita Stănescu, moldavských autorů: Grigore Vieru, Aureliu Busuioc, a dále básně ukrajinského vězněného básníka Vasila Stuse. Z francouzštiny přeložil do ruštiny Otce Ubu Alfreda Jarryho, z portugalštiny poemu Jorge Amada, ze španělštiny verše Antonia Machada. Výběr z překladatelské tvorby:\n\n\n\n"}
{"id": "472156", "url": "https://cs.wikipedia.org/wiki?curid=472156", "title": "Jerzy Strzelczyk", "text": "Jerzy Strzelczyk\n\nJerzy Strzelczyk (* 24. prosince 1941 Poznaň) je polský historik – medievalista, profesor na Univerzitě v Poznani (\"Uniwersytet im. Adama Mickiewicza\").\n\n\n"}
{"id": "472158", "url": "https://cs.wikipedia.org/wiki?curid=472158", "title": "Alfej Menaše", "text": "Alfej Menaše\n\nAlfej Menaše ( אַלְפֵי מְנַשֶׁה, doslova „\"Tisíce členů kmene Menaše\"“- podle verše z Bible: Deuteronomium 33,17, v oficiálním přepisu do angličtiny Alfe Menashe, přepisováno též Alfei Menashe) je izraelská osada a místní rada (malé město) na Západním břehu Jordánu v distriktu Judea a Samaří.\n\nNachází se v nadmořské výšce 200 metrů, na západním okraji hornatiny Samařska, cca 26 kilometrů severovýchodně od Tel Avivu a cca 4 kilometry jihovýchodně od města Kalkílija, cca 4 kilometry od Zelené linie, která odděluje území Izraele v mezinárodně uznaných hranicích a okupovaná palestinská území.\n\nObec je ze tří stran oddělena od okolního arabského osídlení pomocí bezpečnostní bariéry. Spojení z v Izraelem v mezinárodně uznaných hranicích je zajištěno pomocí úzkého koridoru na západní straně, kterým vede dálnice číslo 55.\n\nOsada Alfej Menaše byla založena v roce 1983. Byla určena pro usídlení penzionovaných izraelských důstojníků a pracovníků bezpečnostních služeb.\n\nMá charakter rezidenční předměstské čtvrti v zázemí aglomerace Tel Avivu. Převážnou část zástavby tvoří individuální domy. Poloha poblíž Zelené linie a skutečnost, že obec spadá do prostoru západně od Izraelské bezpečnostní bariéry naznačuje, že Izrael si hodlá podržet Alfej Menaše i po případné mírové smlouvě s Palestinci. Trasa bezpečnostní bariéry v úseku okolo Alfej Menaše ale byla v roce 2005 soudně napadnuta, když Nejvyšší soud Státu Izrael rozhodl, že 13 kilometrů dlouhý úsek již dobudované bariéry v této oblasti musí být trasován jinak, tak aby se zmenšil dopad na okolní arabské vesnice. V roce 2007 soud schválil novou trasu bariéry.\n\nPodle údajů z roku 2009 tvořili naprostou většinu obyvatel Židé - cca 6 600 osob (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství, cca 6 700 osob). V obci převažuje sekulární obyvatelstvo.\n\nJde o středně velkou obec městského typu s dlouhodobě rostoucí populací. K 31. prosinci 2017 zde žilo 7 800 lidí.\n\n\"* údaje (kromě let 2008 a 2009) zaokrouhleny na stovky\"\n\n"}
{"id": "472165", "url": "https://cs.wikipedia.org/wiki?curid=472165", "title": "Pronásledování křižníků Goeben a Breslau", "text": "Pronásledování křižníků Goeben a Breslau\n\nPronásledování křižníků Goeben a Breslau byla námořní operace, ke které došlo ve Středomoří na počátku první světové války. Středomořské loďstvo Royal Navy v ní neúspěšně pronásledovalo Středomořskou divizi německé Kaiserliche Marine, tvořenou bitevním křižníkem SMS \"Goeben\" a lehkým křižníkem SMS \"Breslau\". Německá eskadra úspěšně dosáhla Dardanel a zakotvila v Instanbulu, což bylo důležitým faktorem vstupu Osmanské říše do války na straně Centrálních mocností. Zdánlivě banální britský neúspěch tak měl velký vliv na další vývoj války a v Anglii vyvolal velké pobouření.\n\nNěmecká Středomořská divize operovala v Jaderském moři od října 1913. Jejím velitelem byl kontradmirál Wilhelm Souchon. Problémem \"Goebenu\" ovšem byla vážná porucha strojů, která výrazně snížila jeho rychlost (obvykle 28 uzlů).\n\nBritové měli nad německou divizí drtivou převahu. Byla zde 2. eskadra bitevních křižníků, skládajcí se z bitevních křižníků HMS \"Inflexible\", HMS \"Indefatigable\" a HMS \"Indomitable\", které velel velitel Středomořského loďstva admirál Archibald Berkeley Milne. Dále zde byla 1. eskadra křižníků, které velel kontradmirál Ernest Troubridge. Skládala se ze silných pancéřových křižníků HMS \"Defence\" (vlajkový), HMS \"Black Prince\", HMS \"Duke of Edinburgh\" a HMS \"Warrior\", čtyř lehkých křižníků a 16 torpédoborců.\n\nV době vypuknutí války mezi Rakousko-Uherskem a Srbskem byl \"Goeben\" opravován v Pule. Souchon se svou lodí urychleně odplul do Brindisi, kde mu ovšem Italové neposkytli uhlí (Itálie byla sice formálně spojencem Centrálních mocností, fakticky ale zůstávala neutrálním státem). \"Goeben\" proto odplul do Tarentu, kde se spojil s křižníkem \"Breslau\" a doplnil uhlí od německých obchodních lodí. První lord admirality Winston Churchill mezitím informoval velitele Středomořského loďstva, že jeho prvořadým úkolem je ochrana francouzských konvojů, přepravujících z Afriky do Evropy pěchotu severoafrického XIX. sboru (Německo a Velká Británie však ještě nebyly ve válečném stavu). Milne byl také vyzván, aby se nepouštěl do boje se silnějším nepřítelem. Churchill později uvedl, že tím měl na mysli Rakousko-Uherské loďstvo, reálně však tato instrukce odradila Milneho od převzetí iniciativy (jakkoliv jiný silný soupeř neexistoval).\n\nRáno 4. srpna 1914 ostřelovaly německé lodě francouzské přístavy na severoafrickém pobřeží Středozemního moře. \"Goeben\" ostřeloval Philippeville a \"Breslau\" přístav Bône. Při návratu do Messiny německý svaz sledovaly bitevní křižníky \"Indomitable\", \"Indefatigable\" a lehký křižník HMS \"Dublin\", nemohly však zasáhnout, protože do vypuknutí války zbývalo ještě několik hodin. Němci zvýšili rychlost a od britského svazu se lodě odpoutaly. V Messině Souchon doplnil uhlí a dostal depeši s rozkazem odplout se svými křižníky do Istanbulu. Důvodem bylo uzavření tajného spojenectví mezi Německem a Osmanskou říší.\n\nMilne očekával, že Němci poplují na západ. Odeslal proto západně od Messiny dva bitevní křižníky, ovšem na východě ponechal jen lehký křižník HMS \"Gloucester\". Německé lodě vypluly v podvečer 6. srpna směrem do Jaderského moře, přičemž je \"Gloucester\" pronásledoval. Teprve ve 22:45 Souchon změnil kurz směrem k řeckému mysu Matapan. Cestu mu v tu chvíli mohly přehradit pouze pancéřové křižníky a torpédoborce 1. eskadry křižníků. Její velitel ale věřil, že Souchon popluje na Jadran a vydal se jeho směrem až po více než hodině. Kontradmirál Troubridge byl nejprve rozhodnut svést s \"Goebenem\" bitvu, později si to ale rozmyslel a ve 3:55 pronásledování přerušil (naléhal na něj i velitel jeho vlajkové lodi \"Defence\" námořní kapitán Fawcet Wray). Za Němci se tedy opět držel pouze křižník \"Gloucester\". Neodradila ho ani střelba německých lodí a nakonec ho odvolal sám Milne.\n\nDne 7. srpna \"Goeben\" a \"Breslau\" vpluly do Egejského moře a rozdělily se. \"Goeben\" se ukryl mezi Kykladskými ostrovy, zatímco \"Breslau\" v oblasti hledal německé obchodní lodi. Milne mezitím nechal opravit kotle \"Indomitable\", doplnil uhlí u ostatních lodí (později se ukázalo, že zbytečně, jelikož měl paliva dost) a z Malty vyplul teprve 8. srpna v 0:30. Stále si však myslel, že zničení \"Goebenu\" nemá pro admiralitu velkou prioritu. Odpoledne téhož dne dostal Milne omylem odeslanou depeši, informujíci ho o zahájení války s Rakousko-Uherskem a rozkazující změnu kurzu k Otrantské úžině. Milne poslechl a ztratil tím celý jeden den. Kurz obrátil až v poledne 9. srpna. Večer téhož dne se německá Středomořská divize opět spojila a vydala se k Dardanelám, kam vplula 10. srpna ve 20:30. Pronásledování tak skončilo fiaskem.\n\nÚnik německých křižníků byl důležitým faktorem ve vstupu Osmanské říše do války na straně Centrálních mocností a v Anglii vyvolal velké pobouření. Obě lodi byly formálně zařazeny do stavu Osmanského námořnictva (\"Goeben\" jako \"Yavuz Sultan Selim\" a \"Breslau\" jako \"Midilli\"), čímž výrazně ovlivnily poměr sil zejména v Černém moři (v neprospěch Ruska). Posádka lodí ovšem zůstala německá. Novým velitelem osmanského námořnictva se stal Wilhelm Souchon, který začal s jeho přípravou na válku.\n\nJelikož část představitelů Osmanské říše měla stále sympatie spíše pro Velkou Británii, podílely se německé lodě na provokacích, které měly Turecko do války zatáhnout. Zejména se jednalo o útok na ruské Černomořské loďstvo dne 29. října 1914. Definitivní vstup Turecka do války znamenal odříznutí carského Ruska od Středozemního moře, kterým procházela většina jeho obchodu. To společně s válečným vyčerpáním přispělo k vypuknutí revoluce a nástupu bolševiků k moci.\n\nAdmirál Milne byl zbytek války bez služebního zařazení na polovičním platu a v únoru 1919 byl poslán do výslužby. Ernest Troubridge byl postaven před válečný soud, který ho vinil z toho, že nechal německou eskadru uniknout, přestože nad ní měl převahu. Byl sice osvobozen, ale velení na moři už mu nebylo nikdy svěřeno. Hlavní díl viny ale měla admiralita, která silně centralizovala své velení a zasahovala do kompetencí velitelů pomocí rádiových depeší, které si mnohdy protiřečily či byly odesílány se zpožděním.\n\n"}
{"id": "472176", "url": "https://cs.wikipedia.org/wiki?curid=472176", "title": "Budínský hrad", "text": "Budínský hrad\n\nBudínský hrad (maďarsky: \"Budai Vár\", turecky: \"Budin kalesi\") je historický hrad, někdejší palác a sídlo uherských králů, nazývaný též \"Královský palác\" (maďarsky \"Királyi-Palota\"), či \"Královský hrad\" (maďarsky \"Királyi Vár\"). Nachází se v maďarském hlavním městě Budapešti.\n\nBudínský hrad leží na jižním cípu Hradního vrchu (Várhegy). S náměstím Clark Adám tér ležícím pod vrchem na pravém břehu Dunaje je spojen lanovkou. Pod hradem je známý budapešťský most \"Széchenyi Lánchíd\".\n\nV roce 1987 se stal Budínský hrad se starým Budínem součástí Světového dědictví UNESCO.\n\nPůvodní hrad byl postaven za vlády významného uherského krále Bély IV. v letech 1247–1265. Za krále Zikmunda Lucemburského byl palác značně rozšířen. Ve své době to prý byl největší soubor gotických paláců na světě. Další přestavby a rozšíření se areál hradu dočkal za krále Matyáše Korvína. Na hradě sídlil po roce 1490 také jeho nástupce z české linie Jagellonců – král Vladislav II. Jagellonský a jeho nástupce Ludvík Jagellonský, kteří v Budíně nadále vedli honosný dvůr.\n\nPo bitvě u Moháče v roce 1526 a smrti dvacetiletého krále Ludvíka se postupně část středověkého maďarského království stala součástí Osmanské říše. Následovníci Jagellonců Habsburkové přesídlili v následujících desetiletích definitivně do bezpečnějšího Prešpurku, tj. dnešní Bratislavy a hrad po roce 1540 definitivně osiřel. Budín obsadila turecká okupační vojska, ale osmanská vláda palác jako své sídlo nevyužívala. Hrad byl částečně používán jen jako kasárna, zbrojnice a stáje, ovšem jinak velmi chátral a byl opuštěný. V roce 1686 byl hrad při válečných událostech zničen. Spousta doposud zachovalých středověkých hradních budov se zřítila nebo vyhořela.\n\nZa vlády uherského krále Karla III. (císař Karel VI.) byly proto, po trvalém znovudobytí okupovaných Uher, zdemolovány i zbylé ruiny někdejšího středověkého sídla. V roce 1715 byl postaven menší barokní palác na místě současného hradu, jenž měli členové habsburského rodu při svých občasných návštěvách Budína používat. V roce 1748 nechal vysoký uherský úředník – kníže Antal Grassalkovich zámek rozšířit.\n\nDne 4. května 1849 uherská revoluční armáda pod vedením Artura Görgeyho obsadila budínský hrad. Přes velkou snahu budapešťských vojáků ale barokní palác vyhořel. Později byl v letech 1850–1856 palác znovu obnoven a přestavěn. V roce 1867 hrál královský palác důležitou roli při korunovaci Františka Josefa I. uherským králem a stal se symbolem míru mezi Habsburskou dynastií a maďarským národem a tím i rakousko-uherského vyrovnání.\n\nV posledních desetiletích 19. století zamýšlela autonomní uherská vláda vytvořit královský palác, který by v sobě obsáhl prvky ostatních známých evropských královských sídel, které měl nejen napodobit, ale i předstihnout. Vlastní proces přestavby Hradního vrchu začal v roce 1875 a přijaté návrhy architekta, profesora a člena Maďarské akademie věd Alajose Hauszmanna způsobily rozsáhlé topografické změny v celé oblasti hradního návrší. Původní palác byl mnohonásobně zvětšen, jen ve směru k Dunaji se jeho délka více jak zdvojnásobila. Hauszmann pak završil stavbu (poněkud bizarní a spornou) vysokou kupolí, postavenou uprostřed pohledové fronty paláce ve směru od Dunaje. Slavnostně bylo obrovské královské sídlo otevřeno v roce 1912 a přiřadilo se k nejpřepychovějším a největším panovnickým rezidencím světa. I kritici jej chválili jako nejvýznamnější budovu Maďarska z přelomu století.\n\nPo sesazení Habsburků došlo i k rozpadu a zániku původního Uherského království. Po roce 1918 byl palác používán k reprezentaci regentské vlády nového horthyovského Maďarska.\n\nUdálosti ničivé druhé světové války se paláci po roce 1939 dlouho vyhýbaly. V roce 1944 si však válka našla i Budapešť a v důsledku toho došlo k bombardování a vypálení nejen hradu, ale poškození i města jako takového, západními leteckými bombardovacími svazy. Vniveč přišla veškerá nádhera, která návštěvníky oslňovala pouze po necelé půlstoletí.\n\nPo ukončení druhé světové války, se hrad velmi změnil. Samotný hrad byl za války částečně zničen a i interiéry byly velmi poškozeny. Proto bylo rozhodnuto, že se Budínský hrad stane po záchranné rekonstrukci sídlem Budapešťského historického muzea či Maďarské národní galerie.\n\nPalác byl po dlouhých debatách (především) z úsporných, ale i z ideologických důvodů, obnoven ve značně zredukované formě. K obnově došlo k roku 1968, kdy byl palác opět částečně otevřen veřejnosti. Mansardové střechy, zdobné fasády i kopule byly zjednodušeny, obrovská dělená okna byla nevhodně vyměněna za nedělená, některé části budov areálu byly dokonce zbořeny a samotné interiéry se renovovaly ve zcela moderním duchu. Výrazněji se v nich stavělo až v roce 1980. Protože vznikl stav, se kterým se mnoho odborníků, pamětníků, politiků i část veřejnosti nechce dosud smířit, vznikla Společnost světového dědictví, která si vytkla za cíl dát hradní budovy do stavu blízkému tomu, ve kterém se areál nacházel před rokem 1944. V roce 2006 se konečně rozhodlo o renovaci zámku. Podle plánů má být obnovena sporná neobarokní kopule Al. Hauszmanna, již se znovu vystavělo velkolepé schodiště od řeky a obnovy se mají dočkat i některé reprezentační interiéry.\n\nV současnosti je Budínský hrad jednou z nejnavštěvovanějších lokalit v Maďarsku. Jeho mohutné zdi zcela změnily před více jak 100 lety definitivně panoráma Budapešti. Bývalé maďarské královské sídlo působí v hlavním městě jako symbol moci a je považováno (i přes nevhodné poválečné zásahy) za jednu z nejhezčích královských rezidencí na světě. V areálu se dosud nachází Maďarské historické muzeum, Maďarská národní galerie, Széchenyiho národní knihovna aj. kulturní instituce.\n\n"}
{"id": "472178", "url": "https://cs.wikipedia.org/wiki?curid=472178", "title": "Saint-Denis – Université (stanice metra v Paříži)", "text": "Saint-Denis – Université (stanice metra v Paříži)\n\nSaint-Denis – Université je stanice pařížského metra na lince 13. Ve stanici končí severovýchodní větev linky. Severozápadní větev končí ve stanici\nAsnières – Gennevilliers – Les Courtilles. Stanice se nachází mimo území Paříže na hranicích měst Saint-Denis a Pierrefitte-sur-Seine v departementu Seine-Saint-Denis na rohu ulic \"Avenue de Stalingrad\" a \"Rue Guynemer\".\n\nStanice byla otevřena 25. května 1998, když sem byla prodloužena linka ze sousední stanice Basilique de Saint-Denis.\n\nStanice je využívána studenty a akademiky Univerzity Paříž VIII a bude také sloužit novému centru Francouzského národního archivu, které se buduje na pozemcích města Pierrefitte-sur-Seine v blízkosti stanice a autobusového nádraží.\n\nNástupiště a kolejiště byly umístěny pod velkou desku, na které byla postavena vstupní hala. Nástupiště mají tvar písmene „I“ jako ve stanici \"Basilique de Saint-Denis\": na obou koncích jsou širší a směrem ke středu se zužují.\n\nJméno stanice je odvozeno od \"Université Paris VIII\", která sídlí v Saint Denis a jejíž hlavní sídlo se nachází u východu z metra.\n\nStanice má pouze jeden centrální vchod.\n\nExistuje projekt na další prodloužení linky 13 do plánované železniční stanice \"Stains – La Cerisaie\", kde by byl přestup na novou železniční trať.\n"}
{"id": "472179", "url": "https://cs.wikipedia.org/wiki?curid=472179", "title": "Automobilová převodovka", "text": "Automobilová převodovka\n\nVícestupňová synchronizovaná převodovka umožňuje přeřadit na jedno sešlápnutí spojkového pedálu. Podmínkou pro úspěšné řazení u obou druhů převodovek je co nejmenší rozdíl v obvodových rychlostech páru vzájemně zasouvaných kol. Tento rozdíl je minimální za klidu převodovky. Otáčky těchto kol(a tím i obvodovou rychlost) můžeme libovolně měnit jen u hnacího kola. Hnané kolo se otáčí závisle na rychlosti poháněného stroje.\n\nNa obrázku je zjednodušený příklad funkce vícestupňové převodovky. Znázorněná převodovka má možnost řazení tří rychlostních stupňů v jednom směru a možnost zařazení jednoho zpětného chodu. Převody pro řazení tří rychlostních stupňů jsou označeny zeleně, modře a fialově. Animací je znázorněno, jak se dostávají do záběru jednotlivá přenosová kola a tím se mění otáčky (rychlost) a výkon na výstupní hřídeli. Zpětný chod (reverzace) je značen červeně. Vstupní hřídel je značena žlutě, výstupní mění barvu podle zařazeného převodu.V obrázku jsou doplněny stavy převodu; rychlosti V1, V2, V3; zpětný chod R; neutrál N. Animace pro zjednodušení neřeší potřebnou synchronizaci a mechanizmus přestavění přenosových kol.\n\nPři řazení vyšších rychlostních stupňů stačí uvolněním spojkového pedálu – spojkou do záběru – roztočit převodovku v neutrálu na volnoběžné otáčky motoru, při následném sešlápnutí pedálu – po vypnutí spojky – pak neprodleně řadit vyšší rychl.stupeň. Při řazení z vyššího na nižší stupeň je třeba roztočit řazený pár na vyšší otáčky – v neutrálu je třeba uvolněním pedálu spojky a současným zvýšením otáček motoru zvýšit otáčky hnacího kola nižšího rychlostního stupně. Jeho obvodová rychlost se tak vyrovná s obvodovou rychlostí kola hnaného a lze je vzájemně zasunout do záběru.\n\nSynchronizovaná převodovka je vybavena synchronizačním zařízením, které zajišťuje přiblížení vstupních a výstupních otáček převodovky dříve, než dojde k vlastnímu zařazení převodového stupně.\n\nPokud je převodovka nesynchronizovaná (což je případ některých starších automobilů), je třeba řadit následujícím způsobem (Říká se tomu řazení s dvojím vyšlápnutím spojky).\n\nŘazení na vyšší stupeň: v tomto okamžiku se točí kola pomalu a motor rychle. Je třeba vyšlápnout spojku, vyřadit a pustit spojkový pedál. Tím se zpomalí otáčky motoru a přiblíží se otáčkám kol, resp. převodovky. Tento stav trvá přibližně 1 až 2 sekundy. Pak se znovu sešlápne spojka a zařadí se příslušný stupeň. Pouštěním spojky se začnou pohánět kola a je možno přidávat plyn.\n\nŘazení na nižší stupeň: zde je situace před úkonem opačná. Motor se točí „pomaleji“ než kola. Sešlápneme spojku, vyřadíme, pustíme spojku. Nyní se musí vyrovnat otáčky v převodovce, čehož docílíme přidáním plynu (dle zkušeností na určitou úroveň hluku motoru). Nyní sešlápneme spojku znovu a zkusíme přeřadit. Pokud se to na dva pokusy nepodaří, je třeba pustit spojku a znovu přidat plyn. Když se podaří přeřadit, pustí se spojka s polovičním plynem.\n\nZajímavost: Pokud byla opotřebovaná spojka,při každém řazení se ozvalo z převodovky škrtnutí zubů o sebe. Pokud byly zuby dobře cementované a kalené, jejich poškození bylo i po delší době provozu nepodstatné. (Toto neplatí pro převodovku synchronizovanou, kde před ozubenými koly jsou ještě měkké bronzové ozubené synchronizační kroužky, které se snadno vylámou. Zde je třeba spojku okamžitě opravit, oprava poškozené převodovky je drahá).\n\n"}
{"id": "472180", "url": "https://cs.wikipedia.org/wiki?curid=472180", "title": "Podoustev říční", "text": "Podoustev říční\n\nPodoustev říční (\"Vimba vimba\"; L., 1758) je kaprovitá ryba, která se vyskytuje v Arménii, Ázerbájdžánu, Bělorusku, Bulharsku, Česku, Estonsku, Finsku, Francii, Gruzii, Íránu,Litvě, Lotyšsku, Maďarsku, Moldávii, Německu, Nizozemí, Polsku, Rakousku, Rumunsku, Rusku, Slovensku, Srbsku a Černé Hoře, Švédsku, Švýcarsku, Turecku a Ukrajině. Hřbet je namodrale šedý, boky a břicho jsou stříbřité. Pro nezaměnitelné zakončení rypce bývá také někdy nazývána podoustev nosák. Ryby dorůstají 1 - 3 kg, až 50 cm. Nejčastěji bývá ulovena ve věku 7 - 10 let.\n\nV květnu opouštějí Baltské moře (kam se vrátily z řek za potravou) a plují do Němenu a jeho přítoků, aby se tam vytřely. V Litvě se ryba jmenuje žiobris a je to tam významná ryba. Asi 30 % ulovených podouství pochází z Němenu (nebo jeho přítoků, ale tam je většinou chráněná a je zde časté pytláctví). V Polsku je nejhojnější v povodí řeky Visly. V době tření se vyskytuje v parmovém pásmu. V Čechách je hojná například na Berounce, dále se vyskytuje ve Vltavě, Otavě (pod Pískem) a v Ohři, v některých moravských řekách.\n\nV České republice je hájená od 16. března do 15. června, minimální lovná délka ryby činí 25 cm.\n\n"}
{"id": "472183", "url": "https://cs.wikipedia.org/wiki?curid=472183", "title": "Motocyklový variátor", "text": "Motocyklový variátor\n\nV pohonu skútru variátor nahrazuje řetěz nebo kardanovu hřídel, potřebnou u běžných typů motocyklů pro přenos točivého momentu na zadní kolo. Oproti klasické převodovce je variátor méně náročný na údržbu. Variátor, používaný obvykle na skútrech, je zdokonalenou variantou reevesova převodu, používaného v továrnách již počátkem 20. století.\n\nPři rozjezdu řemen běží na řemenici variátoru na malém průměru a na velkém průměru u řemenice spojky. Tím je nastaven nejnižší možný převodový poměr a nejvyšší kroutící moment.\n\nBěhem zrychlování by měly být otáčky motoru pokud možno stálé a to v oblasti nejvyššího výkonu motoru. Variátor mění plynule převodový poměr tak, aby motor běžel v optimálních otáčkách. Po dosažení vyšší rychlosti nastane opačná situace. Řemen běží na velkém průměru řemenice variátoru a na malém průměru u řemenice spojky, která se po rozjezdu odstředivou silou odpojila. Další zrychlování je možné jen zvyšováním otáček motoru.\n\nZadní část tělesa variátoru tvoří pohyblivá řemenice. Uvnitř tělesa variátoru jsou válečky. Ty se pohybují v pouzdrech s mírným sklonem. Jsou zajištěny krytem, který je umístěn za variátorem, tzn. na vnitřní straně nejblíže k motoru. Při startu jsou válečky v dolní úvrati, nejblíže středu. Pak se celé těleso variátoru roztočí a válečky se odvalují odstředivou silou k okrajům. Tím vzniká tlak na řemenici, která postupně vytlačuje řemen od středu na obvod a tím pádem v zadní části (na řemenici spojky) z obvodu na střed.\n\nDalší sílu je potřeba vynaložit na přenos síly z řemene na řemenici. Ta musí být pod dostatečným tlakem, který se zvyšuje sílou vyvinutou variátorem. Tento tlak zajišťuje \"kontrastní pružina\" mezi spojkovou sestavou a řemenicí. Ještě jednou pro srovnání – vepředu se díky působení odstředivé sily na válečky stlačuje řemenice, která tlačí řemen ven na obvod, zatímco vzadu je obdobný proces zajišťován pružinou umístěnou v tělese spojky.\n\nVariátory mají proti klasické převodovce vyšší ztráty a nehodí se pro přenos vyšších výkonů, v současné době jsou však osazovány i do maxiskútrů s objemy 650 a nově i 800 cm³.\n\n\n"}
{"id": "472184", "url": "https://cs.wikipedia.org/wiki?curid=472184", "title": "Kraniocerebrální trauma", "text": "Kraniocerebrální trauma\n\nJako kraniocerebrální trauma se označují úrazy lebky a mozku. Ty mohou mít za následek smrt či těžké trvalé poškození jedince. Vyskytují se samostatně nebo jsou součástí polytraumat. Nejčastější jsou úrazy dopravní, průmyslové a sportovní.\n\nPři úrazech hlavy se uplatňují dva základní fyzikální mechanismy:\n\n\nKlasifikace dle klinické závažnosti a délky bezvědomí zná tři skupiny, a to lehká, střední a těžká poranění. Dále klasifikačně dělíme kraniocerebrální traumata do dvou skupin:\n\nPrimární kraniocerebrální traumata vznikají bezprostředně v souvislosti s traumatem. Řadíme mezi ně:\n\nFraktury lebky mohou být zavřené či otevřené a penetrující či nepenetrující. Dle linie lomu je dělíme na:\n\nMozek je nejvíce poškozen v místě úrazu lebky (\"coup\") a na místě protilehlém nárazu (\"contre coup\"). Diagnostika se provádí RTG lebky.\n\nPoranění mozku může být buď primární či sekundární a fokální či difúzní. Řadíme mezi ně:\n\nOtřes mozku (\"commotio cerebri, concussion\") je náhlá krátkodobá reversibilní úrazová porucha činnosti CNS. Nemá žádné trvalé následky. Objektivní neurologický nález je bez ložikových změn. Příčinou je dysfunkce ascendentní retikulární formace. Klinický obraz zahrnuje ztrátu vědomí na 5 minut a méně, max. 30 minut, pretraumatickou amnézii (retrográdní), posttraumatickou amnézii (anterográdní); trvá méně než 1 hodinu.\n\nPo probrání z bezvědomí je typická nauzea, zvracení, difúzní bolesti hlavy, závratě, nejistota v prostoru při prudkých pohybech, pohledu vzhůru, při chůzi po schodech, ortostatická tachykardie a hypotenze, poruchy koncentrace, paměti, pocení, palpitace, poruchy spánku. U 50 % postižených tyto příznaky perzistují jako tzv. \"postkomoční syndrom\", někdy se rozvinou i několik dní po propuštění z nemocnice. Tento stav může trvat i řadu měsíců.\n\nDiagnóza je stanovena za pomoci anamnézy a normálního neurologického nálezu. Mezi pomocná vyšetření patří RTG lebky a krční páteře. Léčba zahrnuje hospitalizaci na chirurgickém oddělení, klid na lůžku, pozorování po dobu 3-5 dní - sledování stavu vědomí (á 2 hod.), hybnosti a zornic, symptomatickou terapii, pracovní neschopnost 7-14 dní, ev. až 3 týdny. Prognóza je dobrá, odezní bez trvalých následků.\nPohmoždění mozku (\"contusio cerebri, contusion\") je morfologické poškození mozkové tkáně často spojené s krvácením. Vzniká translačním či akceleračním mechanismem poranění. Klinický obraz je velmi variabilní. Patří mezi něj příznaky často způsobeny perifokálním edémem, ztráta vědomí na minuty až hodiny, několikadenní či několikatýdenní zmatenost a často kardiální dysrytmie. Diagnóza se stanoví za pomoci anamnézy (úraz hlavy, bezvědomí, zmatenost) a ložiskového neurologického nálezu. Mezi pomocná vyšetření patří CT (nutno zopakovat s odstupem 24-48 h), RTG lebky a krční páteře, vyšetření očního pozadí, EEG do 3 měsíců po úrazu k posouzení ložiskových změn. Léčbou je hospitalizace na chirurgickém oddělení ev. na JIP, klid na lůžku, antiedematózní léčba (mannitol), nootropika, vitamín C, E, B-komplex, ev. rehabilitace. Prognóza je dobrá, řadu měsíců však perzistuje kognitivní a psychosociální postižení.\n\nRoztržení mozku (\"dilaceratio cerebri\") je těžké morfologické poškození mozkové tkáně. Vzniká translačním či akceleračním mechanismem poranění a je často spojené s kontuzemi a hematomy. Mezi klinický obraz patří ztráta vědomí trvající dny, týdny i měsíce; dále jako u kontuze, ale výraznější. Diagnóza je stanovena pomocí anamnézy (úraz hlavy, bezvědomí) a neurologického nálezu. Mezi pomocná vyšetření patří CT (nutno zopakovat s odstupem 24-48 h), RTG lebky a krční páteře, vyšetření očního pozadí, EEG do 3 měsíců po úrazu k posouzení ložiskových změn. Léčbou je hospitalizace na chirurgickém oddělení ev. na JIP, klid na lůžku, antiedematózní léčba (mannitol), nootropika, vitamín C, E, B-komplex, ev. rehabilitace. Prognóza je špatná, v případě přežití bývá perzistence různého stupně fyzického a psychického deficitu.\n\nDifúzní axonální poranění je traumatické postižení axonů. Šedá a bílá hmota mají rozdílnou specifickou hmotnost, a proto dochází při úrazu k jejich vzájemnému střižnému pohybu. Axony (bílé hmoty) se natáhnou, poškodí a poté degenerují. Vzniká akceleračním mechanismem poranění. Mezi klinický obraz patří porucha vědomí s ložiskovými příznaky. Dále může být dekortikační rigidita jako odraz postižení axonů motorických drah v úrovni \"capsula interna\" a decerebrační rigidita jako důsledek postižení mozkového kmene. Diagnóza se stanovuje za pomoci anamnézy (úraz hlavy, bezvědomí) a negativního CT vyšetření. Mezi pomocná vyšetření patří MRI - drobné ložiskové změny zejm. v oblasti \"corpus callosum\", v subkortikální bílé hmotě, bazálních gangliích, thalamu a Varolově mostu. Léčba zahrnuje hospitalizaci, zajištění vnitřního prostředí, nootropika (piracetam, cca 12 g denně). Prognóza je špatná, není možná úprava \"ad integrum\", bývá perzistence různého stupně fyzického a psychického deficitu.\n\nSekundární kraniocerebrální traumata vznikají s časovým odstupem od traumatu jako opožděný následek. Řadíme mezi ně:\n\nEpidurální hematom je krevní kolekce mezi tvrdou plenou mozkovou (\"dura mater\") a kostmi lebky (\"kalvou\"). V supratentoriálním prostoru vzniká nejčastěji na podkladě arteriálního (tepenného) krvácení, a to nejčastěji krvácením z \"arteria meningea media\". V infratentoriální oblasti bývají zdrojem krvácení venózní siny. Ve věku nad 60 let se vyskytuje spíše vzácně, protože \"dura mater\" lpí pevně ke kosti.\n\nMalý epidurální hematom může být asymptomatický. Mezi klinický obraz patří ložiskové příznaky progresivního charakteru, porucha vědomí, anizokorie = důsledek komprese okohybného nervu (\"nervus oculomotorius\") jako iniciální příznak temporální herniace (v 85 % je mydriáza na straně hematomu), hemiparéza (na opačné straně než hematom), kraniokaudální deteriorace, u třetiny pacientů je tzv. lucidní interval - po úrazu je nejprve vědomí zachováno, až poté se začnou projevovat příznaky.\n\nDiagnóza je stanovena pomocí CT; hematom je vidět při vyšetření jako bikonvexní hyperdenzní útvar u kostí lebky, často u místa zlomeniny. Léčbou je neurochirurgické odstranění hematomu a podvaz krvácející arterie, venózní krvácení lze léčit konzervativně za monitorace CT.\n\nSubdurální hematom je krevní kolekce mezi tvrdou plenou mozkovou a pavoučnicí. Rozlišujeme typy akutní, subakutní a chronické.\n\nKlinický obraz je obdobný jako u epidurálního hematomu, ale s pozvolnějším průběhem; pokud je přítomen lucidní interval, bývá delší. Mezi klinický obraz dále patří hemiparéza (obvykle na opačné straně než hematom, ale může být i na straně stejné; pokud došlo k posunu mozkového kmene), anizokorie - méně často.\n\nKolikvací krevního hematomu vzniká tzv. chronický subdurální hematom. Má vlastní pouzdro a uvnitř je serózní tekutina. Vzniká nejčastěji krvácením přemosťujících žil (vedou z povrchu mozku do sinus durae matris). Téměř vždy je doprovázen mozkovou kontuzí. Chronický hematom se zvětšuje díky osmotickému mechanismu (pouzdro je semipermeabilní membránou) a díky opakovanému drobnému subdurálnímu krvácení z proliferujících kapilár na membráně hematomu. Klinicky se projevuje až s velkým zpoždění, třeba za 3 měsíce nebo za 3 roky.\n\nPredisponující faktory pro vznik chronického subdurálního krvácení: starší věk, ethylismus, arachnoidální cysty, koagulopatie, antikoagulační léčba, arteriální hypertenze, epilepsie, atp.\n\nMezi klinický obraz patří bolesti hlavy, zvracení, městnání na očním pozadí, změny osobnosti a zhoršení intelektu a kvantitativní poruchy vědomí s hemiparézou. Diagnóza je stanovena pomocí CT; hematom je vidět při vyšetření jako semilunární hyperdenzní útvar u kostí lebky (\"kalva\"). Léčba je konzervativní (spontánní resorpce hematomu) ev. neurochirurgické ošetření. Prognóza je dobrá, při včasné léčbě bez následků\n\nSubarachnoidální krvácení je krev mezi pavučnicí a vlastní mozkovou tkání. Klinický obraz je často zastřen dominujícím poraněním. Je jím meningeální syndrom, vazospazmus (prevence: blokátory kalciových kanálů či opakovaná lumbální punkce). Prognóza je dobrá. Komplikací jsou vazospazmy a komunikující hyporesorpční hydrocefalus.\nIntracerebrální krvácení způsobuje ložiskové intraparenchymové kolekce krve s expanzívním chováním.\n\nMezi klinický obraz patří v počátku krátké období zmatenosti či ztráta vědomí, dále dle lokalizace, velikosti hematomu a rychlosti zvětšování. Mezi diagnostické metody patří CT. Léčba je konzervativní (péče o vnitřní prostředí, antiedematózní léčba), případně neurochirurgické odstranění. Prognóza závisí na lokalizaci a rozsahu krvácení, obvykle zůstává ložiskový neurologický deficit.\n\nMozkový edém může být buď generalizovaný či ložiskový, případně vazogenní či cytotoxický. Generalizovaný mozkový edém vzniká nejčastěji v důsledku hypoxie mozku. Klinický obraz je syndrom nitrolební hypertenze. Diagnóza je stavěna CT vyšetřením (zmenšení likvorového prostoru a setření rozdílu mezi šedou a bílou hmotou). \n\nLožiskový mozkový edém vzniká obvykle v okolí ložiska kontuze a intracerebrálních hematomů. Jeho klinický obraz je fokální neurologické příznaky. Diagnóza je stanovena CT vyšetřením (ložisková hypodenze). Léčba je antiedematózní (mannitol, Dexona), ev. kraniotomie a zevní dekomprese.\n\nNejčastěji bývá poraněn cervikální a kavernózní úsek \"arteria carotis interna\", ale jedná se o vzácné případy. Krvácením do stěny cévy vzniká disekující aneurysma, které se projevuje ložiskovými příznaky.\n\n\nLikvorea je komunikace mezi subarachnoidálním a extrakraniálním prostorem. Vzniká nejčastěji traumtaickým mechanismem. Při zlomenině v oblasti přední jámy lební může vzniknout komunikace s dutinou nosní a úniku likvoru nosem - tzv. \"rinorea\". Při frakturách kosti skalní může uvikat likvor z ucha - tzv. \"otorea\". Při masivním úniku likvoru vzniká posttraumatická likvorová hypotenze, která se klinicky projevuje téměř stejně jako syndrom nitrolební hypertenze.\n\nDiagnóza probíhá identifikací likvoru (biochemicky), neuroradiologickým průkazem komunikace (izotopová cisternografie či CT cisternografie). Komplikace je riziko nitrolební infekce.\n\n\n"}
{"id": "472189", "url": "https://cs.wikipedia.org/wiki?curid=472189", "title": "Lněný olej", "text": "Lněný olej\n\nLněný olej je čirý žlutý olej získávaný ze sušených zralých semen lnu setého (\"Linum usitatissimum\"). Olej se získává lisováním za studena, někdy s následnou extrakcí rozpouštědlem.\n\nLněný olej lze polymerizovat a tato reakce je exotermická, hadr namočený v tomto oleji se může sám vznítit. Díky těmto polymerizačním vlastnostem se lněný olej používá samotný nebo ve směsi s jinými oleji, pryskyřicemi a rozpouštědly jako impregnační látka a lak při úpravě dřeva, jako pojivo pigmentů v olejových barvách, jako plastifikátor a tvrdidlo ve tmelech a také při výrobě linolea.\n\nJedná se o jedlý olej, nicméně kvůli výrazné chuti a pachu má jen malý podíl na lidské výživě, přestože se prodává jako potravní doplněk. Použití lněného oleje pro nátěrové hmoty pokleslo v posledních desetiletích s rozmachem alkydových pryskyřic, což jsou podobné, ale částečně syntetické materiály, které lépe odolávají žloutnutí.\n\nLněný olej patří mezi tzv. zasychající oleje, což znamená, že při expozici vzduchu tvrdne. Jde o směs různých triglyceridů, které se liší svými mastnými kyselinami. Triglyceridy ve lněném oleji jsou odvozeny převážně od těchto mastných kyselin:\nVzhledem k vysokému obsahu nenasycených esterů je lněný olej zvláštně náchylný na polymerizační reakce, je-li vystaven kyslíku ve vzduchu. Tato polymerizace má za následek tuhnutí materiálu, což se projevuje jako \"zasychání\".\n\nVětšina použití lněného oleje vychází z jeho zasychacích vlastností, tzn. výchozím materiálem je kapalina nebo přinejmenším tvárná hmota, vyzrálý materiál je tuhý, ale nikoli křehký. Výhodou je hydrofobní povaha tohoto uhlovodíkového materiálu.\n\nLněný olej je hlavním nosičem používaným v olejových barvách. Lze ho použít i jako přísadu, která činí barvy tekutější, průhledné a lesklé. V malém množství (max. cca 2-3%) se používá i do tiskových barev pro úpravu viskozity. \n\nJe dostupný v různých variantách, např. lisovaný za studena, alkalicky rafinovaný, bělený na slunci, zahušťovaný na slunci nebo polymerizovaný (\"stand oil\"). Používání lněného oleje bylo významným krokem v technologii olejových nátěrových hmot.\n\nSklenářský tmel, složený z křídového prášku a lněného oleje, se používá na zasklívání oken. Tvrdne několik týdnů po aplikaci a potom ho lze natírat.\n\nPoužije-li se lněný olej při povrchové úpravě dřeva, zvolna zasychá a při tvrdnutí se mírně smršťuje. Nepokrývá povrch jako laky, nýbrž se vsákne do (viditelných i mikroskopických) pórů a zanechá jasný, nikoli však lesklý povrch, který ukazuje texturu dřeva. Dřevo ošetřené lněným olejem je odolné proti promačkávání a poškrábání, lze ho také snadno opravit, ale povrch není tak tvrdý jako u moderních laků a dřevo zvolna pohlcuje vlhkost, je-li ponecháno mokré. Měkké dřevo je chráněno proti promačkávání, potřebuje však několikrát opakovanou aplikaci a také mnohem delší zasychací čas oproti dřevu tvrdému. Zahradní nábytek ošetřený lněným olejem může napadnout houba. Naolejované dřevo může být nažloutlé a může časem tmavnout.\n\nLněný olej se tradičně používá na povrchovou úpravu pažeb zbraní, získání velmi jemného povrchu může trvat měsíce. Několik nátěrů lněným olejem je tradiční ochranou pro vrbové dřevo kriketových pálek. Lněný olej se také často používá na kulečníková tága, jako mazivo/ochrana pro dřevěné zobcové flétny a fujary a namísto epoxidových pryskyřic pro moderní dřevěná surfová prkna.\n\nLněný olej se používá pro spojování dřevěného prachu, korkových částic a jiných materiálů při výrobě linolea pro podlahové krytiny (linoleum vynalezl a nechal patentovat Frederick Walton v roce 1860). Linoleum, či zkráceně \"lino\", bylo běžnou podlahovou krytinou od 70. let 19. století do doby, než ho nahradily krytiny z PVC. Linoleum dalo svůj název tiskařské technice linorytu, kdy se reliéfní design ryje do hladkého povrchu, na ten se pak nanese barva a použije k tisku. Výsledek je podobný tisku dřevorytu.\n\nPotravinářský olej ze lněných semen se lisuje za studena, bez použití extrakce rozpouštědlem, a prodává se jako jedlý lněný olej. Čerstvý, chlazený a nezpracovaný lněný olej se používá jako potravní doplněk. Obsahuje velká množství omega-3 mastných kyselin, zvláště kyseliny α-linolenové, která může být přínosná pro omezení zánětů vedoucích k ateroskleróze, prevenci srdečních nemocí a arytmie, a je třeba pro správný vývoj dětí.. Ovšem nedávné kontrolované placebo studie ukazují, že běžná konzumace oleje ze lněných semen nesnižuje riziko mrtvice, srdečních onemocnění nebo rakoviny jakkoli více než placebo. Běžný lněný olej obsahuje 52 až 63 % kyseliny alfa-linolenové (C18:3 n-3). Pěstitelé vyšlechtili i len jak s větším obsahem kyseliny alfa-linolenové (70 %), tak s velmi nízkým obsahem kyseliny alfa-linolenové (<3 %). Americká FDA schválila pro lněný olej s vysokým obsahem alfa-linolenové status \"všeobecně považovaný za bezpečný\".\n\nPřestože semena lnu jako taková obsahují lignany, třídu fytoestrogenů považovaných za látky s antioxidačními a protirakovinnými vlastnostmi, extrahovaný lněný olej lignany neobsahuje a proto nemá takové antioxidační vlastnosti. Ve skutečnosti lze lněný olej snadno oxidovat, rychle proto žlukne a získává nepříjemný zápach, není-li uchováván chlazený. I v chladu má však trvanlivost jen několik týdnů. Olej s nepříjemným nebo žluklým zápachem by měl být zlikvidován. Žluklé oleje přispívají ke tvorbě volných radikálů a mohou být karcinogenní. Oxidace lněného oleje je hlavním komerčním problémem, proto lze na ochranu proti žluknutí přidávat antioxidanty.\n\nVýživové informace z Flax Council of Canada:\n\n1 polévková lžíce (14 g)\n\nOlej ze lněných semen neobsahuje významná množství bílkovin, sacharidů ani vlákniny.\n\nLněná fermež (též jen fermež) vzniká tepelnou úpravou lněného oleje a používá se jako pojivo v barvách nebo i samotná pro povrchovou úpravu dřeva.\n\nFermež se zahřeje ve vodní lázni a nanáší se horká, dokud dřevo pije, v několika vrstvách s delším rozestupem. Po několika hodinách se loužičky přebytečné fermeže setřou z povrchu hadříkem. Schne i několik dnů až týdnů. Pro závěrečnou povrchovou úpravu je možno použít včelí vosk zatepla rozpuštěný v terpentýnu. Výhodou je, že fermež neuzavírá dřevo a to dále přirozeně dýchá.\n\nHadry nasáklé lněným olejem se považují za požární riziko, protože poskytují velký povrch pro oxidaci oleje a ten může oxidovat velmi rychle. Oxidace lněného oleje je exotermická reakce, která se s teplotou zrychluje, takže se hadry zahřívají. Pokud míra akumulace tepla přesáhne míru jeho rozptylování do okolí, teplota roste a reakce může nakonec uvolnit dostatek tepla k tomu, aby došlo k samovznícení hadru. Hadry nasáklé lněným olejem by se nikdy neměly uchovávat, zejména ne v uzavřené nádobě, která umožňuje akumulaci tepla. Naopak by se měly vyprat, nasáknout vodou nebo spálit. Požár, který v únoru 2008 zničil El Rey Theater-Golden West Saloon v Albuquerque v Novém Mexiku, vznikl samovznícením hadrů nasáklých lněným olejem a zanechaných v plastovém kontejneru.\n\nPři zahřívání lněného oleje nebo fermeže nad 190 °C může docházet k rozkladu na nižší mastné kyseliny a vysoce toxický aldehyd akrolein. Při reakci s plynným chlorem může dojít k výbuchu.\n\n"}
{"id": "472192", "url": "https://cs.wikipedia.org/wiki?curid=472192", "title": "Fermež", "text": "Fermež\n\nFermež (též lněná fermež) vzniká tepelnou úpravou lněného oleje a používá se jako pojivo v barvách nebo i samotná pro povrchovou úpravu dřeva. Lněný olej zahříváním polymerizuje a oxiduje, čímž houstne a zkracuje se jeho doba zasychání. Dnes bývají výrobky označené jako „lněná fermež“ kombinací lněného oleje, kovových sušidel a případně i ropných rozpouštědel, např. lakového benzinu, pro snížení viskozity (tzv. „napouštěcí fermež“). Použití kovových sušidel činí fermež nepoživatelnou. Existují výrobky, které obsahují lněný olej upravený jen zahřátím, bez vystavení kyslíku. Takto upravený olej je hustší (viskóznější) a zasychá velmi pomalu, i když rychleji než surový lněný olej. Tato třída olejů se obvykle označuje jako „polymerovaný olej“ či „stand oil“.\n\nTradiční způsob je však napouštění fermeží bez rozpouštědel (fermež lněná), která se zahřeje ve vodní lázni a nanáší se horká, dokud dřevo pije, v několika vrstvách s delším rozestupem. Po několika hodinách se loužičky přebytečné fermeže setřou s povrchu hadříkem. Schne i několik dnů až týdnů. Pro závěrečnou povrchovou úpravu je možno použít včelí vosk zatepla rozpuštěný v terpentýnu. Výhodou je, že fermež neuzavírá dřevo a to dále přirozeně dýchá.\n\n"}
{"id": "472198", "url": "https://cs.wikipedia.org/wiki?curid=472198", "title": "Parlamentní volby v Maďarsku 2010", "text": "Parlamentní volby v Maďarsku 2010\n\nParlamentní volby v Maďarsku v roce 2010 byly šesté svobodné volby Maďarské republiky od pádu komunismu v roce 1989. Prezident republiky László Sólyom vypsal první kolo voleb na 11. dubna, druhé kolo na 25. dubna 2010.\n\nVýsledkem voleb je, že se do parlamentu dostaly čtyři strany a jeden nezávislý kandidát: Fidesz-KDNP (263 mandátů), MSZP (59 mandátů), Jobbik (47 mandátů), LMP (16 mandátů) a nezávislý kandidát Oszkár Molnár.\n\nPředcházející parlamentní volby v roce 2006 provázela masivní kampaň. Obě nejsilnější strany, levicová MSZP a pravicový Fidesz-MPS, si dělaly velké naděje na vítězství.\nMožná právě zatajování informací o skutečném stavu ekonomiky a hospodářství ze strany MSZP přispělo k jejímu vítězství. V premiérském křesle tak i nadále zůstal, v té době ještě populární, Ferenc Gyurcsány.\n\nDne 17. září 2006 v odpoledních hodinách odvysílal Maďarský rozhlas úplný záznam z neveřejného povolebního projevu Ference Gyurcsánye k poslancům své strany, na níž emotivně a vulgárně přiznává, že v zájmu volebního úspěchu lhal o skutečném stavu ekonomiky, a že se Maďarsko podařilo udržet nad vodou jen díky boží prozřetelnosti, spoustě peněz ve světovém hospodářství a stovkám podvodů. Okamžitou reakcí se staly stotisícové protivládní demonstrace po celé zemi. Všichni požadovali Gyurcsányho rezignaci. Ten však ve své funkci zůstal. Jeho vláda se okamžitě stala značně nepopulární a preference MSZP začaly prudce klesat.\n\nPremiér Ferenc Gyurcsány byl v čele nepopulární vlády, která zemi značně zadlužila. V roce 2008 se navíc z vládní koalice odloučil SZDSZ. To už byl krůček k vládní krizi. Ta vypukla na jaře 2009, kdy předseda vlády oznámil svou rezignaci a odchod z vedení strany. Prezident republiky László Sólyom a opoziční strany požadovaly vypsání předčasných voleb. K tomu však nedošlo a byla vytvořena úřednická vláda, v jejímž čele stanul nestraník Gordon Bajnai. Jeho vláda by měla zemi vést do termínu těchto voleb (2010) a hlavně ji dostat z hospodářské krize, která Maďarsko skutečně silně zasáhla. I přesto, že premiér Bajnai vytvořil úsporný balíček a sám bral výplatu pouze jeden forint měsíčně, Maďaři jeho vládě příliš nevěřili.\n\nOd roku 2006 je tedy maďarská pravice na velkém vzestupu. Sám předseda nejsilnější opoziční strany Fidesz Viktor Orbán se už v květnu 2009 cítil být příštím maďarským premiérem. Naopak popularita MSZP se tehdy pohybovala na historicky nejhorší úrovni od samotného vzniku strany.\n\nRůst popularity pravicových stran se projevil již během voleb do Evropského parlamentu 2009, kdy Fidesz (v koalici s KDNP) získal 14 mandátů, zatímco levicová MSZP jen 4 mandáty. Do parlamentu se také dostala krajně pravicová strana Jobbik se ziskem 3 mandátů. Konzervativní MDF obhájilo svůj 1 mandát.\n\n\nStrany zaregistrované u Országos Választási Bizottság (Celostátní volební výbor) pro parlamentní volby 2010. V první závorce je uvedena zkratka strany, ve druhé datum její registrace:\n\n\n\n\nTermín pro doporučení jednotlivých kandidátů byl 19. březen 2010. Registrace kandidáta v jednomandátovém obvodu je podmíněna shromážděním 750 podpisů. Strany doporučující své kandidáty voličům: Fidesz, MSZP, Jobbik, LMP\n\nRepublikové kandidátky stran:\n\nParlamentní volby 2010 vyhrála pravicová strana Fidesz – Magyar Polgári Szövetség, kterou vedl Viktor Orbán. Tato strana ovšem nastoupila do voleb spolu se stranou KDNP. Se ziskem 263 mandátů porazilo toto spojenectví levicovou Magyar Szocialista Párt, která v zemi vládla po dvě uplynulá volební období (osm let), ale v těchto volbách získala jen 59 mandátů, přičemž v předchozích volbách jich měla 190. Na třetím místě byla se ziskem 47 mandátů krajně pravicová strana Jobbik Magyarországért Mozgalom. Čtvrtá skončila nově vzniklá Zelená strana Lehet Más a Politika, která dostala 16 mandátů. Poslední mandát obsadil nezávislý kandidát Oszkár Molnár.\n\nDvě tradiční politické strany po 20. letech parlament opustily. Jednalo se o konzervativní MDF a liberální SZDSZ. Paradoxně ve volbách 1990 to byly dvě nejsilnější politické strany v zemi.\n\nV jednomandátových obvodech se většinovým systémem rozděluje 176 mandátů z celkového počtu 386. V případě, že některý kandidát získá již v prvním kole více jak 50 % hlasů, tak vyhrává a druhé kolo se v daném obvodu již nekoná. Pokud žádný z kandidátů nezíská nadpoloviční většinu, koná se druhé kolo voleb, v němž zvítězí kandidát s nejvyšším počtem hlasů.\n\nJiž v prvním kole voleb, které se konalo 11. dubna 2010, získalo 119 kandidátů Fidesz-KDNP nadpoloviční většinu hlasů. Ve zbývajících 56 obvodech byli rovněž nejúspěšnější kandidáti Fidesz-KDNP, ale se ziskem nižším než 50 %. Pouze v jednom budapešťském obvodu vedl kandidát levicové MSZP.\n\nVe druhém kole, které se konalo 25. dubna 2010 v 56 obvodech, zvítězilo 53 kandidátů Fidesz-KDNP. V Budapešti vyhráli dva kandidáti MSZP (Tibor Szanyi a József Tóth). V jednom obvodu v župě Borsod-Abaúj-Zemplén zvítězil nezávislý kandidát Oszkár Molnár.\n\nSpolečně kandidující strany Fidesz a KDNP získaly ve volbách ústavní dvoutřetinovou většinu a měly tak otevřenou cestu ke změnám ústavních zákonů. Novým maďarským premiérem se tak stal Viktor Orbán.\n\nV reakci na nedostatečný výsledek odstoupila hned po prvním kole Ibolya Dávid z funkce předsedkyně MDF. Stejně tak po druhém kole odstoupila Ildikó Lendvai z funkce předsedkyně MSZP.\n\nPrvní zasedání nového parlamentu proběhlo 14. května 2010. Novým předsedou parlamentu byl zvolen Pál Schmitt (Fidesz).\n\n\n"}
{"id": "472204", "url": "https://cs.wikipedia.org/wiki?curid=472204", "title": "Společná kyčelní žíla", "text": "Společná kyčelní žíla\n\nSpolečná kyčelní žíla (: \"Vena iliaca communis dextra et sinistra\") vzniká soutokem zevní (\"vena iliaca externa\") a vnitřní kyčelní žíly (\"vena iliaca interna\") v úrovni pátého bederního obratle. Odvádí odkysličenou krev z pánve a dolních končetin. Soutokem \"vena iliaca communis dextra\" a \"sinistra\" vzniká dolní dutá žíla (\"vena cava inferior\").\nSpolečná kyčelní žíla běží podél společné tepny kyčelní (\"arteria iliaca communis\").\n\nVětve společné kyčelní žíly jsou:\n"}
{"id": "472210", "url": "https://cs.wikipedia.org/wiki?curid=472210", "title": "China Open (tenis) 2009 – ženy", "text": "China Open (tenis) 2009 – ženy\n\nTenisový turnaj WTA China Open 2009 se konal ve dnech 3. – 11. října v Pekingu, hlavním městě Číny venku na kurtech s tvrdým povrchem. Odměny činily 4 500 000 dolarů.\n\nV závorce je kolo, ve kterém hráčka vypadla.\nČtyři semifinalistky z Tokia mají zajištěn přímý postup do druhého kola. Jsou to následující hráčky:\n\nV závorce je kolo, ve kterém hráčky vypadly. První čtyři nasazené páry měly v 1. kole volný los.\n\n\n"}
{"id": "472211", "url": "https://cs.wikipedia.org/wiki?curid=472211", "title": "Maďarská garda", "text": "Maďarská garda\n\nMagyar Garda Mozgalom, (: Hnutí Maďarský gard), celým názvem Magyar Gárda Hagyományőrző és Kulturális Egyesület, což lze volně přeložit jako \"Maďarská garda – sdružení na ochranu Tradice a Kultury\", je krajně pravicové polovojenské hnutí v Maďarsku. Garda je zřízená krajně pravicovou stranou Jobbik Magyarországért Mozgalom, která je, díky událostem posledních let (jako například podzim 2006), na výrazném vzestupu.\n\nHnutí Magyar Garda Mozgalom vzniklo dne 25. srpna 2007 na oficiálním shromážděním v areálu budapešťského hradu nedaleko sídla prezidenta republiky. Tehdy přísahalo prvních 56 členů (odkaz k roku Maďarského povstání proti sovětské moci v roce 1956). Slavnostnímu aktu přihlíželo asi čtyři tisíce lidí.\n\nZáměrem zakladatelů je „\"vytvořit rámec pro národní sebeobranu\"“. NATO a EU prý nejsou zárukou, protože dva ze tří států (Slovensko, Rumunsko, Srbsko), které Maďarsko bezprostředně ohrožují, jsou rovněž členy obou organizací. Nemělo by se přehlížet, jak k maďarské frustraci přispívají politici zmíněných států. Předseda slovenské (tehdy vládní) strany SNS před nějakou dobou vyhrožoval tankovým útokem na Budapešť. Později svou rétoriku nepatrně zmírnil. Situace v Rumunsku je podobná. Srbská vláda v době občanské války verbovala vojvodinské Maďary do armády a uprchlíky z Bosny, Chorvatska a Kosova umisťovala právě do této oblasti, aby tam snížila procento maďarského obyvatelstva. A právě díky politickému vývoji jak v Maďarsku, tak na Slovensku a v Rumunsku je maďarská krajní pravice na vzestupu.\n\nGarda má chránit zájmy všech Maďarů. Členy gardy se stalo už několik tisíc lidí. Garda pořádá pochody v obcích s větší koncentrací Romů a aktivně se zúčastnila blokády maďarsko-slovenské hranice po loňském zásahu slovenské policie proti fanouškům DAC Dunajská Streda.\n\nNa základě soudního rozhodnutí byla Maďarská garda rozpuštěna, což 2. července 2009 potvrdil odvolací soud. Podle verdiktu porušovala zákon o spolcích a ohrožovala menšiny.\n\n \n\n\n"}
{"id": "472212", "url": "https://cs.wikipedia.org/wiki?curid=472212", "title": "Sojuz TMA-01M", "text": "Sojuz TMA-01M\n\nSojuz TMA-01M je ruská kosmická loď řady Sojuz, první z nové série TMA-M. Dne 7. října 2010 odstartovala k Mezinárodní vesmírné stanici (ISS), kam dopravila tři členy Expedice 25 – Alexandra Kaleriho, Olega Skripočku a Scotta Kellyho. Poté zůstane u ISS jako záchranná loď až do března 2011, kdy se s ní stejná trojice kosmonautů vrátí na Zem.\n\nSojuz TMA-01M je první loď nové, „sedmistovkové“ série TMA-M. Původně (v létě 2006) se plánoval start prvního lodi nové série už v září 2008, jako velitel lodi byl tehdy určen zkušený kosmonaut oddílu RKK Eněrgija Alexandr Kaleri. Práce na modernizaci lodi se však protahovaly, a tak byl let postupně odkládán až na podzim 2010.\n\n\n\nHlavním rozdílem nové lodi proti Sojuzům TMA je náhrada starého palubního počítače navigačního systému Argon-16 (2 kB RAM, 16 kB ROM, 200 000 instrukcí/s) o hmotnosti 70 kg a spotřebě 280 W novým RISC počítačem CVM-101 (2 MB RAM, 2 MB ROM, 6 mil. instrukcí/s) o hmotnosti 8,8 kg a spotřebě 40–60 W. V navigačním systému je namísto původních 6 bloků o celkové hmotnosti 101 kg nově instalováno 5 bloků o hmotnosti 42 kg. Tím došlo ke snížení spotřeby z původních 402 W na 105 W. Dále došlo k výměně historického měřícího a telemetrického systému. Místo stávajícího, sestávajícího z 30 bloků o hmotnosti 70 kg, byl instalován nový systém MBITS. Ten je složen ze 14 bloků o celkové hmotnosti 28 kg a jeho spotřeba je 29–85 W namísto 84–140 W u původní varianty. Dalšími změny byly provedeny v termoregulačním systému lodi. Díky celkovým úsporám hmotnosti palubního vybavení je nyní možno na palubě Sojuzu TMA-M vynášet společně s posádkou dalších 120 kg nákladu, namísto 50 kg u varianty TMA. Díky modernizaci a zjednodušení vybavení rovněž dojde ke zjednodušení a zrychlení výroby a testování lodí Sojuz. \n\nSoujz TMA-01M vzlétl z kosmodromu Bajkonur 7. října 2010 v 23:11 UTC. Ke spojovacímu uzlu modulu Poisk Mezinárodní vesmírné stanice (ISS) se připojil po dvoudenním letu 10. října v 00:01 UTC.\n\nSoučástí komplexu ISS byl až do 16. března 2011, kdy se ve 4:27 UTC odpojil a v 7:54 UTC přistál v kazašské stepi 86 km severoseverovýchodně od Arkalyku.\n"}
{"id": "472213", "url": "https://cs.wikipedia.org/wiki?curid=472213", "title": "Letní olympijské hry 2020", "text": "Letní olympijské hry 2020\n\nLetní olympijské hry 2020, oficiálně Hry XXXII. olympiády ( ), se budou konat v japonském Tokiu. Slavnostní zahájení proběhne 24. července 2020 a zakončení se uskuteční 9. srpna 2020.\n\nMěsto Tokio se stane pátým městem v historii, kde se hry budou konat již podruhé. Připojí se tak k Athénám, Paříži, Londýnu a Los Angeles. Naposledy se Letní olympijské hry v Tokiu konaly v roce 1964. V Japonsku se také konaly Zimní olympijské hry v roce 1972 v Sapporu a v roce 1998 v Naganu.\n\nDo programu her se vrací baseball a softball, novými sporty budou sportovní lezení, karate, surfing a skateboarding.\n\nMěsta, která chtěla hostit Letní olympijské hry 2020, musela do 1. září 2011 podat kandidaturu. Kandidaturu podaly Tokio, Istanbul, Madrid, Řím, Dauhá a Baku. Řím kandidaturu stáhl poté, co nedostal finanční záruky italské vlády.\n\nKandidatury měst Baku a Dauhá nebyly povýšeny na oficiální kandidátský status.\n\nKe konečnému hlasování byl členům Mezinárodního olympijského výboru předložen seznam tří vybraných kandidátů, a to Tokio, Istanbul a Madrid. Členové výboru pak 7. září 2013 na 125. zasedání MOV v Buenos Aires zvolili pořadatelem Tokio. Toto město tak bude hostit olympijské hry už podruhé, poprvé to bylo při hrách v roce 1964.\n\n\n\n\n\n\nNa hrách XXXII. olympiády proběhnou soutěže ve 38 sportovních odvětvích. Novými sporty v programu olympijských her se staly karate, skateboarding, sportovní lezení, surfing a po 8 letech se vrátily do programu baseball a softball.\n\nV návaznosti na Letní olympijské hry 2012 v Londýně posuzoval MOV 26 sportů pro olympiádu 2020, ke kterým se později připojily i nové sporty golf a ragby. Dne 12. února 2013, MOV hlasoval ohledně poklesu zápasu v olympijském programu, kde by odstranili jeden z nejstarších olympijských sportů z olympijských her 2020. Zápas, který kombinuje freestyle a řecko-římský zápas, sahá až do inauguračních moderních olympijských her v Aténách v roce 1896 a ještě více na starověké olympijské hry. Rozhodnutí vyřadit zápas se oponovalo v mnoha zemích. Zápas se proto připojil k dalším sportům v krátkém seznamu, žádající o zařazení na olympijské hry 2020.\n\nDne 29. května 2013 bylo oznámeno, že tři sporty byly vybrány do konečného užšího výběru; squash, baseball / softball a zápas. Dalších pět sportů (karate, kolečkové sporty, sportovní lezení, Wakeboarding a wushu) byly vyloučeny z posouzení. Dne 8. září 2013 na 125. zasedání MOV bylo odsouhlaseno, že zápas bude zahrnutý do olympijského programu pro olympijské hry 2020 a 2024. Zápas dostal 49 hlasů, zatímco baseball / softball dostal 24 hlasů a squash dostal 22 hlasů.\n\nDíky nové politice MOV, kde sport, který je založený na organizačním výboru hostitele, může nyní také navrhnout přičlenění sportů do programu. Toto pravidlo je navrženo tak, aby do programu mohly být přidány sporty, které jsou populární v hostitelské zemi a zlepšily by místní zájem. V důsledku těchto změn organizační výbor pro olympijské hry 2020 vypsal výběrové řízení pro sporty uznané Mezinárodním olympijským výborem. Nový výběr osmi sportech byl odhalen dne 22. června 2015, kde byl: baseball / softball, bowling, karate, kolečkové sporty, sportovní lezení, squash, surfování a wushu. Dne 28. září 2015 organizátoři předložili užší výběr z pěti navržených sportů na MOV: baseball / softball, karate, sportovní lezení, surfování a skateboarding. Navržených pět sportů bylo schváleno dne 3. srpna 2016 MOV během 129. zasedání MOV v Riu de Janeiru v Brazílii. Budou zahrnuty do sportovního programu pro olympijské hry 2020, čímž se celkový počet sportů u olympijských her 2020 zvýšil až na 33; nicméně, tyto sporty byly pouze schválené pro olympijské hry 2020 a některé z těchto sportů se nemusí objevit na Letních olympijských hrách 2024.\n\nPočáteční design pro úřední loga na Letní olympijské hry 2020 a Letní paralympijské hry 2020 byly představeny dne 24. července 2015. Logo připomínalo stylizované \"T\"; červený kruh v pravém horním rohu představoval tlukoucí srdce, vlajku Japonska a \"začlenění světa, ve kterém se každý akceptuje navzájem\". Černý sloup uprostřed reprezentoval rozmanitost.\n\nKrátce po odhalení belgický grafik Olivier Debie obvinil organizační výbor z plagiátorství loga určený pro Théâtre de Liège v Lutych, který byl kromě kruhu sestavený z téměř identických tvarů. Tokio a organizační výbor popřely, že logo je plagiát a argumentovali, že návrh prošel „dlouhým, rozsáhlým a mezinárodním ověřením“ duševního vlastnictví ještě před tím, než bylo schváleno pro použití. Debie podal žalobu MOV, aby se zabránilo využití nedovoleného loga.\n\nKenjiro Sano, grafik loga pro Letní olympijské hry 2020, obhajoval návrh s tím, že nikdy neviděl logo Théâtre de Liège v Lutychu, zatímco organizační výbor uvolnil náčrt designu, který zdůraznil stylizové \"T\" a nepřipomínal logo Théâtre de Liège v Lutych. Nicméně bylo zjištěno, že Kenjiro Sano měl v historii plagiátorství a že plagoval a vycházel z prací Jana Tschicholda a že použil fotografii bez dovolení v propagačních materiálech pro logo. Dne 1. září 2015, v návaznosti na mimořádné zasedání organizačního výboru, guvernér Tokia Joiči Masuzoe oznámil, že se rozhodl zrušit Sanoova loga. Výbor se sešel hned na druhý den, aby se rozhodlo, jak přistupovat k dalšímu novému designu loga.\n\nDne 24. listopadu 2015 byl založen výbor pro logo za účelem uspořádat otevřenou soutěž na návrh designu loga. Soutěž byla určena pro japonské obyvatelé ve věku nad 18 let, se lhůtou stanovenou pro 7. prosince 2015. Vítěz obdržel 1 000 000 ¥ a vstupenky na slavnostní zahájení Letních olympijských her 2020 a Letních paralympijských her 2020. Dne 8. dubna 2016 zveřejnil organizační výbor návrhy čtyř párů vzorů log pro olympijské a paralympijské hry, kde bude vítěz vybrán hlasováním veřejností. Vítěz byl představen dne 25. dubna 2016 ke konečnému schválení.\n\nPo předložení návrhu kandidatury Tokia na olympijské hry 2020 se mluvilo o možné obnově Olympijského stadionu v Tokiu. V roce 2012 bylo nakonec oznámeno, že bude starý stadion zbourán a na jeho místě bude postaven zcela nový. V listopadu tohoto roku byly odhaleny vizualizace nového návrhu dle britské architektky Zahy Hadid. \n\nJejí návrh byl kritizován zejména pro svou konstrukční náročnost a vysokou odhadovanou cenu. Odhad ceny byl totiž více než 300 miliard jenů, tedy trojnásobek nákladu na Olympijský stadion v Londýně (2012) a více než pětinásobek ceny Olympijského stadionu v Pekingu. Vláda přišla s návrhem snížit požadavky na stadion a postavit ho za 250 miliard jenů. Pro návrh Zahy Hadid se navíc nepodařilo najít dodavatele.\n\nKvůli problémům s původním návrhem japonský premiér Šinzó Abe v roce 2015 oznámil, že bude vypsána nová soutěž. V nárocích byla snížena kapacita stadionu, bylo upuštěno od zatahovací střechy, klimatizace, sportovního muzea či stezky v oblacích. Došlo k omezení počtu kapacity salonků či parkovišť. Díky tomu se podařilo snížit plochu celého projektu o 13 %. V nové soutěži vyhrál návrh japonského architekta Kenga Kumy. Následně byl odsouhlasen japonskou vládou.Výstavba nového stadionu byla s celkovým zpožděním 14 měsíců zahájena v říjnu 2016. Trvala přes tři roky a byla dokončena v listopadu 2019. Původně se v novém stadionu mělo odehrávat už Mistrovství světa v ragby v roce 2019. Kvůli sporům o projektu a jeho celkovému zpoždění se nakonec tato sportovní událost odehrála v tokijském stadionu Ajinomoto.\n\nJe snaha, aby kromě technologické vyspělosti byly Letní olympijské hry 2020 příkladem také v udržitelnosti a ekologii. Například na výrobu medailí byl využit recyklovaný elektronický odpad. Stupně vítězů budou vyrobeny z plastového odpadu. Olympijská pochodeň bude z recyklovaného hliníku a bude se zapalovat poprvé v historii pomocí vodíku. Sportoviště budou poháněny co nejvíce obnovitelnou energií. Pořadatelé si dali za cíl recyklovat 65 % veškerého vyprodukovaného odpadu během her. Postele pro sportovce jsou vyrobeny z papírové lepenky, které jsou odolné a zároveň se dají snadno recyklovat.\n\n"}
{"id": "472214", "url": "https://cs.wikipedia.org/wiki?curid=472214", "title": "Expedice 27", "text": "Expedice 27\n\nExpedice 27 byla sedmadvacátou výpravou na Mezinárodní vesmírné stanici (ISS). Expedice byla zahájena odletem kosmické lodě Sojuz TMA-01M od stanice 16. března 2011 a ukončena odletem Sojuzu TMA-20 23. května 2011. Velitelem Expedice 27 byl ruský kosmonaut Dmitrij Kondraťjev.\n\nSojuz TMA-20 a Sojuz TMA-21 expedici sloužily jako záchranné lodě.\n\nZdroj pro tabulku: ASTROnote\n\n\n"}
{"id": "472215", "url": "https://cs.wikipedia.org/wiki?curid=472215", "title": "Expedice 28", "text": "Expedice 28\n\nExpedice 28 byla osmadvacátou výpravou na Mezinárodní vesmírné stanici (ISS). Expedice byla zahájena odletem kosmické lodě Sojuz TMA-20 od stanice 23. května 2011 a ukončena odletem Sojuzu TMA-21 16. září 2011. Velitelem Expedice 28 byl ruský kosmonaut Andrej Borisenko.\n\nSojuz TMA-21 a Sojuz TMA-02M expedici sloužily jako záchranné lodě.\n\nZáložní posádka:\n\n"}
{"id": "472218", "url": "https://cs.wikipedia.org/wiki?curid=472218", "title": "Lindera", "text": "Lindera\n\nLindera (\"Lindera\") je rod nižších dvouděložných rostlin z čeledi vavřínovité (\"Lauraceae\"). Starší české jméno je linderovka. Jsou to stálezelené nebo opadavé keře a stromy s jednoduchými aromatickými listy a drobnými žlutými květy. Plody jsou dužnaté bobule nebo peckovice. Rod zahrnuje asi 92 druhů, z nichž převážná většina roste v Asii. Celkem\n3 druhy rostou v Severní Americe a 1 v Austrálii.\n\nNěkteré nejodolnější druhy jsou celkem zřídka pěstovány v českých botanických zahradách a arboretech jako sbírkové rostliny. Severoamerická lindera benzoin a některé asijské druhy mají význam v medicíně.\n\nZástupci rodu \"Lindera\" jsou dvoudomé, stálezelené nebo opadavé keře nebo stromy s aromatickými, střídavými nebo vstřícnými listy. Čepel listů je celokrajná, řidčeji trojlaločná, se zpeřenou nebo triplinervní žilnatinou. Květy jsou jednopohlavné, žluté až zelenavě žluté, v úžlabních svazečcích připomínajících okolík a uspořádaných v hroznu. Okvětí je nerozlišené, v počtu 0 až 6 plátků, obvykle opadavé. Samčí květy s 9 (nebo 15) tyčinkami a zakrnělou čnělkou. Samičí květy obsahují jednoplodolistové gyneceum a nejčastěji 9 staminodií. Plodem je červená až fialová bobule nebo peckovice. Plod nasedá na drobnou číšku nebo rovnou na ztlustlou stopku.\n\nPro druh \"Lindera benzoin\" je občas používán český název lindera vonná. Protože je však tento název používán i pro druh \"Lindera fragrans\", je lépe používat pro druh \"Lindera benzoin\" název lindera benzoin.\n\nRod zahrnuje asi 92 druhů. Je rozšířen převážně ve východní a jihovýchodní Asii, v menší míře i ve východních oblastech Severní Ameriky a v Austrálii. Areál v Asii sahá od východního Himálaje a jižní Číny po Japonsko a přes Indočínu po některé ostrovy či souostroví jihovýchodní Asie.\nZ Číny je uváděno 38 druhů, z toho 23 endemických. V Severní Americe rostou 3 druhy. Největší areál má lindera benzoin, rozšířená od jihovýchodní Kanady až po Texas.\nV roce 1989 byl popsán z australského Queenslandu nový druh \"Lindera queenslandica\" a areál rodu lindera se tak rozšířil na další kontinent.\n\nKvěty linder obsahují nektar a jsou opylovány hmyzem. Květy lindery benzoin neobyčejně sladce voní.\nSemena jsou šířena ptáky, kteří vyhledávají dužnaté plody jako potravu. Na keřích \"Lindera melissifolia\" byly pozorovány 2 druhy pěvců konzumující zralé plody. Na šíření semen se nejvíce podílí drozd rezavoocasý, zatímco kardinál červený se živí i semeny a při požírání plodů jich většinu zničí.\n\nLindery jsou v Severní Americe živnými rostlinami housenek otakárků rodu \"Papilio\" (\"Papilio glaucus\", \"Papilio palamedes\", \"Papilio troilus\"), martináčů \"Callosamia promethea\" a \"Eacles imperialis\" a některých drobnějších můr z čeledí bekyňovití a \"Apatelodidae\". V Asii se na nich živí housenky otakárka \"Graphium sarpedon\", martináče \"Samia cynthia\" a můr z čeledí píďalkovití a vzpřímenkovití.\n\nRod \"Lindera\" v současném pojetí je prokazatelně parafyletický a čeká na taxonomickou revizi.\n\n\nLindery jsou jedni z mála zástupců čeledi vavřínovité, kteří snášejí středoevropské zimy. Lze se s nimi setkat zejména ve sbírkách botanických zahrad a arboret. V České republice jsou nejčastěji pěstovanými druhy severoamerická lindera benzoin a východoasijské druhy lindera tupolaločná a \"Lindera erythrocarpa\".\nJsou to vápnostřežné rostliny se sbírkovým významem.\n\nNěkteré robustnější asijské druhy (zejména \"Lindera bibracteata\", \"L. lucida\" a \"L. oxyphylla\") jsou těženy pro dřevo, které je v Malajsii obchodováno pod názvem \"medang\". Pod tímto názvem se ovšem nabízí i řada druhů z jiných rodů vavřínovitých. Dřevo je poměrně lehké, bělavé, s jemnou strukturou.\n\nNěkteré druhy mají význam v lékařství.\nČerokíové používali linderu benzoin na léčení celé řady chorob včetně nachlazení, kašle, dyspepsie, chřipky a zvracení. Používaly ji i jiné indiánské kmeny, např. Irokézové.\nV asijské medicíně jsou používány kořeny \"Lindera aggregata\" na bolesti břicha a hrudníku a na revmatické bolesti. Zralé plody \"Lindera neesiana\" vložené mezi zuby ulevují od bolesti zubů. Na zubní bolesti se používá také nálev z větévek \"Lindera umbellata\".\nBěhem Americké války za nezávislost byly plody lindery benzoin používány jako náhrada nového koření a v průběhu Americké občanské války vařili vojáci Konfederace z listů aromatický čaj.\n\n"}
{"id": "472221", "url": "https://cs.wikipedia.org/wiki?curid=472221", "title": "Steve Christian", "text": "Steve Christian\n\nSteven Raymond Christian (* 26. června 1951, Adamstown, Pitcairnovy ostrovy) je bývalý pitcairnský politik a starosta. Světově neblaze proslul skandálem ohledně pohlavního zneužívání nezletilých pitcairnských dívek, za což byl odsouzen. \n\nNarodil se v Adamstownu na Pitcairnově ostrově. Jeho otec byl Ivan Roa Christian, potomek vůdce vzpoury na HMAV \"Bounty\" Fletchera Christiana a matka Verna Carlene „Dobrey“ Youngová, potomek dalšího vzbouřence, Neda Younga. V roce 1972 se oženil s Olive Jal Brownovou, s níž má čtyři děti: Trenta, Randy, Shawna a Taniu.\n\nZ rodiny Christianů již po generace pocházelo mnoho starostů a předáků obce, Steve tak měl mezi ostrovany vliv ještě před tím, než se roku 1976 stal členem Ostrovní rady. Členem rady byl i v roce 1982 a o tři roky později zastával funkci předsedy Vnitřního výboru (\"Internal Committee\"); tuto pozici zastával i později v letech 1991, 1992, 1994, 1995,1998 a 1999, kdy byl poprvé zvolen starostou (\"Mayor\").\n\nÚřad pitcairnského starosty Christian zastával od 7. prosince 1999 do 30. října 2004. Jako takový představoval hlavu vlády populačně nejmenšího samosprávného území na světě (pouhých 44 obyvatel v prosinci 2004). Na ostrově sloužil také jako údržbář, zubař, obsluhoval rentgen a kormidlo tzv. dlouhých člunů, které představují jediný prostředek fyzického spojení s okolním světem. Z úřadu byl formálně odvolán 30. října 2004 poté, co byl 24. října odsouzen.\n\nV roce 2004 byl společně se šesti dalšími pitcairnskými muži, včetně svého syna Randyho, předvolán k pitcairnskému Nejvyššímu soudu (kterému v zastoupení britské vlády předsedali novozélandští soudci) kvůli obvinění ze znásilnění a pohlavního zneužívání dětí; měl opakovaně napadnout množství žen, včetně několik dětí v průběhu několika let, přičemž měl využít odlehlosti ostrova i své mocenské pozice, aby své oběti umlčel. Všechna obvinění odmítl, přiznal však sex s několika poškozenými. Dne 24. října 2004 byl shledán vinným z pěti znásilnění z obvinění.\n\nDne 8. listopadu 2004 byla Christianova sestra Brenda, která zastávala funkci obecní policistky, Ostrovní radou zvolena jako dočasný nástupce do doby nových voleb, naplánovaných na 15. prosince 2004, ve kterých byl zvolen starostou Jay Warren, který byl u soudu osvobozen.\n"}
{"id": "472223", "url": "https://cs.wikipedia.org/wiki?curid=472223", "title": "Gare d'Austerlitz (stanice metra v Paříži)", "text": "Gare d'Austerlitz (stanice metra v Paříži)\n\nGare d'Austerlitz je přestupní stanice pařížského metra mezi linkami 5 a 10. Linka 5 stanicí prochází, pro linku 10 je zde konečná východní části. Stanice se nachází na hranicích 5. a 13. obvodu v Paříži a je integrovaná do Slavkovského nádraží na levém břehu Seiny. Ze stanice je proto možný přestup i na linky SNCF, linky Transilien a rovněž linku RER C.\n\nStanice byla otevřena 2. června 1906 jako součást prvního úseku linky 5, která sem byla dovedena ze stanice Place d'Italie. Protože linka vede přes Seinu po mostě, bylo nástupiště vybudováno nad zemí na 50 metrů dlouhém viaduktu přímo pod prosklenou nádražní střechou.\n\nDne 12. července 1939 sem byla prodloužena linka 10 ze stanice Jussieu. Toto nástupiště bylo vybudováno v podzemí.\n\nOd 26. září 1979 je možný přestup na linku RER C.\n\nStanice byla pojmenována po Slavkovském nádraží (německy \"Austerlitz\"), které nese název na počest Napoleonovy vítězné bitvy u Slavkova.\n\nPůvodní název nádraží a stanice metra byl \"Gare d'Orléans\" – Orleánské nádraží, neboť jej provozovala železniční společnost Paris-Orléans. 15. října 1930 se název změnil na \"Gare d'Orléans-Austerlitz\", což je dodnes stále viditelné na nástupišti linky 10. Současný název pochází z 25. dubna 1985.\n\nStanice má několik východů:\n\n"}
{"id": "472243", "url": "https://cs.wikipedia.org/wiki?curid=472243", "title": "Iryna Kovalenková", "text": "Iryna Kovalenková\n\nIryna Kovalenková ( – Iryna Kovalenko, * 12. června 1986) je ukrajinská atletka, výškařka, která své největší úspěchy zaznamenala především v juniorských kategoriích. V roce 2003 se stala mistryní světa do 17 let a o rok později vybojovala zlato na juniorském mistrovství světa v italském Grossetu. V roce 2005 vybojovala na ME juniorů v litevském Kaunasu bronzovou medaili a uspěla rovněž na světové letní univerziádě v tureckém İzmiru, kde získala stříbro.\n\n\n"}
{"id": "472245", "url": "https://cs.wikipedia.org/wiki?curid=472245", "title": "Australian Open 2010", "text": "Australian Open 2010\n\nPrvní grandslamový tenisový turnaj sezóny Australian Open se v roce 2010 konal ve dnech 18. - 31. ledna. Hrál se už tradičně na dvorcích s tvrdým povrchem v Melbourne.\n\nTituly z loňského roku obhajovali Rafael Nadal a Serena Williamsová. Turnaje se rovněž účastnila bývalá světová jednička Justine Heninová, která se na okruh vrátila v lednu 2010 po delší době.\n\nV mužské dvouhře získal čtvrtý titul Švýcar Roger Federer. Celkově se jedná o jeho šestnácté grandslamové vítězství ve dvouhře.\n\nV ženské dvouhře už popáté dominovala Serena Williamsová, což je rekord turnaje. Předchozí tituly: 2003, 2005, 2007 a 2009.\n\nV mužské čtyřhře počtvrté společně získali titul bratři Bob a Mike Bryanové. Předchozí tituly: 2006, 2007 a 2009.\n\nV ženské čtyřhře obhájily titul z roku 2009 sestry Venus a Serena Williamsovy. Celkově je to jejich čtvrtý triumf na tomto grandslamu: (předchozí tituly 2001, 2003 a 2009).\n\nVe smíšené čtyřhře zvítězil zimbabwsko-indický pár Cara Blacková a Leander Paes. Cara Blacková v Austrálii zvítězila poprvé; Leander Paes zde získal titul již v roce 2003 společně s Martinou Navrátilovou.\n\nJuniorku dvouhry na Australian Open vyhrála Karolína Plíšková a stala se tak po Braboře Záhlavové-Strýcové teprve druhou Češkou, která tohoto úspěchu v historii turnaje dosáhla.\n\nNejdelší utkání v historii ženské dvouhry Australian Open sehrála v 1. kole Barbora Záhlavová-Strýcová, která porazila Rusku Reginu Kulikovovou 7–6, 6–7, 6–3. Češka proměnila až osmý mečbol. Zápas se na tenisovém dvorci hrál čtyři hodiny a devatenáct minut, čímž překonal stávající rekord o 46 minut. Tehdy v roce 1996 Američanka Chanda Rubinová zvítězila nad Španělkou Arantxu Sánchezovou Vicariovou 16–14 v rozhodující třetí sadě.\n\n\n Shingo Kunieda - Stéphane Houdet, 7–6(3), 2–6, 7–5\n\n Korie Homanová - Florence Gravellierová, 6–2, 6–2\n\n Stéphane Houdet / Shingo Kunieda - Maikel Scheffers / Robin Ammerlaan, 6–2, 6–2\n\n Florence Gravellierová / Aniek van Kootová - Lucy Shukerová / Daniela di Torová, 6–3, 7–6 (2)\n\n"}
{"id": "472246", "url": "https://cs.wikipedia.org/wiki?curid=472246", "title": "Louis Blanc (stanice metra v Paříži)", "text": "Louis Blanc (stanice metra v Paříži)\n\nLouis Blanc je přestupní stanice pařížského metra mezi linkami 7 a 7bis v 10. obvodu v Paříži. Linka 7bis zde končí. Stanice se nachází na křižovatce ulic ''Rue La Fayette\" a \"Rue du Faubourg Saint-Martin\".\n\nStanice byla otevřena 23. listopadu 1910 jako součást prvního úseku linky 7. Dne 18. ledna 1911 byla ze stanice \"Louis Blanc\" zprovozněna boční větev do stanice Pré Saint-Gervais. Tato východní větev se 3. prosince 1967 stala samostatnou linkou s označením 7bis.\n\nJméno stanice je odvozeno od názvu nedaleké ulice \"Rue Louis Blanc\". Louis Blanc (1811–1882) byl francouzský politik, z jehož literárního díla čerpali zakladatelé Socialistické strany.\n\nStanice má jeden vchod před nárožním domem na křižovatce ulic \"Rue La Fayette\" a \"Rue du Faubourg Saint-Martin\".\n\n"}
{"id": "472249", "url": "https://cs.wikipedia.org/wiki?curid=472249", "title": "Sanmarinská dálnice", "text": "Sanmarinská dálnice\n\nSanmarinská dálnice (místními nazývána jednoduše \"Superstrada\") je pozemní komunikace v San Marinu vedoucí od italských hranic ze Serravalle přes Domagnano a Borgo Maggiore až do hlavního města San Marina. Jejím vlastníkem je vláda San Marina. Sanmarinská dálnice je skutečnou dálnicí od Serravalle do Borgo Maggiore, ale z Borgo do města San Marino se jedná pouze o silnici. Na hranicích s Itálií navazuje Superstrada na státní silnici SS72 (Strada statale 72 di San Marino), která vede do Rimini.\n\nStavba dálnice byla zahájena 10. srpna 1959 a dokončena 25. listopadu 1965. Část dálnice je postavena přes nyní nefunkční železniční trať Rimini-San Marino, která byla zničena při bitvě o Rimini.\n"}
{"id": "472250", "url": "https://cs.wikipedia.org/wiki?curid=472250", "title": "Stará Kouřim", "text": "Stará Kouřim\n\nStará Kouřim je pahorek asi kilometr východně od města Kouřim, který byl pro svou výhodnou polohu obýván od pozdní doby kamenné až do raného středověku. Hradiště je od roku 1965 chráněno jako kulturní památka.\n\nStrategicky výhodné umístění Staré Kouřimi je dáno polohou na vyvýšeném rulovém bloku nad ohybem řeky Výrovky, která svahy pahorku obrousila do strmých srázů vysokých až 60 metrů. Na přístupném severovýchodním svahu bylo hradiště chráněno třemi polokruhy valů o délkách 400, 820 a 1320 metrů. Uvnitř opevněného areálu byl pramen napájející vodní nádrž zvanou Libušino jezírko. \n\nNa severozápadní straně pahorku vně opevňovacích valů se nachází takzvaný Lechův kámen. Vede k němu z Kouřimi cesta po žluté značce. Naučná stezka Stará Kouřim spojuje šest nejvýznačnějších míst v okolí. \n\nAsi kilometr východně od vrcholu pahorku Stará Kouřim leží průsečík poledníku 15° východní délky a rovnoběžky 50° severní šířky.\n\nNejstarší nálezy dokládají osídlení v období eneolitu 4800 př. n. l. Poblíž Libušina jezírka byly odkryty zbytky domu sloupové konstrukce, obehnaného palisádovou hradbou. K dalším nálezům patřily vypíchaná keramika a nálevkovité poháry řivnáčské kultury.\n\nDalší etapu osídlení (2800 př. n. l) dokládá pohřebiště lidu se šňůrovou keramikou. Byly zde objeveny obytné sloupové stavby a hroby kultur únětické, lužické a štítarské (2000–1000 př. n. l.) a obytné polozemnice a keramika doby raně halštatské (750 př. n. l.). \n\nOd 6. století se na pahorku Staré Kouřimi objevují první Slované. Využili starší fortifikaci a opevnění dále rozšířili. \n\nV 9. století se Stará Kouřim stává mocenským centrem. Vstup do hradiště tvořila dvojitá brána s věží a úzkými průchody po stranách. Před opevňovacími valy byl mohutný příkop 5 metrů hluboký a 12 metrů široký. V prostoru brány byl příkop překlenut dřevěným mostem. Kolem roku 900 bylo hradiště vypáleno a o několik desetiletí později znovu opevněno a celé přestavěno. Na vrcholu pahorku na místě spálené dlouhé halové stavby vznikly rozlehlé srubové budovy - sídlo vévody.\n\nZa vlády Boleslava I. v polovině 10. století při přemyslovském sjednocování Čech zanikla i Stará Kouřim jako lokální mocenské středisko. Nové hradiště pod kontrolu přemyslovců, bylo založeno na sousedním pahorku v lokalitě zvané U svatého Jiří.\n\nPrvní archeologické průzkumy zde vedl na počátku 20. století Josef Ladislav Píč. Podrobný výzkum této lokality provedl v letech 1948–1958 a 1961–1962 Miloš Šolle. O nálezech sepsal populárně vědeckou publikaci \"Kouřim v průběhu věků,\" seznamující s vývojem pravěkého osídlení Staré Kouřimi. Popisuje vývoj opevnění, život na hradišti, hospodářství, řemeslnou výrobu i umělecká řemesla, demografický profil tehdejší společnosti, rodovou linii Děpolitců a kouřimské kostely. Zdejší archeologické nálezy jsou vystaveny v kouřimském muzeu.\n\n"}
{"id": "472253", "url": "https://cs.wikipedia.org/wiki?curid=472253", "title": "Hradčanské náměstí", "text": "Hradčanské náměstí\n\nHradčanské náměstí je veřejné prostranství nacházející se v centru Hradčan v městské části Praha 1 v bezprostřední blízkosti Pražského hradu. Jedná se o hlavní náměstí Hradčan, které z východní strany navazuje na I. hradní nádvoří a západní vstupní bránu a západní průčelí Pražského hradu. Na jižní straně vyúsťuje Královská cesta ulicí Ke hradu (směrem od horního konce Nerudovy ulice), zde se nachází vyhlídková terasa resp. Hradní rampa s nádherným výhledem na Prahu, nedaleko odtud byla umístěna i socha československého prezidenta Tomáše Garrigue Masaryka u příležitosti 150. výročí jeho narození.\n\n\n\n\n\n\n\nLitinový kandelábr pouličního osvětlení s osmi plynovými světly navrhl Alexej Linsbauer se sochařem Eduardem Veselým a do roku 1868 odlila komárovská slévárna u Berouna. Na pískovcovém soklu je podstavec se čtyřmi ženskými postavami, nad nimi je osm ramen s lucernami. Střední část zakončuje vysoký korintský sloup s alegorickou postavou symbolizující Prahu. Stejný kandelábr je nedaleko v Loretánské ulici a společně jsou chráněny jako kulturní památka České republiky. Skromnější kandelábr se čtyřmi rameny se nachází na Dražického náměstí u Karlova mostu.\n\nNáměstí plní také významné společenské funkce. Kromě velice čilého turistického ruchu se zde často koná i vítání oficiálních státních návštěv a další akce. Na náměstí se například v prosinci 2007 konal závod světového poháru v běhu na lyžích nebo v dubnu 2009, kdy zde při oficiální státní návštěvě České republiky pronesl projev americký prezident Barack Obama.\n\n23. prosince 2011 přes Hradčanské náměstí procházel pohřební průvod Václava Havla. Veřejnost pak mohla průběh samotného pohřbu ve svatovítské katedrále sledovat na velkoplošných projekcích na na náměstí a druhém hradním nádvoří.\n\nV letech 2018 a 2019 se zde konaly demonstrace proti politice prezidenta Miloše Zemana.\n\n\n"}
{"id": "472257", "url": "https://cs.wikipedia.org/wiki?curid=472257", "title": "Lofoty", "text": "Lofoty\n\nLofoty jsou souostroví při norském pobřeží tvořené asi 80 ostrovy, mezi nimiž jsou Austvågøy, jižní část ostrova Hinnøy, Skrova, Gimsøy, Vestvågøy, Flakstadøy, Moskenesøy, Værøy a Røst. Ačkoliv jsou v českém jazyce označovány množným číslem, v norštině je jejich název — Lofoten — jednotným číslem, složeným ze slov \"lo\" (rys), \"fot\" (noha) a určitého členu \"en\". Název Lofoten je moderní formou slova Lofotr, což je starý název ostrova Vestvågøy.\n\nLofoty vybíhají z norské pevniny do Atlantiku a leží asi 100 až 300 kilometrů severně od severního polárního kruhu, tj. mezi 67. a 68. stupněm severní šířky. Od norské pevniny je souostroví odděleno Vestfjordem. Nejvýznamnější ostrovy jsou propojeny tunely a silničními mosty\n\nLofoty jsou součásti kraje (nor. fylke) Nordland a jejich hlavním městem je Svolvær nacházející se na ostrově Austvågøy. Na Lofotech se rozkládá celkem šest obcí (nor. kommunen): Vågan, Vestvågøy, Flakstad, Moskenes, Værøy a Røst.\n\nSouostroví má přibližně 24 tisíc obyvatel, kteří žijí na ploše 1227 km².\n\nSeverně a východně od Lofot se nachází další souostroví, Vesterály, které je od Lofot odděleno úžinou Raftsund, jejíž součástí je rovněž turisty oblíbený Trollfjord. Severní část ostrova Austvågøy je administrativně součástí obce Hadsel a je tudíž považována již za součást Vesterál.\n\nLofoty jsou obývané lidmi asi šest tisíc let. V minulosti se obyvatelé živili hlavně lovem a rybolovem. Během vikinské éry bylo postaveno mnoho osad se sídly vikinských náčelníků. Kopie náčelníkova sídla byla postavena v Borgu, kde je součástí vikinského musea.\n\nOd čtrnáctého století ovládali obchod s rybami obchodníci z Bergenu. Bergen byl rovněž administrativním centrem vybírajícím daně. Kvalita života na Lofotech dlouhou dobu závisela na výsledcích rybolovu. Okolo roku 1860 došlo k největší přistěhovalecké vlně, která vedla ke vzniku současných sídel.\n\nLofotská krajina byla po dlouhou dobu holá, protože lidé většinu stromů pokáceli za účelem výstavby lodí, svých obydlí a konstrukcí pro sušení ryb. V současnosti na mnoha místech Lofot došlo k významnému obnovení lesů.\n\nOsídlena je převážně východní část ostrovů, protože tam vítr a mořské proudy nepůsobí tam silně jako na západě, neboť až více než 1200 m vysoké hory jsou schopny zastavit či zmírnit výkyvy počasí. Mezi jednotlivými ostrovy mohou působením slapových sil vznikat silné a nebezpečné mořské proudy a vodní víry. Nejznámějším proudem je Mahlstrom známý též jako Moskenstraumen.\n\nDíky působení Golfského proudu je klima na Lofotech vzhledem k jejich poloze za severním polárním kruhem relativně mírné. Jižní část Lofot je nejsevernějším místem na Zemi, kde průměrná teplota nikdy neklesá pod nulu a tvoří tak významnou klimatickou anomálii.\n\nHlavním zdrojem obživy Lofoťanů jsou turistický ruch, rybolov a s ním spojená odvětví. Lovu ryb, který se každý rok koná od poloviny ledna do poloviny dubna, se účastní stovky malých rybářských lodí. Většinu úlovku tvoří dospělé tresky, které se následně suší. Sušené tresky (nor. Tørrfisk) jsou většinou exportovány. Ačkoliv platí moratorium na těžbu ropy a zemního plynu, provádějí se v oblasti geologické průzkumy za účelem případné pozdější těžby.\n\nSilnice E10 začíná v Å na ostrově Moskenesøy a pokračuje dalších 170 km do Fiskebølu, kde bývalo nutno použít trajekt do Melbu. Na ostrovech jsou provozovány též autobusové linky. Na Lofotech není železnice, nejbližší železniční stanice se nachází ve městě Bodø.\n\nDne 1. prosince 2007 byl otevřen Lofast, poslední část silničního spojení Lofotských ostrovů, který vede z Fiskebøl přes ostrov Hinnøy do Gullesfjordbottnu. Poprvé v historii jsou tudíž Lofoty přímo dosažitelné silniční dopravou.\n\nLodě Hurtigrutenu zastavují na Lofotech v Stamsundu a Svolværu. Svolvær je pravidelnými trajekty propojen se Skutvikem, kterým vede silnice E6. Dalším významným lodním spojením je linka trajektu na trase z Moskenes do Bodø. Katamarány spojují Bodø a Svolvær. Na Vesterály je možno se dostat trajektem z Fiskebølu do Melbu.\n\nNa Lofotech se nalézají tři letiště, u Svolværu, Leknes a na ostrově Røst. Na ostrově Værøy se nachází heliport. Na ostrově je rovněž malé letiště, ale kvůli nebezpečným větrům se již po několik let nepoužívá. Všechna letiště realizují několikrát denně lety do Bodø.\n\n"}
{"id": "472259", "url": "https://cs.wikipedia.org/wiki?curid=472259", "title": "Laurie Wisefield", "text": "Laurie Wisefield\n\nLaurie Wisefield (27. srpna 1952 Londýn, Anglie) je anglický kytarista, známý jako člen skupiny Wishbone Ash v 70. a 80. letech.\n\nPřed svým vystupováním ve Wishbone Ash, účinkoval v progressive rockové skupině Home. Tato skupina vydala v letech 1971 až 1974 tři alba u společnosti Columbia Records.\n\nWisefield se připojil k Wishbone před vydáním alba z roku 1974, \"There's the Rub\", skupinu opustil v polovině 80. let, po vydání \"Raw to the Bone\".\n\nPo svém odchodu od Wishbone Ash, vystupoval Wisefield s umělci jako Tina Turner, Joe Cocker a Roger Chapman. Společně s ex-členy Whitesnake a Thunder hraje ve skupině Snakecharmer.\n\nV roce 2002 hrál v muzikálu \"We Will Rock You\".\n"}
{"id": "472263", "url": "https://cs.wikipedia.org/wiki?curid=472263", "title": "Nemetschek", "text": "Nemetschek\n\nKoncern Nemetschek je celosvětově vedoucím výrobcem softwaru pro architekty, inženýry a stavební průmysl. Společnost vyvíjí a distribuuje řešení pro projektování, výstavbu a užívání stavebních objektů a nemovitostí jakož i multimédia. Koncern Nemetschek má podle vlastních údajů se všemi dceřinými společnostmi asi 300 000 zákazníků ve více než 142 zemích (stav 2012).\n\nSpolečnost byla založena v roce 1963 Prof. Georgem Nemetschkem pod názvem \"Inženýrská kancelář pro stavebnictví (Ingenieurbüro für das Bauwesen)\" s těžištěm projektování nosných konstrukcí. Přitom inženýrská kancelář používala jako jedna z prvních společností v branži počítače a vyvíjela software pro vlastní potřebu. V roce 1977 zahájil Nemetschek distribuci svého \"Programového systému Statika 97/77\" pro inženýrské stavby.\n\nNa Hannoverském veletrhu (Hannover Messe) v roce 1980 prezentoval Nemetschek softwarový balík pro integrované výpočty a konstrukce standardních stavebních dílů pro masivní konstrukce. Tak byl poprvé umožněn Computer Aided Engineering (CAE) na Mikropočítačích, produkt měl dlouhá léta monopolní postavení.\n\nV roce 1981 byla založena společnost \"Nemetschek Programmsystem GmbH\", která převzala distribuci softwaru; vývoj programů prováděla nadále inženýrská kancelář Georga Nemetschka. Hlavní produkt Allplan, CAD systém pro architekty a inženýry, byl představen v roce 1984. S ním mohli projektanti modelovat budovy trojrozměrně. Koncem 80. let zahájil Nemetschek mezinárodní expanzi: v roce 1996 měla společnost dceřiné společnosti v osmi evropských zemích, distribuční partnery v devíti zemích Evropy a od roku 1992 také další vývojové stanoviště v Bratislavě, Slovensko. Koncem 90. let k tomu přibyly první koupě společností, například společnosti nabízející programy pro statiku \"Friedrich + Lochner\".\n\nSpolečnost vystupující od roku 1994 pod názvem Nemetschek AG šla v roce 1999 na burzu a je od té doby notována v Prime Standard ve Frankfurtu. Následovala řada převzetí podniků, mezi nimi jako jedna z největších akvizicí americká \"Diehl Graphsoft\" (dnes \"Nemetschek Vectorworks\" s produktem \"Vectorworks\") a \"MAXON Computer\" se softwarem \"Cinema 4D\" pro vizualizaci a animaci. Po fázi konsolidace následovala v roce 2006 další převzetí: přikoupením maďarské \"Graphisoft\" a belgické \"SCIA Internationa'l\" se společnost Nemetschek vypracovala k jedné z vedoucích společností nabízejících AEC softwarová řešení (Architecture, Engineering, Construction) v Evropě.\n\nNemetschek je mj. členem \"BuildingSMART e.V.\" a \"Deutschen Gesellschaft für Nachhaltiges Bauen\" (Německá společnost pro trvale udržitelnou výstavbu) (DGNB).\n\nOd roku 2008 působí Nemetschek AG jako holding se čtyřmi divizemi: Projektování (architektura a inženýrské stavitelství), Výstavba, Užívání a Multimedia. Pod střechou holdingu je vedeno dvanáct dalekosáhle samostatných značek výrobků.\n\nAllplan\n\nAllplan se sídlem v Mnichově byla založena 1. ledna 2008. Vyvíjí a distribuuje dlouholetý klíčový produkt společnosti Nemetschek, výrobkovou řadu Allplan. Společnost zaměstnává podle vlastních údajů přibližně 400 zaměstnanců (2012). Allplan je platformovým softwarem pro architekty, projektanty, dodavatele staveb a facility manager pro projektování a využívání objektů a je používán po celé Evropě. Allplan Campus se obrací speciálně na studenty, internetová platforma pro školáky, studenty a učitele. Poskytuje downloady, filmy pro e-learning a materiál pro školení pro budoucí architekty, stavitelské kresliče nebo inženýry.\n\nGraphisoft\n\nGraphisoft je mezinárodně působící společnost nabízející software pro architekty. Společnost byla založena v roce 1982 a dnes zaměstnává více než 230 zaměstnanců. Centrála je v Budapešti a vlastní mezinárodní pobočky v USA, ve Velké Británii, ve Španělsku, Japonsku a v Singapuru. Software pro architekty ArchiCAD používá podle vlastních údajů ve více než 80 zemích světa přibližně 100.000 zákazníků.\n\nVectorworks\n\nVectorworks, dřívější \"Diehl Graphsoft\", se sídlem ve státu Columbia (Maryland), vyvíjí a distribuuje více než 20 let celosvětově software pro projektanty. Je zde zaměstnáno přibližně 90 zaměstnanců (2009). Výrobková řada Vectorworks nabízí profesionální projektová řešení pro architekty, úpravu interiérů, zábavní průmysl, zahradní a krajinnou architekturu a strojírenství. Vectorworks je podle údajů výrobce používán po celém světě v 85 zemích.\n\nScia\n\nV roce 1974 založená Scia (název stojí pro Scientific Applications) se sídlem v belgickém Herk-de-Stad vyvíjí a distribuuje software pro statické výpočty, plánování a výrobu nosných konstrukcí s těžištěm na \"Building Information Modeling (BIM)\". Scia nv je 100% dcerou společnosti Nemetschek AG a podle vlastních údajů zaměstnává v deseti sídlech po celém světě více než 100 zaměstnanců.\n\n"}
{"id": "472265", "url": "https://cs.wikipedia.org/wiki?curid=472265", "title": "Saint-Lazare (stanice metra v Paříži)", "text": "Saint-Lazare (stanice metra v Paříži)\n\nSaint-Lazare je přestupní stanice pařížského metra mezi linkami 3, 12, 13 a 14 a nepřímo též linkou 9. Linka 14 zde má prozatím konečnou. Stanice se nachází na hranicích 8. a 9. obvodu v Paříži pod nádražím Saint-Lazare. Ze stanice je proto možný přestup i na linky SNCF, linky Transilien a rovněž linku RER E. Podzemním tunelem je navíc stanice propojena se stanicí Saint-Augustin na lince 9. V roce 2004 byla se 34,53 milióny cestujících druhou nejvytíženější stanicí zdejšího metra.\n\nStanice byla otevřena 14. října 1904 jako součást prvního úseku linky 3. Dne 5. listopadu 1910 bylo otevřeno nástupiště pro tehdejší novou linku A, kterou provozovala \"Compagnie Nord-Sud\" (dnes linka 12). Stejná společnost pak zprovoznila 26. února 1911 svou druhou linku B (dnes linka 13), jejíž první úsek vedl ze stanice \"Saint-Lazare\" do stanice Porte de Saint-Ouen. Od 12. července 1999 je možné přestupovat na linku RER E. Poslední rozšíření stanice proběhlo 16. prosince 2003, kdy sem byla prodloužena linka 14 ze stanice Madeleine. Zároveň s ní byla otevřena podzemní chodba spojující \"Saint-Lazare\" se stanicí \"Saint-Augustin\" na lince 9.\n\nStanice byla pojmenována po zdejším nádraží, které se nachází na ulici \"Rue Saint-Lazare\" (tj. ulici sv. Lazara). Název vznikl po starém špitálu pro nemocné leprou.\n\nStanice má několik východů:\n\n"}
{"id": "472266", "url": "https://cs.wikipedia.org/wiki?curid=472266", "title": "Toskánský palác", "text": "Toskánský palác\n\nToskánský palác, někdy zvaný též Thun-Hohenštejnský palác, je mohutná barokní stavba palácového typu, která se nachází na západní straně Hradčanského náměstí v městské části Praha 1 na Hradčanech. V současnosti budovu využívá Ministerstvo zahraničních věcí České republiky.\n\nStavbu paláce zahájil hrabě Michael Osvald Thun-Hohenstein před rokem 1690 na místě několika menších obytných domů, které do té doby patřily Lobkovicům. Hrabě Thun tehdy pojal úmysl vystavět zde své šlechtické reprezentační sídlo v blízkosti Pražského hradu. Dokončení stavby se však již nedožil. V roce 1718 nedostavěnou budovu od Thunů odkoupila Anna Marie Františka, vévodkyně toskánská, ta stavbu posléze dokončila – odtud pak pochází jméno tohoto paláce.\n\nStavbu prováděl architekt Giovanni Antonio Canevalli podle projektu francouzského architekta Jeana Baptista Matheye. Objekt má celkem čtyři uzavřená křídla s obdélníkovým dvorkem uprostřed a dvěma kašnami ve stavebních nikách. Bohaté průčelí paláce zdobí dva toskánské erby a dále také sochařská výzdoba, kterou tvoří alegorie Sedmera svobodných umění Jana Brokoffa.\n\nV roce 1998 zde proběhla celková rekonstrukce budovy. Pro veřejnost jsou příležitostně přístupné pouze prostory v přízemí, kde se občas konají různé společenské akce.\n\n"}
{"id": "472268", "url": "https://cs.wikipedia.org/wiki?curid=472268", "title": "Filadelfská dohoda", "text": "Filadelfská dohoda\n\nFiladelfská dohoda z 26. října 1918 byla dojednáním mezi T. G. Masarykem a předsedou Americké národní rady Uhro-Rusínů (ANRUR) Grigoriem Žatkovičem, kterou byla poprvé posouzena otázka připojení Uherské Rusi (Podkarpatské Rusi) k Československu. Masaryk – s ohledem na geopolitický aspekt – přislíbil Žatkovičovi, že v případě připojení by rusínský svrchovaný národ získal v rámci Československa autonomii a že hranice Rusi by byly takové, aby uspokojovaly Rusíny. Ve stejné době Masaryk odmítl návrh Nikolaje Pačuty, jenž navrhoval připojení všech karpatských Rusů – tj. i těch z Haliče – k Československu.\n\nMezi rusínskými reprezentanty se zvažovalo několik variant: kromě československé možnosti, to byla také otázka autonomie v rámci Uher, možnost připojení k Ukrajině nebo získání samostatnosti. Sjezd ANRURu, 12. listopadu 1918, se nakonec rozhodl pro československou variantu. Podle výsledné koncepce ANRURu se Uherská Rus připojí k Československu s nejširší samosprávou na federativním základě s podmínkou, že k území Rusi musí patřit všechny původní rusínské župy (Šariš, Zemplín, Abauj, Gemer, Boršod, Užhorod, Ugoča, Bereg a Maramaroš). Žatkovič na tomto sjezdu prosadil, aby se mezi americkými Rusíny o budoucnosti Rusi uskutečnil plebiscit, kdy za každých 50 členů krajanských skupin bude jeden hlas. Plebiscit byl realizován v prosinci 1918 a ačkoliv se ho zúčastnilo relativně málo krajanských sdružení, přesto vypovídal o vůli více než 55 tisíc politicky aktivních Rusínů v USA. V plebiscitu se 67% vyjádřilo pro připojení k Československu, 28% pro spojení s Ukrajinou, 27 hlasů (z 1102 celkových) bylo pro úplnou samostatnost, 10 pro připojení k Rusku a pouze 9 pro připojení k Maďarsku. Výsledky byly předány představitelům Československa i USA a byly také vhodným argumentem pro vyjednávání na mírové konferenci v Paříži.\n\n"}
{"id": "472271", "url": "https://cs.wikipedia.org/wiki?curid=472271", "title": "Atrofie", "text": "Atrofie\n\nAtrofie je regresivní změna postihující normálně vyvinutý orgán nebo tkáň. Právě důraz na to, že je postižen normálně vyvinutý orgán, odlišuje atrofii od nedostatečného vývinu orgánu (hypoplazie). Při atrofii vlastně dochází k úbytku živé tkáně. V rámci orgánu může atrofie postihovat jak orgán jako celek, tak i jednotlivé buněčné typy. Z hlediska celého orgánu dochází při atrofii k tomu, že se zvyšuje relativní podíl vazivového stromatu a orgán postižený atrofií se tak jeví jako tužší, než kdyby byl zdravý.\n\nPři prosté atrofii dochází ke zmenšování objemu buněk, jejich počet se však nesnižuje. Buňky zmenšují svůj objem a objevují se poměrně typické histologické změny - především dochází ke smršťování jádra (tzv. pyknóza jádra) a mění se barvitelnost cytoplazmy. V buňce se snižují zásoby tuku a glykogenu. Pokud je atrofie výraznější, dochází i ke snížení funkce buňky.\n\nNěkteré buňky mohou obsahovat větší množství tzv. pigmentu z opotřebení, lipofuscinu. Při zmenšování objemu buňky zdánlivě narůstá obsah lipofuscinu, ve skutečnosti se pouze zvyšuje jeho koncentrace. Atrofovaný orgán, jehož buňky obsahují větší množství lipofuscinu, bude zabarven hnědě - hovoří se o hnědé atrofii (lat. \"atrophia fusca\"). Hnědá atrofie se objevuje především u svalů a jater.\n\nNumerická atrofie je stavem, kdy buněčná populace ubývá. Mnohdy se týká tkání s výraznější obměnou buněk, kdy je narušena rovnováha mezi novotvorbou a zánikem buněk. Numerická atrofie postihuje zejména kůži, kostní dřeň a pohlavní žlázy. Jednou z forem numerické atrofie, která postihuje i kostní tkáň, je osteoporóza.\n\nNa atrofii mohou poměrně často navazovat další (druhotné, sekundární) reakce organizmu, popřípadě se může sám chorobný proces, který je příčinou atrofie, dále rozvíjet. Podle charakteru změn se pak hovoří o několika typech atrofie:\n\n\nPostihuje různou měrou prakticky všechny orgány. Její příčinou je nedostatečný přívod živin nebo jejich nedostatečné využití. Pokročilou formou inaniční atrofie je kachexie.\n\nTýká se orgánů, jejichž funkce zcela fyziologicky v určitém věku ustává. Typicky dochází během puberty k atrofii brzlíku, po klimaktériu dochází u žen k atrofii dělohy, vaječníků a mléčné žlázy.\n\nDochází-li k postupnému a pozvolnému uzávěru přívodných tepen, tkáň neodumírá, ale atrofuje a částečně se adaptuje na nízký přísun kyslíku a živin. Obvykle bývají takto postiženy ledviny při ateroskleróze ledvinných tepen nebo dolní končetiny (viditelné je zejména postižení kůže, postiženy jsou však i svaly) při ischemické chorobě dolních končetin.\n\nDlouhodobý tlak na tkáň vede jednak k omezení přísunu krve a jednak přímo negativně působí na tkáň. Poškození může být tak velké, že dojde k nekróze (typickým příkladem tlakové nekrózy je \"decubitus\" - proleženina). Tlaková atrofie nejčastěji postihuje kosti, žlázy a ledviny. V případě kostí jde obvykle o dlouhodobý tlak expandujícího procesu v blízkosti kosti (aneurysma, nádor), hovoří se o usuře nebo též usuraci kosti. V případě postižení žláz jde obvykle o ucpání vývodného kanálku žlázy a následné hromadění sekretu v dutině žlázy. Vyšší tlak vede k atrofii vlastní žlázy, vzniklý útvar se označuje pojmem retenční cysta. Obdobným způsobem jako žláza může být postižena i ledvina v případě, že vázne odtok moči nebo dochází při močení k návratu močí z močového měchýře do močovodu (tzv. vezikkoureterální reflux).\n\nJe následkem ozařování, které nebylo tak intenzivní, aby vyvolalo nekrózu. Častěji se objevuje spíše po opakovaném ozařování nízkými dávkami. Dříve byla iradiační atrofie kůže na rukou častou chorobou radiologů, dnes je iradiační atrofie spíše negativním doprovodem radioterapie. Postižena bývá zejména kůže v místě vstupu paprsků, ale postiženy mohou být jakékoliv ozářené tkáně, zejména pokud se vyznačují vyšší mitotickou aktivitou.\n\nPři omezení činnosti orgánu dochází mnohdy i k jeho atrofii. Typickým příkladem je atrofie svalů při znehybnění. Podobně může docházet i k atrofii kostí. Nejčastěji z inaktivity čelistí bez zubů, žlázy z ucpání vývodu.\n\nJe-li porušena inervace svalu, dochází u něj k atrofii z inaktivity. Při poruše inervace však dochází k výraznější svalové atrofii, než k jaké by došlo při pouhém znehybnění.\n\nJiným typem neurogenní atrofie je atrofické postižení kloubů při tabes dorsalis (tzv. Charcotův kloub). Porušená funkce senzitivní inervace zde nejspíš vede k chybnému zatěžování kloubu.\n"}
{"id": "472272", "url": "https://cs.wikipedia.org/wiki?curid=472272", "title": "Jaurès (stanice metra v Paříži)", "text": "Jaurès (stanice metra v Paříži)\n\nJaurès je přestupní stanice pařížského metra mezi linkami 2, 5 a 7bis. Linka 2 je v tomto úseku vystavěna na viaduktu, nástupiště dalších dvou linek jsou v podzemí. Stanice se nachází na hranicích 10. a 19. obvodu v Paříži na křižovatce ulic \"Boulevard de la Villette\" a \"Avenue Jean Jaurès\".\n\nStanice byla otevřena 23. února 1903 při rozšíření linky 2 ze stanice Anvers do Alexandre Dumas (tehdy pod názvem \"Bagnolet\"). Samotná trať byla zprovozněna již 31. ledna, takže vlaky zpočátku stanicí pouze projížděly.\n\n18. ledna 1911 bylo zprovozněno nástupiště pro boční větev linky 7 v úseku Louis Blanc ↔ Pré Saint-Gervais.\n\n12. října 1942 byla linka 5 prodloužena od Gare du Nord přes \"Jaurès\" až po stanici Église de Pantin.\n\n3. prosince 1967 byla východní větev linky 7 mezi \"Louis Blanc\" a \"Pré-Saint-Gervais\" přeměněna na samostatnou linku s označením 7bis.\n\nPůvodní jméno stanice znělo \"Rue de l' Allemagne\" (Německá ulice), ovšem po vypuknutí první světové války a vyhlášení války Německa Francii byly ulice a s ní i stanice 3. srpna 1914 přejmenovány na počest francouzského politika Jeana Jaurèse (1859–1914), který byl zavražděn jen několik dní před tím.\n\nJméno tohoto politika nese i stanice Boulogne – Jean Jaurès na lince 10, která se nachází na pařížském předměstí Boulogne-Billancourt.\n\n\n"}
{"id": "472274", "url": "https://cs.wikipedia.org/wiki?curid=472274", "title": "Madeleine (stanice metra v Paříži)", "text": "Madeleine (stanice metra v Paříži)\n\nMadeleine je přestupní stanice pařížského metra mezi linkami 8, 12 a 14. Nachází se v 8. obvodu v Paříži pod náměstím \"Place de la Madeleine\".\n\nStanice byla otevřena 5. listopadu 1910 jako součást tehdejší nové linky A (dnes linka 12), kterou provozovala \"Compagnie Nord-Sud\". Dne 13. července 1913 byla zprovozněna nová linka 8. která vedla i přes stanici \"Madeleine\". 15. října 1998 byla otevřena linka 14, které zde měla konečnou stanici až do roku 2003.\n\nStanice je nechvalně proslulá zápachem sirovodíku z důvodu špatného těsnění stanice.\n\nJméno stanice je odvozeno od sousedního kostela La Madeleine – sv. Máří Magdalény.\n\n"}
{"id": "472277", "url": "https://cs.wikipedia.org/wiki?curid=472277", "title": "Užhorodské memorandum", "text": "Užhorodské memorandum\n\nUžhorodské memorandum je označením dokumentu vzešlého z porady Centrální ruské národní rady (CRNR) 8. května 1919, kterou tento společný orgán rusínských národních rad (užhorodské, prešovské a chustské) i zástupců emigrace vyjádřil svou vůli stát se autonomní součástí Československé republiky. Dokument potvrzoval výsledky plebiscitu politicky aktivních Rusínů v USA z prosince 1918 a zahrnoval čtrnáct bodů, jež formuloval podle amerického vzoru Grigorij Žatkovič.\n\nPro rusínskou politickou reprezentaci bylo připojení k Československu v té době prakticky poslední alternativou, neboť z Ruska plynula obava kvůli bolševismu, Západoukrajinská lidová republika a ani Ukrajinská lidová republika již v té době neexistovaly a konečně maďarsky orientovaní Rusíni ztratili po komunistickém převratu oporu v Budapešti. CRNR vznikla 8. května 1918 a do 16. května 1918 projednala budoucí vztahy Rusi s Československem. Rada zároveň navrhla Grigorije Žatkoviče jako budoucího ministra rusínského státu v Československu. CRNR vyslala 23. května 1919 do Prahy víc jak stočlennou deputaci, kterou přijal ministr vnitra Antonín Švehla i prezident republiky Tomáš Garrigue Masaryk.\n\nVýznam Užhorodského memoranda spočíval především – vedle prosincového plebiscitu Rusínů v USA – ve vyjádření skutečné vůle rusínské reprezentace vstoupit jako autonomní prvek do svazku s Československem. Memorandum bylo také zasláno jako projev „\"přání lidu Podkarpatska\"“ na mírovou konferenci do Paříže. Slíbenou autonomii však Podkarpatská Rus získala až s účinností od poloviny prosince 1938 v souvislosti s ústavním zákonem č. 328/1938 Sb. z. a n. a autonomií Slovenska.\n\n"}
{"id": "472278", "url": "https://cs.wikipedia.org/wiki?curid=472278", "title": "Pyramides (stanice metra v Paříži)", "text": "Pyramides (stanice metra v Paříži)\n\nPyramides je přestupní stanice pařížského metra mezi linkami 7 a 14. Nachází se v 1. obvodu v Paříži pod \"Avenue de l'Opéra\" u křižovatky s ulicí \"Rue des Pyramides\".\n\nStanice byla otevřena 1. července 1916 při prodloužení linky 7 v úseku Opéra ↔ Palais Royal. 15. října 1998 bylo otevřeno nástupiště nové linky 14.\n\nJméno stanice je odvozeno od názvu ulice \"Rue des Pyramides\", která byla pojmenována podle vítězné bitvy u pyramid v roce 1798 během Napoleonova tažení do Egypta.\n\n"}
{"id": "472279", "url": "https://cs.wikipedia.org/wiki?curid=472279", "title": "Emil Nolde", "text": "Emil Nolde\n\nEmil Nolde, narozený jako Hans Emil Hansen (7. srpna 1867 – 13. dubna 1956), byl německý expresionistický malíř a grafik.\n\nPatří mezi nejznámější expresionisty a jeho expresionistické působení je spojováno s uměleckou skupinou Die Brücke, ke které se přidal v roce 1906, ale po roce ji opustil. Jako většina německých expresionistů ovládal techniku dřevořezu, maloval olejem, vedle toho v jeho díle hrála zásadní roli technika akvarelu. Do jeho díla proniklo též umění přírodních národů, se kterým se setkal při cestě přes Sibiř a Oceánii. Jeho dílo bylo nacisty označeno za zvrhlé a bylo mu zakázáno malovat, v tomto pozdějším období tvořil velmi neobvyklé akvarely nazývané jako „nenamalované obrazy“.\n\nMezi časté náměty jeho obrazů patří krajiny, biblické, velkoměstské a fantaskní výjevy, květiny.\n\nJeho obrazy byly vystaveny na výstavě Entartete Kunst v Mnichově v roce 1937.\n\n"}
{"id": "472284", "url": "https://cs.wikipedia.org/wiki?curid=472284", "title": "Chaviva Reiková", "text": "Chaviva Reiková\n\nChaviva Reiková (: , vlastním jménem Marta Reiková; též Marta (či Chaviva) Reicková, také Chaviva Reichová nebo Emma Reik, 22. června 1914, Nadabula – 20. listopadu 1944, Kremnička) byla sionistická aktivistka, příslušnice Palmachu a členka výsadkové skupiny Amsterdam vysazené v roce 1944 na Slovensku.\n\nNarodila se v malé slovenské vsi Nadabula (od roku 1960 součást města Rožňava) v tehdejším Rakousku-Uhersku jako jedno ze sedmi dětí v chudé židovské rodině. V roce 1919 se s rodinou přestěhovala do Radvaně u Banské Bystrice. Zde v letech 1919 až 1929 navštěvovala obecnou školu. Následně do roku 1931 studovala na Střední odborné škole v Banské Bystrici. Studia ale z existenčních důvodů ukončila a nastoupila jako prodavačka a účetní do železářství bratří Norbergerů.\n\nJiž jako mladá byla činná v sionistických organizacích. V roce 1930 vstoupila do mládežnické organizace ha-Šomer ha-ca'ir, kde přijala židovské jméno Chaviva. Byla také členkou Mezinárodní ženské sionistické organizace. V roce 1938 se přestěhovala do Bratislavy a začala pracovat jako sekretářka jednoho z vedoucích pracovníků sionistického hnutí na Slovensku, dr. Oskara Neumanna, a vyučovala v přípravných kurzech pro vystěhovalce do britské mandátní Palestiny. Zároveň byla také vedoucí sekretariátu Židovského národního fondu. V roce 1938 se provdala za Avrahama Martinoviče, s nímž sdílela sionistické nadšení. Existují názory, že šlo o sňatek fiktivní, uzavřený za účelem sdílení imigračního certifikátu, což v té době bylo běžnou praxí.\n\nDo tehdejší mandátní Palestiny se společně s manželem přestěhovala v prosinci 1939. Spoluzakládali kibuc Ma'anit, nacházející se asi deset kilometrů východně od Chadery, kde se Reiková okamžitě zapojila do činnosti spojené s rozvojem osídlení. Aktivní však byla i v hnutí ha-Šomer ha-ca'ir a podílela se například na koordinaci sklizně citrusů. Kibuc po nějaké době opustil její manžel, s Reikovou však nadále udržoval srdečný vztah. V roce 1941 vstoupila do židovské podzemní vojenské organizace Hagana. Pro rozdílnost názorů s vedením kibucu nakonec Ma'anit opustila a přestěhovala se do kibucu Šamir v podhůří Golanských výšin. Zde se seznámila se Sarou Bravermanovou, která ji přesvědčila, aby vstoupila do úderných oddílů Hagany, známých jako Palmach.\n\nReiková s Bravermanovou byly osloveny britskou zpravodajskou službou Special Operations Executive (SOE), která prostřednictvím Židovské agentury hledala židovské dobrovolníky pro speciální vojenské operace, a obě se přihlásily do připravovaného tajného projektu. Staly se příslušnicemi Ženských pomocných leteckých sborů britského královského letectva a pod patronací SOE poté prodělaly v roce 1942 vojenský a zpravodajský výcvik na britské vojenské základně nedaleko Káhiry. Reiková po absolvování kurzu složila přísahu britskému králi Jiřímu VI. a byla povýšena na seržantku. Zároveň přijala nové krycí jméno Marta Martinovič.\n\nDne 19. července 1944 byla rozkazem hlavního velitelství vzdušných sil na Středním východě zařazena do výsadku Amsterdam na pozici velitele. V rámci tohoto výsadku byla pověřena plněním zpravodajských úkolů a podporou Slovenského národního povstání. Na vysazení společně s ostatními příslušníky desantu čekala v italském Bari, kam byli z Egypta letecky přepraveni 26. srpna 1944. Původní záměr vysadit Reikovou společně s ostatními členy skupiny na padáku se nemohl uskutečnit, protože britské vojenské zákony zakazovaly nasazování žen do bojů (které v té době na určeném místě probíhaly) či v týlu nepřítele. Proto byla na Slovensko přepravena letadlem se skupinou amerických pilotů a 17. září 1944 vystoupila na letišti Tri Duby, v té době ovládaném povstaleckou armádou.\n\nZpravodajské úkoly, kterými byla pověřena, se týkaly zejména předávání informací o postavení Židů na Slovensku a vztazích mezi Židy, Slováky a Čechy. Krátce po příletu obnovila předválečné kontakty se sionistickými kruhy v Banské Bystrici. Zároveň se jí podařilo navázat kontakty nové. Kromě zpravodajských povinností se též zabývala pomocí židovským uprchlíkům, kteří se dostali na území ovládaném povstalci; zajišťovala pro ně jídlo a finance a organizovala transporty židovských dětí přes Maďarsko do britské mandátní Palestiny. Také organizovala návrat spojeneckých pilotů sestřelených během bojů nad Slovenskem do Itálie.\n\nSpolečně s ostatními příslušníky desantu Amsterdam vycvičila 40 židovských bojovníků a vytvořila z nich partyzánskou jednotku. Po vojenské porážce Slovenského národního povstání a přechodu jednotek na partyzánský způsob boje, se s příslušníky svého oddílu 24. října 1944 ve čtyřech vlnách stáhla do hor, aby zde pokračovala v činnosti. Dne 31. října byl partyzánský tábor nad Pohronským Bukovcem přepaden ukrajinskou jednotkou SS Galizien. Prakticky všem se podařilo uprchnout. Během dne byli ale partyzáni pochytáni a Reiková se společně s dalšími příslušníky své skupiny dostala do zajetí. Všichni, včetně Reikové byli 1. listopadu převezeni do Banské Bystrice, kde byli vyslýcháni a podrobeni mučení. Po ukončení výslechů byla Reiková společně s ostatními zajatci a dalšími 250 Židy 20. listopadu 1944 popravena v protitankovém příkopě v prostoru Banské Bystrice-Kremničky, a pohřbena v hromadném hrobě.\n\nPo osvobození Banské Bystrice v dubnu 1945 bylo tělo Chavivy Reikové exhumováno a znovu pohřbeno v britském válečném oddělení na Olšanských hřbitovech v Praze.\n\nŽidovská agentura po druhé světové válce pracovala na repatriaci ostatků všech pohřbených padlých výsadkářů (Chavivy Reikové, Chany Senešové a Rafa'ela Reisze), avšak myšlenka jejich hromadného převozu do Izraele se ukázala být z mnoha důvodů neproveditelná. Nakonec se však 8. září 1952, po zdlouhavém a komplikovaném jednání s československou vládou, podařilo do Izraele ostatky Reikové a Reisze převézt. Oběma se o dva dny později, 10. září 1952, dostalo státního pohřbu a byli pohřbeni na vojenském hřbitově na Herzlově hoře v Jeruzalémě, ve zvláštní sekci věnované sedmi židovským výsadkářům, kteří padli během druhé světové války za nepřátelskými liniemi. Tam již v březnu 1950 spočinuly ostatky Chany Senešové repatriované z Budapešti. Čtyři zbývající výsadkáři (Perec Goldstein, Cvi Ben Ja'akov, Aba Berdičev a Enzo Sereni) mají na místě pouze symbolické náhrobní kameny. Zahynuli v koncentračních táborech Oranienburg, Mauthausen a Dachau, jejich ostatky nebyly nikdy nalezeny, a předpokládá se, že zmizely v tamních krematoriích. Tři z výsadkářů, jejichž ostatky byly repatriovány, se stali jedinými z tisíců židovských vojáků a dobrovolníků, kteří za druhé světové války padli ve službách Spojencům, kterým se pocty pohřbení v Izraeli dostalo.\n\nPosmrtně byla Chaviva povýšena do hodnosti podplukovnice Izraelských obranných sil.\n\nVýsadkářské operaci a jednotlivým parašutistům se věnuje celá řada knih. Z pamětní literatury, která se takřka výhradně věnuje účastníkům mise, lze zmínit například knihy z 50. let \"Magen ba-seter\" („Tajný štít“) a \"Sefer ha-Palmach\" („Kniha Palmachu“), jejichž editorem byl Zerubavel Gil'ad. Z beletristické literatury vyšla o Chavivě Reikové v roce 1965 kniha \"Ke'em chaš le-hacil: šelichuta šel Chaviva Rajk\", jejímž autorem byl Daniel Ben Nachum a \"Beli limco u-veli le-hikane'a: chajejcha u-šelichuta šel Chaviva Rajk\" z roku 1973, jejímž autorem byl Eli Šadmi. Z tzv. generace nových historiků se operaci, jejím cílům a hodnocení, mimo jiné i z hlediska samotných výsadkářů, věnuje ve své knize \"The Blue and the Yellow Stars of David\" (doslova „Modrá a žlutá Davidova hvězda“) z roku 1990 historička Dina Poratová. Již roku 1947 vznikla v Praze kniha \"Chaviva\", sestavená Davidem Goldsteinem.\n\nV Izraeli její jméno nesou kibuc Lahavot Chaviva, Vzdělávací institut Givat Chaviva, jedna z lodí přivážející židovské přistěhovalce do Izraele a některé ulice. Ulice jsou po Chavivě Reikové pojmenovány i např. v USA či Kanadě. V září 1988 byla na její počest vydána v Izraeli poštovní známka o nominální hodnotě 0,4 šekelů.\n\nOd roku 1994 je udělována německá mírová cena \"Haviva Reik-Friedenspreis\".\n\n\n"}
{"id": "472285", "url": "https://cs.wikipedia.org/wiki?curid=472285", "title": "Atlas (obratel)", "text": "Atlas (obratel)\n\nAtlas (C1), případně též nosič, je první obratel páteře. Na rozdíl od všech ostatních krčních obratlů nemá tělo; jeho místo je nahrazeno kostěným obloukem (\"arcus anterior\"), který má ve středu dopředu vyčnívající hrbolek (\"tuberculum anterius\") a na zadní ploše ve střední čáře plochou kloubní jamku (\"fovea dentis\"), místo skloubení se zubem čepovce. Zadní oblouk (\"arcus posterior\") se spojuje s předním a vytvářejí tak typický kruhovitý tvar tohoto obratle. Na horní ploše zadního oblouku se nachází mělký žlábek (\"sulcus arteriae vertebralis\"), kudy probíhá stejnojmenná tepna. V místě spojení oblouků se nacházejí masivní boční kostěné struktury (\"massai latérales\"). Z nich vyčnívají příčné výběžky (\"processus transversi\") s otvorem (\"foramen processus transversi\").\n\nObratel je pojmenován po řeckém mýtickém obru Atlasovi, který na své šíji podle pověsti drží nebeskou klenbu nebo i celou zeměkouli.\n\nFraktura tohoto obratle se označuje jako Jeffersonova fraktura.\n\nNosič má 2 párová jádra pro zadní oblouk a \"massae laterales\"; nepárové jádro předního oblouku se objeví až v prvním roku života (původem totiž nepatří k obratli C1).\n"}
{"id": "472286", "url": "https://cs.wikipedia.org/wiki?curid=472286", "title": "Mithra", "text": "Mithra\n\nMithra, staropersky Miša, je zarathuštrický bůh – jazata, smluv a závazků, stád a patron válečníků. Je mu zasvěcena podzimní rovnodennost Mithrakana a měsíc říjen – \"mihr\". Jméno tohoto božstva lze přeložit jako „smlouva“ či „svazek“ a odpovídá védskému Mitrovi. \nMithrás uctíváný v pozdně antickém Římě je nepochybně božstvem íranského původu, ale pravděpodobně vychází z tradice odlišné od zarathuštrické.\n\nNa základě komparace s védským Mitrou lze předpokládat že Mithra je starým íranským božstvem smluv a práva. Jelikož v gáthách, nejstarších částech Avesty napsané nejspíše samotným Zarathuštrou, se neobjevuje předpokládá se že byl během náboženské reformy nahrazen abstraktním Vohu Mahanem „Dobrým smýšlením“. Vohu Mahan i Mithra jsou taktéž spojováni s dobytkem. Poté co se do zarathuštrovského panteonu navrátila stará íránská božstva objevil se Mithra opět pod svým původním jménem a vzhledem k tomu že Ahura Mazda se stal vzdálenou a strnulou postavou získal i některé jeho funkce. Kromě ochrany lidských usedlostí a smluv je také vybaven sítí vyzvědačů a trestá křivopřísežníky, stejně jako védský Varuna, zároveň také získal funkce démonizovaného Indary, protějšku védského Indry, a stal se bohem válečníků třímajícím hromoklín a nositelem deště. Mithra je někdy uváděn společně s Ahura Mazdou, analogicky k védskému dvandvovému páru Mitra-Varuna. Příklad je avestánské Mithra-Varuna, Hérodotem zmíněné \"Mesoromasdés\" – staropersky nejspíše \"*Miša-Auramazdáh\", nebo středoperské \"Mihrhormuz\".\n\nV jaštech, souboru hymnů mladších než jsou gáthy, je Mithrovi věnován desátý jašt – Mihr jašt. Je zde označován jako uctíváníhodný, obdařený hojností, zabírající vše mezi zemí a nebesy, bdělý a nikdy nespící a velmi milostivý. Zároveň trestá křivopřísežníky a narušitele smluv, je válečníkem jedoucím na voze a je ozbrojen kyjem, a je vlastníkem širých pastvin. V hymnu jsou mu též přisuzováni společníci Sraoša „poslušnost, kázeň“ a Rašnu „spravedlnost“, ve středoperštině tato trojice vystupuje jako Mihr, Sroš a Rašn. Společně soudí duše mrtvých u mostu Činvat. V jiných jaštech je spojován s Apam Napátem „Potomkem vod“, Átarem „Ohněm“ a Verethragnou, bohem války.\n\nPřestože je Mithra spojován se sluncem není s ním totožný, bohem slunce je Hvar Chšaéta, je však prvním bohem který před úsvitem stoupá na posvátnou horu Hará. Ztotožnění Mithry a Slunce se objevuje v řeckých textech o achaimenovské říši, není však jasná nakolik odráží skutečný stav, k splývání snad mohlo dojít pod vlivem příkladu mezopotámského Šamaše, který je bohem slunce i práva.\n\n"}
{"id": "472287", "url": "https://cs.wikipedia.org/wiki?curid=472287", "title": "WTA Tour 2010", "text": "WTA Tour 2010\n\nSony Ericsson WTA Tour představoval elitní tenisový okruh pro profesionálky, organizovaný Ženskou tenisovou asociací (WTA).\n\nSezóna 2010 zahrnovala turnaje Grand Slamu – organizované Mezinárodní tenisovou federací (ITF), kategorie WTA Premier Tournaments, WTA International Tournaments, dále pak závěrečné turnaje sezóny Commonwealth Bank Tournament of Champions a Sony Ericsson WTA Tour Championships a týmové soutěže pořádané ITF – Fed Cup společně s Hopmanovým pohárem, z něhož nebyly přidělovány tenistkám body.\n\nSvětovou jedničkou ve dvouhře byla na žebříčku WTA ke konci roku poprvé klasifikována Dánka Caroline Wozniacká.\n\nNejvíce turnajů ve dvouhře vyhrála Caroline Wozniacká (6) a ve čtyřhře pak Argentinka Gisela Dulková (8).\n\nV pořadí států byly nejúspěšnější Spojené státy americké, když její hráčky získaly celkem 21 turnajových vítězství, druhé Rusko nasbíralo 19 titulů.\n\nPoznámka: \"Tabulky měsíců uvádí vítězky a finalistky dvouhry i čtyřhry a dále pak semifinalistky a čtvrtfinalistky dvouhry.\"\n\n\n"}
{"id": "472288", "url": "https://cs.wikipedia.org/wiki?curid=472288", "title": "ATP World Tour 2010", "text": "ATP World Tour 2010\n\nATP World Tour 2010 byl elitní tenisový okruh pro profesionály v roce 2010, organizovaný Asociací profesionálních tenistů. Okruh zahrnoval turnaje Grand Slamu (organizované ITF), události kategorií ATP Masters 1000, ATP World Tour 500 series, ATP World Tour 250 series, dále pak týmové soutěže Světový pohár družstev, Davis Cup (pořádaný ITF) a Turnaj mistrů. Součástí okruhu 2010 se stal také Hopmanův pohár, z něhož si hráči nepřipsali žádné body, a jenž byl organizován ITF. Ve Wimbledonu byl sehrán nejdelší zápas dosavadní tenisové historie, který překonal několik rekordů.\n\nNásledující hráči získali první turnajové vítězství na okruhu ATP ve dvouhře, čtyřhře či smíšené čtyřhře:\n\nNásledující hráči obhájili titul ve dvouhře, čtyřhře či smíšené čtyřhře:\n\nNíže je hodnocení 20 nejlepších hráčů ve dvouhře, čtyřhře a párů na žebříčku ATP v sezóně 2010 a posun postavení proti sezóně 2009. V tabulce jsou uvedeny charakteristiky ke konci sezóny 2010 znázorňující počet dosažených bodů, odehraných turnajů, nejvyšší (max) a nejnižší (min) postavení během roku, respektive změnu na žebříčku v intervalu 2009-2010. Levá tabulka uvádí stav na konci sezóny 2009.\n\n\"Stav k 6. prosinci 2010.\n\n\"Statistiky nejlepších hráčů ve sledovaných charakteristikách sezóny 2010. Hodnoty jsou vyjma statistik es uváděny v procentech. Stav k 29. listopadu 2010.\"\n\n\n\n\n"}
{"id": "472290", "url": "https://cs.wikipedia.org/wiki?curid=472290", "title": "Mithraismus", "text": "Mithraismus\n\nMithrova mystéria (nazývané Římany též „Mystéria Peršanů“), zkráceně mithraismus, tj. kult boha Mithry (latinsky \"Mithras\"), byl římský náboženský synkretický směr v pozdně starověké Římské říši, v jehož centru stálo uctívání původem perského slunečního boha zvaného Mithras. Svůj nejvyšší rozkvět a největší rozmach zažil kult v období pozdní antiky 1. až 4. století po Kristu. Božstvo i jméno je odvozené od indo-íránského boha zvaného Mithra či Mitra – toto jméno má v avestánštině význam zhruba: „\"ten, který svazuje\"“, původ má také v sanskrtu a znamená „\"přítel\"“, toto římské jméno bylo někdy doplňováno různými přídomky (například „\"Mithras Tauroktonos\"“). Kult byl z největší pravděpodobnosti synkretismem tradičního římského polyteismu (a římské mytologie), astrologie a perského náboženství zoroastrismu neboli pársismu – starověkého náboženství založeného prorokem Zarathuštrou (na které zřejmě zčásti navazoval). Mithrův kult přinesl do římského náboženství několik zcela nových prvků: zejména božstvo, které obnovuje řád světa obětí kosmického býka, posvátnou liturgii v prostorách podzemní svatyně či chrámu a tajné iniciační rituály vedoucí ke spáse lidské duše, které svým charakterem a pojetím obřadů měly povzbuzovat zbožnost zasvěcených (proto je kult označován jako \"mystéria\" a řazen mezi tzv. \"antická mystéria\"). \n\nHlavním cílem mithraismu byla spása duše a zajištění věčného života, toho lze dosáhnout postupným zasvěcením do mysterijních obřadů. Překonáváním četných překážek a nástrah a plněním různých úkolů a příkazů (například postu) bylo možné postupně dosáhnout sedmi stupňů zasvěcení, jimž odpovídá představa stoupání duše zemřelého k nebi sférami sedmi planet (sblížení mithraismu, obdobně jako gnosticismu, s astrologií). Ke každému iniciačnímu stupni hierarchie kultu byla přidělena jedna planeta (a zřejmě i božský patron).\n\nNení známo, nakolik je helénský a římský Mithrův kult pokračovatelem perského náboženství a jeho reformní podoby zavedené prorokem Zarathuštrou – zoroastrismem. Úcta k Mithrovi byla v Persii velmi rozšířená, ale Mithra se nemohl stát ústřední postavou zoroastriánského náboženství, byl trvale zastíněn nejvyšším božstvem zoroastrismu Ahurou Mazdou, čímž byl natrvalo druhořadým bohem. Z toho důvodu se Mithrův kult nemohl uchytit v Persii, ale našel si stoupence v nábožensky tolerantním helénistickém Středomoří a později také v Římské říši, kde se hojně šířil během 1. století n. l. (jedna Mithrova svatyně byla nalezena dokonce na území Británie nedaleko Londýna).\n\nPřestože je Mithra původem indo-íránský bůh, na území Persie (dnešní Írán) nebyla (na rozdíl od helénského světa a starověkého Říma) nalezena žádná Mithrova podzemní svatyně ani žádný pozůstatek kultu. Ve skutečnosti vnější podoba a charakter Mithových mystérií nevznikly na území Perské říše, ale postupně se vyvinuly v helénistickém světě, kam se víra v perského boha přenesla prostřednictvím obchodu a výbojů. Mithra byl daleko dříve také velice oblíbený v Pontském království (několik tamních králů neslo mimo jiné i jméno \"Mithradatés\", což doslova znamená „daný Mithrou“), kam doputoval ze sousední Sásánovské říše (snad prostřednictvím perských zoroastriánských mágů). Mithrův kult se poté rozvíjel na území Malé Asie (pravděpodobně nejvíc stoupenců nalezl právě v Pontském království), kde přebíral antické vlivy. Po dobytí Pontu Pompeiem se Mithrův kult začal hojně objevovat u kilikijských pirátů. Po porážce kilikijských pirátů se prvními římskými šiřiteli kultu stali pravděpodobně arménští legionáři, kteří se účastnili války proti Pontu a později i proti pirátům. Také někteří piráti původně pocházeli z bývalé pontské armády krále Mithridata. Po mnoha porážkách a bojích jim zachutnal pirátský způsob života. Postupně tak byl orientální Mithrův kult zprvu ovlivňován helénistickým prostředím Malé Asie a posléze řecko-římskou kulturou, řecko-římskými náboženskými představami, antickou astrologií a možná v pozdějších době také křesťanstvím.\nMithrovy mýty se do dnešních dnů nedochovaly, ale z kamenných reliéfů Mithrových oltářů je možno vyčíst kultovní příběh božstva. Na počátku se Mithra zrodil (či byl stvořen) již jako dospívající mladík ze skály v jeskyni. Sbíral plody nebo sklízel obilí, poté vystřelil z luku šíp a zasáhl jím skálu, ze které pak vytryskl životodárný pramen. Poté musel pronásledovat býka, kterého bylo zapotřebí zkrotit. Někdy je zobrazován, kterak na zkroceném býkovi jede. Jeho nejvýznamnějším skutkem je však skolení býka. Ústředním motivem příběhů je tedy výjev zvaný \"tauroktonie\", tomu je na oltáři věnována největší pozornost, na něm je bůh Mithra zobrazen, kterak zabodávácmeč (či dýku) do hřbetu umírajícího býka. Tento akt představoval oběť, během které je obnovována plodnost a životadárnost světa i kosmu. Kromě Mithry se na obrazech objevují další postavy – různá zvířata (had, pes, škorpion, havran...), sluneční bůh Sol (či Hélios), Mithra bývá někdy doprovázen dvěma mladíky (dvojčaty – blíženci) s pochodněmi, kteří bývají oblečení stejně (či podobně) jako on, jmenují se \"Cautes\" a \"Cautopates\". V prostorách Mithrových svatyní se pak objevuje bůh či démon zvaný Aión v podobě sochy. Ten má představovat personifikaci času (či nekonečného času, pravděpodobně se jedná podobu římského boha Saturna a řeckého Krona). Mimo soch Aíona se v některých svatyních objevují také sochy a busty egyptsko-helénského synkretického boha Serapida (například v londýnském mithraeu jeho busta). Serapis byl nejvyšší bůh Ptolemaiovského Egypta a centrem jeho kultu bylo helénské město Alexandrie.\n\nMithra byl chápán jako bůh slunce a světla uctívaný uprostřed temné jeskyně, je to mladý bojovník, vládce universa („\"kosmokrátor\"“) a obnovovatel světa, který prostřednictvím krvavé oběti kosmického býka pravidelně zachraňuje a cyklicky obnovuje veškerý život. Byl zobrazován jako mladík v červeném orientálním (zřejmě perském) oděvu s červenou frýžskou (neboli frygickou) čapkou (podoba inspirována možná bájným řeckým hrdinou Perseem), tato podoba nepochází ze zemí jeho původu, ani frygická čapka není typickou pokrývkou hlavy Peršanů (byť si to zjevně Řekové a Římané naopak mysleli). Po stranách jsou zpodobněny menší výjevy zachycující další významné události Mithrova života. Na výjevu \"tauroktonie\" proto bývá někdy zobrazeno, kterak z býkovy rány kromě pryštící krve vyrůstají také zemědělské plodiny. Proto byl Mithra chápán jako zachránce a spasitel. Na rozdíl od křesťanského spasitele není Mithra zabit pro spásu lidstva, ale naopak pro spásu lidstva zabíjí. Jeho kult kvůli vojenskému charakteru byl velice oblíbený zejména v římských legiích, ale také rozšířený v řadách městských úředníků a podporovaný některými římskými císaři.\n\nShromaždiště účastníků Mithrových mystérií tvořila jeskyně či uměle zbudovaná podzemní svatyně (zvaná \"mithraeum\") s oltářem zdobeným výjevy z Mithrova mytologického života, později vznikaly také nadzemní chrámy (podobné křesťanským kostelům). Někdy bývají v podzemních svatyních umístěné otvory, odkud měly dovnitř proudit paprsky slunečního svitu. Ty měly osvětlovat některá speciální místa (například oltář) během obřadů a celkově tak podtrhovat atmosféru svatyně. Ústředním výjevem interiéru chrámu byl bohatě zdobený oltář s \"tauroktonií\" – výjevem Mithry, kterak zabíjí býka, ta měla obvykle největší rozměr a byla umístěna tradičně uprostřed oltáře (či nad oltářem). Shromáždění věřících uvnitř chrámu bylo pro antický svět novinkou (u tradičních antických chrámů se věřící shromažďují před vchodem a přístup dovnitř mají pouze kněží), kdežto zasvěcenci kultu se shromažďují v prostorách Mithrova chrámu podobně jako křesťané v kostelech. Mimo to Mithrův kult disponoval také speciálními mobilními oltáři s reliéfy, které bylo možno libovolně přesouvat či rozebrat a postavit jinde. Kamkoli Mithrovi věřící přišli, tam si náboženství přinesli se sebou díky přenosnému oltáři, a mohli tak praktikovat svou víru. Právě díky tomu se kult šířil prostřednictvím římských legií neobvyklou rychlostí a zakládání nových náboženských obcí bylo mnohem jednodušší.\n\nZasvěcenci v Mithrových svatyních nosili během obřadů pestrobarevná orientální roucha a masky, které odpovídaly jednotlivým stupňům zasvěcení. Obřady byly neveřejné a pro obyčejné lidi nepřístupné, pro zájemce byl vstup do kultu zajišťován prostřednictvím speciálního obřadu – křtu, který spočíval ve vypálení (či vytetování) znamení (či znaku) na čelo, značka měla pravděpodobně tvar řeckého kříže nebo byla ve tvaru písmene \"X\" (Hostilianův portrét), není to však jasně prokázáno. Liturgie a náboženské svátky byly odvozeny z příběhů Mithrova života, kult oslavoval zabití býka Mithrou slavností či hostinou, během které byl obětován býk, jehož maso se později na hostině jedlo. V pobožnostech hrály také významnou úlohu voda a víno (původně haoma neboli sóma, obětní nápoj z rostliny, která na Západě neroste, a proto byla v obřadech nahrazena vínem). Každý stupeň měl svůj iniciační rituál, během něhož kandidát musel prokázat odvahu nebo znalosti, které byly tajné a pro běžného smrtelníka nedostupné. Kandidát byl vystavován nebezpečí nebo si musel poradit s různými překážkami, nástrahami a hádankami. Například během zasvěcovací ceremonie ke vstupu do kultu byl zájemce přiveden do temné jeskyně se zavázanýma očima. Tam mu byla látka z očí sejmuta a poté mu byla nabídnuta honosná koruna. Aby zájemce v obřadu uspěl, musel nabízenou korunu odmítnout a prohlásit, že jeho korunou je sám bůh Mithra.\n\nZmíněných sedm stupňů bylo následujících:\nSedmý nejvyšší stupeň je spřízněný s planetou Saturnem a bohem Saturnem/Kronem, který je zde vyobrazen jako bytost zvaná Aión (samostatný bůh Mithrova kultu interpretovaný jako vládce času, popřípadě jako podoba římského Saturna a řeckého Krona – všichni tito bohové se svou úlohou a charakteristickými rysy shodují), ten je zobrazován nejčastěji se lví hlavou (někdy i bez ní) a kterak drží v rukou hůl boha Iana (římského boha dveří, bran, vchodů, začátků a konců) a klíč či dva klíče (patrně od nebeské brány). Nejvyšší hodností sedmého stupně (i kultu) byl otec s titulem Otec otců.\n\nExistuje také hypotéza, že pátý stupeň \"Perses\" by mohl souviset také s řeckým hrdinou Perseem.\n\nPřestože sedm iniciační stupňů vedlo do mytického nebe, je prokázáno, že ne všichni zasvěcení tohoto nejvyššího stupně dosáhli, zřejmě to ani nebylo povinností kultu.\n\nRaná křesťanská církev kritizovala a obviňovala Mithrova mystéria z kopírování a parodování křesťanských obřadů. Mithra hrál v mithraismu podobnou úlohu spasitele stejně jako Kristus v křesťanství. Narození Mithry se v Římě slavilo 25. prosince během svátku Nepřemožitelného Slunce (Sol Invictus) zavedené císařem Aureliánem, které mělo formálně sjednotit kulty solárních bohů. Mithras je ztotožňován s dvěma antickými bohy slunce, s řeckým slunečním bohem Héliem a zejména pak s římským aureliánským bohem Solem („\"Sol Invictus Mithras\"“, ten je také v Mithrových obřadech často zobrazován, kterak je Mithrovi podřízen), na výjevech mithraistických oltáří je zde zobrazení Sola a Mithry, jak si nad oltářem tisknou ruce (\"dexiósis\"). Na jiných výjevech Sol před Mithrou klečí a Mithra nad ním mává jakýmsi předmětem (pravděpodobně vakem) jako kdyby snad chtěl Sola zasvětit do svých vlastních mystérií. Cyklus vyobrazení je ukončen výjevem, na němž je Mithra zobrazován, kterak vystupuje na Solův sluneční vůz.\n\nZmínky o Mithrově kultu se objevily také ve známém dokumentárním filmu . Jeho první část „Největší příběh všech dob“ se zaobírá náboženstvím, konkrétně kultem slunce a vlivem astrologie na náboženské kulty. Film interpretuje starověké kulty včetně toho Mithrova interpretuje jako přímé předchůdce křesťanství. Křesťanství mělo být pouze plagiátem mithraismu a dalších kultů starověku. Film se zaobírá otázkou, proč byly ve většině mytologií starověku obsaženy zrovna tyto vlastnosti: (narození z panny, 25. prosinec, počet následovníků, smrt po tři dny a vzkříšení z mrtvých). Faktem je, že údaje uváděné filmem o Mithrovi (\"zrozen 25. prosince z panny Mehr v jeskyni, měl dvanáct učedníků, konal zázraky a tři dny po smrti vstal z mrtvých\") nejsou pravdivé ani ničím podložené. Dochované příběhy na Mithrových stélách, obrazech a reliéfech nikde nenaznačují, že by se bůh narodil z panny, měl dvanáct učedníků a vstal z mrtvých, je tedy nutno tyto informace uváděné filmem chápat jako mylné či lživé. Ve skutečnosti četná Mithrova zobrazení a sochy zachycují Mithru, kterak se svévolně rodí ze skály, žádní učedníci se s výjimkou blíženců Cauta a Cautopata po boku Mithry vůbec neobjevují. Mithras nakonec ani neumírá, nýbrž zabíjí kosmického býka a dělá to zřejmě každoročně (cyklicky), jeho mysterijní obřady tak zřejmě souvisejí s ročními obdobími a cykly v přírodě. Buď Mithras obnovuje život a plodnost zabitím býka cyklicky (každoročně), nebo to alespoň za něj dělají mithraistické svátky a obřady, při nichž je býk obětován.\n\nMithrův kult se objevuje v Římské říši v době, kdy upadá význam tradičních římských kultů a věřící lidé se zaobírají novými náboženskými myšlenkami do té doby neznámými (například spásou lidské duše a dosažením věčného života po smrti), roste tak oblíbenost antických mysterijních kultů, které tuto spásu (či osvícení) zajišťují (nejen tedy Mithrova, ale také roste oblíbenost Déméteřiných eleusínských mystérií, dále Dionýsových, Osiridových, Kybeliných a mystérií Kabeirů na Samothráké). V této době se na scéně objevuje také nové náboženství – křesťanství, které taktéž nabízí spásu lidské duše skrze Syna Božího.\n\nPřestože se Mithra těšil v Římské říši značné úctě, nemohl na rozdíl od křesťanství zaujmout vedoucí postavení státního božstva. Za vlády císaře Aureliana byl Mithras alespoň ztotožněn se státním aureliánským božstvem Solem (dostal tak přízvisko \"Sol Invictus Mithras\") a jeho narození bylo slaveno 25. prosince v souvislosti s narozením Sola a dalších slunečních božstev, jenže elitářská vyhraněnost znemožňovala mithraismu stát se masovým náboženstvím. Mithrova společenství navzdory rozšíření na území impéria zůstávala málo početná. Původ božstva v Orientu, celkový cizokrajný nádech a kulturní spřízněnost s Perskou říší (se kterou Řím často vedl vleklé války) mohly navíc vyvolávat v řadách římské veřejnosti jistou nedůvěru a opovržení. Navíc vojenský charakter obřadů tolik oblíbený u vojáků znemožňoval přístup ženám, kult a jeho zasvěcení bylo přístupné pouze mužům. Ženy se musely alespoň spokojit s kulty jiných božstev, často se v okolí Mithrových svatyních nachází další chrámy zasvěcené některým bohyním (převážně se jedná o bohyni Kybelé, jejíž kult má také svá \"mystéria\" a původ v Malé Asii). Mithras a jeho kult tak zřejmě nebyly samostatným náboženstvím, ale zřejmě byli integrovanou synkretickou součástí římského náboženství. Otcem Mithry neměl být nikdo jiný než bůh zvaný „Zeus Oromazd“ (synkretické spojení nejvyššího olympského boha Dia a Ahury Mazdy, nejvyššího íránského božstva zoroastrismu), jindy byl Mithra (kromě Sola) ztotožňován také s maloasijským bohem Attidem (partnerem bohyně Kybelé) jako „Mithra-Attis“. Jakou roli hrál v kultu nejvyšší synkretický bůh Ptolemaiovského Egypta Serapis není známo, buď sem byl umístěn náhodně, a nebo zde zastupoval podobu nejvyššího boha, Mithrova otce. Je možné, že Mithrův kult se snažil formálně sjednotit náboženskou nejednotnost, kulturní a náboženskou rozmanitost Římského impéria, jehož kulturní a náboženská roztříštěnost byla postupem doby řešena Aureliovými náboženskými reformami (zavedením státního kultu boha slunce „Sol Invictus“, se kterým byl Mithra ztotožněn) a nakonec zcela „vyřešena“ zákazem původních kultů a nastolením kosmopolitního křesťanství.\n\nPo zákazu pohanských krvavých obětí v Římské říši začíná rychlý úpadek mnoha pohanských kultů včetně toho Mithrova, který byl závislý na obětech býka, jehož maso zasvěcenci jedli na sakrálních hostinách a během kultovních slavností ve svatyních. Pro náboženskou liturgii a zasvěcence byl tento akt ze všech nejdůležitější, představoval Mithrovu oběť, skrze kterou je obnovována plodnost a životaschopnost světa. Prostřednictvím oběti býka a býčí hostiny je tak Mithrův skutek připomínán a nebo dokonce sami věřící se prostřednictvím obřadu podílejí na obnově světa společně s Mithrou. Je tedy pochopitelné, že bez býčích obřadů byla další existence kultu nemyslitelná.\nPo ustanovení křesťanství hlavním státním náboženstvím Římské říše se mithraistické památky stávaly terčem útoků křesťanských věřících. Ti se snažili zahladit veškeré stopy po dříve oblíbeném bohu a spasiteli Římské říše, který dříve pro křesťanství představoval vážného konkurenta. Navíc křesťané byli také toho názoru, že Mithrův kult se na křesťanských obřadech dopouštěl plagiátorství, měl údajně vykrádat a kopírovat křesťanské bohoslužby a svátosti, a zároveň tak křesťanství i zesměšňovat. Mithrův kult, značně oslabený, se dost možná snažil podobně jako ostatní kulty pokračovat ve své činnosti dál, pokud možno tajně a ilegálně. Jeho existence definitivně končí na konci 4. století našeho letopočtu v souvislosti s protipohanskými výnosy křesťanského císaře Theodosia.\n\n\n"}
{"id": "472292", "url": "https://cs.wikipedia.org/wiki?curid=472292", "title": "Poloměsíčitá kost", "text": "Poloměsíčitá kost\n\nPoloměsíčitá kost (: \"os lunatum\") patří mezi kosti horní končetiny. Je uložená v proximální řadě zápěstních kůstek, mezi člunkovitou kostí (\"os scaphoideum\") a trojhrannou kostí (\"os triquetrum\"). Proximální část kosti se přikládá k \"facies articularis carpea\" vřetenní kosti (\"radius\"). Distální ploška se dotýká hlavaté kosti (\"os capitatum\"), ulnárně se dotýká hákové kosti (\"os hamatum\"). Laterálně je na kosti ploška pro spojení s člunkovitou kostí, mediálně s trojhrannou kostí.\n"}
{"id": "472296", "url": "https://cs.wikipedia.org/wiki?curid=472296", "title": "Vřetenní kost", "text": "Vřetenní kost\n\nVřetenní kost (: \"radius\") patří mezi kosti horní končetiny člověka.\n\nVřetenní kost je uložená v předloktí na jeho palcové straně. Je to dlouhá kost, na které rozlišujeme tělo a dva konce (proximální a distální).\n"}
{"id": "472297", "url": "https://cs.wikipedia.org/wiki?curid=472297", "title": "Radius", "text": "Radius\n\nRadius může znamenat:\n"}
{"id": "472299", "url": "https://cs.wikipedia.org/wiki?curid=472299", "title": "Japan Women's Open", "text": "Japan Women's Open\n\nJapan Women's Open Tennis, oficiálním sponzorským názvem Hashimoto Sogyo Japan Women's Open Tennis, je profesionální tenisový turnaj žen, konaný v japonské Hirošimě. Založen byl v roce 2009 a v rámci okruhu WTA Tour se řadí do kategorie WTA International Tournaments. Dějištěm konání jsou otevřené dvorce s tvrdým povrchem městského areálu Regional Park Tennis Stadium.\n\nSoutěže dvouhry se účastní třicet dva tenistek a do čtyřhry nastupuje šestnáct párů. Dotace činí 250 000 dolarů. Turnaj se odehrává v záříjovém termínu. V roce 2015 došlo poprvé ke změně dějiště, když byl turnaj z ósackého Tenisového centra Ucubo přemístěn do tokijského Tenisového parku Ariake, dějiště LOH 2020. Od sezóny 2018 se pak místem konání staly otevřené dvorce s tvrdým povrchem v Hirošimě.\n\nBěhem podzimní části se také koná druhá japonská událost na ženském okruhu Toray Pan Pacific Open, probíhající v japonské metropoli Tokiu.\n\nOd založení do roku 2013 nesla ósacká událost název HP Open, odvozený od generálního sponzora společnosti Hewlett-Packard. Ročník 2010 přinesl „nejstarší finále“ v historii WTA, když v něm 33letá Thajka Tamarine Tanasugarnová porazila 40letou japonskou veteránku Kimiko Dateovou. V roce 2012 se pak Heather Watsonová stala první Britkou, jež vyhrála titul na okruhu WTA Tour od července 1988 a úspěchu krajanky Sary Gomerové v kalifornském Aptosu.\n\nNejvíce titulů získala Australanka Samantha Stosurová, která v singlové soutěži postoupila čtyřikrát do finále, z nichž tři vyhrála. První japonskou vítězkou se stala Kimiko Dateová, která v páru s čínskou hráčkou Čang Šuaj vyhrála deblovou soutěž 2011.\n\n"}
{"id": "472302", "url": "https://cs.wikipedia.org/wiki?curid=472302", "title": "Pavinec vytrvalý", "text": "Pavinec vytrvalý\n\nPavinec vytrvalý (\"Jasione laevis\", též \"J. perennis\" či \"J. pyrenaica\") je pavinec rostoucí na horských loukách v jihozápadní Evropě.\n\nPři pěstování je nutné vytvořit dobrou drenážní vrstvu. To je polštářovitá trvalka se stopkami 20 – 45 cm vysokými, nesoucími fialovo– modré květenství, 4 centimetry široké. Druh dobře klíčí ze semen. Květy se ukazují celé léto. Pavinec vytrvalý je vhodnou rostlinou pro suché skalky, slunečné zahrady, ideální je pro lemy záhonů.\n\nKultivar 'Blue Ligh', má stopky 20 vysoké. Poddruh \"Jasione leavis\" subsp. \"carpetana\" pochází z hor centrálního Španělska a má stopky 5 – 10 cm vysoké. \n\"Jasione leavis\" subsp. \"rosularis\" pochází z hor jihozápadního Španělska, stopky jsou dlouhé 30 – 50 cm s listy jsou kopinaté, 8 mm široké.\n\n"}
{"id": "472303", "url": "https://cs.wikipedia.org/wiki?curid=472303", "title": "Loretánské náměstí", "text": "Loretánské náměstí\n\nLoretánské náměstí je veřejné prostranství, které se nalézá na pražských Hradčanech v městské části Praha 1. Svůj název dostalo od Pražské Lorety, která se nachází na jeho východní straně.\n\nV raném středověku i v dalších obdobích se zde nalézalo pohřebiště, ve vrcholném středověku tržiště. Později zde bylo také poutní místo.\nSoučasná podoba tohoto náměstí vznikla teprve vybudováním Černínského paláce.\n\nZápadní stranu náměstí tvoří mohutná barokní budova Černínského paláce, dnes sídlo Ministerstva zahraničních věcí České republiky.\n\nNa severní straně pak stojí kostel Panny Marie Andělské s přilehlým klášterem řádu kapucínů a k němu přináležející zahradou, jižní stranu náměstí uzavírá Loretánská ulice vedoucí z Pohořelce na Hradčanské náměstí a Pražský hrad s řadou historických domů a malebným podloubím.\n\nVýchodní část náměstí před Loretou má parkovou úpravu (železný kříž s nástroji Kristova umučení tam údajně připomíná jedno z možných míst skončení pozemské pouti kněžny Drahomíry, matky sv. Václava), západní část náměstí před Černínským palácem zabírá rozlehlé parkoviště.\n\nNa jižní straně na adrese Loretánské náměstí 1 se nachází proslulá pivnice U Černého vola, která ze svého zisku podporuje Školu Jaroslava Ježka pro zrakově postižené. Na sousedním čtyřpodlažním renesančním domě s podloubími U Drahomířina sloupu je velká bronzová deska s výrazným reliéfem dámy s kloboukem od akademického sochaře Zdeňka Preclíka připomíná nápisem, že \"V tomto domě žila první dáma republiky paní Hana Benešová\" (Loretánské náměstí č. 2 čp. 108). Do tohoto domu má být umístěna Knihovna Václava Havla.\n\nV ploše náměstí na místě bývalé kaple svatého Matouše byla v roce 2005 umístěna bronzová kopie sochy Edvarda Beneše sochaře Karla Dvořáka.\n\nByla zde natočena také jedna davová scéna z filmu \"Princ a já\", která se ale ve filmu odehrává v Dánsku.\n\n"}
{"id": "472304", "url": "https://cs.wikipedia.org/wiki?curid=472304", "title": "WTA Tournament of Champions", "text": "WTA Tournament of Champions\n\nWTA Tournament of Champions, oficiálně se jménem sponzora Garanti Koza Tournament of Champions a česky také označovaný jako Turnaj šampionek, byl profesionální ženský turnaj v tenise hraný v sezónách 2009–2014. \n\nSpolu s WTA Tour Championships (turnajem mistryň) z kategorie WTA Premier, představoval jednu ze dvou závěrečných událostí sezóny WTA Tour, a to v nižší kategorii International. Turnaj nahradil Commonwealth Bank Tennis Classic, který se konal v letech 1994–2008 v Indonésii (kategorie Tier III).\n\nOd roku 2015 byl turnaj nahrazen novou závěrečnou událostí s jiným formátem – WTA Elite Trophy.\n\nV roce 2009 se jej účastnilo dvanáct tenistek a v letech 2010–2014 v něm hrálo pouze osm hráček ve dvouhře. Do turnaje nastupovaly nejvýše postavené tenistky žebříčku WTA, které v aktuální sezóně vyhrály alespoň jeden turnaj z této kategorie a přitom se nezúčastnily předcházejícího WTA Tour Championships, a to ani jako náhradnice. Dvě místa obsazovaly hráčky, které od organizátorů obdržely divokou kartu.\n\nCelková dotace turnaje činila 750 000 dolarů. Hráčka, která dříve vyhrála v průběhu sezóny 3 turnaje kategorie International a zároveň tento finálový turnaj, mohla získat bonus 1 000 000 dolarů. Ženská tenisová asociace v roce 2013 potvrdila, že pro daný ročník, nebyl bonus vypsán. Tato kritéria by danou sezónu jako první splnila Rumunka Simona Halepová.\n\nV letech 2012–2014 se turnaj konal v bulharském hlavním městě Sofii. V období 2009–2011 bylo prvním dějištěm indonéské Bali a událost se hrála pod názvem Commonwealth Bank Tournament of Champions. V roce byl oficiální název Qatar Airways Tournament of Champions a od roku 2013 je jím Garanti Koza Tournament of Champions.\n\nSoutěž dvouhry byla uspořádána ve formátu osmi hráček, z nichž každá odehrála tři vzájemné zápasy v jedné ze dvou čtyřčlenných základních skupin. Bulharští organizátoři zvolili za názvy skupin historická označení Sofie – Serdika a Sredets. První dvě tenistky z každé skupiny postoupily do semifinále, které bylo hráno vyřazovacím systémem pavouka. První ze skupiny Serdika se utkala s druhou ze skupiny Sredets a naopak. Vítězky semifinále pak odehrály finálový duel o vítězství v turnaji.\n\n"}
{"id": "472307", "url": "https://cs.wikipedia.org/wiki?curid=472307", "title": "Radnické schody", "text": "Radnické schody\n\nRadnické schody či Radniční schody se nalézají na Hradčanech v městské části Praha 1. Schody propojují křížení ulic Ke hradu, Nerudova a Úvoz na Malé Straně s Loretánskou ulicí a Hradčanským náměstím na Hradčanech s tím, že hranice mezi Hradčanami a Malou Stranou fakticky probíhá na jejich dolním úpatí na konci Nerudovy ulice.\n\nJsou dlouhé přiblíženě 100 metrů a pomocí 127 schodů překonávají výškový rozdíl přibližně 30 metrů. Svůj dnešní název dostaly v roce 1870 od Hradčanské radnice, která se nachází v jejich horní části. Jedná se o velmi malebné pražské zákoutí, neboť schody jsou částečně vedeny pod historickou hradčanskou zástavbou.\n\nNa dolním úpatí schodiště jsou umístěny dvě vrcholně barokní sochy, vpravo socha sv. Josefa s Ježíškem a vlevo socha sv. Jana Nepomuckého, připisovaná Michalu Brokofovi. Netradičně zobrazený Nepomucký má u nohou dva andílky, jeden s prstem u úst na znamení mlčení a druhý s kartuší se znázorněným Karlovým mostem, odkud byl svržen do Vltavy. Obě sochy jsou kulturními památkami. Zajímavostí je, že již v březnu 1709 předložil českému místodržitelství návrh na provedení sochy sv. Jana Nepomuckého František Santini-Aichel, bratr architekta, ale než byla žádost o povolení vyřízena, František v červnu téhož roku zemřel. \n\nPoslední oprava schodů byla provedena v letech 1970–1971.\n\nPocházejí z doby, kdy zde sídlilo větší množství řeznických krámů.\n\n\n\n"}
{"id": "472311", "url": "https://cs.wikipedia.org/wiki?curid=472311", "title": "Šubrt", "text": "Šubrt\n\nPříjmení Šubrt nosí více různých osobností:\n\n\n"}
{"id": "472314", "url": "https://cs.wikipedia.org/wiki?curid=472314", "title": "Statek (rozcestník)", "text": "Statek (rozcestník)\n\nStatek může být:\n\n\n\n\n\n"}
{"id": "472318", "url": "https://cs.wikipedia.org/wiki?curid=472318", "title": "Bonne Nouvelle (stanice metra v Paříži)", "text": "Bonne Nouvelle (stanice metra v Paříži)\n\nBonne Nouvelle je přestupní stanice pařížského metra mezi linkami 8 a 9. Nachází se na hranicích 2., 9. a 10. obvodu v Paříži pod \"Boulevardem Bonne Nouvelle\".\n\nStanice byla otevřena 5. května 1931 při prodloužení linky 8 ze stanice Richelieu – Drouot do Porte de Charenton.\n\nSpojení mezi stanicemi \"Richelieu – Drouot\" a République je stavebně velmi zajímavý úsek, kde jsou koleje linek 8 a 9 vedeny souběžně pod sebou v jednom tunelu. Stanice linky 8 se nacházejí v horním patře a stanice linky 9 v dolním. Nástupiště pro linku 9 byla otevřena 10. prosince 1933.\n\nStanice byla u příležitosti oslav stého výročí metra vyzdobena na téma film. Písmena v názvu stanice jsou umístěna ve stylu nápisu \"Hollywood\" (tzv. \"Hollywood Sign\") v Los Angeles.\n\nJméno stanice znamená česky \"dobrá zpráva\" a je odvozeno od názvu \"Boulevardu Bonne Nouvelle\". Tato ulice byla pojmenována podle kostela Notre-Dame de Bonne Nouvelle, který zde byl postaven kolem roku 1563 a jeho název odkazuje na Zvěstování Panně Marii.\n\nStanice má několik východů:\n\n"}
{"id": "472325", "url": "https://cs.wikipedia.org/wiki?curid=472325", "title": "Grands Boulevards (stanice metra v Paříži)", "text": "Grands Boulevards (stanice metra v Paříži)\n\nGrands Boulevards je přestupní stanice pařížského metra mezi linkami 8 a 9. Nachází se na hranicích 2. a 9. obvodu v Paříži v místě, kde se kříží ulice \"Boulevard Poissonnière\", \"Boulevard Montmartre\" a \"Rue Montmartre\".\n\nStanice byla otevřena 5. května 1931 při prodloužení linky 8 ze stanice Richelieu – Drouot do Porte de Charenton.\n\nSpojení mezi stanicemi \"Richelieu – Drouot\" a République je stavebně velmi zajímavý úsek, kde jsou koleje linek 8 a 9 vedeny souběžně pod sebou v jednom tunelu. Stanice linky 8 se nacházejí v horním patře a stanice linky 9 v dolním. Nástupiště pro linku 9 byla otevřena 10. prosince 1933.\n\nPůvodní název stanice byl \"Montmartre\", později \"Rue de Montmartre\" podle ulice, která vedla z Paříže na Montmartre. 1. září 1998 byla stanice přejmenovaná na dnešní název \"Grands Boulevards\" neboli \"Velké bulváry\". Původní název totiž působil zmatky mezi turisty, kteří se domnívali, že tato stanice je umístěná na Montmartru. Velké bulváry je tradiční označení pro pás širokých ulic, které vedou na místě bývalých městských hradeb od kostela La Madeleine přes náměstí Republiky až k bývalé Bastile – \"Boulevard de la Madeleine\", \"Boulevard des Capucines\", \"Boulevard des Italiens\", \"Boulevard Montmartre\", \"Boulevard Poissonnière\", \"Boulevard de Bonne-Nouvelle\", \"Boulevard Saint-Denis\", \"Boulevard Saint-Martin\", \"Boulevard du Temple\", \"Boulevard des Filles-du-Calvaire\" a \"Boulevard Beaumarchais\". Pod všemi těmito bulváry vede linka 8.\n\nStanice má několik východů:\n\n"}
{"id": "472331", "url": "https://cs.wikipedia.org/wiki?curid=472331", "title": "Čtvercové číslo", "text": "Čtvercové číslo\n\nV teorii čísel se pojmem čtverec, případně čtvercové číslo, rozumí takové celé číslo, které jde napsat jako druhá mocnina nějakého celého čísla. Tedy například 9 je čtvercové číslo, protože může být zapsáno jako 3×3. Jiný způsob, jak definovat čtverce, je označit za čtverec každé číslo, jehož odmocnina je celé číslo.\n\nKladné celé číslo, které není dělitelné žádným čtvercem kromě 1, se nazývá bezčtvercové celé číslo.\n\nČtvercová čísla jsou jedněmi z figurálních čísel, obdobně existují například trojúhelníková čísla nebo pětiúhelníková čísla.\n\nNejmenších padesát čtverců jsou tato čísla:\n\nRozdíl mezi čtvercovým číslem a nejbližším menším čtvercem je patrný z tohoto vzorce:\n\nČíslo \"m\" je čtvercové právě tehdy, pokud lze z \"m\" bodů sestavit čtverec.\n\nObě tyto vlastnosti lze vidět z následujících ilustračních obrázků:\nLagrangeova věta o čtyřech čtvercích říká, že každé kladné celé číslo lze zapsat jako součet čtyř nebo méně čtverců (tři čtverce už nestačí pro čísla tvaru 4(8\"m\"+7).\n\n"}
{"id": "472336", "url": "https://cs.wikipedia.org/wiki?curid=472336", "title": "Lancia Y", "text": "Lancia Y\n\nLancia Y je malý automobil vyráběný italskou automobilkou Lancia. Začal se vyrábět v roce 1996, kdy nahradil model Y10. Je postaven na základu Fiatu Punto.\n\nTvarem se podobal předchůdci – měl rovné přímé linie, i když o trochu volnější než Y10. Měl 5 míst a tři dveře, vyráběl se s třemi stupněmi výbavy, LE LS a LX. Ve verzích LS a LX byly v základní výbavě klimatizace, otáčkoměr a ukazatel venkovní teploty. \n\nMotory byly součástí série FIRE, která se objevila již u předchozího modelu. Původně to byly jen tři motory: o objemu 1,1; 1,2 a 1,4 litru, zhruba po roce výroby přibyl i 1,2litrový motor s výkonem 86 koní, který byl použit i u Fiatu Brava a Bravo. V nabídce Lancie Y nikdy nebyl dieselový motor.\n\nV říjnu 2000 začala výroba druhé série. Ta měla větší mřížku chladiče, nová zadní světla, lišty okolo celého vozu v barvě karoserie, duté opěrky hlavy, lepší materiály u palubní desky a několik dalších inovací. Zároveň se zvětšila délka z 3,72 m na 3,74 m. Druhá série měla už jen dva motory, oba o objemu 1,2 l – jeden nový a jeden původní. Roku 2003 byl na trh uveden nástupce, Lancia Ypsilon.\n"}
{"id": "472338", "url": "https://cs.wikipedia.org/wiki?curid=472338", "title": "Zimní olympijské hry 2018", "text": "Zimní olympijské hry 2018\n\nZimní olympijské hry 2018, oficiálně XXIII. zimní olympijské hry ( ), se konaly v jihokorejském Pchjongčchangu. Slavnostní zahájení proběhlo 9. února 2018, ukončení se pak uskutečnilo 25. února 2018.\n\nV Jižní Koreji se uskutečnila olympiáda již podruhé. V roce 1988 proběhly v hlavním městě Soulu XXIV. letní olympijské hry.\n\nPchjongčchang je tak třetí či čtvrté asijské město, které hostilo zimní olympijské hry. Prvním asijským městem bylo Sapporo v Japonsku v roce 1972, druhým bylo japonské Nagano v roce 1998. Soči, kde se konaly Zimní olympijské hry 2014, může být dle různých výkladů počítáno jak do Evropy, tak do Asie.\n\nMěsta, která chtěla hostit Zimní olympijské hry 2018, musela do 15. října 2009 podat kandidaturu. Kandidaturu podaly Pchjongčchang, Mnichov a Annecy. Mnichov již hostil Letní olympijské hry 1972 a bylo by to tak první město, které by hostilo Letní olympijské hry a Zimní olympijské hry. Pchjongčchang měl už zájem o pořádání zimních olympijských her 2010 a 2014, ale vždy o několik málo hlasů prohrál.\n\nČlenové výboru pak 6. července 2011 na 123. zasedání MOV v jihoafrickém Durbanu zvolili pořadatelem Pchjongčchang v Jižní Koreji.\n\nOlympijskou pochodeň zažehla herečka Katerina Lehouová (Lechuová). Jako první ze štafety pochodeň převzal řecký biatlonista Apostolos Angelis. V úterý 31. října 2017 doputovala do Korejské republiky, kde ji čekala 100 dní dlouhá cesta. Olympijská pochodeň urazila symbolických 2018 kilometrů a mělo si ji vystřídat 7500 lidí.\n\nOrganizátoři vybrali postavu z korejské lidové pohádky: tygra, který má představovat symbol důvěry a síly. Bílý tygr se jmenuje Suhorang (, ), což v překladu znamená zhruba „ochranný tygr“. Pro následující paralympijské hry byl za maskota vybrán medvěd Pandabi (, ).\n\nJedním z neoficiálních symbolů celé olympiády se stala česká olympionička Ester Ledecká. Jako první žena v historii dokázala na jedné olympiádě zvítězit ve dvou odlišných sportech (lyžování a snowboarding). Její úspěch se stal senzací, Ester Ledecká se stala jednou z nejznámějších a nejlepších sportovkyní světa. Další senzací se stal postup německých hokejistů do finále, nakonec však Němci prohráli s Olympijskými sportovci z Ruska a získali stříbrnou medaili (což je nejlepší výsledek německých hokejistů na olympiádě v historii).\n\nSymbolem se stala ale i politická snaha o co největší zmírnění napětí na Korejském poloostrově. Díky tomu se této olympiádě začalo přezdívat například ,olympiáda Pchjongjangu\", ,olympiáda Kim Čong-una\", ,politická olympiáda\" nebo ,olympiáda tajných agentů\".\n\n\n\n\nNa XXIII. Zimních olympijských hrách se soutěží celkem v 15 sportovních odvětvích.\n\nČeskou výpravu na Zimních olympijských hrách 2018 tvořilo 94 sportovců. Česko mělo své zástupce ve všech sportech kromě curlingu a skeletonu.\n\nMedaile vybojovali lyžařka a snowbordistka Ester Ledecká (2× zlato), rychlobruslařka Martina Sáblíková (stříbro), biatlonisté Michal Krčmář (stříbro), Veronika Vítková (bronz), snowboardistka Eva Samková (bronz) a rychlobruslařka Karolína Erbanová (bronz).\n\nDne 3. září 2017 Severní Korea provedla svůj šestý a největší jaderný test. Hry se přitom konaly pouhých 80 km od demilitarizované hraniční zóny. To, že obě země zůstávají technicky ve válce poté, co jejich konflikt v roce 1953 skončil pouze příměřím, vyvolalo obavy o bezpečnost účastníků olympiády. Francouzská ministryně sportu Laura Flesselová-Colovicová 21. září 2017 prohlásila, že francouzský olympijský tým bude bojkotovat hry, pokud nebude bezpečnost v Jižní Koreji zaručena. O den později se se stejným stanoviskem k Francii připojily i Rakousko a Německo. O několik dní později však ministryně Flesselová-Colovicová potvrdila účast Francie na Hrách. 6. prosince 2017 velvyslankyně USA v OSN Nikki Haleyová řekla, že je „otevřenou otázkou“, zda se sportovci Spojených států budou moci zúčastnit Zimních olympijských her 2018. Ovšem jen o šest dní později mluvčí Bílého domu potvrdila, že Spojené státy se her zúčastní.\n\nProtesty a online petice vyvolalo i to, že Severní a Jižní Korea budou mít sjednocený ženský hokejový tým a při slavnostním zahájení vstoupí pod sjednocenou korejskou vlajkou. Kritici argumentují tím, že se vláda pokouší využít hry k šíření pro-severokorejského sentimentu a že sjednocený hokejový tým nemusí být úspěšný. Další kontroverzi vyvolalo to, že jihokorejský prezident Mun Če-in si při zahájení olympiády podal ruku se sestrou severokorejského diktátora Kim Čong-una a významnou představitelkou tamního režimu Kim Jo-čong. Bylo to poprvé od konce korejské války, co člen vládnoucí rodiny Severní Koreje navštívil Jižní Koreu.\nViceprezident Spojených států Mike Pence se v Pchjongčchangu těsně před zahájením her setkal s uprchlíky ze Severní Koreje, v doprovodu měl též Freda Warmbiera, otce mladého Američana, který v červnu 2017 zemřel po návratu z vězení v KLDR.\n\nZajímavostí olympiády je účast skupiny 229 roztleskávaček ze Severní Koreje v červených kostýmcích, která vzbudila pozornost hned po příletu do dějiště her v Pchjongčchangu a je hodně vidět i na sportovištích. Během olympijských her se uskutečnilo několik důležitých jednání mezi Jižní Koreou a KLDR. Díky tomu se začalo říkat olympiádě v Pchjongčchangu například „olympiáda Pchjongjangu“, nebo „politická olympiáda“.\n\nDne 5. prosince 2017 Mezinárodní olympijský výbor (MOV) oznámil, že ruský olympijský výbor je v důsledku státem sponzorovaného dopingového programu, jehož důsledkem byla řada diskvalifikací ruských sportovců startujících na ZOH 2014 v Soči, s okamžitou platností vyloučen z účasti na Zimních olympijských hrách 2018. Ruským sportovcům nemajícím žádné dopingové prohřešky a pravidelně podstupujícím antidopingové kontroly byla umožněna účast za předpokladu, že splní některé další předem dané podmínky, jako absolvování dodatečných předolympijských dopingových testů a úspěšné projití opětnou analýzou uložených vzorků. Stejně jako indičtí sportovci na hrách v Soči 2014, ruští sportovci mohli startovat pouze pod neutrální olympijskou vlajkou.\n\nNěkteří ruští funkcionáři po výroku MOV výzvali ke kompletnímu bojkotu her ze strany Ruska. Český svaz ledního hokeje a zástupci Švédska, Finska, Švýcarska i Kanady poslali dopis na federaci IIHF, v němž se staví za účast ruských hokejistů na ZOH 2018 v Koreji, s tím, že chtějí trestat prokázané případy a odmítají princip kolektivní viny. Ruský olympijský výbor nakonec 12. prosince 2017 svým sportovcům účast pod neutrální vlajkou oficiálně povolil. K lednu 2018 činil počet dodatečně diskvalifikovaných ruských sportovců z her v Soči 43. Mezinárodní olympijský výbor těmto sportovcům zakázal účast na hrách v Pchjongčchangu i jakýchkoli budoucích olympijských hrách. Kromě jediného se odvolali k Mezinárodní sportovní arbitráži (CAS). Ta vynesla 1. února 2018 rozsudek, ve kterém 28 sportovců zprostila obvinění a potvrdila jejich výsledky ze Soči. U 11 sportovců byl naopak výrok MOV potvrzen s tím, že zákaz účasti se týká pouze ZOH 2018, ovšem nikoliv dalších olympiád. U zbylých třech sportovců padne výrok až po olympiádě v Pchjongčchangu. MOV k výroku CAS vydal vyjádření, ve kterém oznámil, že výrok neznamená, že se omilostnění sportovci budou moci zúčastnit Her. Podle MOV zrušení sankcí nezaručuje automatické právo na účast. Dále MOV prohlásil, že výrok CAS neznamená, že oněch 28 sportovců je nevinných a že rozhodnutí CAS může mít vážné dopady na budoucí boj s dopingem. Povzbuzena výrokem CAS podala řada ruských sportovců, kteří neprošli schvalovacím procesem MOV a nebyli připuštěni na ZOH do Pchjongčchangu, další podnět k arbitráži, kterým se domáhali práva na účast. Tento podnět byl však CAS zamítnut, rozsudek byl zveřejněn 9. února, v den slavnostního zahájení Her. MOV toto rozhodnutí uvítal. Ruská výprava startující pod hlavičkou „Olympijských sportovců z Ruska“ nakonec čítala 168 sportovců (pozváno bylo 169, ale rychlobruslařka Olga Grafová účast odmítla).\n\n13. února se japonský rychlobruslař na krátké dráze Kei Saito stal prvním sportovcem, který byl za doping vyloučen z her. Později měl ruský curler Alexandr Krušelnickij při dopingové kontrole pozitivní nález na meldonium. Třetím případem byl slovinský hokejový hráč Žiga Jeglič, který byl z her také vyloučen za doping.\n\nOficiální stránky Zimních olympijských her Pchjongčchang 2018 zveřejnily mapu světa bez japonského souostroví. Mluvčí japonské vlády Suga Jošihide požádal o okamžitou opravu mapy. Organizační výbor mapu napravil a řekl, že je to „jednoduchá chyba“. Načasování bylo nepříjemné, jelikož za poslední dva měsíce Severní Korea vypálila přes Japonsko dvě rakety a varovala, že Japonsko „by mohlo být potopeno do moře“.\n\nOlympijské hry přinášejí pozornost na to, že Jižní Korea je již dlouho v popředí v obchodu s masem ze psů. Kanadská krasobruslařka Meagan Duhamelová si stěžovala na to, že konzumace psího masa je zde běžná a legální. Psi jsou chováni pro spotřebu, žijí v hrozných podmínkách a jsou brutálně usmrcováni. Mnoho aktivistických skupin zdokumentovalo případy, kdy jsou v Jižní Koreji psi biti, upalováni, zabíjeni elektrickým proudem a vařeni zaživa. Někteří Korejci se domnívají, že čím více psi trpěli, tím je maso lepší, jelikož prý adrenalin dělá maso křehčí.\n\nMnoho sportovních událostí bylo sužováno silnými větry, což způsobilo nebezpečné podmínky. Slavnostní zahájení her se konalo v extrémních podmínkách s teplotou větru -22 °C a někteří návštěvníci opustili obřad dříve kvůli kruté zimě. Kvůli silnému větru v úvodních dnech her bylo mnoho závodů odloženo na pozdější termín: odklady a přesuny postihly sjezdové lyžování, snowboarding, freestyle lyžování, skoky na lyžích i biatlon. V prvních pěti dnech her byl úspěšně dokončen pouze jediný alpský lyžařský závod (mužská kombinace) z původních čtyř, které byly v tomto termínu plánovány. 14. února byl v olympijském parku tak silný vítr, že diváci byli raději posíláni do úkrytu a všechny činnosti v olympijském parku byly odloženy. Části stanů se uvolňovaly a stany médií byly uzavřeny.\n\n\n"}
{"id": "472341", "url": "https://cs.wikipedia.org/wiki?curid=472341", "title": "Trojhranná kost", "text": "Trojhranná kost\n\nTrojhranná kost (: \"os triquetrum\") patří mezi kosti horní končetiny. Je uložená v proximální řadě zápěstních kůstek. Proximálně nese styčnou plošku pro spojení s kostmi předloktí, laterálně pro spojení s poloměsíčitou kostí (\"os lunatum\"), distálně pro spojení s hákovou kostí (\"os hamatum\"), palmárně pro spojení s hráškovou kostí (\"os pisiforme\").\n"}
{"id": "472343", "url": "https://cs.wikipedia.org/wiki?curid=472343", "title": "Hrášková kost", "text": "Hrášková kost\n\nHrášková kost (: \"os pisiforme\") patří mezi kosti horní končetiny. Je uložená v proximální řadě zápěstních kůstek. Má vejčitý tvar a je součástí šlachy svalu \"m. flexor carpi ulnaris\". Na dorzální ploše nese kloubní plošku pro spojení s trojhrannou kostí (\"os triquetrum\").\n"}
{"id": "472345", "url": "https://cs.wikipedia.org/wiki?curid=472345", "title": "Háková kost", "text": "Háková kost\n\nHáková kost (: \"os hamatum\") patří mezi kosti horní končetiny. Je uložená v distální řadě zápěstních kůstek, mediálně od hlavaté kosti (\"os capitatum\"). Do dlaně směřuje její výběžek \"hamulus ossis hamati\", který spolu s hráškovou kostí \"os pisiforme\" tvoří vyvýšeninu \"eminentia carpi ulnaris\". Proximální část kosti se spojuje s poloměsíčitou kostí (\"os lunatum\"), laterálně je ploška pro spojení s hlavatou kostí, proximálně a mediálně pro trojhrannou kost (\"os triquetrum\"). Distálně se spojuje se IV. a V. záprstní kostí.\n"}
{"id": "472347", "url": "https://cs.wikipedia.org/wiki?curid=472347", "title": "Stamatios Nikolopoulos", "text": "Stamatios Nikolopoulos\n\nStamatios Nikolopoulos byl řecký cyklista. Závodil na Letních olympijských hrách roku 1896 v Athénach.\n\nNikolopoulos soutěžil v soutěžích na 333 m (časovka) a 2 km (sprint), v obou závodech skončil druhý. Vždy byl před ním francouz Paul Masson. Nikolopoulosův čas v 2 kilometrů byl 5:00.2. V kvalifikaci na první závod 333 metrů byl za Adolf Schmalovi na druhém místě z časem 26,0 sekund. Ve finále už v závodě Schmala porazil a získal pro sebe cenné druhé místo. Jeho čas v závodě byl 25,4 sekund.\n"}
{"id": "472350", "url": "https://cs.wikipedia.org/wiki?curid=472350", "title": "Hlavatá kost", "text": "Hlavatá kost\n\nHlavatá kost (: \"os capitatum\") patří mezi kosti horní končetiny. Je uložená v distální řadě zápěstních kůstek mezi mnohostrannou menší kostí (\"os trapezoideum\") a hákovou kostí (\"os hamatum\"). Proximálně má hlavici \"caput ossis capitati\". Mediálně má plošku pro spojení s hákovou kostí, laterálně pro mnohostrannou menší kost, distálně pro spojení s II., III. a IV. metakarpem.\n"}
{"id": "472357", "url": "https://cs.wikipedia.org/wiki?curid=472357", "title": "Člunkovitá kost", "text": "Člunkovitá kost\n\nČlunkovitá kost (: \"os scaphoideum\"), někdy též loďkovitá kost, patří mezi kosti horní končetiny. Je uložená v proximální řadě zápěstních kůstek. Její palmární plocha nese \"tuberositas ossis scaphoidei\", dorzální se přikládá k \"facies articularis carpea\" na distální epifýze vřetenní kosti (\"radius\"). Mediodistálně disponuje kloubní ploškou pro spojení s hlavatou kostí (\"os capitatum\"). Proximálně je umístěná ploška pro spojení s poloměsíčitou kostí (\"os lunatum\"). Laterodistální plocha kůstky nese plošky pro spojení s mnohostrannou menší kostí (\"os trapezoideum\") a mnohostrannou větší kostí (\"os trapezium\").\n"}
{"id": "472366", "url": "https://cs.wikipedia.org/wiki?curid=472366", "title": "Gus Van Sant", "text": "Gus Van Sant\n\nGus Van Sant (* 24. července 1952 v Louisville, Kentucky, USA) je americký filmový režisér, producent, fotograf a hudebník. Námětem jeho filmů jsou často nepřizpůsobiví mladiství a mladí dospělí, často s gay tématem či podtextem (sám režisér je otevřený gay).\n\nVystudoval školu \"Rhode Island School of Design\". Žije v Portlandu ve státě Oregon.\n\nV roce 1992 obdržel cenu \"Americké unie občanských svobod\" (American Civil Liberties Union) v státě Oregon za odvahu a tvůrčí příležitosti pro svobodu projevu.\n\nSvůj první celovečerní film \"Mala Noche\" natočil v roce 1985. Pojednává o nenaplněné lásce Američana k mladému mexickému přistěhovalci. V roce 1989 vznikl jeho film \"Flákač/Narkomani/Feťák\" – roadmovie o dvou mladistvých narkomanech. Ve filmu \"Mé soukromé Idaho\" (1991) zpracoval příběh dvou prostitutů (Keanu Reeves a River Phoenix). Následovala komedie \"I na kovbojky občas padne smutek\" (1993) a poté film \"Zemřít pro\" (1995), ve kterém přesvědčuje mladá televizní moderátorka (Nicole Kidman), tři mladíky, aby zabili jejího manžela.\n\nKomerčního úspěchu dosáhl v roce 1997 s filmem \"Dobrý Will Hunting\" (Robin Williams a Matt Damon), za nějž byl nominován na Oscara za nejlepší režii.\n\nV roce 1998 následoval remake Hitchcockova klasického hororu \"Psycho\". Za tento film získal Gus Van Sant Zlatou malinu v kategorii nejhorší režie.\n\nVe filmu \"Osudové setkání\" (2000) převezme stárnoucí spisovatel roli učitele pro afroamerického studenta (Sean Connery a Rob Brown).\n\nPoté následovala trilogie, která se zabývá tématem smrti. \"Gerry\" (2002), \"Slon\" (2003) je film o školním masakru. Za tento snímek obdržel Zlatou palmu na Filmovém festivalu v Cannes v roce 2003. Trilogii uzavírá v roce 2005 drama \"Poslední dny\", pro které čerpal inspiraci ze života Kurta Cobaina.\n\n2007 se Van Sant zúčastnil se svým filmem \"Paranoid Park\" Filmového festivalu v Cannes a získal zvláštní jubilejní cenu 60. ročníku.\n\n2009 získal svou druhou nominaci na Oscara za režii filmu \"Milk\" o politikovi Harvey Milkovi.\n\nVan Sant natočil literární koláže s Williamem S. Burroughsem (\"Thanksgiving Prayer\" 1991) a Allenem Ginsbergem (\"Ballad of the Skeletons\" 1997), hudební klipy pro Davida Bowieho (1993, 2002) a skupinu \"Candlebox\" (1996). Rovněž natočil videoklip k písni „Under the Bridge“ skupiny Red Hot Chili Peppers. Pro tuto skupinu vytvořil booklet pro jejich album \"Stadium Arcadium\".\n\nVan Sant je činný i jako literát. Pro většinu ze svých předchozích filmů si napsal scénáře sám a je rovněž autorem románu \"Pink\". Také mu vyšla fotografická sbírka pod názvem \"108 Portraits\".\n\nVydal rovněž hudební alba \"Gus Van Sant\" (1985) a \"18 Songs About Golf\" (1997).\n\n\n\n"}
{"id": "472367", "url": "https://cs.wikipedia.org/wiki?curid=472367", "title": "Sladká voda", "text": "Sladká voda\n\nSladká voda je voda přirozeně se vyskytující na povrchu Země, obvykle v potocích, řekách, rybnících, jezerech, rašeliništích a v podzemí v zvodních a podzemních řekách. Sladké vody se vyznačují tím, že mají nízkou koncentraci rozpuštěných solí. Sladká voda je opakem mořské vody, která je slaná. Jejich mísením vznikají brakické vody.\n\nSladká voda může být jak pitná, tak nepitná, pokud je znečištěna.\n\nHustota sladké vody je nižší než hustota vody mořské.\n\n\n"}
{"id": "472373", "url": "https://cs.wikipedia.org/wiki?curid=472373", "title": "Bitva u Drače", "text": "Bitva u Drače\n\nBitva u Drače byla námořní operací první světové války ve Středomoří. Válečné lodě Dohody se v ní střetly s plavidly rakousko-uherské K.u.k. Kriegsmarine. Střetnutí bylo výsledkem jednoho z mnoha výpadů rakousko-uherských lehkých sil a souviselo také s porážkou a evakuací srbské armády po vstupu Bulharska do války. Drač byl totiž jedním z přístavů, ve kterých evakuace probíhala.\n\nRakousko-Uherské síly tvořily jen lehké jednotky, kterým velel námořní kapitán Heinrich Seitz. Vlajkovou lodí byl lehký křižník \"Helgoland\", který doprovázely moderní torpédoborce SMS \"Csepel\", SMS \"Lika\", SMS \"Triglav\", SMS \"Tátra\" a SMS \"Balaton\".\n\nNa straně Dohody se do boje zapojily britské lehké křižníky HMS \"Darmouth\", HMS \"Weymouth\", italské křižníky \"Quarto\" a \"Nino Bixio\", italské torpédoborce \"Cesare Abba\", \"Ippolito Nievo\", \"Antonio Mosto\" a \"Rosolino Pilo\", francouzské torpédoborce \"Casque\", \"Renaudin\", \"Commandant Bory\", \"Bisson\" a \"Commandant Lucas\".\n\nLetecký průzkum v Drači zpozoroval dva italské torpédoborce. Rakousko-uherské síly vypluly o půlnoci 28. prosince z Boky Kotorské s úkolem napadnout Drač a tyto lodě zničit. Po cestě zpozorovaly francouzskou ponorku \"Monge\", kterou \"Helgoland\" taranoval a donutil k vynoření. Ponorku pak rozstřílel torpédoborec \"Balaton\". Do zajetí padlo 26 mužů, kapitán ponorky zůstal na jejím můstku.\n\nRáno v půl osmé se rakousko-uherské lodě objevily před přístavem a čtyři z torpédoborců ho napadly. Našly a potopily jen jeden parník a dvě plachetnice. \"Helgoland\" se přitom neúspěšně pokoušel umlčet pobřežní baterie. \"Triglav\" a \"Lika\" při útoku najely do minového pole. \"Lika\" narazil na miny dvě – první mu zničila jeden lodní šroub a druhá vybuchla pod středobokem. Loď se rychle potopila. \"Triglav\" najel na jednu minu, která vybuchla pod kotelnou. \"Csepel\" se pokusil vzít ho do vleku, lano mu ale poškodilo lodní šroub a v 9:30 ho nahradil torpédoborec \"Tátra\".\n\nLodě se pak pomalu vydaly na zpáteční cestu. Rakousko-uherské velení bylo se zpožděním informováno o nebezpečí, že bude svaz na zpáteční cestě napaden loďmi Dohody. Vstříc mu byly poslány obrněnec SMS \"Budapest\", pancéřový křižník SMS \"Kaiser Karl VI.\" a lehký křižník SMS \"Novara\". Ty však do boje přímo nezasáhly.\n\nShodou okolností byly v oblasti dohodové křižníky \"Darmouth\" a \"Quarto\", které Rakušanům přehradily cestu. Z Brindisi byly poslány dva svazy torpédoborců a dva další křižníky. Když se na obzoru ve 13:15 objevil kouř, byl \"Triglav\" opuštěn, aby ostatní lodě nezdržoval. Na začátku bitvy ho potopily francouzské torpédoborce, které se již dalšího boje neúčastnily. Ani \"Csepel\" však nemohl pro poškozený šroub plout maximální rychlostí a jeho ústup kryly ostatní lodě.\n\nOba svazy na sebe začaly střílet (Rakušané měli podstatně slabší výzbroj) a rakousko-uherské lodě se přitom snažily uniknout směrem k italskému pobřeží. Boj probíhal na vzdálenost 8–10 000 metrů. \"Darmouth\" ostřeloval \"Helgoland\" a dvakrát ho zasáhl (ve 13:55 a 15:02), poškození ale nebylo vážné. \"Quarto\" dvě hodiny ostřeloval opožďující se \"Csepel\", avšak bez zásahu. V 15:32 se k honičce připojily křižníky \"Nino Bixio\", \"Weymouth\" a několik torpédoborců. \"Helgoland\" byl třikrát znovu zasažen, ale opět nebylo poškození velké. Rakušané přitom i nadále ustupovali k italskému pobřeží a teprve za soumraku postupně změnili kurz směrem ke svým základnám. \"Helgoland\" přitom docílil jednoho zásahu křižníku \"Nino Bixio\". Teprve po šesté hodině se Rakušanům podařilo skrýt ve tmě a definitivně uniknout. Šibeniku bezpečně dosáhly ráno příštího dne.\n\nRakousko-uherské námořnictvo utrpělo při útoku na Drač citelnou ztrátu dvou moderních torpédoborců, díky výbornému manévrování námořního kapitána Seitze však ostatní lodě v boji s velkou přesilou unikly zničení.\n"}
{"id": "472374", "url": "https://cs.wikipedia.org/wiki?curid=472374", "title": "Saintgermainská smlouva (rozcestník)", "text": "Saintgermainská smlouva (rozcestník)\n\nSaintgermainská smlouva je označení pro dvě související smlouvy, uzavřené 10. září 1919 v Saint-Germain-en-Laye:\n"}
{"id": "472375", "url": "https://cs.wikipedia.org/wiki?curid=472375", "title": "Forugh Farrokhzad", "text": "Forugh Farrokhzad\n\nForugh (Forough) Farrokhzād (5. ledna 1935, Teherán – 13. února 1967) byla íránská básnířka a filmová režisérka. Patří k nejvýznamnějším představitelkám moderní perské literatury 20. století.\n\nNarodila se jako třetí ze sedmi dětí v rodině armádního důstojníka. V šestnácti letech se provdala za o 15 let staršího Parvize Shapoura, uznávaného satirika a karikaturistu. Narodil se jim jediný syn a o tři roky později od svého manžela odešla. Po rozvodu byl syn dán do péče otce a Forugh se nervově zhroutila. Z Ahvazu, kde manželé žili, se vrátila do Teheránu, aby se plně věnovala literatuře. V témže roce (1955) vydala svou první sbírku \"Zajatkyně\" (fársí \"اسير\") vyjadřující pocity bezvýchodnosti.\n\nDíky svému odchodu z manželství a uveřejnění kontroverzních básní se rychle stala objektem negativní pozornosti a otevřeného odmítání. Roku 1956 strávila devět měsíců v Evropě, kde pracovala na své druhé básnické sbírce \"Zeď\" (fársí \" ديوار\") vydané ještě téhož roku. I v dalších letech hodně cestovala.\n\nV roce 1958 začala pracovat jako asistentka ve filmovém studiu Golestan. Seznámila se tu s filmařem a spisovatelem Ebrahimem Golestanem, který ji povzbuzoval k samostatné literární tvorbě. Vydala další sociálně-kritickou sbírku \"Vzpoura\" (fársí \"\"عصیان). Golestan byl ženatý a to vedlo v literárních kruzích k dalšímu skandálu. To ji, spolu s dalšími problémy, vedlo k pokusu o sebevraždu. Spolupracovala na dokumentárním filmu \"Černý dům\" (\"Khāneh siāh ast\" – \"The House is Black\", 1962) o lidech nakažených leprou. Film získal řadu mezinárodních ocenění. Během natáčení se seznámila s Hosseinem Mansourim, synem leprotických rodičů, kterého adoptovala a s nímž opak žila v domě své matky.\nRoku 1963 publikovala \"Znovuzrození\" (fársí \"‏تولدي‌ديگر\").\n\n13. února 1967 se svým džípem narazila do zdi, když se chtěla vyhnout srážce se školním autobusem, a zemřela ještě před příjezdem sanitky.\n\nPosmrtně uveřejněná báseň \"Věřme v příchod zimy\" je považována za vrchol moderní perské poezie.\n\nJejí dílo bylo po islámské revoluci více než 10 let potlačováno.\n\nRoku 1965 natočil italský režisér Bernardo Bertolucci film inspirovaný jejím životním příběhem.\n\n"}
{"id": "472376", "url": "https://cs.wikipedia.org/wiki?curid=472376", "title": "Svobodný pán", "text": "Svobodný pán\n\nSvobodný pán, resp. svobodná paní ( \"Freiherr\" resp. \"Freifrau\" nebo častěji \"Freiin\", neprovdaná dcera “Freifräulein”) je někdejší šlechtický titul udělovaný v rámci Svaté říše římské, tzn. na území Německa, v Českém království, potažmo Rakousku-Uhersku a Baltských státech, a to až do roku 1918. Někdy je možné setkat se s ekvivalentem titulu baron.\n\nV německých zemích se používala také ženská podoba titulu \"svobodného pána\" (\"Freiherr\") \"svobodná paní\" (něm. \"Freifrau\"), a pro dceru \"svobodného pána\" se používal výraz \"Freiin\" (zkrácená forma od \"Freifräulein\").\n\nTitul se dosud používá v některých státech: ve Švédsku a částečně také v Dánsku (a Norsku), kde má podobu \"friherre\", a ve Finsku, jako \"vapaaherra\").\n\nNěmecká podoba tohoto titulu \"Freiherr\" se stala v lidové češtině základem slova frajer - původně ve významu fešák, sekáč, ten, kdo chodí nápadně pěkně oblékaný, pak hezký mladík.\n\n"}
{"id": "472377", "url": "https://cs.wikipedia.org/wiki?curid=472377", "title": "Lino Ventura", "text": "Lino Ventura\n\nLino Ventura, rodným jménem Angiolino Giuseppe Pasquale Ventura (14. července 1919, Parma – 22. října 1987, Saint-Cloud), byl francouzsko-italský filmový herec a sportovec italského původu, mistr Evropy v zápase ve volném stylu pro rok 1950 ve střední váze, muž sveřepého vzezření a citlivé duše.\n\nPocházel z italské Parmy, již od osmi let žil se svou rodinou v Paříži, jeho otec krátce poté rodinu opustil, takže zůstal sám s matkou. V únoru 1942 dostal povolávací rozkaz, aby sloužil v italské armádě u horských myslivců, avšak krátce po nástupu na vojnu dezertoval zpět do Francie a už se do armády nevrátil. Už od 10 let se živil všelijak, kromě toho se věnoval i sportu. Krátce poté co se stal mistrem Evropy (v zápasení ve volném stylu) mu soupeř nešťastně zlomil nohu a tak musel vrcholového sportu předčasně zanechat, nicméně do konce svého života dále intenzivně sportoval rekreačně.\n\nV roce 1954 se uchytil u filmu, jeho drsný a zároveň i velice přirozený civilní herecký projev byl velice přesvědčivý. Hned ve svém prvním filmu \"Nesahejte na prachy\" si zahrál s Jeanem Gabinem, se kterým se později velmi spřátelil.\n\nZpočátku hrál většinou jen samé drsné a tvrdé postavy, gangstery, zločince, policisty, lidi na okraji společnosti. Postupem doby se ale vypracoval i na vynikajícího charakterního herce. Kromě francouzských filmů také hrál (díky svému původu) i v celé řadě italských filmů. Přátelil se také s šansoniérem Jacquesem Brelem, se kterým natočil snímek \"Daleký západ\".\n\nZa ztvárnění postavy Jeana Valjeana ve snímku Ubožáci natočeném v roce 1982 byl nominován na Césara. Bránil se všem cenám a oceněním i poctám, odmítl převzít i vysoké francouzské státní vyznamenání – Řád čestné legie.\n\nBěhem své kariéry natočil zhruba 70 filmů. I přes lákavé nabídky ale nikdy nevstoupil na divadelní jeviště, snad proto, že byl herec samouk.\n\nSpolečně se svojí manželkou se velmi intenzivně věnoval charitativní činnosti. Jejich dcera Linda byla zdravotně postižená a proto se věnovali především postiženým dětem. Jeho žena Odette Lecomte v roce 1987 obdržela za svoji charitativní činnost Řád čestné legie.\n\nZemřel náhle v roce 1987 na infarkt. Je pohřben na hřbitově ve francouzské obci Le Val-Saint-Germain.\n\n"}
{"id": "472379", "url": "https://cs.wikipedia.org/wiki?curid=472379", "title": "Bitva u Aslanduzu", "text": "Bitva u Aslanduzu\n\nBitva u Aslanduzu byla bitvou rusko-perské války v letech 1806–1813. Šlo o jednu z jejích rozhodujících bitev. Ruský velitel generál Kotljarevskij zde dokázal díky momentu překvapení donutit k ústupu mnohonásobně silnější perskou armádu, jejíž velitel Abbas Mirza netušil jak malé síly proti němu stojí.\n"}
{"id": "472383", "url": "https://cs.wikipedia.org/wiki?curid=472383", "title": "Saintgermainská smlouva (1919, minoritní)", "text": "Saintgermainská smlouva (1919, minoritní)\n\nMinoritní saintgermainská smlouva (nebo též Malá saintgermainská smlouva) je zkrácené označení Smlouvy mezi čelnými mocnostmi spojenými i sdruženými a Československem, podepsaná v Saint-Germain-en-Laye dne 10. září 1919, kterou byla Podkarpatská Rus začleněna do Československa. Československo se zavázalo vytvořit z Rusi autonomní jednotku (splněno až v prosinci 1938), vytvořit zvláštní sněm (volby do sněmu proběhly 12. února 1939) a poskytnout všem obyvatelům úplnou a naprostou ochranu jejich života a jejich svobody.\n\nMírová smlouva nestanovovala lhůtu k provedení autonomie, ani sankci za její nenaplnění.\n\nCo se týkalo menšinových závazků, Československo se smlouvou zavázalo, že právě menšinová ustanovení obsažená v článcích 2 až 8 první hlavy smlouvy „budou uznána za základní zákony“, tj. že budou součástí československé ústavy.  Navíc mělo zajistit, že „žádný zákon, žádné nařízení, ani žádný úkon úřední nebude v odporu nebo nesouhlase s těmito ustanoveními a že žádný zákon, žádné nařízení, ani žádný úkon úřední proti nim nebude míti moci“. St. Germainská menšinová smlouva požadovala pro všechny obyvatele československého státu rovnost před zákonem a základní občanská práva, a to bez ohledu na jejich státní příslušnost, jazyk, rasu nebo náboženské vyznání.\n\nVšichni obyvatelé Československa měli mít zároveň podle smlouvy právo, aby volně vyznávali jak veřejně, tak soukromě jakékoli vyznání, náboženství nebo víru, „jejichž vykonávání nebude v neshodě s veřejným pořádkem a dobrými mravy.“ Československo se též zavázalo poskytnout osobám německé či maďarské národnosti státní občanství, pokud měly na území, které se stalo na základě mírových smluv s Německem, Rakouskem a (stále nepodepsané s Maďarskem) součástí Československé republiky,  ke dni účinnosti smlouvy své bydliště či domovské právo.\n\nZároveň však na základě mírových či později uzavřených dvoustranných smluv mohly tyto osoby starší 18 let optovat pro státní občanství sousedních států. Opce manželova zahrnovala opci manželky a opce rodičů opci jejich dětí, kterým ještě nebylo osmnáct let. Osoby, které ale využily tohoto práva opce, měly být zároveň povinny ve dvanácti následujících měsících přenésti své bydliště do státu, pro který optovaly. Neměly však automaticky ztrácet vlastnické právo k nemovitostem, které měly na území československém a mohly si „odvézti všeliký svůj majetek movitý“. Smlouva umožňovala, aby si Československo zvolilo oficiální (státní) jazyk, menšinám však mělo být bez omezení povoleno užívat svého mateřského jazyka v soukromém a obchodním životě, ve věcech týkajících se náboženství a při výkonu občanských práv, zejména svobody projevu, shromažďovací a spolčovací.\n\nRozdíl v náboženství či jazyku neměl být nikomu na újmu při zastávání veřejných funkcí či výkonu povolání nebo provozování živnosti a podnikání. Za určitých podmínek pak mělo Československo za povinnost zajistit přiměřeně i menšinové školství (veřejné vyučování) a stanovit podmínky pro užívání menšinového jazyka zejména ve vztahu k soudům, popřípadě i státním úřadům. V této souvislosti smlouva obsahovala princip, že tak československá vláda musí učinit ve městech a okresech, kde byl „usedlý značný zlomek československých příslušníků jiného jazyka než českého“. Jak velký tento zlomek bude, nicméně mělo stanovit až následné československé zákonodárství a to počítalo s 20 procenty menšinového obyvatelstva v soudním okrese. Československo však zároveň mohlo nařídit povinné vyučování českého jazyka. V okresech, kde žil výše zmíněný „značný zlomek příslušníků československých, náležejících k menšinám ethnickým, náboženským neb jazykovým“, mělo Československo těmto menšinám zajistit  „slušný podíl v požitku a v použití částek, které mají býti vynaloženy na výchovu, náboženství neb lidumilnost z veřejných fondů podle rozpočtu státního, rozpočtů obecních neb jiných“. Výslovně smlouva stanovila, že příslušníci menšin budou mít rovná práva, „aby vlastním nákladem zakládali, řídili a pod dozorem měli ústavy lidumilné, náboženské neb sociální, školy a jiné ústavy výchovné s právem používati tam volně svého jazyka a svobodně tam vykonávati své náboženství.“\n\nČeskoslovensko závazky naplnilo zejména přijetím hlavy VI. ústavní listiny z 29. února 1920 a zvláštního jazykového zákona, který byl prohlášen za součást ústavní listiny.\n\n"}
{"id": "472388", "url": "https://cs.wikipedia.org/wiki?curid=472388", "title": "William McCoy (Bounty)", "text": "William McCoy (Bounty)\n\nWilliam McCoy (také \"Mickoy\", či \"McKoy\"; 1763 Skotsko – 20. dubna 1799 Pitcairnův ostrov) byl skotský námořník a účastník vzpoury na HMAV \"Bounty\". Byl mezi devíti vzbouřenci, kteří posléze nezůstali na Tahiti, ale osídlili Pitcairnův ostrov, kde také zemřel.\n\nNarodil se roku 1763 v Rossu, či Aberdeenu ve Skotsku. O jeho životě se před nástupem na HMAV \"Bounty\" se nedochovaly žádné informace. Arne Falk-Rønne uvádí, že jedním z jeho zaměstnání byla práce v továrně na whisky. Na \"Bounty\" byl převelen ve třiadvaceti letech společně s Matthewem Quintalem z HMS \"Triumph\". Velitel \"Bounty\", poručík William Bligh ho při vyšetřování vzpoury popsal:\n\nWILLIAM MICKOY. námořník, věk 25 let, 5 stop a 6 palců vysoký, světlé pleti, světle hnědých vlasů, silné postavy; jizva na břiše, kde byl pobodaný a malá jizva pod bradou; na různých místech těla tetovaný.\n\nNa Tahiti se seznámil s místní dívkou jménem Taio, které patrně dal anglickou přezdívku Mary. Dne 4. dubna loď Bounty po pěti měsících opustila Tahiti i s nákladem chlebovníků. Posádka byla demoralizovaná a tak poručík William Bligh své velení přitvrdil. Když v předvečer vzpoury opět křičel na námořníky, McCoy otevřeně dával najevo svůj vzdor a rozzuřený William Bligh mu pohrozil zastřelením, jestliže nebude poslouchat. McCoy byl jedním z prvních, kteří se přidali na stranu vzbouřenců a ve vzpouře byl velmi aktivní. Vzbouřenci se s lodí nejprve vydali na ostrov Tubuai, kde však jejich pokus usadit se ztroskotal. McCoy poté podpořil Fletchera Christiana v plavbě na Pitcairnův ostrov, kam vzbouřenci i skupina Tahiťanů dorazili 15. ledna 1790. McCoy, John Williams a William Brown společně se třemi Tahiťany byli první, kteří se na Pitcairnu vylodili. Dne 23. ledna 1790 vzbouřenci loď spálili.\n\nVzbouřenci na Pitcairnu založili svojí kolonii. Avšak spory mezi vzbouřenci a tahitskými muži, ke kterým se někteří chovali jako k otrokům a sluhům, vyvrcholil v jejich povstání 20. září 1793. McCoyovi se s Matthewem Quintalem podařilo uprchnout do hor. Když se po 11 dnech ukrývání vrátili do osady, podařilo se jim zabít Manariiho, jednoho z Tahiťanů. Z devíti bílých vzbouřenců, kteří na ostrov přišli, přežili tahitskou vzpouru jen McCoy, Matthew Quintal, Ned Young a John Adams.\n\nNed Young a John Adams poté převzali vůdčí pozici v kolonii, zatímco McCoy, s využitím svých zkušeností z lihovarnictví, po dlouhém zkoumání objevil způsob, jak ze sladké šťávy rostliny \"Cordyline fruticosa\" vypálit v kotli a několika kovových trubkách z lodi kořalku. První kordylinka byla vyrobena 20. dubna 1797. McCoy a Quintal rychle propadli opilství. Dne 20. dubna 1799 William McCoy patrně opilý skočil z útesu nebo, dle jiné teorie, byl zabit Youngem a Adamsem, když vyhrožoval osadníkům, že je povraždí.\n\nSe svou tahitskou ženou měl William McCoy dvě děti:\n\nAčkoliv se za McCoyova života jeho příjmení psalo ve tvaru \"Mickoy\", jeho potomci nadále používají variantu \"McCoy\".\n\n"}
{"id": "472389", "url": "https://cs.wikipedia.org/wiki?curid=472389", "title": "Geopolitika", "text": "Geopolitika\n\nGeopolitika je vědní disciplína, která se snaží o vysvětlení vlivu geografických faktorů na politiku a historii lidstva. Její jednotná definice neexistuje (existují názory, že je geopolitika součástí politické geografie či dokonce jejím synonymem). Dodnes nebyla přijata mezi klasické vědní disciplíny. Základem geopolitiky původně byl geografický determinismus (zdůrazňování geografických, zejména fyzickogeografických, faktorů). Výrazně se projevuje zejména na rozsáhlých územích, v rozsáhlých souvislostech. Problematikou geopolitiky se zabývají především velké země.\nZnovu ožívající zájem o geopolitiku je spojen se značným rozvolněním významu tohoto slova, které může označovat téměř cokoliv z oblasti mezinárodních vztahů.\n\nZájem o to, co bychom dnes nazvali geopolitikou lze vystopovat až k Aristotelovi, Bodinovi či Kantovi. Obvykle se však o geopolitice mluví až v souvislosti s autory přelomu 19. a 20. století.\n\nAutorem tohoto pojmu je švédský politolog Rudolf Kjellén, který se inspiroval u Friedricha Ratzela, zakladatele německé politické geografie a zakladatele ekologie Haeckela. Kjellen nahlížel na stát jako na živý organismus, na jeho myšlení měl vliv tzv. sociální darwinismus. Ratzel přišel s termínem životní prostor. V meziválečném období jejich myšlenky rozvíjel penzionovaný generál Karl Haushofer.\n\nRatzel sám se inspiroval knihou Alfreda Mahana Vliv námořnictva na historii 1660 – 1783 (1889). Podle této knihy se v dějinách zásadním způsobem prosazovaly ty státy, které vládly mořím a plavbě. Z toho Ratzel odvodil nutnost Německa budovat námořnictvo srovnatelné s Británií před první světovou válkou.\n\nV reakci na tyto úvahy Halford Mackinder v Británii prezentoval názor, podle kterého v dějinách sice vítězila námořní síla nad pevninskou, ale s nástupem železnice se doba obrací a pevninská převáží. Přišel s tzv. teorií Heartlandu, podle které existuje území, (hodně přibližně se podobá dnešnímu Rusku), které má zásadní význam pro vládu nad světem, tzv. Pivotní oblast. Je rozlehlá, na jejím území leží velká část nerostných zdrojů a je obtížně vojensky ohrozitelná. Po první světové válce přikládal zvláštní význam kontrole východní Evropy.\n\nMezi další významné světové geopolitiky patří Carl Ritter, Vidal de la Blache, Ó Thuathail či Petr Savický. Mezi významné československé geopolitiky se řadí Viktor Dvorský a Jaromír Korčák.\n\nPůvodní důraz na zeměpisný determinismus Ratzela, Mackindera a dalších autorů přelomu 19. a 20. století je považován za tzv. klasickou geopolitiku. Postupně vzniklo množství dalších škol. Seversky po válce zdůraznil význam letectva a tím i zemských pólů.\nDále existuje tzv. kritická geopolitika. Upozorňuje, že jednotlivé teorie nevznikají jako nestranné a nahlíží je jako na prostředek, kterým jednotliví teoretici prosazují svůj pohled na svět a zájmy svých států, své třídy apod. Její nejznámější teoretik je Ó Thuathail.\n\nWallerstein pracuje s teorií „světového systému“, které namísto dělení na Východ a Západ vede osu dělení světa mezi bohatým Severem a chudým Jihem a řeší vztah centrum - periferie. Lze se setkat i s termínem kulturní geopolitika, k té pak lze zařadit Huntingtonův Střet civilizací.\n\nZatím však není ustavena obecně přijímaná periodizace vývoje geopolitiky ani jednoznačné dělení všech teorií.\n\n\n"}
{"id": "472402", "url": "https://cs.wikipedia.org/wiki?curid=472402", "title": "Posilování", "text": "Posilování\n\nPosilování je cvičení zaměřené na růst svalů.\nNa posilování se lze dívat z více pohledů. První je pohled kulturistický, v němž jsou zahrnuty veškeré činnosti s posilováním související - strava, odpočinek a trénink. Další pohled je, že posilování může být cílená fyzická lidská činnost, na jejímž konci nestojí jen fyzické zlepšení těla, ale i ducha.\n\nPosilování může být zaměřeno různě (zdravotně, růstově a pro dobro duše).\n\nZdravotní posilování znamená provádět jednoduché a lehké techniky, a to nejen s činkami. Využívá se třeba vlastní váha těla - kliky nebo přítahy na hrazdě. Výsledkem je pak zvýšení kondice a celkového zdravotního stavu.\n\nPro děti je posilování jako takové nevhodné. Přibližně mezi 7 a 12 rokem mohou děti rozvíjet svou sílu, ale pouze za předpokladu správného provádění posilovacích cviků. Cviky je nutné přizpůsobit dětem tak, aby nedocházelo k přetěžování páteře ve svislém směru. Mezi časté cviky patří různá rychlostně silová cvičení: sprinty, skoky, hody, vrhy. Dále se jedná o silová cvičení obratnosti: jednodušší gymnastická cvičení. V pozdějším stadiu je možné zařadit čistě posilovací cviky, jakými jsou např. cvičení vleže se menší zátěží.\nVe věku mezi 13-15 rokem dítěte je zdravé posilovat, ale ne v plné míře. V tomto období je vhodné vést mládež k různým sportovním činnostem a posilování se věnovat jako doplňující aktivitě. Důležité je dodržování určitých zásad, jakými je posilování nejprve svalstva břišního a zádového, zejména kolem páteře. Rozvojem těchto svalových partii se docílí zpevnění páteře a dosáhne správného držení těla.\nOd 15 roku dochází k nejrychlejšímu rozvoji svalů a formuje se celá postava jedince. V tomto období dochází ke zvýšení hladiny hormonů mládeže. Důležité je tedy intenzitu posilování nepřehánět, tak aby nedocházelo k přetížení organismu.\nDospělí jedinci při posilování mezi 20-30 rokem dosahují zpravidla rychlého pokroku. Předchozí průprava a pohybové aktivity, kterým se tito jedinci věnovali v minulosti mají pozitivní vliv na jejich aktuální kondici a tak lidé, kteří pravidelně provozovali nějaký sport, mohou podstatnou měrou zvětšit objem svalstva a úroveň síly i po čtyřicítce.\nPro dospělé jedince po 50 roce života je důležité cvičit s jistými omezeními. Jedná se zejména o problematiku zvýšeného cholesterolu ve stěnách cév a jejich kornatění. Před začátkem cvičení by tito jedinci měli navštívit lékaře a nechat si udělat kvalitní prohlídku – krevní tlak, nitrooční tlak, cholesterol a EKG.\nDůležitá omezení:\n\nU seniorů platí stejná omezení jako u lidí po padesátce. V tomto věkovém stádiu není cílem vybudování mohutných svalů, a ani výrazná změna postavy, ale jde především o udržení, případně navození optimální úrovně tělesné zdatnosti. Postupem věku se při posilování zvyšuje počet opakování (12 a více) a zároveň snižuje hmotnost zátěže (méně než 60% z maxima). Toto kondiční cvičení je vhodné propojit s aerobními činnostmi: běh, plavání, chůze, jízda na kole atd.\nŽeny mají oproti mužům jiné hormonální rozložení – vylučují menší hodnoty testosteronu a při hypokinezi (nedostatek pohybu) je šance vybudovat nějaké svaly velmi nízká. Na úrovni začátečníků v posilovacím procesu vykazují však ženy cca o 10% větší přírůstek síly než muži. Tento jev se vysvětluje pomocí „adaptačního systému“. Ženám se zpravidla doporučuje posilovat tyto partie: dolní část břišních svalů a dolní část svalů hýžďových, vzpřimovače hrudní páteře, dolní fixátory lopatek a vnější rotátory pažní kosti, horní vlákna prsních svalů, hluboké flexory krční páteře.\nV tomto požehnaném stavu je důležité případné posilování konzultovat se svým lékařem. Většina žen, která před těhotenstvím se posilování pravidelně věnovala, pokračuje s jistou opatrností ve stejném režimu. Zejména první tři měsíce těhotenství jsou nejrizikovější z hlediska nežádoucího ukončení těhotenství. Intenzitu cvičení je potřeba snížit přibližně na 70% z dosavadní zátěže. Mezi nevhodné cviky patří hluboké dřepy a předklony nebo další cviky, které namáhají břicho a pánevní dno. Během těhotenství se naopak doporučuje mírné posilování břicha spojené s dýcháním a také je vhodné pokračovat v posilování svalů hýžďových. Bez výrazného omezení lze pokračovat v posilování svalstva horních končetin, deltových svalů, dolních fixátorů lopatek a hrudníku. Cviky, které vyžadují zatínání břicha je nutné vyřadit.\n\nŽenám, které před těhotenstvím necvičily vůbec, se posilování během těhotenství zpravidla nedoporučuje. Nanejvýše až po šestinedělí, je možné začít s mírnou tělesnou aktivitou a jejím postupným avšak mírným navyšováním na intenzitě. Předčasné začátky cvičení se mohou negativně projevit v rozestupu břišní stěny, nebo i ve zhoršeném fungování organismu – laktace. Proto je důležité nejprve cvičit bez zátěže a poté postupně zvyšovat jak frekvenci, tak i obtížnost cviku.\n\nZpůsob, kterým provádíme určitý cvik, se nazývá technikou cvičení . Mezi nejrozšířenější techniky (principy) patří následovné:\n\nJde o nejjednodušší druh posilování vůbec. Používal se už ve starověku, největším průkopníkem tohoto druhu posilování byla Sparta, kde ho ke zvyšování síly a obratnosti využívali hlavně elitní spartští vojáci.\nPatří sem různé druhy kliků, přítahy na hrazdě-shyby buď podhmatem nebo nadhmatem, dřepy, sedy-lehy, výpony, atd.\nVýhodou tohoto druhu posilování je, že k němu prakticky nic nepotřebujeme a mnohé cviky jsou jednoduché na provedení, takže je zvládne prakticky kdokoli. Tomuto způsobu posilování se také jinak říká Kalisthenika.\n\nACSM (American College of Sports Medicine) je největší vědeckou organizací zabývající se sportovní medicínou na světě. Na základě přehledů literatury vydává autoritativní doporučení, zatím (2012) poslední týkající se konkrétních tréninkových postupů a principů pro dospělé jsou z roku 2009. Doporučení vztahující se k jednotlivým elementům tréninku (zátěž, počet opakování, doba odpočinku atd.) se liší v závislosti na základním tréninkovém cíli (trénink zaměřený na rozvoj svalové síly, špičkového svalového výkonu, svalové vytrvalosti nebo svalové hypertrofie) a úrovně (začátečníci, mírně pokročilí a pokročilí).\n\n\n\n\n\n\n\n\n\n\nNěkterá doporučení jsou vyvozena z nepřímých indikátorů, typicky např. z míry aktivace anabolického prostředí těsně po tréninku. Takovéto indikátory však nejsou spolehlivé. Bylo např. zjištěno, že při trénování s 80% zátěží byla po 1 hodině po tréninku aktivována p70S6 kináza, která je součástí signální dráhy k spuštění proteosyntézy a nárůstu svalové tkáně, kdežto při tréninku 30% zátěží aktivována nebyla. Vyvodit z toho, že trénink s 80% zátěží na rozdíl od tréninku s 30% zátěží lépe podporuje svalový růst by ovšem bylo nesprávné – ve skutečnosti byl při tréninku s lehčími vahami nástup svalové syntézy pouze pozvolnější (p70S6K sice nebyla aktivována po 1 hodině po tréninku, ale byla již aktivována po 4 hodinách po tréninku) a na konečném nárůstu svalové hmoty se tento pozdější nástup aktivity kinázy neprojevil, tj. trénink s 80% i 30% zátěží vedl po 10 týdnech trénování k stejnému nárůstu svalové hmoty.\n\nRušivým vlivem, na který se málokdy bere ohled, je vysoká genetická podmíněnost nárůstu svalové hmoty, která může být dokonce dominantním faktorem určujícím míru adaptace na posilovací cvičení, přebíjejícím vliv rozdílných tréninkových postupů. Rozsáhlou studii provedla v r. 2005 Hubal a kolektiv. Účastníkům bylo řečeno, aby pokračovali v běžném stravování, jak jsou zvyklí. Ti, co brali doplňky stravy posilující růst svalů a ti, co zhubli, byli ze studie vyřazeni. Z 585 dobrovolníků (342 mužů a 243 žen), kteří dokončili studii a nebyli vyřazeni zaznamenalo 232 po 12 týdnech posilování (všichni dobrovolníci podstoupili stejný trénink) 40–60 % nárůst síly, 36 však více než 100 % a 12 méně než 5 %; celkový rozptyl byl 0 až +250 %.\n\nDalším problémem je fakt, že většina studií probíhá v horizontu týdnů a vypovídá tak ponejvíce o krátkodobém efektu různých tréninkových režimů. Výraznější změny v objemu však nastávají až po 10–12 týdnech od začátku tréninku. Dlouhodobějších studií, které by trvaly alespoň 3 měsíce je však velmi málo.\n\nInterpretační omezení též představuje zaměření na netrénované jedince, absence zaslepených studií, které by vyloučily vliv očekávání výzkumníků i probandů na výsledky studie, mnohdy chybějící kontrolní skupiny a také nedostatečná kontrola intervenujících proměnných.\n\n"}
{"id": "472403", "url": "https://cs.wikipedia.org/wiki?curid=472403", "title": "Škoda 650", "text": "Škoda 650\n\nŠkoda 650 byla limuzína vyráběná v československé automobilce Škoda. Výroba probíhala čtyři roky, podle některých údajů mezi lety 1930 a 1934, podle jiných od roku 1932 do roku 1936.\n\nOproti předchozímu typu Škoda 645 patrným rozdílem bylo jen zvětšení vrtání o 3 mm, což zvýšilo objem válců na 2704 cm³. Výkon stoupl na 50 koní. Pohon zadních kol se čtyřstupňovou převodovku. Maximální rychlost modelu 650 byla 110 km/hod. Motor dostal zapalovací magneto Scintilla. Škoda 650, nabízená pouze jako 5,10 m dlouhá šestimístná limuzína se dvěma sklopnými sedadly ve druhé řadě, dostala pro sezónu 1934 modernější zaoblenou a lehce sníženou karoserii, vysokou 1,75 m.\n\nBylo vyrobeno pouze 58 luxusních limuzín tohoto typu.\n\nVětšina ze šesti desítek vyrobených limuzín Škoda 650 měla rok narození 1933 a 1934, prodávaly se za 88 000 Kč, zatímco poslední sedany typu 645 stály 73 000 Kč. V roce 2017 byla přes inzerát nabízena Škoda 650 za 5,5 mil. Kč.\n\n\n"}
{"id": "472408", "url": "https://cs.wikipedia.org/wiki?curid=472408", "title": "Žokej", "text": "Žokej\n\nŽokej je v dostihovém sportu jezdec-profesionál, který získal 50 a více vítězství. Označuje se zkratkou „ž.“ před jménem. Titul může získat pouze profesionální jezdec, tedy takový jezdec, který má patřičné vzdělání a jezdeckou licenci. Udílí se zvlášť v překážkových a zvlášť v rovinových dostizích. Jezdec, který získal titul žokej v rovinových dostizích, jej tedy nemůže používat v dostizích překážkových.\n\nAnglický výraz „jockey“, respektive „Jockey“, je hypokoristická (domácká) podoba k vlastnímu jménu Jock, což je severoanglická a skotská obdoba jména John. (Odpovídá našemu Honzovi nebo Jendovi.) Používá se nejpozději od roku 1529. Jako jméno se objevuje například v Shakespearově hře Richard III. (Jockey of Norfolkia). V 16. a v 17. století výraz označoval koňské handlíře, postilióny, potulné pěvce a básníky, a také tuláky. Nabyl významu „lišáka“ (nebo spíš „šelmy“), prohnaného mazaného člověka. Sloveso „to jockey“ mělo význam „přechytračit“, „ošidit“. Roku 1670 termín poprvé označuje jezdce.\n\nAby se stal z obyčejného jezdce na koni dostihový jezdec s titulem žokej, musí splnit následující podmínky:\n\n\nVe většině zahraničích zemí (Velká Británie, Irsko, USA) se termínem \"žokej\" označuje každý dostihový jezdec. V lednu 2013 zrušil Jockey Club ČR titul \"žokej\", který jezdci-profesionálové získávali po dosažení padesáti vítězství. Rozhodnutí uvádí tisková zpráva Jockey Clubu ČR z 9. ledna 2013. Jak dokládají například dostihové programy závodišť v Praze-Velké Chuchli, v Pardubicích či v Brně, dostihová veřejnost tuto skutečnost neakceptovala. U jmen jezdců se tak dál uvádí obvyklé zkratky (am. - amatér, žk. - žák, bez zkratky - jezdec, ž. - žokej).\nVzhledem k povaze dostihového sportu, kdy je žádoucí zbytečně nepřetěžovat koně, jsou žokejové obvykle lidé menšího vzrůstu a menšího tělesného rámce, kterému také odpovídá i nižší tělesná hmotnost.\n\n\n"}
{"id": "472409", "url": "https://cs.wikipedia.org/wiki?curid=472409", "title": "Rusnė (rameno delty)", "text": "Rusnė (rameno delty)\n\nRusnė (německy \"Ruß\" nebo \"Russ\") začíná po oddělení ramene delty Němenu u vsi Nausėdai (\"okres\" (lit. savivaldybė) Pagėgiai) v místě, kde se odděluje rameno Gilija (rusky \"Матросовка\"), 10 km po proudu od města Panemunė, 8 km na západ od \"okresního\" města Pagėgiai. Rusnė teče na území Regionálního parku Němenské delty severozápadním směrem, u vsi Girininkai tvoří zákrut vypouklý na jihozápad. Středem ramene jde státní hranice mezi Litvou a Kaliningradskou oblastí. U samého města Rusnė se dále rozděluje na ramena Atmata a Skirvytė, přičemž hned po 100 m se od Skirvytė (již na území města) dále odštěpuje Pakalnė. Rusnė si s sebou odnáší 82 % z průtoku Němenu, proto je považována za pokračování Němenu a někde bývá proto chybně označována ještě jako Němen.\n\nPrůměrná šířka koryta ramene je 200 m, největší je u vsi Paleičiai: 500 m, průměrná hloubka je 3 m, největší: 7,9 m; průměrná rychlost toku je 0,6 m/s, v období povodní kolem 1,0 m/s, průměrný spád je 8 cm/km.\n\nÚroveň hladiny závisí od množství srážek, ucpání koryta nánosem ker (nejčastěji se tvoří v rameni Gilija a v rameni Rusnė na soutoku s řekou Gėgė u vsi Karceviškiai) a úrovně hladiny v Kuršském zálivu. V době záplav úroveň hladiny stoupne obvykle o 6 - 6,6 m oproti normálu v horním toku a o 3 m oproti normálu v dolním toku. Rameno se rozvodní o 0,5 km v oblasti kolem Galzdonů a o 6 km u městysu Šilgaliai (přičemž zcela pohltí koryto přítoku Gėgė), kde území zatopí 1 - 2 metrovou vrstvou vody. Zdejší poldery ochraňují jen před letními záplavami. Celý levý břeh ramene před záplavami chrání vysoký násep (na výstavbu (v některých místech na opravu) podobného náspu na pravém břehu) se po dlouhá léta - již od předminulého století - nedostává financí). V rameni se během roku uloží značné množství nánosů, které jsou pravidelně odstraňovány říčními bagry.\n\nRusnė je rybnatá. Vyskytují se například:\na mnoho dalších. Rybáři zde potřebují rybářský lístek a osobní doklad, potvrzující totožnost.\n\nNavigace trvá 230 dní v roce. Kdo chce plavat vlastním motorovým říčním plavidlem, potřebuje příslušná povolení pohraničníků a ochranářů Ž.P. a samozřejmě i osobní doklad, potvrzující totožnost. (V oblasti má mnohaletou tradici (již několik století) pašeráctví).\n\n\n"}
{"id": "472414", "url": "https://cs.wikipedia.org/wiki?curid=472414", "title": "Burger", "text": "Burger\n\nPříjmení Burger, Bürger nebo Burgr nosí více různých osobností:\n\n\n\n\n\n"}
{"id": "472415", "url": "https://cs.wikipedia.org/wiki?curid=472415", "title": "Martin Buss", "text": "Martin Buss\n\nMartin Buss ( ) (* 7. dubna 1976, Berlín) je bývalý německý sportovec, atlet, který se v roce 2001 stal mistrem světa ve skoku do výšky. Na předešlém šampionátu v Seville získal bronz.\n\nZačínal jako fotbalista, v sedmnácti letech přešel k atletice. V roce 1995 se stal juniorským vicemistrem Evropy, když lepším v soutěži byl jen Fin Oskari Frösén. O dva roky později uspěl na prvním ročníku mistrovství Evropy do 22 let ve finském Turku, kde získal stříbro, zlato bral Švéd Staffan Strand. Na mistrovství Evropy v atletice 1998 v Budapešti skončil čtvrtý, když o bronz ho připravil jen horší technický zápis, který měl lepší Rus Sergej Kljugin. V roce 1999 zůstal těsně pod stupni vítězů, na čtvrtém místě také na halovém mistrovství světa v Maebaši. Na halovém mistrovství Evropy 2000 v Gentu vybojoval stříbrnou medaili.\n\nKvůli zraněním byl nucen vynechat účast na letních olympijských hrách v Sydney 2000 a v Athénách 2004. Z důvodu přetrvávajících zdravotních problémů ukončil svoji atletickou kariéru v roce 2006.\n"}
{"id": "472422", "url": "https://cs.wikipedia.org/wiki?curid=472422", "title": "Václav Babka", "text": "Václav Babka\n\nVáclav Babka (11. srpna 1927 Praha – 1. července 2010 Olomouc) byl český herec.\n\nJednalo se o herce samouka, který se vyučil soustružníkem. U divadla začínal jako elév v době druhé světové války v roce 1943 v Hradci Králové. Po válce hrál čtyři roky ve Středočeském divadle v Mladé Boleslavi, poté absolvoval v letech 1949–1950 základní vojenskou službu. V letech 1951–1962 působil v Divadle pracujících v Gottwaldově (dnes Zlín). Od roku 1962 až do svého odchodu do důchodu v roce 1987 hrál v olomouckém Divadle Oldřicha Stibora.\n\nU filmu začínal v roce 1954, první větší role přišla v roce 1957 v dnes již světoznámém Zemanově snímku \"Vynález zkázy\" (premiéra 1958). Objevil se téměř v 50. českých a slovenských filmech, kde velmi často hrál usedlejší postavy otců, úředníků, policajtů nebo učitelů. Mezi jeho nejznámější role patří snímky \"Až přijde kocour\" a \"Všichni dobří rodáci\" režiséra Vojtěcha Jasného nebo snímek \"Psi a lidé\" Evalda Schorma, či \"Ružové sny\" Dušana Hanáka\".\n\nZemřel 1. července 2010 v ranních hodinách v olomoucké nemocnici na selhání srdce ve věku 82 let.\n\n\n\n\n\n"}
{"id": "472424", "url": "https://cs.wikipedia.org/wiki?curid=472424", "title": "Monzón", "text": "Monzón\n\nMonzón je město ve španělské Aragonii, v provincii Huesca. Leží v podhůří Pyrenejí na řekách Cinca a Sosa a městem protéká i důležitý zavodňovací kanál.\n\nVe středověku byl Monzón významnou pevností, nejstarší část hradu pochází z 9. století a později byl hrad sídlem templářů. Mezi 13. a 17. stoletím býval Monzón také místem zasedání aragonských sněmů.\n\nMezi hlavní pamětihodnosti města patří kromě středověkého hradu také románská katedrála \"Santa Maria del Romeral\" a zachované středověké hradby s bránou Puerta \"de Luzán\".\n\n\n"}
{"id": "472426", "url": "https://cs.wikipedia.org/wiki?curid=472426", "title": "Borgo Maggiore", "text": "Borgo Maggiore\n\nBorgo Maggiore je jedno z devíti měst a také samosprávná obec (italsky: \"castello\" neboli hrad) v San Marinu, ležící na úpatí Monte Titana. Počet obyvatel je 6284; rozloha 9,01km. Je to druhé největší město San Marina, hned po Dogana.\n\nMěsto, postavené ve 12. století, bylo dříve nazývána \"Mercatale\" (\"tržiště\") a stále zůstává nejdůležitějším obchodním městem v republice. Roku 1879 získalo své nynější jméno Borgo Maggiore.\n\nBorgo Maggiore sousedí se sanmarinskými obcemi Serravalle, Domagnano, Faetano, Fiorentino, San Marino (město), Acquaviva a s italskou obcí Verucchio.\n\nSoučástí území města jsou i tyto obce (italsky: \"curazie\"):\n\n\nVedení města zajišťuje jednadvacetičlenná Městská rada volená občany každé čtyři roky. V čele rady je na dva roky volený kapitán, tzv. Capitano di Castello, což je vlastně starosta města.\nBorgo Maggiore je nejdůležitějším obchodním městem San Marina. Je to způsobeno také tím, že je zde jediné vrtulníkové letiště a město je také spojeno se San Marinem (městem) a vede odsud lanová dráha až na Monte Titano.\n\nBorgo Maggiore má fotbalový tým AC Libertas. Avšak v obcích, patřících k městu, sídlí další dva týmy: SP Cailungo a SS San Giovanni.\n\n\n\n\n\n"}
{"id": "472434", "url": "https://cs.wikipedia.org/wiki?curid=472434", "title": "Tarja Turunen", "text": "Tarja Turunen\n\nTarja Soile Susanna Turunen Cabuli (* 17. srpna 1977, Kitee) je finská zpěvačka, která je pro svůj původ a pro zpěv, při kterém „zamrazí“, nazývána ledovou královnou severu.\n\nV šesti letech začala se studiem klavíru a sborového zpěvu u vyučujícího Plamena Dimova, poté pokračovala ve studiu na Savonnlinské hudební akademii pod vedením Kariny Ollily. Ve svých osmnácti letech pokračovala ve studiu klasického zpěvu na finské Sibeliově akademii a na univerzitě v Německém Karlsruhe, kde ji mimo jiné vyučovala Mitsuko Shirai . Ve stejné době Tarja dostala nabídku od Tuomase Holopainena k účasti na společném akustickém projektu a návrh přijala. Po krátké době se k nim přidal kytarista Emppu Vuorinen a vznikla skupina Nightwish. V roce 1997 vydalo finské vydavatelství Spinefarm Records jejich debutové album \", kombinující metal a klasickou hudbu. Ve stejné době se Tarja zúčastnila Savonlinnského operního festivalu, a tím se zapsala do povědomí posluchačů jako zpěvačka dvou odlišných druhů zpěvu – metalu a klasické hudby.\n\nRoku 1998 následovalo další album Nightwish, ', které obsahovalo písně jako „“ nebo cover-verzi „“. Album se brzy mohlo pyšnit platinovým titulem. ' vynesl Nightwish až na vrchol. Vokalistku skupiny Nightwish obsazovalo na titulní stranu mnoho rockových a metalových magazínů, jako Metallian, Blue Wings, Metal Hammer, Rock Hard, Metal Heart aj. Ve velkém množství z nich ji také čtenáři zvolili nejlepší zpěvačkou roku.\n\nPoté si dala Tarja pauzu kvůli dokončení studia a vedlejším projektům. Koncem roku 1999 Tarja přijala nabídku jako sólová zpěvačka v moderním baletu \" („Evangelium“) ve Finské národní opeře. Představení byla vyprodána.\n\nV roce 2000 vyšlo další album Nightwish, ' a stalo se po několika týdnech taktéž platinovým. Po něm následující deska ' byla platinově oceněna hned dvakrát po sobě a podobně se jí vedlo i v jiných zemích. Během nahrávání vokálů k \"\" si Tarja našla čas i pro hostování na desce \"Beto Vázquez Infinity\" stejnojmenné argentinské metalové kapely, na které byly vokální linky nazpívané Tarjou velkým pomocným prvkem a prodávalo se v celé Evropě.\n\nTarjiným dalším projektem bylo turné po Jižní Americe s názvem \" („Skandinávská noc“), kterého se zúčastnila s finskými operními umělci. Roku 2004 se opakovalo. Poté Tarja cestovala po celé Evropě, Japonsku i Americe a zpívala písně od skladatelů jako Jean Sibelius nebo Richard Strauss a celé turné mělo skvělý ohlas.\n\nNové album ' zajistilo Nightwish ještě větší popularitu po celém světě a následující světové turné bylo největší, jaké kdy finská kapela měla. Tentýž rok byl pro Tarju velmi náročný, protože začala s natáčením svého vánočního alba. Brzy jí vyšel sólový singl ' („Sen jednoho anděla“), které bylo v krátké době oceněno taktéž platinovou deskou.\n\nZhruba po deseti letech byla Tarja 21. 10. 2005 z Nightwish vyhozena, podle jejích vlastních slov \"Na odchod jsem se chystala již dva a půl roku, chtěla jsem odejít po vydání posledního alba (End of an Era) a začít sólo kariéru, nicméně mě ranilo, jakým neosobním způsobem mi členové kapely dali najevo jejich názor. Dospěli jsme ke stejnému výsledku, jen mě mrzí, že mi to nikdo neřekl do očí\". Podle všeho v poslední době panovaly mezi Tarjou a kapelou neshody. Mnozí lidé tvrdí že skutečný důvod k vyhazovu byl ten, že bubeník Nightwish nedokázal překousnout fakt, že se Tarja začíná pomalu věnovala sólo kariéře a vlastním projektům, které nesouvisí s Nightwish.\n\nNakonec ji po ročním hledání v kapele nahradila Švédka Anette Olzon.\n\nV roce 2007 vydala Tarja nové sólové album \", které sklidilo veliký úspěch po celé Evropě a zanedlouho se stalo platinovým ve Finsku, zlatým v České republice a Rusku. Obsahuje především klasické prvky a symfonický metal. Od roku vydání se rozjelo masívní \"My Winter Storm World Tour\", které hned pětkrát zavítalo i do České republiky (Praha, Zlín, Ostrava, Festival Benátská noc na Malé Skále a Pardubice) a Tarja opět dokázala, že dokáže ohromit publikum svým neuvěřitelným charismatem.\n\nTarja začala pracovat na dalším vánočním albu ' („Dech věčnosti“), tentokrát s klasickými vánočními hity jako ' a \"\" i s písněmi, které nazpívala společně s dětskými sbory.\n\nOd ledna 2010 začala nahrávat své třetí sólové album \"What Lies Beneath.\" Producentem je samotná Tarja. Tarja přislíbila masivní vokály, orchestr a mnohem tvrdší prvky, než v předešlém albu. Mělo by totiž být pravým opakem \"My Winter Storm.\" Připravila také ohromující turné po celém světě a na některých koncertech, včetně v České republiky na Masters Of Rock 2010, zazněl doprovod živého orchestru, konkrétně Filharmonie Bohuslava Martinů. Tarja na svém hlase neustále pracuje a bere hodiny u známé argentinské operní pěvkyně Marty Blanco, která ji také hlasově připravila na zpívaní Árie Rusalky v českém jazyce, která byla úvodním bonusem pro české publikum na Masters of Rock 2010. Zajímavostí je, že si Tarja všechny své hodiny nahrává a pak chyby a nedostatky zpětně konzultuje.\n\nV červnu 2011 na svém blogu oznámila, že chystá dvě nová alba, přičemž jedno klasické a druhé metalové. Zároveň vydává Live DVD ze svého Vánočního koncertu, který se uskutečnil v roce 2009.\n\nTarja se v jednom rozhovoru nechala slyšet, že po hromadném vydání těchto alb a DVD si chce udělat dlouholetou pauzu.\nV témž roce také vzniká prostor pro znovuotevření sporu o oficiální biografickou knihu Nightwish, ve které je Tarji manžel v závěrečné kapitole nelichotivě popsán, spor se s přestávkami táhne od roku 2006 a je ukončen až v roce 2012, kdy soud zamítá vyrovnání za urážku Marcela Cabuliho a 3 společníků jeho firmy v hodnotě 50000 EUR Tarja se od celého sporu distancuje.\n\nTarja během roku 2011 dává dohromady další projekt s názvem Harus, který je příležitostnou kapelou v období vánočních turné. Osazenstvo tvoří vedle Tarji, Kalevi Kiviniemi, Marzi Nyman a Markku Krohn. Společně vydávají album a DVD \"Live at Sibelius Hall\".\n\nNa začátku roku 2012 jede svojí What Lies Beneath Final Tour, kterou začíná dvěma koncerty v České republice (ve Zlíně a v Pardubicích). Na koncertech už předvádí dvě písničky z připravovaného alba (Into the Sun a Never Enough) 24. srpna 2012 vychází její první oficiální rockové DVD pod taktovkou earMUSIC nazvané ACT I, které nabízí převážně směs písní ze sólové kariéry.\nVe Zlíně Natočila videoklip ke skladbě Never Enough.\n\nNové album Colours In The Dark vyšlo 30. srpna 2013.\n\nV roce 2015 začala Tarja sama v médiích prozrazovat detaily o novém (metalovém) albu. Řekla však, že album stihne vydat nejdříve v létě 2016. V březnu 2016 Tarja na svém oficiálním profilu na Facebooku oznámila název nového alba \"The Shadow Self\", jež 5. srpna 2016. Předcházel mu videoklip k singlu \"No Bitter End\" (20.4. 2016) a 3. června bylo dokonce vydáno EP \"The Brightest Void - The Prequel\", které obsahuje některé skladby z nového alba a malou edici cover písní (např. kapely Muse nebo Shirley Bassey). Na albu také účinkuje řada úspěšných umělců z metalové scény (např. Alissa White-Gluz z kapely Arch Enemy nebo bubeník Chad Smith). \"The Shadow Self\" vyšlo na den přesně, v tentýž den Tarja odehrála show na festivalu Wacken Open Air. Nové album bylo přijato poměrně pozitivními kritikami, na rozdíl od předcházejících videoklipů, které byly uvedeny spíše vlažně. V současnosti je Tarja s novým albem na celoevropském turné.\n\nNa podzim roku 2017 je plánováno vydání studiového alba \"From Spirits and Ghosts (Score for a Dark Christmas)\".\n\nTarja Turunen se dne 31. prosince 2002 vdala za argentinského podnikatele Marcela Cabuliho. Svatební hostinu však uspořádali až v červenci 2003. Žili spolu v Buenos Aires a roce 2012 se jim narodila dcera Naomi Eerika Alexia Cabuli Turunen. V roce 2016 sdělila novinářům, že se hodlají přestěhovat do Evropy kvůli plánům na její koncertní turné a kvůli tomu, že jejich dcera nastoupí další rok do školy. Momentálně žijí ve španělské Andalusii. v rozhovoru pro Loudwire uvedla že jejími nejoblíbenějšími kapelami jsou Metallica, Whitesnake, Scorpions či Alice Cooper. Se Scorpions v roce 2009 nahrála píseň Good Die Young a dva roky před tím udělala cover písně Poison od Alice Coopera na své debutové album.\n\n\n\n\n\n\n"}
{"id": "472436", "url": "https://cs.wikipedia.org/wiki?curid=472436", "title": "Hornina", "text": "Hornina\n\nHorniny jsou heterogenní přírodní látky, jež tvoří zemskou kůru. Skládají se z různých minerálů, někdy i organických složek nebo vulkanického skla. Zvláštní případ představují zejména monominerální horniny, které jsou tvořené pouze jedním minerálem (například mramor je tvořený vápencem, který je tvořen pouze minerálem kalcitem).\n\nKus pevné horniny, surový, opracovaný ale i materiál se nazývá kámen. Výchoz nebo podloží z kompaktní horniny se nazývá skála, sypké a tekuté horniny mívají specifické názvy.\n\nVěda zabývající se horninami se nazývá petrologie.\n\nHorniny se dělí podle způsobu jejich vzniku do tří základních skupin: vyvřelé (magmatické), usazené (sedimentární) a přeměněné (metamorfované)\n\nVznikly utuhnutím roztavené hmoty (magmatu). K jejich vzniku byla nutná vysoká teplota. Pokud masa taveniny utuhla hluboko pod zemským povrchem, hovoříme o vyvřelinách hlubinných (plutonických). Často tvoří velká tělesa. Patří mezi ně například žula, syenit nebo gabro.\n\nVyvřeliny výlevné (vulkanické) vznikají utuhnutím lávy na zemském povrchu nebo mělko pod povrchem. Nejhojněji je zastoupený čedič. Mezi další patří andezit, ryolit, trachyt či znělec.\n\nVyvřeliny žilné obvykle tvoří menší tělesa - žíly. Při jejich vzniku tavenina pronikla do puklin, které vyplnila a utuhla. Mezi žilné vyvřeliny patří například pegmatit, aplit nebo mineta.\n\nVznikají při nízkých teplotách v povrchových zónách působením vnějších geologických sil. Obzvlášť důležitá role připadá vodě. Při tvorbě usazených hornin nejprve podléhá zdrojový materiál zvětrávání, rozpadu a rozpouštění, pak je přemístěn na vhodné místo, jako např. na dna jezer a oceánů, kde se hromadí.\n\nUsazené horniny dělíme podle různých hledisek. Pokud hornina zůstane sypká nebo za vlhka tvárná, hovoříme o usazeninách nezpevněných, např. jíl nebo štěrk. Pokud postupně dojde ke zpevnění, vznikají usazeniny zpevněné, např. pískovec a břidlice.\n\nUsazením různě velkých úlomků vznikají horniny úlomkovité, např. pískovec nebo slepenec. Pokud celá hlavní masa horniny vznikne vysrážením látek z vodního roztoku, hovoříme o horninách chemogenních, např. travertin.\n\nMezi usazeniny jsou zařazovány i horniny zbytkové (reziduální), u nichž uvolněný materiál nebyl přemístěn, ale zůstal na místě a horniny vulkanoklastické, u nichž došlo k nahromadění sopečného popela, strusky i větších kousků vyvržených do vzduchu při sopečných erupcích (tuf).\n\nZvláštním případem jsou kaustobiolity. Vznikají akumulací organických, hořlavých látek. Patří mezi ně rašelina, uhlí, zemní vosk, ropa, ale například i zemní plyn.\n\nMohou vznikat ze všech typů hornin působením zvýšené teploty a tlaku. Dochází k rekrystalizaci minerálů. Teplota ovšem není tak vysoká, aby došlo k roztavení hmoty jako u hornin vyvřelých. Mezi běžně rozšířené metamorfované horniny patří např. rula, svor, fylit, amfibolit, granulit nebo mramor.\n\nVšechny tři skupiny hornin jsou v neustálém koloběhu mezi sebou v závislosti na tlakově-teplotních podmínkách (tzv. pT podmínky), kdy vlivem změny jedné či obou složek dochází k přeměně jednoho druhu v druhý a naopak.\n\nPlocha souše je asi 149 milionů kilometrů čtverečních. Z nich tvoří tři čtvrtiny horniny sedimentační a jednu čtvrtinu horniny vyvřelé a metamorfované. Navíc je na povrchu zastoupeno nejvíce 5 hlavních skupin hornin, které tvoří 90 % povrchu. Patří tam:\n\nHons R. J. (2017): Atlas našich hornin - Aladin, Praha.\n\nPetránek J. a kol. (2016): Encyklopedie geologie - ČGS, Praha.\n\n\n"}
{"id": "472438", "url": "https://cs.wikipedia.org/wiki?curid=472438", "title": "Oldřich Stibor", "text": "Oldřich Stibor\n\nOldřich Stibor (16. března 1901, Řepiště u Frýdku-Místku, Rakousko-Uhersko – 10. ledna 1943, Brzeg, Polsko) byl český divadelní režisér.\n\nNarodil se v Řepištích u Paskova jako jedno z dvojčat (bratr téhož roku zemřel). Otec Ludvík Stibor (1860–?) vlastnil usedlost, hospodu a povoznictví; matka Julie, rozená Adámková, se narodila roku 1866. Z osmi dětí rodiny Stiborových přežil dětství Oldřich Stibor a jeho dvě sestry.\n\nV letech 1921–1923 vystudoval v Praze tři semestry práv, poté působil jako policejní úředník na okresním policejním ředitelství v Karviné. V dubnu 1925, když četnictvo zasáhlo v Orlové proti stávkujícím, z tohoto místa odešel a stal se redaktorem Moravskoslezského deníku.\n\nOd počátku divadelní sezóny 1928/1929 byl Oldřich Stibor zaměstnán v Národním divadle moravskoslezském v Ostravě. Poté, co z divadla odešel ředitel Miloš Nový, který Stibora zaměstnal, přešel koncem roku 1930 z Moravské Ostravy do Prahy.\n\nZ několika konzervatoristů (včetně Františka Filipovského) sestavil malý herecký kolektiv \"Umělecké divadlo\" a stal se jeho hlavním režisérem. Od roku 1931 přešel do \"Studia Intimního divadla\", vedeného Juliem Léblem, kde uvedl hru E. A. Poea \"Vražda v ulici Morgue\". Rovněž zde uvedl hru \"Tak žijí mrtví\", kterou sám napsal pod pseudonymem „V. R. Robs“.\n\nBěhem svého života však působil nejdelší období jako divadelní režisér činohry v Olomouci (od 16. srpna 1931 do roku 1940), kam byl angažován ředitelem Stanislavem Langerem. V roce 1935 se Oldřich Stibor oženil s operní zpěvačkou Ludmilou Červinkovou (1908–1980).\n\nJednalo se o výrazného levicově orientovaného avantgadního umělce, silně ovlivněného tehdejšími dobovými vzory pocházejícími ze Sovětského svazu, který navštívil soukromě studijně v letech 1935 a 1936, kde se seznámil osobně mj. s režisérem A. J. Tairovem.\n\nZa nacistické okupace byl členem ilegálního okresního komunistického vedení na Olomoucku. V dubnu 1940 oznámil tisk, že Oldřich Stibor s manželkou Ludmilou Červinkovou odcházejí z olomouckého divadla do Ostravy. V roce 1940 byl však Stibor zatčen a odsouzen za přípravu velezrady na 8 let; ve vězení zahynul.\n\n\n\n\n"}
{"id": "472439", "url": "https://cs.wikipedia.org/wiki?curid=472439", "title": "KOFE-IN", "text": "KOFE-IN\n\nKOFE-IN je česká elektro rocková hudební skupina vzniklá v roce 2006.\n\nKapela KOFE-IN vznikla v roce 2006 a debutovala o tři roky později deskou Osobní vesmír. Videoklipy KOFE-IN se opakovaně těšily úspěchu v hitparádách České televize (Pomeranč, Medúza aj.) či TV Óčko. Video podoba skladby Jediná z jejich druhého alba Libertin (2011) na jaře 2013 zvítězila v anketě iReport – Žebřík v kategorii videoklip roku 2012. Skupina sama bodovala v anketách Žebřík (Objev roku 2011 - 2.místo; Klip roku 2012 – 1. místo; Deska roku 2013 – 2. místo) nebo Český YouTube Fest (2. místo 2011) a její rozsáhlá koncertní činnost k dnešnímu dni čítá již přes 500 vystoupení. V létě 2013 kapela natočila třetí desku \"Dobré nebe\", která vyšla v listopadu téhož roku. V září 2013 zveřejnila videoklip k písni \"Moje dobré nebe\". V roce 2014 zveřejnila videoklip natáčený na Islandu k písni Projíždíme krajinou a v únoru 2015 nový kompletně animovaný videoklip ke skladbě Dívčí. V roce 2016 kapela natočila dva singly s názvy Čarodějka a Víme kudy. K oběma skladbám kapela natočila videoklipy, které zveřejnila v průběhu roku 2017. Na konci roku 2018 kapela odehrála akustický koncert ve vyprodaném Slezském divadle v Opavě, ze kterého byl pořízen videozáznam a audiozáznam, který byl vydán v elektronické podobě na platformách Spotify, Deezer, Amazon a Googleplay. V roce 2019 kapela vydala singl a videoklip s názvem Bouře a na jaře roku 2020 vydává EP s názvem Ať to trvá věčně.\n\n\n"}
