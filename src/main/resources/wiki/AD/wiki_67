{"id": "491397", "url": "https://cs.wikipedia.org/wiki?curid=491397", "title": "Mass Effect", "text": "Mass Effect\n\nMass Effect je akční RPG počítačová hra vyvinutá společností BioWare pro herní konzoli Xbox 360, a potom převedena pro platformu Microsoft Windows společností Demiurge Studios. Edice pro Xbox 360 vyšla celosvětově v listopadu 2007 pod hlavičkou Microsoft Game Studios. Edici pro Windows vydala 28. května 2008 společnost Electronic Arts. Hra se dočkala dvou pokračování, Mass Effect 2 a Mass Effect 3. Ve vývoji je , jehož příběh ale nenavazuje na předchozí trilogii, odehrává se paralelně s Mass Effect 2 a Mass Effect 3 a je situován do galaxie Andromeda.\n\nHra se odehrává v roce 2183. Hráč se vžije do role elitního lidského velitele Sheparda případně velitelky Sherpadové (křestní jméno je volitelné a není v příběhu nikdy zmíněno), který/á prozkoumává kouty galaxie na hvězdné lodi SSV \"Normandy\".\n\nBioWare kromě dalších dvou pokračování k dokončení trilogie vydalo obsah doplňující příběh mezi jednotlivými díly, přestože tento obsah není nutný pro pochopení hlavní dějové linie. První rozšíření hry nese název \"Bring Down the Sky (\"Strhnout Oblohu\")\", je stažitelné z oficiálních stránek hry a bylo vydáno 10. března 2008 (verze pro PC byla vydána 29. července 2008). Druhé stažitelné rozšíření se jmenuje \"Pinnacle Station\" a bylo vydáno 25. srpna 2008 pro PC i Xbox 360.\n\nPřestože většina screenshotů a konceptů ze hry ukazuje standardní vzhled postavy Velitele Sheparda, je možné jeho postavu zcela přizpůsobit podle vlastní vůle. Hráč může změnit jeho vzhled, pohlaví, schopnosti i vojenskou minulost.\n\nHra obsahuje šest možných povolání (character class). Každé povolání sestává z několika dovedností, které se mohou zlepšovat s tím jak postava dosahuje dalších úrovní. Postavě se zvýší různé statistiky (např. zdraví, odolnost, síla útoku) nebo se postavě odemknou nové dovednosti (např. přidávání bodů do schopnosti \"Shotguns\" odemkne speciální schopnost \"Carnage\" která postavě umožní ze své brokovnice vystřelit koncentrovanou výbušnou dávku s daleko silnějším účinkem než obyčejné výstřely). Každé povolání má i svoje unikátní schopnosti, které se nazývají stejně jako dané povolání.\n\nPři tvorbě postavy má hráč na výběr ze šesti povolání: \"Soldier, Engineer, Adept, Infiltrator, Sentinel a Vanguard\". \"Soldier\", voják, je nejzdatnější v používání výzbroje; \"Engineer\", technik, používá \"omni-tool\", šikovný nástroj pro umocnění technicky zaměřených schopností a Adept je nejsilnější v používání \"biotických\" schopností, což jsou mentální schopnosti a v podstatě jsou to v herních konvencích kouzla. Další tři povolání jsou kombinací těch předešlých. \"Infiltrator\" je kombinací \"Soldier\" a \"Engineer\", \"Sentinel\" je kombinací mezi \"Engeneer\" a \"Adept\", \"Vanguard\" je kombinací \"Soldier\" a \"Adept\". Tato zkombinovaná povolání nemají tolik dovedností jako hlavní povolání (např. \"Vanguard\" má přístup pouze k polovině schopností \"Soldier\" a taktéž k pouze polovině schopností povolání \"Adept\").\n\nHráč má také jistou možnost ovlivnit minulost své postavy. Může si vybrat jestli se postava narodila na Zemi, jinde ve Sluneční soustavě nebo v některé z lidských kolonií mimo ni. Hráč může rovněž určit zda je jeho postava jediným přeživším strašlivé bitvy, válečný hrdina či bezohledný voják. Tyto volby mají jen malý vliv na hru samotnou, ale mnoho postav mluvících o Veliteli Shepardovi se na jeho minulost odkazuje a to může ovlivnit jaké vedlejší úkoly budou zpřístupněny či ne.\n\nSystém konverzace v Mass Effect funguje způsobem výběru několika možností, jak odpovědět podle toho jakým směrem se rozhovor ubírá. Navíc vypsané možnosti odpovědí nemusí být přesným odrazem toho co Shepard řekne, spíše zachovávají myšlenku i když Shepard používá jiná slova (např. hráč vybere větu \"Děláš si moc starostí,\" a Shepard ve skutečnosti řekne \"Vždycky čekáš jenom to nejhorší.\")\n\nKdyž započne konverzaci, naspodu obrazovky se objeví menu výběru odpovědí. Odpovědi jsou rozděleny do šesti sekcí. V každé sekci je stručně vysvětleno, jaký má daná odpověď záměr. Menu je organizováno tak, že ke každé sekci se vztahuje určité podbarvení odpovědi (vřelé odpovědi nebo naopak agresivní atd.). Po jisté době si hráč zvykne na toto menu a už si ani nemusí číst popisky, dokonce je schopen odpovídat téměř okamžitě přesně tak jak chce, aby odpovědi vyzněly. BioWare tím zamýšlel to, aby hra byla více jako film a hráč byl osvobozen od čtení dlouhých pasáží textů.\n\nDialogy jsou ústředním prvkem pro systém morálky. Vedlejší příběh a počet voleb postavy je ovlivněn tím k jakému chování hráč svou postavu vede. Na rozdíl od předešlých titulů BioWare se v \"Mass Effect\" neklade takový důraz na čisté \"dobro\" či \"zlo\". Celkový příběh je také ovlivněn osobními volbami hráče. Projektový ředitel Casey Hudson z BioWare řekl: \"Způsob, jakým hráč hraje po celou dobu hru, způsobí odlišná zakončení, která ovlivní osud lidstva\".\n\nMísto konceptu \"zla\" a \"dobra\" jako protipólů morálky, \"Mass Effect\" pracuje s pojmy \"Paragon\" (Ochránce) a \"Renegade\" (Odpadlík), přičemž přidání bodů do jedné, nesnižuje body v druhé. Body do \"Paragon\" dostává postava, když situace řeší spíše zdvořile, profesionálně, podle protokolu. Postava, jež dostává body do \"Renegade\", tíhne spíše k bezohlednému, agresivnímu jednání s přístupem \"zajatce nebereme\".\n\nNásledně se mění přístup NPC k hráčské postavě v závislosti na jeho minulých volbách.\n\nSouboje v \"Mass Effect\" probíhají v reálném čase, ale hráč může hru kdykoli pozastavit, změnit výzbroj jednotky, vybrat schopnosti, které mají použít nebo rozdat rozkazy pro jednotku jako celek. Jednotka se skládá z Velitele Sheparda a maximálně dalších dvou postav, se kterými hráč přijde během hraní do styku a stanou se členy jeho posádky. Všichni spojenci mají schopnosti jako povolání, z kterých si hráč může na začátku volit a tak může hráč sestavit variabilní jednotky podle situace.\n\nV \"Mass Effect\" se používají střelné zbraně, které mohou být postupně vylepšovány (např. změnit náboje účinné na živé věci za náboje silně účinné proti mechanickým nepřátelům nebo zlepšit míření zbraně apod.), dále používají technické schopnosti (které oslabují nepřátelskou výzbroj a schopnosti), a nakonec schopnosti \"biotické\", které jsou podobné kouzlům v jiných hrách. Hráč přímo kontroluje pouze svoji postavu a útoky členů jednotky, avšak nemůže je ovládat stejně jako svoji postavu. Hráč může jednotku ovládat pomocí pohybových rozkazů pro krytí se, přeskupení, útok na určitý cíl nebo jít na průzkum. Zbraně a schopnosti pro členy jednotky se dají rychle a efektivně měnit pomocí jednoduchých menu s výběrem zbraní a schopností jednotlivých postav, včetně znázornění doby, kdy se schopnost znovu dobije a může být opět použita.\n\nSchopnosti a speciální síly, které postavy mají jsou určeny počtem bodů v dané schopnosti, které hráč do různých schopností rozděluje a tím je vylepšuje. Některé speciální schopnosti umožňují zdvihnout pomocí \"biotických\" sil objekty či nepřátele a naložit s nimi jak hráč chce, technické schopnosti zase redukují štíty nepřátel.\n\nDvě další schopnosti \"Charm\", šarm, \"Intimidate\", zastrašení, mají vliv na vývoj děje a také na počet \"Paragon\" či \"Renegade\" bodů postava dostává. Zvýšení úrovní těchto schopností nijak nepomáhá v boji, ale odemyká nové možnost vedení dialogů.\n\nSpeciální schopnosti, které hráč ve hře může používat jsou \"technické\" a \"biotické\" schopnosti. \"Technické\" slouží jako podpůrné síly oslabující nepřítelovy zbraně a technologii, stejně jako jeho \"biotické\" schopnosti. Aktivovány jsou přes omni-tool, který může používat povolání \"Engineer\", \"Infiltrator\" a \"Sentinel\". Mezi tyto schopnosti patří ničení štítů, sabotáže výzbroje, hackování robotických nepřátel, aby stříleli do vlastních řad. \"Technické\" schopnosti mají i pasivní využití, např. jako schopnost \"Elektronics\", která umožňuje otevírání zamčených beden, zachráněných částí z vraků. \"Biotics\" jsou síly, které jsou postavám umožněny díky implantátům, které posilují přirozenou schopnost manipulovat s temnou energií pomocí \"mass effect fields\". Mezi těmito schopnosti je telekineze, házení nepřáteli silou mysli; vztyčit silový štít (force field) kolem postavy a stát se tak odolným vůči nepřátelské palbě, ale zároveň být schopen střílet sám; nebo vytvářet malé singularity.\nPovolání schopná používat \"biotics\" jsou: \"Adept\", \"Vanguard\" a \"Sentinel\"\n\nV \"Mass Effect\" se setkáme se čtyřmi druhy konvenčních zbraní (pistole, brokovnice, útočná puška a odstřelovací puška) a granáty, dále s množstvím různých vylepšení výzbroje a zbraní. Hráč může hru kdykoli pozastavit a pozměnit právě používané vybavení jednotky. To je klíčový strategický aspekt hraní, protože zvolení správné výzbroje může znamenat rozdíl mezi rychlým vítězstvím a porážkou. Nasazená vybavení je viditelné na postavách; brnění mají různé vzhledy a zbraně se složí do kompaktních verzí a uloží se na záda postavy.\n\nMunice je nekonečná; místo potřeby znovu nabít, se zbraně po čase přehřívají a nedají se použít dokud se zase neschladí na určitou úroveň. Herní vysvětlení pro nekonečné množství munice je, že zbraně jsou nabity \"kostkami\" střeliva a každá salva se ulomí z tohoto centrálního zdroje střeliva. Jednotlivé salvy jsou velikosti zrnka písku a jsou vypáleny přes zařízení na bázi technologie s extrémně vysokou rychlostí. Pokud hráč bude nepřetržitě střílet nebo používat zbraň, s kterou není vycvičen (nemá body ve schopnostech pro tu zbraň), její přesnost se sníží, což je ve hře reprezentováno zvětšením \"zaměřovacího kruhu\". Čím více je bodů ve schopnosti zacházet se zbraní, tím vyšší je její přesnost i účinnost.\n\nPostavy nosí dvouvrstvé ochranné obleky, které slouží jako brnění i ochrana na planetách, pokud vystoupí z vozidla. Tyto obleky se dělí do třech kategorií: lehké, střední a těžké brnění. Tyto obleky poskytují nekonečnou zásobu kyslíku, stejně jako dočasnou ochranu před nehostinností planet, jako je horko a radiace. Těžší brnění jsou sice odolnější, ale postava se v nich pohybuje pomaleji. Brnění jsou rovněž vybavena technologií kinetických bariér, které fungují jako štíty proti palbě. Kromě Liary, která může nosit lidské brnění, všechny ostatní postavy musí nosit brnění odpovídající jejich rase. Postavy používající \"biotics\" nebo \"technické\" schopnosti můžou vylepšovat svoje implantáty či \"omni-tool\" tak, aby zesilovaly jejich útoky nebo snižovaly dobu potřebnou pro dobití schopností.\n\nVybavení, které hráč postupně nachází, má stále lepší statistiky a také stojí více peněz. Třídy vybavení jsou označovány římskými číslicemi (např. brokovnice Katana I-X). Zbraně a brnění z vyšších tříd mají i více slotů pro upgrade. Upgrady spadají do čtyřech kategorií: upgrade zbraní, brnění, munice a granátů. Pro zbraně a brnění to znamená zvýšení některých statistik, jako např. přesnost nebo štíty, kdežto munice a granáty přidávají věci jako ohnivé poškození nebo snižují dobu mezi jednotlivými salvami.\n\n\nDěj se odehrává v roce 2183, vesmírná loď SSV Normandie (její kapitán se jmenuje Anderson, a pilot Jeff \"Joker\" Moreau) letí do lidské kolonie Eden Prime, aby tam její posádka prozkoumala nalezený Protheanský maják - kus pokročilé technologie vytvořené dávno vyhynulou rasou zvanou Protheané. Poručík Shepard (nebo Shepardová) je elitní voják se speciálním výcvikem N7 a zároveň kandidátem na první lidskou Spektru (elitní agenti, členové jsou nad zákonem a zpovídají se přímo a jen Radě na Citadele) a na misi má být hodnocen jinou Spektrou (turian jménem Nihlus).\nShepard s Kaidanem Alenkem a Ashley Williamsovou odhalí, že kolonie je pod útokem robotické rasy – Gethů. Gethy vede turianská Spektra Saren Arterius se svou obrovskou lodí nazývanou Sovereign (Vládce). Saren zabije Nihluse (ten ještě neví že Saren zradil, myslí si že přijel pomoct) a snaží se zničit maják společně s celou kolonií Eden prime. Shepard zničení odvrátí a maják Shepardovi poskytne neúplnou apokalyptickou vizi o vyhynutí celých civilizací. Protože je poškozený, zničí se při tom.\n\nPosádka Normandie je předvolána velvyslancem Donnelem Udinou do Citadely. Bohužel, Shepard není schopen přesvědčit Citadelský koncil o Sarenově zradě. Shepard potřebuje najít důkaz. C-Sec důstojník Garrus Vakarian a kroganní žoldák Urdnot Wrex dovedou Sheparda ke Kvarianské mechaničce Tali'Zorah Nar Rayya, která má mít nahrávku rozhovoru mezi Sarenem a matriarchou Beneziou (Asarijka). Nahrávku získala extrakcí dat z poničeného Getha. V nahrávce se diskutuje o vítězství a zároveň se zmiňují o návratu Reaperů (Smrťáků). Rada na základě nahrávky odvolá Sarena od Spekter a ze Sheparda se stane první lidská Spektra. Shepard se vydává stopovat Sarena s pomocí Kaidana, Ashley, Garruse, Wrexe a Tali.\n\nKapitán Anderson se vzdá velení Normandie, kapitánem se stává Shepard. Na Therumu Shepard zachrání asarijskou archeoložku Dr. Liara T'soni (dcera matriarchy Benezie). Liara se zabývá studiem Protheanů a připojí se k Shepardovi posádce.\nNa Noverii Shepard vystopuje matriarchu Beneziu a porazí ji. Ukáže se, že Saren ji (i ostatní co ho následují), ovládá pomocí své vesmírné lodi jménem Vládce, která má mít údajně schopnosti ovládat mysl - tzv. indoktrinace. Sheparda také osloví Rachni královna, kterou oživil Saren v naději, že bude vytvářet armádu. Ve hře je možné ji zabít nebo nechat jít.\nShepard si postupně skládá informace o Smrťácích (Reaprech) ze své vize a z informací, které postupně zjišťuje a začíná si uvědomovat jejich hrozbu pro galaxii. Podezřívá, že Sarenova loď Vládce je loď Smrťáků.\n\nPozději Rada informuje Sheparda, že salarianí jednotka odhalila Sarenovu hlavní základnu na Virmire. Po příletu Shepard zjistí, že Saren objevil lék na kroganí o genofág, aby tak mohl využít armádu kroganích bojovníků. Wrex se dozví o možnosti vyléčení, zradí tým a Shepard ho musí zabít, nebo ho přesvědčit, aby odstoupil. Po tomto konfliktu Shepard pomáhá salarianům zničit základnu pomocí atomové bomby.\nUvnitř základny Shepard najde další maják a doplní mu původní vizi. Shepard se také setká s hologramem Vládce (Sovereign) a zjistí, že to není jen smrťácká loď, ale opravdový Smrťák (Reaper). Vládce vysvětluje, že Reapeři všechny vyspělé organické civilizace, po dosažení určité technické úrovně, hubí. Dále je zjevné, že Saren Vládce neovládá, ale on ovládá jeho. Saren je kompletně indoktrinován a zcela oddaný Vládcovi. Poté, co Saren ustoupí ze základny, Shepard dostane zprávu, že jak Ashley a Kaidan byly zajati. Shepard může zachránit jen jednoho z nich, a tak buď Ashley, nebo Kaidan při jaderném výbuchu zemře.\n\nShepard dále pronásleduje Sarena na svět Ilos. Saren tam hledá převaděč, o němž posádka Normandie usuzuje, že jde o nějakou Smrťáckou zbraň. Shepard na Ilosu narazí na Protheanskou počítačovou virtuální inteligenci jménem Vigil. Ten mluví o Reaperech. Vigil vysvětluje, že Citadela je vlastně obrovské relé, které používají Reapeři k opakovanému napadání galaxie. Každých 50 000 let Smrťáci opakovaně hubí všechny vyspělé civilizace v galaxii, poté se stahují do prázdnoty vesmíru a čekají dalších 50 000 let. Vládce byl jako jediný svého druhu ponechán v Galaxii, aby monitoroval situaci a poté, co nastane čas, signálem aktivoval Citadelu, která má ostatní Reapry okamžitě přitáhnout do galaxie. Během posledního cyklu zániku však několik Protheanů - vědců přežilo, vytvořili majáky aby varovali ostatní a také vytvořili Vigila. Dále vytvořili malé masové relé - převaděč - které využili jako zadní vrátka pro vstup na citadelu. Poté co Reapři vyhladili skoro všechny Protheany a vrátili se zpět do prázdnoty mimo galaxii, vstoupili přeživší vědci pomocí převaděče znovu do Citadely, kde důmyslně sabotovali systém, pomocí kterého se dostávají Smrťáci skrz citadelu do galaxie. Na udržení populace jich bylo málo a tak Protheané vyhynuli.\nO 50 000 let později, v současnosti, se Vládce pokusil vyslat signál do Citadely a povolat tak ostatní Smrťáky ze vzdáleného vesmíru. Proces však selhal kvůli protheanské sabotáži. A tak se Vládce snaží Citadelu aktivovat \"ručně\" pomocí prostředníků, jako je Saren\n\nSaren plánuje sabotáž obejít, a snaží se pomocí převaděče dostat na Citadelu, aby ji mohl předat pod kontrolu Vládce. Vládce mezitím směřuje k Citadele s flotilou Gethů. Shepard pronásleduje Sarena skrz převaděč a snaží se zastavit Sarena. Na citadelu se dostává ve chvíli, kdy ta se ocitá pod útokem Vládce a Gethů.\n\nFlotila citadely a citadela se ocitá pod útokem. Vládce se dostane dovnitř Citadely a přichytí k věži Citadely a čeká až mu Saren předá kontrolu nad stanicí, aby mohl aktivovat relé a přivést smrťáky. Shepard mezitím bojuje se Sarenem, který je kompletně ovládaný Vládcem a navíc má tělo vylepšené Smrťáckou technologií. K Citadele přilétá na pomoc Alianční flotila.\n\nJoker se ptá Sheparda, jestli má Normadie s pomocí flotily lidské Aliance pomoci Radě Citadely (která je evakuována na hlavní lodi citadelské flotily a pod útokem Gethů) - za cenu velkých ztrát -, nebo nechat radu zemřít a zaútočit rovnou na Vládce. Nakonec ale Normandie s alianční flotilou ničí Vládce, stejně jako Shepard poráží Sarena (v podstatě vtěleného Vládce).\n\nUkončení hry se poněkud liší, podle Shepardových rozhodnutí. Pokud Shepard se rozhodl zachránit Radu, tak Rada poděkuje za lidskost a přijme do Rady prvního lidského člena, pokud bude Rada zničena, tak se ji lidstvo bude snažit obnovit, a tak bez ohledu na výsledek, je Shepard požádán, aby do Rady zvolí buď Davida Andersona, nebo Donnela Udinu. Shepard tak učiní, zaváže se k ukončení Reaperské (Smrťácké) hrozby.\n\nVe druhém díle pak můžeme vidět Sheparda jak se dále snaží zastavit hrozbu Smrťáků - zničením Vládce totiž invazi nezastavil, jen oddálil. Navíc rada je mu sice zavázána, ale hrozbu Smrťáků nebere vážně a všechny důkazy ohledně vládce byly ututlány.\n\nK Mass Effectu BioWare také vydávalo DLC (downloadable content - DLC), které rozšiřují děj a přidávají hráčům nové úkoly, postavy, nebo předměty. DLC má českou lokalizaci.\n\nDLC vydáno 29. března 2008, obsahuje novou lokaci, s mimozemskou rasou Batarianů. Příběh začíná únosem asteroidní stanice v Asgardském systému batarianskými extrémisty, ti ji navedou na dráhu střetu s kolonií Terra Nova, miliony civilistů tak může zachránit jen velitel Shepard.\n\nDLC vydáno 25. srpna 2009, přináší novou lokaci tajné vesmírné stanice. DLC neobsahuje ucelený příběh, ale nabízí virtuální bojovou arénu, v níž se Shepard může utkat s šampióny a překonávat jejich skóre. Pinnacle Station je druhým a posledním DLC ke hře.\n\nMass Effect 2 byl vydán 26. ledna 2010. Pokračování dějově navazuje na první díl. Hlavní zápletka se zaměřuje na společnost Cerberus a jejího tajemného vůdce, velitel Shepard má za úkol pro Cerberus zjistit, kam se ztrácejí mizející lidé. Pokračování je temnější a akčnější, ale RPG prvků od prvního dílu znatelně ubylo. Do hry je možné importovat uložené pozice z prvního dílu, což má na hru výrazný vliv.\n\nMass Effect 3 vyšel 9. března 2012 a přímo navazuje na DLC \"Arrival (Příchod)\", příběh začíná na Zemi, kde je Shepard souzen za své činy spáchané v DLC \"Příchod\". Do hry je možné importovat savy z obou dílů. Mass Effect 3 je zakončen několika možnými konci. Třetí díl definitivně uzavírá videoherní trilogii.\n\nLegendary Pictures chystají filmovou adaptaci hry Mass Effect, příběh má být naprosto nový, ale ve filmu se mají objevit postavy známé ze hry, včetně velitele Sheparda. Na scénář má vliv i studio BioWare.\n\n"}
{"id": "491401", "url": "https://cs.wikipedia.org/wiki?curid=491401", "title": "Bitva u Čadce", "text": "Bitva u Čadce\n\nČeskoslovensko-polský konflikt u Čadce (nebo též Bitva u Čadce) byl střet mezi československými a polskými jednotkami o Čadecko. Střet skončil obsazením části Čadecka polskou armádou. Šlo o část malé války mezi Polskem a Československem v roce 1938.\n\nV souvislosti s československo-polským sporem o Oravu 24. listopadu 1938 zaútočil v Oravském Podzámku shromážděný dav kamením na autobus s polskou delegací a polská vláda obratem oznámila, že v zájmu zajištění klidu bude sporné území obsazeno polskou armádou. Dopoledne následujícího dne zahájila Samostatná operační skupina „Slezsko“ polské armády vstup do Čadecka, střeženého zesílenou obranou československé armády. Československé jednotky zahájily urputné ústupové boje se zapojením dělostřelectva a bombardérů, byly zaznamenány případy střelby civilistů do týla postupujících polských vojsk. Další den byla oblast obsazena polským vojskem.\n\n30. listopadu 1938 byl podepsán delimitační protokol. Polsku bylo u Čadce odstoupeno 44 km s 2000 obyvateli, kteří se většinou hlásili k československé národnosti. V roce 1939, po porážce Polska, území připadlo zpět tentokrát již Slovenskému státu a v roce 1945 byly obnoveny hranice s Polskem v předmnichovské podobě.\n\n"}
{"id": "491402", "url": "https://cs.wikipedia.org/wiki?curid=491402", "title": "Kolekce v jazyce Java", "text": "Kolekce v jazyce Java\n\nMezi kolekce v jazyce Java patří hlavně seznamy a množiny. Hlavním rozdílem mezi seznamem a množinou je, že když vložíme prvek do množiny dvakrát, v množině bude stále jen jeden, zatímco do seznamu se prvek vloží jeden za druhý. Množina se chová jako standardní matematická množina, množiny jsou si rovny právě tehdy, mají-li stejné všechny prvky.\n\nZákladní metody pro práci se seznamem jsou především:\n\nMůže používat stejné metody jako seznam, obě jsou kolekcí.\n\nPro příklad množiny:\n"}
{"id": "491409", "url": "https://cs.wikipedia.org/wiki?curid=491409", "title": "Samuel Bourne", "text": "Samuel Bourne\n\nSamuel Bourne (30. října 1834 – 24. dubna 1912) byl britský fotograf známý především svými krajinářskými snímky z Indie, které pořídil v letech 1863–1870. Byl vůbec prvním Evropanem, který v letech 1863–1866 fotografoval Himálaj.\n\nSpolu se svým kolegou Charlesem Shepherdem založili v roce 1863 společnost Bourne & Shepherd ve městě Šimla. Později, později téhož roku založili druhou pobočku v Kalkatě. Šimla je hlavní město indického státu Himáčalpradéš na strmém horském hřbetě ve střední části Himálaje v nadmořské výšce okolo 2 200 metrů nad mořem. Na počátku 19. století toto město vyhledávali Britové před úmornými vedry indických nížin.\n\nSamuel Bourne se narodil do zemědělské rodiny na Arbour Farm v Mucklestone, Shropshire (dnes Staffordshire) v roce 1834. Poté, co byl vzděláván duchovním blízko Fairburnu, byl zabezpečen prací u banky \"Moore and Robinson's Bank\". Z amatérského fotografa se brzy stal uznávaný krajinářský fotograf, přednášel o fotografii a přispíval odbornými články do několika fotografických časopisů.\n\nV roce 1858 absolvoval fotografické turné v anglické oblasti Lake District a v roce 1859 vystavoval na každoroční výstavě Nottinghamské fotografické společnosti. Následující rok byly jeho fotografie uvedeny v Londýně na Světové výstavě v roce 1862. Toto přijetí jej motivovalo vzdát se svého postavení v bance a vyplul do Indie, aby pracoval jako profesionální fotograf. Do Kalkaty přijel na počátku roku 1863.\n\nPůvodně spolupracoval s již zavedeným fotografem Williamem Howardem. Společně se přestěhovali do města Šimla, kde založili fotografické studio s názvem \"Howard & Bourne\", v roce 1864 se spojili s Charlesem Shepherdem a založili společnou firmu \"Howard, Bourne & Shepherd\". Od roku 1866, po odchodu Howarda, se firma přejmenovala na 'Bourne & Shepherd'. Charles Shepherd zřejmě zůstal v Šimle aby se staral o komerční a portrétní práce v portrétním studiu, dohlížet na tisk a marketing Bourneových krajin a jeho architektonických studií, zatímco Bourne cestoval po kontinentu.\n\nBourne strávil šest let života v Indii, a když se vrátil do Anglie v lednu 1871, měl za sebou již asi 2200 snímků krajin a architektury v Indii a Himálají. Pracoval především s velkoformátovou kamerou na kolódiové desky o rozměrech 25×30 cm (10×12 inchů). Nevýhodou tohoto procesu bylo, že po celou dobu musely desky zůstat vlhké až do momentu expozice. Vzhledem k tomu, že kolodium schne rychle, musely se desky připravovat těsně před fotografováním – jejich vysušováním se totiž výrazně snižovala citlivost – a fotograf tak musel na cestě za pořízením snímků nosit celou příruční laboratoř a temnou komoru. Váha celého příslušenství dosahovala přibližně 50 kilogramů.\n\nBourne dokázal vyjádřit hloubku prostoru tím, že plochy dělil na popředí a pozadí.\n\n\n\n\n\n"}
{"id": "491411", "url": "https://cs.wikipedia.org/wiki?curid=491411", "title": "L7 (hudební skupina)", "text": "L7 (hudební skupina)\n\nL7 je americká rocková kapela pocházející z Los Angeles a aktivní v letech 1985–2000. Kapela patřila k hnutí grunge a často byla označována jako riot grrrl, i když to členky kapely odmítaly. Skupina byla v původní sestavě obnovena v roce 2015.\n\n\n\n\n"}
{"id": "491413", "url": "https://cs.wikipedia.org/wiki?curid=491413", "title": "Ondřej Vaněk (fotbalista)", "text": "Ondřej Vaněk (fotbalista)\n\nOndřej Vaněk (* 5. července 1990 v Brně) je český fotbalový záložník a reprezentant, od září 2019 působící v FC Zbrojovka Brno. Mimo Česko působil na klubové úrovni v Turecku a Rusku. Jeho fotbalovým vzorem je Fernando Torres.\n\nSvoji fotbalovou kariéru začal v mužstvu 1. FC Brno. V 18 letech přestoupil do Slavie Praha, kde prošel staršími dorosteneckými výběry.\n\nV listopadu 2009 si jej tehdejší trenér A-týmu Karel Jarolím vytáhl pro zápas Českého poháru proti Karviné a postavil jej rovnou do základní sestavy. V základní jedenáctce nastoupil také následující víkend při své ligové premiéře 29. listopadu 2009 v utkání 16. kola 1. ligy proti Brnu (výhra 3:1). Celkem za Slavii odehrál dva ligové zápasy, ve kterých se gólově neprosadil.\n\nV létě 2010 odešel na hostování do klubu FC Hlučín, který byl tehdy farmou Slavii. V dresu Hlučína nastoupil ke 12 střetnutí v lize, branku nedal.\n\nPřed jarní částí ročníku 2010/11 přestoupil do Baumitu Jablonec. 24. dubna 2013 vstřelil v prvním utkání semifinále českého fotbalového poháru dvě branky, Jablonec ale podlehl Liberci 3:4. Odvetu Jablonec vyhrál 2:0 a postoupil do finále. 17. května 2013 se Ondřej podílel na vítězství ve finále Poháru České pošty 2012/13 proti Mladé Boleslavi. Utkání se rozhodlo až v penaltovém rozstřelu, který skončil poměrem 5:4 pro Jablonec (po konci řádné hrací doby byl stav 2:2), Vaněk svůj pokus proměnil.\n\nV odvetě třetího předkola Evropské ligy 2013/14 8. srpna 2013 se jednou brankou podílel na výhře 3:1 proti domácímu norskému týmu Strømsgodset IF, když zúročil bleskový protiútok hostů střelou pod padajícím brankářem. Jablonec po vítězství 2:1 z prvního utkání doma postoupil do 4. předkola (resp. play-off).\n\n17. srpna 2013 vstřelil branku v ligovém utkání s hostujícím týmem 1. SC Znojmo, zápas skončil divokou remízou 5:5. Trefil se také 10. listopadu v ligovém utkání proti 1. FK Příbram, Jablonec vyhrál vysoko 6:0. 30. listopadu 2013 vstřelil gól v posledním ligovém kole podzimní části proti Spartě Praha, zápas ale skončil porážkou domácího Jablonce 2:3. Celkem za Jablonec odehrál 72 ligovým utkáním, ve kterých se 9x střelecky prosadil.\n\nV lednu 2014 byl na testech v tureckém klubu Kayserispor. Do klubu nakonec po úspěšné lékařské prohlídce přestoupil. S vedením Kayserisporu podepsal smlouvu na 3½ roku. Na konci sezony 2013/14 s klubem sestoupil do druhé turecké ligy. Za Kayserispor nastoupil k devíti zápasům v lize, gól nevstřelil.\n\nV květnu 2014 se dohodl z důvodu sestupu Kayserisporu do druhé ligy na angažmá s FC Viktoria Plzeň. Svůj přestup komentoval slovy: „Jsem moc rád, že vše klaplo. Zahraničního angažmá nelituju, ale po turecké zkušenosti jsem chtěl do týmu s velkými ambicemi. Mým snem je hrát o titul, uspět v evropských pohárech. Věřím, že k těmto cílům mohu Viktorii Plzeň pomoci.“ S vedením podepsal kontrakt na tři roky.\n\nDíky umístění Plzně na druhé příčce konečné tabulky předchozí sezóny se s Viktorkou představil ve 3. předkole Evropské ligy UEFA 2014/15 proti rumunskému týmu FC Petrolul Ploiești. V první utkání klub uhrál na půdě soupeře nadějnou remizu 1-1. V odvetě Plzeň prohrála 1-4 a z evropských pohárů vypadla.\n\n18. července 2015 se podílel na zisku Superpoháru, když Viktorka porazila FC Slovan Liberec 2-1. S Plzní se představil ve 3. předkole Ligy mistrů UEFA, kde klub narazil na izraelský celek Maccabi Tel Aviv FC. V prvním zápase na půdě soupeře Viktorka zvítězila 2-1, ale v odvetě prohrála 0-2 a vypadla. S mužstvem následně hrál 4. předkolo Evropské ligy UEFA, kde tým narazil na klub ze Srbska FK Vojvodina Novi Sad. V prvním utkání na domácím hřišti mužstvo vyhrálo 3:0, Vaněk dal v 51. minutě branku na 2-0, když napřáhl zpoza velkého vápna a prostřelil hostujícího brankáře. Viktorka zvládla i odvetu, ve které zvítězila 2:0, a postoupila do základní skupiny Evropské ligy, kde bylo mužstvo nalosováno do skupiny E společně s FK Dinamo Minsk (Bělorusko), Villarreal CF (Španělsko) a Rapid Vídeň (Rakousko). V konfrontaci s těmito týmy Západočeši získali čtyři body, skončili na třetím místě a do jarní vyřazovací části nepostoupili. Za Plzeň v základní skupině Evropské ligy odehrál kvůli zranění jen dvě utkání.\n\nV utkání proti FC Fastav Zlín hraném 9. dubna 2016 vstřelil v 74. minutě branku na konečných 2-1. V ročníku 2015/16 získal tři kola před konce sezony s Viktorkou mistrovský titul, klub dokázal ligové prvenství poprvé v historii obhájit. V dresu Viktorie si připsal 48 ligových startů, ve kterých vsítil sedm branek.\n\nPřed sezonou 2016/17 akceptoval zajímavou nabídku z ruského klubu FK Ufa, kam odešel na přestup.\n\nOd srpna 2019 se připravoval s B-mužstvem Zbrojovky. Od září téhož roku je v kádru A-mužstva Zbrojovky.\n\nAktuální k 6. září 2019\nOndřej Vaněk nastupoval za českou reprezentaci do 21 let. Debutoval 7. září 2012 v utkání proti Černé Hoře (0:0). 10. září 2012 vstřelil gól proti Walesu v posledním utkání českého celku v kvalifikační skupině 3 na Mistrovství Evropy hráčů do 21 let 2013 konané v Izraeli. Zápas skončil jasným vítězstvím České republiky 5:0, ta postoupila z prvního místa do baráže o ME U21 2013. ČR se na závěrečný šampionát neprobojovala přes baráž, v níž vypadla po prohře 0:2 doma a remíze 2:2 venku s Ruskem. \n\n9. srpna 2013 jej reprezentační trenér Michal Bílek poprvé nominoval do A-týmu ČR (nahradil zraněného Daniela Koláře). 14. srpna 2013 debutoval během přátelského zápasu v Budapešti s domácím Maďarskem, který skončil remízou 1:1. Druhý zápas v národním dresu absolvoval 6. září 2013 v pražské Eden Aréně proti Arménii, ve kterém ČR podlehla soupeři 1:2. 10. září 2013 absolvoval kvalifikační utkání proti domácí Itálii (nastoupil v průběhu druhého poločasu), která zvítězila 2:1. ČR zůstala pouze teoretická naděje na postup alespoň do baráže o Mistrovství světa 2014 v Brazílii.\n\nGóly Ondřeje Vaňka v české reprezentaci do 21 let\n\n"}
{"id": "491414", "url": "https://cs.wikipedia.org/wiki?curid=491414", "title": "Zisk před úroky a zdaněním", "text": "Zisk před úroky a zdaněním\n\nZisk před úroky a zdaněním (\"EBIT\" zkratka z ) je zisk před zaplacením úroků a před zdaněním, tzn. hrubý zisk plus neuhrazené úroky.\n\nVýše zisku před úroky a zdaněním je údaj, který umožní posoudit, jak si podnik stojí bez vlivu zdanění, které se liší země od země, a bez vlivu způsobu financování, který ovlivňuje výši úroků. Umožňuje sledovat výši tržeb a nákladů na provozní úrovni, naopak neumožňuje sledovat využití kapitálu a majetku. V praxi se více využívá ukazatel zisk před započtením úroků, daní a odpisů.\n"}
{"id": "491425", "url": "https://cs.wikipedia.org/wiki?curid=491425", "title": "Léze", "text": "Léze\n\nLéze (: \"laesio\") znamená poranění, poškození, případně i urážku.\n\nV lékařství znamená léze poranění (trauma) či poškození tkáně nebo orgánu, pokud pochází z vnější příčiny, například z úrazu. Někdy se jako léze označují i různé formy kožních onemocnění jako puchýře, vředy a podobně. Ve starověkém lékařství se hovořilo i o \"functio laesa\", poškození nějaké funkce.\n\nV právu znamená \"laesio\" poškození, například při velmi nevýhodné koupi nemovité věci (viz \"laesio enormis\"). Dříve se užíval pojem \"laesio majestatis\", urážka majestátu. I dnes se někdy užívá jako metafora nebo ironicky.\n"}
{"id": "491430", "url": "https://cs.wikipedia.org/wiki?curid=491430", "title": "Steve Mandel", "text": "Steve Mandel\n\nSteve Mandel je americký amatérský astrofotograf, uznávaný především pro své snímky slabých mlhovin pořízené ve velkém zorném poli a pro své aktivity na poli popularizace astronomie. Vlastní malou hvězdárnu v Soquelu v Kalifornii. Ve svém hlavním zaměstnání se zabývá poradenstvím manažerům firem v oblasti efektivní komunikace a veřejného projevu. Roku 1987 vydal příručku \", která vyšla roku 1993 v češtině pod názvem Jak úspěšně vystupovat. Je zakladatelem a prezidentem společnosti Mandel Communications.\n\nSteve Mandel se začal zajímat o astrofotografii v 70. letech 20. století a později si jeho fotografie s širokým zorným polem získaly pozornost profesionálních astronomů. Roku 2005 fotografoval oblasti vyšších ekliptikálních šířek a experimentoval s filtry různých vlnových délek, přičemž se mu podařilo pořídit snímky velmi slabých neprozkoumaných mlhovin nad rovinou Mléčné dráhy. Snímky prozkoumal astronom Adolf Witt z univerzity v Toledu, který zjistil, že mezi jinými prvky tyto mlhoviny překvapivě obsahují i uhlík. Mandelovy fotografie se staly předmětem několika vědeckých studií. Tyto mezihvězdné struktury, které Mandel nazývá ', jsou viditelné díky tomu, že je osvětluje slabé světlo pocházející z celé galaxie, což je odlišuje od tzv. reflexních mlhovin, osvětlovaných blízkou hvězdou. Roku 2004 Mandel začal pracovat na Mandelově-Wilsonově projektu neprozkoumaných mlhovin ('), zaměřeném na jejich další objevování, katalogizaci a fotografování.\n\nRoku 1984 otiskl časopis \" Mandelovu fotografii souhvězdí Labutě, a od té doby Mandel své snímky publikoval v celé řadě dalších periodik, včetně webové stránky Astronomický snímek dne, spravované americkou agenturou NASA. Roku 2006 publikoval výběr ze svých astronomických fotografií v knize \"Light in the Sky: Photographs of the Universe\".\nSteve Mandel také spolupracuje s návštěvnickým centrem hvězdárny Kitt Peak National Observatory, kde prezentuje vzdělávací pozorovatelské programy pro veřejnost. Roku 2004 založil v San Jose v Kalifornii. Na této astrofotografické konferenci se každoročně setkává okolo 250 amatérských astronomů a výrobců astronomických přístrojů a softwaru, aby spolu diskutovali nové technologie, fotografické techniky a možnosti vědeckých příspěvků. Založil též Hubblovu cenu, udělovanou na konferenci vybranému astronomovi, který se významně zasloužil o rozvoj astrofotografie.\n\nSteve Mandel získal za své příspěvky astronomii dvě ceny, obě v roce 2008. Pacifická astronomická společnost mu udělila mezinárodní , zejména za jeho úspěchy při pořizování CCD snímků slabých mlhovin a za popularizaci astronomie. Od Americké astronomické společnosti obdržel za své fotografie , která se každoročně uděluje severoamerickým amatérským astronomům.\n\n\n"}
{"id": "491433", "url": "https://cs.wikipedia.org/wiki?curid=491433", "title": "Ajdovščina", "text": "Ajdovščina\n\nAjdovščina (: Aidussina, : Haidenschaft) je jméno nejen města, ale také územně-správní jednotky (\"občiny\") ve Vipavské dolině (\"Vipavska dolina\"). Nachází se v Gorickém regionu v západní části Slovinska.\n\nPrvní písemná zmínka o Ajdovščině pochází z období kolem roku 2000 př. n. l., ale známějším se město stává až v roce 200 př. n. l., když je vzpomínáno jako \"Mansio Fluvio\". Jako \"Castra\" či \"Castrum ad Fluvio Frigido\" (\"Frigido\" je latinské označení řeky Vipavy) se místo v souvislosti s Římany připomíná i kolem roku 200 n. l.\n\nAjdovščina a přilehlé okolí se staly významných obchodním a strategickým bodem. V roce 394 se v této oblasti odehrála bitva mezi východořímským císařem Theodosiem I. a západořímským císařem Eugeniem. Místní legenda praví, že k Theodosiusovu vítězství přispěl místní severní vítr známý jako \"burja\" (: bóra).\n\nPotok Hubelj rozděluje Ajdovščinu na dvě části: Šturji a Ajdovščinu. V dobách před první světovou válkou byl Hubelj hraničním potokem mezi tehdejšími územními celky, Goriškou a Kraňskem.\n\nFarní kostel v Ajdovščině, postavený v místech římského hřbitova, je zasvěcen Janu Křtiteli a patří pod Koperskou diecézi. Interiér kostela namaloval barokní malíř Anton Čebej. Ve Šturje je farní kostel svatého Jiří. Do místní farnosti patří také kostel sv. Antonína z Padovy, nacházející se ve Fužině na sever od Ajdovščiny.\n\nAčkoliv se Ajdovščina nachází dvacet kilometrů od italských hranic a v letech 1918 až 1945 byla dokonce součástí Itálie, vlivem silných větrů v místní architektuře není cítit italský prvek, neboť typická italská výstavba by patrně působení bóry nepřečkala bez újmy. Místní architektura je ovlivněna kraňským stylem, jenž byl modifikován na místní poměry, například zatížením střech proti silnému větru kameny.\n\nV květnu 1945 byla ve městě ustavena první slovinská republiková vláda. Po druhé světové válce se Ajdovščina stala ekonomickým a kulturním centrem horní části Vipavské doliny.\n\nVe městě je výroba textilu, nábytku, potravin, nápojů a stavebních hmot.\n\nKlima je středozemní (nejnižší teploty v zimě jsou –1 °C, nejvyšší 17 °C; letní teplotní maximum je 39 °C, minimum 20 °C). Město se nachází 25 km od Adriatického moře.\n\n\n"}
{"id": "491437", "url": "https://cs.wikipedia.org/wiki?curid=491437", "title": "Jóko Kanno", "text": "Jóko Kanno\n\nJóko Kanno (菅野 よう子) (*14. března 1964, Mijagi, Japonsko) je japonská hudební skladatelka, producentka a aranžérka.\n\nSložila hudbu k mnoha počítačovým hrám, anime filmům, seriálům a reklamám. Mezi její nejznámější počiny patří hudba k seriálům \"Cowboy Bebop\", \"Macross Plus\", či \"Ghost in the Shell: Stand Alone Complex\". Je rovněž frontmankou hudební skupiny The Seatbelts, se kterou nahrála hudbu k mnoha soundtrackům, na nichž pracovala.\n"}
{"id": "491442", "url": "https://cs.wikipedia.org/wiki?curid=491442", "title": "Vrah se skrývá v poli", "text": "Vrah se skrývá v poli\n\nVrah se skrývá v poli je název 10. epizody československého propagandistického seriálu Třicet případů majora Zemana z roku 1975. Podtitul názvu tohoto dílu je \"„Rok 1953“\" a jako ve všech dílech i zde hlavního hrdinu, příslušníka SNB Jana Zemana, ztvárnil Vladimír Brabec. Jeho hlavním „protihráčem“ je bezejmenný imperialistický agent označovaný jen jako „kapitán“, kterého ztvárnil Jiří Němeček.\n\nPříběh je inspirován tzv. případem Babice z července 1951, který má převyprávět a interpretovat v pro vládnoucí komunistický režim příznivém světle. Odehrává se v obci s názvem \"Plánice\" v roce 1953.\n\n\n\nKarel Mutl (hraje ho Petr Oliva) se nakonec rozhodne „správně“, v zájmu rozvoje socialistické obce. Jeho průhledně agitační řeč hrající na city těsně před osudným okamžikem atentátu:\n\n\"„Já mám svý řemeslo hrozně rád, a nikdy, a za nic bych vod něho nevodešel. Jenomže tady v Plánici se stalo něco, co už se u nás nikdy a nikde nesmí opakovat. Mezi lidma se začalo pochybovat, kdo je tu vlastně pánem… Jestli lidi, družstevníci, my, komunisti, nebo pár gaunerů, který tu začali běhat po nocích a střílet. A tak jsem si řek, že… Zkrátka – Já se ve fabrice rozloučim… vrátim jim ten degret na byt… a zůstanu tady. A… tu funkci… předsedy JZD… tady po Honzovi beru.“\"\n\n– Nato do místnosti vpadnou tři atentátníci v černých pláštích s šátky přes obličej a všechny čtyři přítomné postřílejí.\n\n\n"}
{"id": "491445", "url": "https://cs.wikipedia.org/wiki?curid=491445", "title": "Kelly Holmesová", "text": "Kelly Holmesová\n\nKelly Holmesová (* 19. dubna 1970, Pembury, Kent) je bývalá britská atletka, běžkyně. Její specializací byl běh na 800 metrů a běh na 1500 metrů.\n\nPrvní úspěch zaznamenala na mistrovství Evropy v Helsinkách 1994, kde získala stříbrnou medaili na patnáctistovce. V témže roce vybojovala na stejné trati také zlatou medaili na hrách Commonwealthu a bronz na světovém poháru v Londýně. O rok později doběhla třetí (1500 m) na světovém šampionátu v Göteborgu, kde mj. získala i stříbro na osmistovce.\n\nV roce 2002 v Manchesteru získala na hrách Commonwealthu zlatou medaili na patnáctistovce. Z předešlých her v Kuala Lumpur 1998 si odvezla stříbro. V roce 2003 se stala v Birminghamu halovou vicemistryní světa (800 m) a druhá skončila také na mistrovství světa v Paříži (1500 m). Atletickou kariéru ukončila v roce 2005.\n\nTřikrát reprezentovala na letních olympijských hrách, přičemž vždy závodila na půlce i na patnáctistovce. V roce 1996 v Atlantě doběhla ve finále půlky na čtvrtém místě v čase 1:58,81. Na bronzovou Marii Mutolaovou ztratila v cíli deset setin. O čtyři roky později v Sydney vybojovala na půlce bronzovou medaili, když rychlejší než ona byly jen Maria Mutolaová z Mosambiku a Rakušanka Stephanie Grafová.\n\nNa olympijské zlato dosáhla na letních hrách v Athénách 2004. V závodě na 800 metrů předvedla již v semifinálovém běhu nejrychlejší čas ze všech závodnic 1:57,98. V samotném finále proběhla cílem v čase 1:56,38. Další dvě atletky měly shodný čas 1:56,43. Stříbro nakonec brala Hasna Benhassiová z Maroka a bronz Slovinka Jolanda Čeplaková. O pár dní později vybojovala zlatou medaili také na patnáctistovce.\n\nPozději byla za své úspěchy vyznamenána. Je nositelkou hodnosti komandér (DBE) a členem (MBE) Řádu britského impéria.\n\n"}
{"id": "491451", "url": "https://cs.wikipedia.org/wiki?curid=491451", "title": "Deepolis", "text": "Deepolis\n\nDeepolis je 3D online browser hra společnosti Bigpoint. Spuštěna 17. prosince 2008. Hru je možno hrát v 20 jazycích. (poslední update: Listopad 2009).\n\nHra vyhrála Red dot design award (Design) 2009 v kategorii \"Digitální hry\" (článek v němčině) .\n\nDeepolis byl nominován na Německou Cenu Vývojářů v kategorii \"Nejlepší hra roku 2009\" (článek v němčině) a na KGC cenu 2009.\n\nV Deepolisu hrajete za admirála podmořské ponorky a váš cíl je potápět NPC, ostatní hráče a plnit úkoly. Nabírejte zkušenosti a procházejte do dalších levelů. Ovládejte ponorku v 3 různých frakcích.\n\nHráči mohou zakládat klany pro společné útoky na NPC nebo jiné klany. Ale samostatný hráč může dosáhnout větších levelů stejně dobře jako ve skupině.\n\nJako hlavní cíl ve hře pro hráče je možnost vyhrát Jackpot až do výše 10 000€. Všichni hráči vstoupí do velké Jackpot bitvy s ostatními hráči na speciální Jackpot válečné mapě. Eura do Jackpot bitvy získáváte v průběhu normálního hraní. Pokud nezískáte celých 10 000 herních Euro, vložíte svůj počet herních Euro do Jackpot bitvy a pokud vyhrajete, získáte svůj nasbíraný obnos v reálných penězích, pokud nevyhrajete Jackpot bitvu nevadí tvoje nasbírané Eura ti zůstanou a sbíráš dál a vyhrát je můžeš kdykoli jindy v Jackpot bitvě.\n\nHra je zdarma, ale můžete si koupit lepší ponorku, zbraně, výbavu nebo munici za “Helix“. Helix je herní měna, kterou si můžete koupit. Helix můžete získat z úkolů, potápěním NPC nebo sbíráním. Sekundární měna je “Cel”. Získáte ho potápěním NPC a prodejem sesbíraných materiálů. Své cely můžete uplatnit při aukci elitních věcí v Aukci. Tím máte možnost získat elitní věci bez placení opravdovými penězi.\nPokud chcete platit méně za opravu vaší ponorky nebo mít jiné výhody ve hře, můžete si koupit Prémium: na 6 nebo 12 měsíců. Všichni hráči mají možnost si zakoupit speciální Deepolis balíčky.\n\nDeepolis klient pracuje na platformě Adobe Flash. Tím pádem můžete hrát v jakémkoli prohlížeči. Doporučená je Mozilla Firefox.\n\n"}
{"id": "491478", "url": "https://cs.wikipedia.org/wiki?curid=491478", "title": "Phillips Idowu", "text": "Phillips Idowu\n\nPhillips Olaosebikan Idowu, MBE (* 30. prosince 1978, Hackney) je britský atlet, stříbrný olympijský medailista (Peking 2008), mistr světa a mistr Evropy v trojskoku.\n\nV roce 2009 byl zvolen atletem Evropy.\n\n"}
{"id": "491491", "url": "https://cs.wikipedia.org/wiki?curid=491491", "title": "Jan Jeřábek (hudebník)", "text": "Jan Jeřábek (hudebník)\n\nJan Jeřábek (* 15. května 1962 Praha) je český písničkář, grafolog a psychoterapeut.\n\nZakladatel České grafologické komory. Do roku 2003 působil také jako hudební antikvář. Absolvent katedry kulturologie na FF UK, PhDr. Je autorem několika knih a nahrál řadu CD.\nV roce 1990 zvítězil v písničkářské soutěži O ptáka Noha.\nV roce 2014 založil Institut pro integrativní přístup v psychoterapii.\nJeho biografie je zahrnuta do publikace Who is who.\n\n\n\n\n\n"}
{"id": "491496", "url": "https://cs.wikipedia.org/wiki?curid=491496", "title": "Společnost mrtvých básníků", "text": "Společnost mrtvých básníků\n\nSpolečnost mrtvých básníků (: Dead Poets Society) je americký film z roku 1989 režiséra Petera Weira v hlavní roli s Robinem Williamsem. Děj se odehrává v roce 1959 v konzervativní a aristokratické chlapecké přípravné škole a vypráví příběh učitele angličtiny, který inspiruje své studenty ke změně jejich konformních životů prostřednictvím jeho výuky poezie a literatury. Ústřední myšlenkou filmu je latinské přísloví \"carpe diem\" (česky: užívej dne).\n\nMimo postavy učitele angličtiny Johna Keatinga (Robin Williams) se ve filmu vyskytují postavy sedmi chlapců. Jsou jimi Neil Perry (Robert Sean Leonard), Todd Anderson (Ethan Hawke), Knox Overstreet (Josh Charles), Charlie Dalton (Gale Hansen), Richard Cameron (Dylan Kussman), Steven Meeks (Allelon Ruggiero) a Gerard Pitts (James Waterston).\n\nFilm byl nominován na řadu filmových ocenění a mnoha kategoriích (za všechny například na 4 Oscary, 6 cen BAFTA či 4 Zlaté glóby). Získal Oscara za nejlepší scénář, cenu BAFTA za nejlepší film a hudbu, cenu César za nejlepší zahraniční film a cenu Donatellův David za nejlepší zahraniční film.\n\n"}
{"id": "491501", "url": "https://cs.wikipedia.org/wiki?curid=491501", "title": "Vzhůru do oblak", "text": "Vzhůru do oblak\n\nVzhůru do oblak (v anglickém originále Up) je animovaný film produkovaný v Pixar Animation Studios. Film měl premiéru v roce 2009 při zahájení Festivalu v Cannes, jako první animovaný film vůbec. Celosvětově měl premiéru 29. května a 2009. Pro české diváky film přeložil Vojtěch Kostiha a dabing zrežíroval Vojtěch Kotek.\n\nJedná se o druhý celovečerní film režiséra Petea Doctera (po \"Příšerky s.r.o.\"). Hlasy postaviček v originále namluvili herci jako Edwaed Asner, Christopher Plummer, Bob Peterson a Jordan Nagai. Příběh vypráví o podivném stařečkovi a zaníceném skautovi, který letí do Jižní Ameriky v domě připevněném na balonech naplněných héliem. Film obdržel velmi pozitivní kritiky a podle tohoto filmu byla později vytvořena stejnojmenná počítačová hra. V roce 2009 byl nominován na Oscara 2010 v pěti kategoriích za nejlepší hudbu, nejlepší animovaný film, nejlepší film roku, nejlepší původní scénář a střih zvukových efektů. Obdržel dvě z nich a to za hudbu a nejlepší animovaný film roku.\n\n"}
{"id": "491510", "url": "https://cs.wikipedia.org/wiki?curid=491510", "title": "Krámský", "text": "Krámský\n\nKrámský je vesnice v okrese Praha-východ, je součástí obce Velké Popovice. Nachází se asi 2,6 km na jihovýchod od Velkých Popovic. Nedaleko od vesnice pramení Křivoveský potok. Je zde evidováno 26 adres.\n\n"}
{"id": "491513", "url": "https://cs.wikipedia.org/wiki?curid=491513", "title": "Křivá Ves", "text": "Křivá Ves\n\nKřivá Ves je vesnice v okrese Praha-východ, je součástí obce Velké Popovice. Nachází se asi 3,5 km na jihovýchod od Velkých Popovic. Na východě obce protéká Křivoveský potok. Je zde evidováno 15 adres.\n\n"}
{"id": "491514", "url": "https://cs.wikipedia.org/wiki?curid=491514", "title": "Mokřany (Velké Popovice)", "text": "Mokřany (Velké Popovice)\n\nMokřany je vesnice v okrese Praha-východ, je součástí obce Velké Popovice. Nachází se asi 3,3 km na jih od Velkých Popovic. Vesnicí protéká Mokřanský potok. Je zde evidováno 23 adres.\n\nV katastrálním území Mokřany u Velkých Popovic leží i části vsí Řepčice a Klenové.\n\n"}
{"id": "491515", "url": "https://cs.wikipedia.org/wiki?curid=491515", "title": "Řepčice (Velké Popovice)", "text": "Řepčice (Velké Popovice)\n\nŘepčice je vesnice v okrese Praha-východ, je součástí obce Velké Popovice. Nachází se asi 2,6 km na jihozápad od Velkých Popovic. Je zde evidováno 87 adres.\n\n"}
{"id": "491516", "url": "https://cs.wikipedia.org/wiki?curid=491516", "title": "Pyskočely", "text": "Pyskočely\n\nPyskočely je vesnice v okrese Praha-východ, součástí obce Vlkančice. Nachází se 2,5 km na jihozápad od Vlkančic. Prochází tudy Silnice II/335 a protéká Nučický potok. Bezprostředně na jih od vesnice teče řeka Sázava. Je zde evidováno 25 adres.\n\n"}
{"id": "491517", "url": "https://cs.wikipedia.org/wiki?curid=491517", "title": "Menčice", "text": "Menčice\n\nMenčice je vesnice v okrese Praha-východ, je součástí obce Všestary. Nachází se 1 km na východ od Všestar. Protéká zde říčka Mnichovka. Je zde evidováno 40 adres.\n\n"}
{"id": "491519", "url": "https://cs.wikipedia.org/wiki?curid=491519", "title": "Nikola Šuhaj (rozcestník)", "text": "Nikola Šuhaj (rozcestník)\n\nNikola Šuhaj může být:\n\n\n\n"}
{"id": "491521", "url": "https://cs.wikipedia.org/wiki?curid=491521", "title": "Seznam katastrálních území v okrese Praha-východ", "text": "Seznam katastrálních území v okrese Praha-východ\n\nV této tabulce je uveden kompletní výčet katastrálních území Okresu Praha-východ, včetně rozlohy a místních částí, které na nich leží.\nCelková výměra 766,4\n\nhttp://www.uir.cz/, územně identifikační registr ČR\n"}
{"id": "491526", "url": "https://cs.wikipedia.org/wiki?curid=491526", "title": "Jánská", "text": "Jánská\n\nJánská je vesnice v okrese Beroun, je součástí obce Loděnice. Nachází se asi 0,8 km na jihozápad od Loděnic, mezi Loděnicí a Vráží, při silnici III/1169 ke Svatému Janu pod Skalou. Severně od vesnice prochází dálnice D5 a souběžně s ní silnice II/605 a železniční Trať 173. Prochází tudy říčka Loděnice Je zde evidováno 97 adres.\n\nPrvní písemná zmínka o vesnici pochází z roku 1850.\n\nNachází se zde fotbalové hřiště AFK Loděnice, čistička odpadních vod, výkupna surovin ECORING a hasičský tým. Zajíždí sem pojízdná prodejna. \n\nPřímo přes vesnici jezdí autobusová linka PID 384, spojující Prahu s Berounem přes Svatého Jana pod Skalou. Ve vesnici má zastávku „Loděnice, Jánská I“. Na silnici II/605, asi 150 metrů od vesnice, ale na katastru Vráže, se nachází zastávka „Loděnice, Jánská II“, kde zastavuje několik linek PID (380, 952, 425) a několik linek SID (C10, C12, C20). Vlak v Jánské nemá zastávku, nádraží Loděnice je vzdálené necelý kilometr. \n\n"}
{"id": "491529", "url": "https://cs.wikipedia.org/wiki?curid=491529", "title": "Válečný záslužný kříž (Lippe)", "text": "Válečný záslužný kříž (Lippe)\n\nVálečný záslužný kříž () bylo lippenské vyznamenání. Založil ho 8. prosince 1914 lippenský kníže Leopold IV.. Byl udělován za chrabrost v boji nebo za zásluhy o vlast a armádu. Zanikl pádem monarchie v Lippe v roce 1918.\n\nOdznakem je bronzový nesmaltovaný tlapatý kříž. Ve středu se nachází lippenská růže, okolo ní se rozprostírá vavřínový věnec. Na horním rameni kříže je korunovaná iniciála zakladatele, na dolním pak letopočet 1914. Na zadní straně je pak na ramenech nápis FÜR AUSZEICHNUNG IM KRIEGE (\"Za vyznamenání ve válce\").\n\nStuha za válečné zásluhy je zlatožlutá s bílo-červeným lemem, za zásluhy o vlast a armádu bílá s žluto-červeným lemem.\n\n"}
{"id": "491533", "url": "https://cs.wikipedia.org/wiki?curid=491533", "title": "Vojenská záslužná medaile (Lippe)", "text": "Vojenská záslužná medaile (Lippe)\n\nVojenská záslužná medaile () bylo lippenské vyznamenání. Založil ho 16. května 1832 lippenský kníže Pavel Alexandr Leopold II. Původně byla udělována jen důstojníkům, ale dne 25. října 1908 byla založena medaile se stříbrnými meči na stuze, která mohla být udělována i prostým vojákům. Zanikla pádem monarchie v Lippe v roce 1918.\n\nOdznakem je bronzová medaile, v jejímž středu jsou korunované propletené iniciály zakladatele P.A.L.. V dolním půlkruhu medaile je pak nápis DEM MILITAIR-VERDIENSTE \"(Vojenským zásluhám)\". Na zadní straně je situována lippenská růže obklopená vavřínovým věncem. Celá medaile je ke stuze připojena dubovým věncem. Ode dne 17. prosince 1914 byly k dubovému věnci přidány dva zkřížené meče.\n\nStuha červená se žlutým lemem.\n\n"}
{"id": "491545", "url": "https://cs.wikipedia.org/wiki?curid=491545", "title": "Åmpund", "text": "Åmpund\n\nÅmpund je stará jednotka objemu používaná ve Švédsku.\n\nPřevodní vztahy:\n\n1 åmpund = 7,8 l = 1/20 åm\n\n"}
{"id": "491547", "url": "https://cs.wikipedia.org/wiki?curid=491547", "title": "Hra na schovávanou (Star Trek: Nová generace)", "text": "Hra na schovávanou (Star Trek: Nová generace)\n\n„Hra na schovávanou“, v originále „Hide and Q“, je jedna z epizod první sezóny seriálu \"\", která byla v České republice při své premiéře odvysílána jako jedenáctá v pořadí, zatímco ve Spojených státech jako desátá.\n\nHvězdná loď USS Enterprise D spěchá ke kvadrantu Sigma III, aby svým zdravotnickým vybavením poskytla pomoc obětem důlního neštěstí. Náhle je loď přinucena zastavit, objeví se před ní silové pole. Zábrana je zcela stejná, jako na jejich první misi, když potkali bytost Q. Ten se také po chvíli objeví na můstku, na sobě má slavnostní uniformu admirála Hvězdné flotily. Picard mu vysvětluje, že mají naspěch, je to ale marné. Q tentokrát zaměřil zvláštní pozornost na Rikera. Sdělí prvnímu důstojníkovi, že má pro něj velmi významný dar. Riker jej odbyde s tím, že nemají čas. Q mávne rukou a všichni z můstku zmizí, až na kapitána Picarda.\nRiker, Tasha, Worf a Dat s Geordim byli přeneseni na neznámou zpustošenou planetu. Chvíli překvapeně zkoumají okolí. Brzy dole objeví bytost Q, tentokrát má na sobě uniformu francouzského polního maršála z napoleonských dob. Nabídne týmu občerstvení ve svém stanu a hovoří o hrách, které zde pro ně připravil. Worf odmítne nabízené pití ze slovy, že klingoni nikdy nepijí s nepřítelem. Riker žádá vysvětlení, Q po mnoha vytáčkách prozradí, že je to hra o přežití. Mezitím je kapitán Picard uvězněn na můstku, zjevně nikde nefungují počítače. Q se zjeví přímo na jeho křesle a začne kapitánovi vysvětlovat principy hry. Riker má být podroben zkoušce a Q mu za to nabídne skvělý dárek.\nDole tým objeví skupinu vojáků se zvířecími obličeji, také v napoleonských uniformách. Vojáci zaútočí, a Riker náhle mávne rukou a všichni jsou zpět na můstku. První důstojník dostal od Q jeho schopnosti. Q mu řekne, že nyní má moc ke splnění všech svých tužeb. Riker ale chce znát důvod jeho konání. Q Picard přikáže pokračovat v záchranné misi. Q vysvětlí, že chtěl přijít na kloub počátku vývoje lidstva. Bytosti jako Q se kdysi vyvíjely úplně stejně, jako lidé, jen rychlejším tempem, a postupně získali své neomezené schopnosti. Lidé tyto schopnosti podle něj nabydou o mnoho století později. Q zmizí z můstku a posádka se opět ocitne na neznámé planetě, ke všemu jsou neozbrojeni. Opět na ně zaútočí podivní vojáci, přitom usmrtí Wesleyho a Worfa. Riker jim svými schopnostmi vrátí život a opět všechny dostane na loď. Jejich mise pokračuje, Picard Rikerovi vyčte, že měl jako první důstojník nabídku Q odmítnout. Riker mu slíbí, že svou moc nebude používat.\n\nLoď dorazí do kvadrantu Sigma, na povrch se přepraví záchranný tým. Obětí neštěstí je mnoho, Dat najde mrtvou holčičku, což přivádí doktorku Crusherovou k slzám. Riker vše sleduje, ale dítě neoživí, protože pamatuje na svůj slib kapitánovi. Na lodi pak Riker svolá schůzku důstojníků, kde ostatním vysvětluje svůj postoj. Objeví se tam Q, jenž namlouvá Rikerovi, že na jeho schopnosti všichni kolem žárlí. Navrhne Rikerovi splnit svým přátelům jejich nejtajnější přání.\n\nRiker promění Wesleyho v dospělého muže a Geordimu daruje zrak. Data chce udělat člověkem, ale android jej odmítne. Worfovi nabídne na můstku klingonskou společnici. Worf ale míní, že je daná žena ze světa, který se pro něj již odcizil. Také Geordi s Wesleym odmítají a kapitán je potěšen. Když se pak Wesley nechá proměnit zpátky, Riker si vše uvědomí a cítí se hloupě. Je ale potěšen, že mohl svým přátelům alespoň na okamžik splnit jejich touhy.\n\nPicard řekne Q, že se svými plány opět neuspěl. Připomene mu minulou sázku, ale Q se rozzlobí. Picard jmenuje všechny plané sliby Q od jejich první mise. Q pak prosí jiné bytosti z Q kontinua, aby mu poskytli ještě jednu šanci. Své druhy si ale rozhněval a za trest je odeslán zpět. Loď je opět funkční a všichni z posádky jsou jako předtím. Riker jednou provždy přišel o své schopnosti.\n"}
{"id": "491548", "url": "https://cs.wikipedia.org/wiki?curid=491548", "title": "Kočvary", "text": "Kočvary\n\nKočvary je vesnice v okrese Beroun, je součástí obce Lochovice. Nachází se 2 km na severozápad od Lochovic. Je zde evidováno 8 adres.\n\nPrvní písemná zmínka o vesnici pochází z roku 1849.\n\n"}
{"id": "491549", "url": "https://cs.wikipedia.org/wiki?curid=491549", "title": "Obora (Lochovice)", "text": "Obora (Lochovice)\n\nObora je vesnice v okrese Beroun, součást obce Lochovice. Nachází se 1,5 km na jihozápad od Lochovic. Vesnicí prochází Silnice II/118. Na sever od vesnice teče Podlužský potok a na jihovýchodě říčka Litavka. Je zde evidováno 44 adres.\n\nPrvní písemná zmínka o vesnici pochází z roku 1849.\n\n\n"}
{"id": "491550", "url": "https://cs.wikipedia.org/wiki?curid=491550", "title": "Áná", "text": "Áná\n\nÁná je stará jednotka používaná v Indii. Používala se jak pro vyjádření hmotnosti, tak pro vyjádření objemu.\n\n\n"}
{"id": "491551", "url": "https://cs.wikipedia.org/wiki?curid=491551", "title": "Tobolka (Měňany)", "text": "Tobolka (Měňany)\n\nTobolka je vesnice v okrese Beroun, je součástí obce Měňany. Nachází se asi 1,7 km na severozápad od Měňan. Na sever od vsi leží Tobolský vrch (467 m). Je zde evidováno 24 adres.\n\nPrvní písemná zmínka o vesnici pochází z roku 1411.\n\n\n"}
{"id": "491552", "url": "https://cs.wikipedia.org/wiki?curid=491552", "title": "Dolní Roblín", "text": "Dolní Roblín\n\nDolní Roblín je vesnice v okrese Beroun, je součástí obce Mořina. Nachází se asi 1,8 km na východ od Mořiny, v chráněné krajinné oblasti Český kras. Je zde evidováno 6 adres.\n\nPrvní písemná zmínka o vesnici pochází z roku 1338.\n\n"}
{"id": "491553", "url": "https://cs.wikipedia.org/wiki?curid=491553", "title": "Drahlovice", "text": "Drahlovice\n\nDrahlovice je vesnice v okrese Beroun, je součástí obce Skuhrov. Nachází se asi 0,8 km na jihozápad od Skuhrova. Prochází tudy silnice II/115, vesnicí protéká Drahlovický potok. Je zde evidováno 54 adres.\n\nPrvní písemná zmínka o vesnici pochází z roku 1271.\n\n"}
{"id": "491554", "url": "https://cs.wikipedia.org/wiki?curid=491554", "title": "Hatě (Skuhrov)", "text": "Hatě (Skuhrov)\n\nHatě jsou vesnice v okrese Beroun, je součástí obce Skuhrov. Nachází se asi 1 km na východ od Skuhrova. Vesnicí prochází Silnice II/115. Protéká tudy Vrahův potok. Je zde evidováno 146 adres.\n\nPrvní písemná zmínka o vesnici pochází z roku 1781.\n\n"}
{"id": "491557", "url": "https://cs.wikipedia.org/wiki?curid=491557", "title": "Leč (Skuhrov)", "text": "Leč (Skuhrov)\n\nLeč (též \"Leč u pily\") je vesnice v okrese Beroun, je součástí obce Skuhrov. Nachází se asi 1,7 km na sever od Skuhrova. Na východ od vesnice leží Pustý rybník na Svinařském potoce. Je zde evidováno 9 adres.\n\nPrvní písemná zmínka o vesnici pochází z roku 1781.\n\nJako část obce vznikla 15. ledna 2002. Jmenuje se podle sousední Leče, ke které historicky patřila.\n\n"}
{"id": "491558", "url": "https://cs.wikipedia.org/wiki?curid=491558", "title": "Angošt", "text": "Angošt\n\nAngošt je stará jednotka délky používaná v Indii. Její velikost činila 2,032 cm.\n\n"}
{"id": "491559", "url": "https://cs.wikipedia.org/wiki?curid=491559", "title": "Borek (Suchomasty)", "text": "Borek (Suchomasty)\n\nBorek je vesnice v okrese Beroun, součást obce Suchomasty. Nachází se asi 1,6 km na jihozápad od Suchomast. Je zde evidováno 16 adres.\n\nPrvní písemná zmínka o vesnici pochází z roku 1352.\n\nPamátkově chráněný je kostel svatého Mikuláše v horní části obce a zvonice stojící na návrší nedaleko kostela. \n\n"}
{"id": "491560", "url": "https://cs.wikipedia.org/wiki?curid=491560", "title": "Chudobín", "text": "Chudobín\n\nChudobín (německy \"Chudwein\") s asi 220 obyvateli je administrativní částí města Litovle v okrese Olomouc ve stejnojmenném kraji. V roce 2012 zde bylo evidováno 88 adres. Obec se nachází asi 5 km od Mladečských jeskyní.\n\nPrvní zmínka o Chudobínu je z 1. září 1200. V minulosti bývala střediskem chudobínského panství. Stojí zde tři kostely: pravoslavný, římskokatolický a husitský.\n\nPůvodní tvrz (prvně zmiňovaná roku 1348) byla přestavěna na renesanční zámek a v polovině 19. století byla přestavěna Antonem Terschem podle návrhu Antona Archeho na novorenesanční zámek. Z této doby pochází i zámecký park.\n\nNedaleko obce vede místní železniční Trať 274 z Mladče do Litovle.\n\nVývoj počtu obyvatel za celou obec i  za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení. \n\n"}
{"id": "491562", "url": "https://cs.wikipedia.org/wiki?curid=491562", "title": "Velitel", "text": "Velitel\n\nVelitel je odpovědný voják nebo civilní osoba velící vojenské jednotce, zařízení či prostředku. Velitelem je také vedoucí funkce v jiných ozbrojených sborech a složkách nebo paramilatantních jednotkách například u policie nebo u hasičů.\n\nVelitel vydává rozkazy (velí).\n"}
{"id": "491563", "url": "https://cs.wikipedia.org/wiki?curid=491563", "title": "Ja'akov Kac", "text": "Ja'akov Kac\n\nJa'akov Kac ( יעקב כץ, narozen 29. září 1951) je izraelský politik, předseda strany Národní jednota, kterou zastupoval jako poslanec v Knesetu, a výkonný ředitel ješivy v Bejt Elu.\n\nKac je jeruzalémský rodák, pátou generací v Izraeli. Vystudoval středoškolskou ješivu Bnej Akiva v Kfar ha-Ro'e a potom ješivu Merkaz ha-rav v Jeruzalémě. Do armády byl povolán v roce 1970 a sloužil v Sajeret Šaked. Během jomkipurské války v roce 1973, byl Kac zástupcem velitele \"Koach Patzi\", která operovala přímo pod vedením Ariela Šarona za nepřátelskými liniemi. Osmý den války vyslal generál Šaron tuto jednotku vyhledat a zničit egyptské komando u Suezského průplavu. Během této mise 12 členů Koach Patzi zabilo 70 egyptských vojáků. V bitvě byl Kac téměř smrtelně raněn, a když ležel na pouštním písku, slíbil Bohu, že když přežije, zasvětí život osadnictví a výchově. Po půl roce v nemocnici se vrátil, na berlích, dále studovat na ješivě Merkaz ha-rav, pod opatrovnictvím rabína Cvi Jehudy Kooka. Roku 1977 byl jedním ze zakladatelů Bejt Elu, osady v Samaří na Západním břehu a založil hnutí Guš emunim.\nKac pak pracoval na ministerstvu stavebnictví a rozvoje jako náměstek Ariela Šarona. Byl zodpovědný za absorpci přistěhovalců z tehdejšího Sovětského svazu a dal postavit více než 35 tisíc bytových jednotek v Jeruzalémě, Judsku a Samaří a na Golanech.\nRoku 1987 koupil Kac námořní loď, na níž založil nezávislou rozhlasovou stanici, Aruc ševa (do angličtiny přepisováno Arutz Sheva) (anglicky Channel 7), která ovšem nikdy nedostala vysílací licenci. Když bylo její vysílání v roce 2002 vládou zastaveno, založil Kac týdenník Be-ševa.\n\nV roce 2003 byl Kac soudně obviněn za ilegální vysílání ve dvou bodech, mimo jiné za křivou přísahu ohledně umístění vysílače. V roce 2006 ho prezident Moše Kacav amnestoval.\n\nAkiva Margaliot vydal CD, nazvané „Ase“, obsahující písně a hudební aranžmá složené Jaakovem Kacem.\n\nJe ženatý a má sedm dětí.\n\nV prosinci 2008 se Kac stal předsedou Národní jednoty. Ve volbách do knesetu v roce 2009 strana získala čtyři křesla a Kac se stal poslancem.\n\nKac mimo jiné slibuje obnovit židovské osídlení v Gaze.\n\n"}
{"id": "491565", "url": "https://cs.wikipedia.org/wiki?curid=491565", "title": "Rakouská teorie hospodářského cyklu", "text": "Rakouská teorie hospodářského cyklu\n\nRakouská teorie hospodářského cyklu (zkráceně ABCT z anglického Austrian Business Cycle Theory) se snaží vysvětlit hospodářské cykly pomocí myšlenek, které pocházejí od ekonomů Rakouské školy. Teorie považuje hospodářské cykly (někdy též „úvěrové cykly“) za nevyhnutelný důsledek nadměrného růstu bankovních úvěrů v systému bankovnictví částečných rezerv, k němuž přispívá (ze své podstaty škodlivá a neefektivní) politika centrální banky, která provádí úvěrovou expanzi. Růst úvěrů je doprovázen poklesem tržní úrokové míry pod přirozenou úrokovou míru, která by jinak na trhu převládala. Výsledkem jsou nové úvěry poskytnuté na investice, ke kterým by za normálních okolností nedošlo. Nové peníze, které se dostaly do ekonomiky prostřednictvím úvěrů, po čase nezbytně vyvolají inflaci. Kvůli inflaci se tyto nové (nejméně výnosné) investice stanou ztrátovými. Následuje očistná fáze cyklu, během které dochází ke krachům ztrátových společností.\n\nRakouské teorie hospodářského cyklu vytvořili Ludwig von Mises a Friedrich Hayek. Hayek získal Nobelovu cenu za ekonomii v roce 1974 i za svou práci na této teorii.\n\nPro jednoduchost následuje rozdělení na dvě hlavní fáze cyklu. Expanze je obdobím všeobecného ekonomického růstu, zatímco krize se vyznačuje úpadkem ekonomiky. Následuje popis hospodářského cyklu dle ABCT.\n\nÚvodní období hospodářského cyklu se vyznačuje zdánlivým úspěchem na všech ekonomických frontách. Typicky roste výroba, Hrubý domácí produkt, i akciové trhy. Inflace se drží v nízkých jednotkách procent a nezaměstnanost je rovněž pod dlouhodobým průměrem. Tohoto úspěchu je dosaženo úvěrovou expanzí neboli růstem nových úvěrů, které financují nové investice. \n\nNové úvěry ovšem nejsou podloženy úsporami, ale vznikají na základě možnosti komerčních bank (za podpory centrální banky) \"de facto\" vytvářet nové peníze. Rostoucí nabídka úvěrů vede k poklesu tržní úrokové míry. Tento pokles následně vede k uskutečnění velkého množství nových investic napříč ekonomikou, ke kterým by jinak nedošlo. (Například investice, která má ziskovost 5 %, nebude uskutečněna při původní úrokové míře 8 %, protože by byla ztrátová, ale může být uskutečněna při nové úrokové míře 3 %.) Je tedy zřejmé, že nové investice jsou ty, které mají relativně nižší ziskovost. Nastává období hospodářského vzestupu.\n\nBěhem rozmachu dochází k přesunu kapitálu do odvětví, ve kterých probíhají zmíněné nové investice, z ostatních odvětví, která naopak výrobu omezují. Rozmach typicky nejvíce prožívají ta odvětví, která jsou nejdále od spotřeby, tj. taková odvětví, která nevytváří spotřební zboží ale další kapitálové statky (těžařství, strojírenství, atp.). Konkrétní odvětví s nejvyšším růstem se může lišit v závislosti na mnoha dalších podmínkách. Zároveň ale pokles úrokové míry vysílá signál spotřebitelům, že úvěrový trh má dostatek prostředků a spořit se nevyplatí tolik, jako dříve. Spotřebitele tudíž méně šetří a více utrácejí. Na jednu stranu tedy rostou investice a na druhou roste i spotřeba. Taková situace se záhy ukáže jako neudržitelná.\n\nPodobný vývoj, jako zažívají jednotlivá odvětví, budou zaznamenávat i akciové a komoditní trhy. V praxi tedy firmy, které se pohybují ve zmíněných sektorech daleko od spotřeby (těžařské společnosti, ...) budou zažívat růst cen vlastních akcií. Totéž bude platit pro komodity jako jsou nerostné suroviny, atp.\n\nZ teorie je zřejmé, že ačkoliv se první fáze cyklu zdá jako ta ekonomicky příznivá, opak je pravdou. Je to právě toto období, ve kterém dochází k chybným a neudržitelným investicím a špatné alokaci kapitálu. Tato skutečnost tak činí následující krizi nevyhnutelnou.\n\nProstřednictvím nových úvěrů použitých na investice se do ekonomiky dostaly nové peníze. Větší množství peněz společně s rostoucí poptávkou po investicích a spotřebě zároveň povede k hromadnému růstu cen, tj. inflaci. Inflace nicméně ukrojí zisky investic a jsou to právě nové (ty nejméně ziskové) investice, které utrpí nejvíce. Z původně výnosných projektů se stanou ztrátové. Důsledkem bude hromadný krach těchto investic často spojený s panikou na burze.\n\nAkcie a ceny komodit opět zaznamenají podobný vývoj. Ceny, které původně nejvíce rostly, budou mít tendenci naopak nejvíce poklesnout, často v důsledku paniky až pod původní úroveň.\n\nChybné investice, které vznikly uměle v důsledku úvěrové expanze, tak zase zaniknou. Trh se vyčistí a zbudou pouze efektivní výrobci. ABCT nepřikládá přílišnou důležitost konkrétnímu prvku, který nakonec spustí krizi. Ke krizi totiž musí dojít tak nebo tak a není podstatné, jak přesně nastane. Z teorie je zřejmé, že ani nemá smysl \"léčit\" krizi, jelikož to je ve skutečnosti ozdravná část cyklu.\n\nMnoho zastánců teorie (např. Murray Rothbard) hájí buď přísnou regulaci bankovního systému (politika úplných, nikoli částečných rezerv), nebo (častěji) svobodné bankovnictví.\n\nRakouské vysvětlení ekonomického cyklu se výrazně liší od běžného rozumění hospodářským cyklům a je ekonomy hlavního proudu obecně odmítáno. Ekonomové jako Milton Friedman, Gordon Tullock, Bryan Caplan a Paul Krugman uvedli, že považují rakouské vysvětlení za nesprávné. Dále byly způsoby, kterými rakouská škola odvozuje své teorie, kritizovány ekonomy hlavního proudu jako apriorní, neempirické analýzy, jež porušují pravidla pro vědecké teoretizování, která jsou je v ekonomii obvyklá. \n\nHUERTA DE SOTO, Jesús. Peníze, banky a hospodářské krize. Praha : Liberální institut, 2009. 865 s. ISBN 978-80-7357-411-6. (česky)\n"}
{"id": "491566", "url": "https://cs.wikipedia.org/wiki?curid=491566", "title": "John Sturges", "text": "John Sturges\n\nJohn Eliot Sturges (3. ledna 1910, Oak Park, Illinois, USA – 18. srpna 1992 v San Luis Obispo, Kalifornie, USA) byl americký filmový režisér.\n\nJeho filmová kariéra začala v roce 1932, kde začínal jako střihač. Během 2. světové války režíroval dokumentární a instruktážní filmy pro potřeby Armády Spojených států. S komerční béčkovou hollywoodskou produkcí začal ihned po válce v roce 1946. Postupně se stal uznávaným tvůrcem dobrodružného a westernového žánru. V roce 1955 byl nominována na Oscara za trilerový snímek \"Černý den v Black Rock\" se Spencerem Tracym v hlavní roli. Jeho vůbec nejproslulejším a nejznámějším snímkem se stal film \"Sedm statečných\" z roku 1960.\n\n\n\n"}
{"id": "491570", "url": "https://cs.wikipedia.org/wiki?curid=491570", "title": "Emil Amsalem", "text": "Emil Amsalem\n\nRabín Emil Amsalem také \"Emil Chajim Amsalem\" či \"Chajim Emil Amsalem\" ( ), narozen 12. října 1959, je izraelský politik a bývalý poslanec Knesetu za strany Šas a Am šalem.\n\nNarodil se v Oranu v Alžírsku. Do Izraele se vystěhoval v roce 1970. Získal rabínskou ordinaci. Poprvé byl zvolen do Knesetu ve volbách v roce 2006 a obhájil své místo ve volbách v roce 2009. V roce 2011 opustil stranu Šas a v dubnu 2011 založil novou formaci Am šalem (\"Celý národ\").\n\nAmsalem je ženatý, má osm dětí a žije v Jeruzalémě.\n\n\n"}
{"id": "491571", "url": "https://cs.wikipedia.org/wiki?curid=491571", "title": "Třída Pathfinder", "text": "Třída Pathfinder\n\nTřída Pathfinder byla třída lehkých křižníků Royal Navy. Skládala se z jednotek \"Pathfinder\" a \"Patrol\", postavených v letech 1903–1905. Jednalo se o menší lodi označované jako \"Scouts\". Měly sloužit jako vůdčí lodi torpédoborců.\n\nVýzbroj tvořilo devět 102mm kanónů a dva torpédomety. Pancéřová paluba měla sílu 38 mm, část boků kryl 51mm silný pancíř a velitelská věž měla sílu 76 mm. Rychlost byla 25 uzlů a akční rádius 3000 námořních mil.\n\nObě lodi byly v aktivní službě v době první světové války. Na jejím počátku byly součástí hlídkových sil kontradmirála George A. Ballarda. \"Pathfinder\" byl vůdčí lodí 8. flotily torpédoborců a \"Patrol\" vedl 9. flotilu torpédoborců. \"Pathfinder\" však byl už 5. září 1915 potopen v zálivu Firth of Forth německou ponorkou \"U 21\".\n\nPři německém ostřelování Scarborough, Hartlepoolu a Whitby dne 16. prosince 1914 byly křižníky \"Patrol\", \"Forward\" a ponorka \"C 9\" zaskočeny v přístavu Hartlepool dvěma bitevními a jedním obrněným křižníkem. Všem lodím se podařilo uniknout na moře, \"Patrol\" ale byl poškozen. Čtyři muži padli a sedm bylo raněno. \"Patrol\" válku přečkal a v roce 1920 byl prodán do šrotu.\n\n\n"}
{"id": "491573", "url": "https://cs.wikipedia.org/wiki?curid=491573", "title": "Sedlec (Svatý Jan pod Skalou)", "text": "Sedlec (Svatý Jan pod Skalou)\n\nSedlec je vesnice v okrese Beroun, je součástí obce Svatý Jan pod Skalou. Nachází se asi 0,9 km na sever od Svatého Jana pod Skalou. Protéká tudy řeka Loděnice. Je zde evidováno 47 adres.\n\nPrvní písemná zmínka o vesnici pochází z roku 1000.\n\n\n"}
{"id": "491574", "url": "https://cs.wikipedia.org/wiki?curid=491574", "title": "Sexistické prasátečko", "text": "Sexistické prasátečko\n\nSexistické prasátečko je anketa o nejvíce sexistickou reklamu v České republice, kterou vyhlašuje brněnské občanské sdružení NESEHNUTÍ od roku 2009. Cílem akce je poukázat na zneužívání genderových stereotypů v reklamě a zobrazování mužů a žen v reklamách diskriminujícím způsobem. Soutěž zahrnuje billboardy, reklamy tištěné, internetové a televizní. Záměrem soutěže není jejich zhotovitele či zhotovitelky odsoudit, ale upozornit je na to, že jejich reklamy mohou někoho urážet, což si řada firem často vůbec neuvědomuje. Návrhy na nejvíce sexistické reklamy se zasílají na e-mailovou adresu zenskaprava@nesehnuti.cz spolu s místem, kde se reklama nachází a firmou, kterou reklama propaguje. Zaslané reklamy jsou průběžně zveřejňovány na stránkách žensko-právního programu www.zenskaprava.cz.\n\nV českém prostředí jsou v reklamách stereotypně zobrazovány častěji ženy. Sexistické reklamy často využívají zobrazení sexualizovaného těla bez souvislosti s propagovaným výrobkem (polonahá žena propaguje prodej auta apod.). Časté je rovněž využití zjednodušených představ o ženách nebo mužích – ženy jsou výhradně nebo převážně spojovány například s praním prádla, muži s opravou domu a podobně. Soutěž chce zahájit diskusi nad sexistickými reklamami a upozornit na možné důsledky všudypřítomného stereotypního zobrazování žen a mužů. Zaměřená je především na jednotlivce, tedy potenciální zákazníky a zákaznice firem, které si reklamy nechávají dělat.\n\nOdborné studie upozorňují na to, že média hrají důležitou roli ve vnímání našeho postavení jako muže či ženy ve společnosti. Média mají vliv na to, jak jsou vnímány role žen a mužů, jaké hodnotové významy přisuzujeme tématům společensky spojeným s rolemi žen a mužů či jaké jsou obsahové významy slov žena a muž. Vliv médií na jedince ve společnosti je dán možností médií ovlivnit proces stereotypizace. Média ale často stereotypní představy o schopnostech žen a mužů upevňují.\n\nHlasování v prvním ročníku probíhalo od 19. 9. 2009 do 31. 10. 2009. Veřejnost vybírala nejvíce sexistickou reklamu z 23 navržených. Na základě hlasování byly výsledky soutěže slavnostně vyhlášeny v listopadu 2009 na benefičním koncertu v klubu Mersey v Brně. Nejvíce sexistickou reklamou v České republice byl vyhlášen billboard umístěný v brněnské ulici Drobného, který propaguje noční klub Belvedere.\n\nNa druhém místě skončila reklamní agentura Babka, která své produkty propagovala obrazem ženy se zalepenými ústy a sloganem \"Několik okamžiků vzácného ticha\". Na třetím místě pak skončila firma 1A-Auto, která propagovala prodej aut sloganem \"Rozjeďte to s autem od nás\" a obrazem muže a ženy v sexuální poloze na kapotě auta.\n\nHlasování ve druhém ročníku se zúčastnilo 411 hlasujících, nominováno bylo 28 reklam. Ve druhém ročníku bylo hlasování rozděleno do dvou částí. Nejvíce sexistickou reklamu vybírala veřejnost i odborná porota. \n\nU veřejnosti zvítězila reklama firmy S&Ř, Ch Kovo s textem „Přeřízneme, ohneme vše dle Vašeho přání“ doplněná fotkou takřka svlečené ženy. Na první místo reklamu zařadilo 130 hlasujících. \nNa druhé místo zařadila veřejnost reklamní billboard firmy Pila Pasák, s motivem ženy s vystrčeným pozadím a heslem „Na to si musíte sáhnout“. Na třetí místo leták firmy Spilka interiéry vyzývající k vyhození staré a pořízení nové - skříně.\n\nOdborná porota zvolila jako nejsexističtější reklamu firmy VAŠSTAV, s.r.o., zesměšňující ženy ve středním věku. Na druhém místě se potom ocitla zastavárna Index. Třetí místo obsadila firma Hyperinzerce, stereotypně zobrazující ženu v roli manželky s válečkem v ruce, kterou je nejlepší prodat.\n\nDo třetího ročníku bylo nominováno 91 reklam. Veřejnost pak hlasovala ve třech kategoriích - Ženy jako objekty, Ženy jako části těla, Další projevy sexismu. Hlasování probíhalo na webu mediálního partnera soutěže Aktualne.cz. Do soutěže přišlo 10531 hlasů. Odborná porota vybírala tři nejvíce sexistické ze všech 91 reklam. \n\nV kategorii „Ženy jako objekty“ zvítězila reklama Komerční banky „užij si první bankovní styk“, která získala 1 119 hlasů. Na druhém místě skončila reklama na MPL stavebniny. Na třetím pak firma dodávající lešení Q8. \n\nV kategorii „Ženy jako části těla“ pak jednoznačně zvítězila reklama se sloganem „Postavíme vám ho“ firmy Avos. Získala celkem 1 575 hlasů. Na dalších místech se pak umístily reklamy Bílinské kyselky a reklama firmy MPL Kauf.\n\nV kategorii „Další projevy sexismu“ na prvním místě skončila opět reklama Komerční banky „Užij si první bankovní styk“, tentokrát v mužské variantě se 789 hlasy. Sekce Další projevy sexismu zahrnovala stereotypní zobrazení rolí mužů a žen ve společnosti či sexistické reklamy zobrazující muže. Na druhém místě se umístila reklama firmy Nowaco na zmrzlinu Mrož a na třetím místě pak skončila reklama Budějovického budvaru na pivo Pardál.\n\nOdborná porota nakonec vybrala jako nejvíce sexistickou reklamu pivního šenku Čtyři růže. Těsně v závěsu skončila reklama Budějovického budvaru na pivo Pardál a na třetím místě se umístila reklama firmy Q8 na lešení.\n\nVyhlášení oficiálního začátku čtvrtého ročníku soutěže v březnu 2012.\n\nOdborná porota vybrala reklamu firmy FEKO LT na čištění kanalizace s obrázkem ženy oblečené jako prostitutka, která sedí na toaletě, a se sloganem „výcuc všeho co smrdí“. Na druhém místě skončil příspěvek Free Radia z Facebooku, kde byla vyobrazena žena ve funkci bankovní poradkyně, s odhaleným poprsím a opřená o stůl, kterou zezadu souložil muž. Slogan k tomu dodával: „Cesta k úspěchu nemusí být složitá, pokud jí rozumíte“. Třetí místo připadlo sérii reklam pivovaru Bernard s nakreslenými polonahými ženami.\n\nReklamy hodnotila i veřejnost, která příspěvek Free Radia umístila na první místo (s mírou nepřijatelnosti 92,53 %) a na druhé vybrala reklamu pivovaru Modrá Hvězda, na níž klečí nahá žena, v rozkroku má logo pivovaru a slogan zní „Pivní pálenka dokonalá milenka“ (92,31 %). Třetí místo získala personální agentura Rich Service, jejíž reklamě dominovala žena v erotickém prádle se sloganem „Pustíme se do práce?“ bez jakékoli vazby na produkt (90,06 %).\n\n"}
{"id": "491577", "url": "https://cs.wikipedia.org/wiki?curid=491577", "title": "Záhrabská", "text": "Záhrabská\n\nZáhrabská je vesnice v okrese Beroun, je součástí obce Svatý Jan pod Skalou. Nachází se asi 1,1 km na severozápad od Svatého Jana pod Skalou. Na severozápad od vesnice prochází dálnice D5. Je zde evidováno 112 adres.\n\nPrvní písemná zmínka o vesnici pochází z roku 1960.\n\n"}
{"id": "491578", "url": "https://cs.wikipedia.org/wiki?curid=491578", "title": "Halouny", "text": "Halouny\n\nHalouny jsou vesnice v okrese Beroun, je součástí obce Svinaře. Nachází se asi 1,4 km na východ od Svinař. Vesnicí prochází Halounský potok. Je zde evidováno 193 adres.\n\nPrvní písemná zmínka o vesnici pochází z roku 1849.\n\n"}
{"id": "491581", "url": "https://cs.wikipedia.org/wiki?curid=491581", "title": "Jean Rochefort", "text": "Jean Rochefort\n\nJean Raoul Robert Rochefort (29. dubna 1930 Dinan, Côtes-du-Nord – 9. října 2017 Paříž) byl francouzský divadelní a filmový herec, trojnásobný držitel francouzského filmového ocenění César.\n\nHerectví studoval nejprve v Paříži, posléze na konzervatoři v Nantes, kde se seznámil, mimo jiné, také s Jean-Paulem Belmondem. Po studiích vystupoval na různých divadelních scénách a v kabaretech.\n\nOd poloviny 50. let se začal objevovat i ve filmu a v televizi. Zpočátku se jednalo o drobné a vedlejší role, kde obvykle přihrával svým slavnějším a známějším kolegům. V letech 1964–1966 hrál v prvních třech dílech slavné ságy o Angelice právníka Françoise Desgreze.\n\nCoby herecká hvězda se prosadil až 70. letech v komediích \"Velký blondýn s černou botou\" a \"Návrat velkého blondýna\". Kromě výrazných komediálních rolí se prosadil i jako výborný dramatický herec, což mu ve druhé polovině 70. let přineslo i dvě ocenění César.\n\nV roce 1999 byl oceněn třetím Césarem za své celoživotní dílo a přínos francouzské kinematografii. Během své více jak padesátileté kariéry vystupoval ve více jak 100 různých audiovizuálních dílech. V říjnu 2013 vydal svou autobiografii s názvem \"Ce genre de choses\".\n\n\n\n"}
{"id": "491582", "url": "https://cs.wikipedia.org/wiki?curid=491582", "title": "Pingo", "text": "Pingo\n\nPingo či někdy taktéž hydrolakolit je izolovaná vyvýšenina vyplněná vodním ledem a pokrytá půdním krytem, která se vyskytuje v chladných oblastech s permafrostem převážně v polárních a subpolárních částech světa. Pingo dorůstá maximálně 60 metrů do výšky, do šířky má až 300 metrů. Na vrcholu se nachází nejslabší vrstva sedimentů a často je vrcholek propadlý do sebe, čímž vzniká na vrcholu deprese.\n\nV současnosti jsou pinga známá pouze z oblastí tundry a Arktidy. Pojmenování pochází z domorodého jazyka Inuitů, kde se výraz pingo používá pro „malý kopec“.\n\n"}
{"id": "491601", "url": "https://cs.wikipedia.org/wiki?curid=491601", "title": "Levoboček", "text": "Levoboček\n\nLevoboček (hanlivě bastard, dříve též panchart,) je označení pro nemanželského potomka. Nemanželští synové panovníků byli označováni jako \"nelegitimní\" (vlastně v rozporu se zákonem, právem), což v praxi znamenalo, že pokud nebyli přijati za vlastní, neměli dědičné právo na trůn ani pozůstalost. Jako nelegitimní bývají označováni také potomci papežů (zejména v renesanci).\n\n„Bastard“ (z francouzského \"bâtard\", doslova „počatý ve stodole“) je původně označení pro nelegitimního potomka šlechtického rodu, nemanželského syna (levobočka), později i každého míšence a v některých jazycích i pro křížence, například německy křížený pes \"der Bastardhund\". Ve středověku označení „bastard“ nemělo hanlivý příznak, například Vilém Normanský se tak sám označoval: „Ego Guillelmus, cognomento bastardus“.\n\nOznačení „panchart“, bylo do češtiny převzato z německého \"Banchart\" („zrozený na lavici“). Hanlivé \"parchant\" pak vzniklo přesmykem a v současnosti označuje osobu jednání podlého, nemorálního. Kromě toho se dříve používalo slovo „kopřivák“, což vyjadřovalo, že dítě bylo zplozeno „v kopřivách“, nikoli v manželském loži (v manželském svazku). Ovšem v typografii se slovo „panchart“ nebo „parchant“ (neživ. „parchanty“) používá jako označení pro sazečskou chybu – začíná-li stránka nebo sloupec posledním krátkým řádkem odstavce (tzv. sirotek), případně končí-li stránka samostatným nadpisem nebo prvním řádkem odstavce (tzv. vdova).\n\nArchaické označení „sebranec“ ve starší české právní literatuře např. užíval Brikcí z Licka. Dosud je znám díky novele Zikmunda Wintera \"Rozina Sebranec\", který dal vzniknout i stejnojmenné divadelní inscenaci a filmu.\n\n"}
{"id": "491602", "url": "https://cs.wikipedia.org/wiki?curid=491602", "title": "Koda (Tetín)", "text": "Koda (Tetín)\n\nKoda je malá osada v okrese Beroun, je součástí obce Tetín. Nachází se v údolí Kodského potoka, které ústí v Srbsku z pravé (západní) strany do údolí Berounky. Vesnice Tetín, k níž je Koda připojena do obce, leží asi 2 kilometry severozápadně. \n\nV Kodě je evidováno 71 adres, z toho 7 čísel popisných (v souvislé řadě 1–7), ostatní evidenční (v rozsahu 1–75). Vlastní osada je tvořena seskupením několika usedlostí (komplex mlýna čp. 2, 4, a 3 pod pramenem Kodského potoka kolem dvou rybníčků, hájovna čp. 1 a stavení čp. 6 nad pramenem), čp. 5 a 7 při potoku asi 200 metrů níže pod rybníčky). Náves je tvořena rozcestím u výpusti rybníčku, vydatný pramen Kodského potoka v těsné blízkosti rybníčku je kryt malou kapličkou. Chatová zástavba, pocházející z trampských osad, je rozptýlena v údolí Kodského potoka pod Kodou a ve druhém údolíčku (Údolí děsu) připojujícím se zprava, část údolí pod jejich souběhem již přísluší k Srbsku. Několik chatek je i jižně od Kody. \n\nNázev je nejasného původu, může pocházet z někdejšího příjmení, jehož původ rovněž není jasný. Vyloučen není ani keltský původ.\n\nPrvní písemná zmínka o vesnici pochází z roku 1429.\n\nKoncem května 1945 byl ve svém domě zavražděn vojáky Rudé armády hajný Bohumil Žíhla. Tragickou událost připomíná pamětní deska.\n\nKoda je významným místem z hlediska historie trampingu. Trampská osada Údolí děsu zde vznikla v roce 1920, což je nejstarší osada v České republice. \n\nOsada Koda leží v jádru národní přírodní rezervace Koda, součásti CHKO Český kras. Ke Kodě přísluší též několik známých jeskyní, například Kodská jeskyně při modře značené turistické trase asi 0,5 km jihovýchodně od Kody či další jeskyně ležící na levé straně údolí asi 0,6 kilometru pod návsí, tedy východoseverovýchodním směrem. \n\nV Kodě se kříží žlutě značená trasa vedoucí ze Srbska (z údolí Berounky) přes Tobolku a kolem Koněpruských jeskyní do Popovic v údolí Litavky a modře značená trasa přicházející od Berouna přes Tetín a pokračující přes Korno a Liteň směrem na Hřebeny. \n\nDo Kody nevede žádná silnice, jen nezpevněné lesní cesty. \n\n"}
{"id": "491603", "url": "https://cs.wikipedia.org/wiki?curid=491603", "title": "Třída Sentinel", "text": "Třída Sentinel\n\nTřída Sentinel byla třída lehkých křižníků Royal Navy. Skládala se z jednotek \"Sentinel\" a \"Skirmisher\", postavených v letech 1903–1905. Jednalo se o menší lodi označované jako \"Scouts\". Měly sloužit jako vůdčí lodi torpédoborců, jejichž novým typům však již nestačily rychlostí.\n\nVýzbroj tvořilo devět 102mm kanónů, šest 57mm kanónů a dva 457mm torpédomety. Pancéřová paluba měla sílu 51 mm. Rychlost byla 25 uzlů a akční rádius 3000 námořních mil.\n\nObě lodi byly v aktivní službě v době první světové války. Na jejím počátku byly součástí hlídkových sil kontradmirála George A. Ballarda. \"Sentinel\" byl součástí 6. flotily torpédoborců a \"Skirmisher\" vedl 7. flotilu torpédoborců. Obě lodi válku přečkaly — \"Skirmisher\" byl vyřazen roku 1920 a \"Sentinel\" roku 1923.\n\n"}
{"id": "491605", "url": "https://cs.wikipedia.org/wiki?curid=491605", "title": "Lounín", "text": "Lounín\n\nLounín (původně Mlúnín) je vesnice v okrese Beroun, je součástí obce Tmaň. Nachází se asi 1,2 km na západ od Tmaně a asi 1 km východně od Holého vrchu. Je zde evidováno 44 adres.\n\nPrvní písemná zmínka o vesnici pochází z roku 1324.\n\n\n"}
{"id": "491610", "url": "https://cs.wikipedia.org/wiki?curid=491610", "title": "Slavíky", "text": "Slavíky\n\nSlavíky jsou vesnice v okrese Beroun, je součástí obce Tmaň. Nachází se asi 1,4 km na severozápad od Tmaně. V obci pramení Mlýnský potok. Je zde evidováno 8 adres.\n\nNěkteré zdroje k místní části Slavíky řadí i Havlíčkův Mlýn, jehož čtyři popisná čísla jsou však z číselné řady pro Tmaň. \n\nPrvní písemná zmínka o vesnici pochází z roku 1590.\n\n"}
{"id": "491613", "url": "https://cs.wikipedia.org/wiki?curid=491613", "title": "Letecký spotting", "text": "Letecký spotting\n\nLetecký spotting ( či , z \"to spot\" = stopovat, pátrat, sledovat) je činnost, kterou se zabývají fotografové čekající v blízkosti letiště a fotografujující letadla. Těm se říká (letecký) spotter. Spotteři jsou fascinováni letadly, sledují jejich vzlety, přistání i pohyb ve vzduchu a to vše zaznamenávají na fotografiích.\n\nVyhledávanou lokalitou se pro nízko letící letadla stala pláž Maho v jižní nizozemské části Sint Maarten ostrova Svatý Martin.\n\nLetečtí spotteři na pražském letišti vytipovali a zveřejňují 19 stanovišť. Správa letiště vychází spottingu vstříc tím, že do oplocení jsou na několika místech vsazeny otvory se zpevněným okrajem pro objektivy fotoaparátů a jinde jsou navršeny pozorovací valy umožňující fotografování nad plotem.\n\nPohled na vzletovou a přistávací dráhu RWY 06/24 ze vzdálenosti téměř dvou kilometrů, ze střechy na parkovišti společnosti GO Parking, je přenášen internetovou televizí. Obraz je doplněn o komunikaci pilotů s řídicí věží.\n\n\n"}
{"id": "491616", "url": "https://cs.wikipedia.org/wiki?curid=491616", "title": "Malý Chlumec", "text": "Malý Chlumec\n\nMalý Chlumec je vesnice v okrese Beroun, je součástí obce Velký Chlumec. Nachází se asi 1,2 km na jihozápad od Velkého Chlumce. Na východ od vesnice leží rybník Loužek na Chlumeckém potoce, na jihu obchází vesnici silnice II/119. Je zde evidováno 102 adres.\n\nPrvní písemná zmínka o vesnici pochází z roku 1379. Zmiňuje však starší obec Velký Chlumec severně od Malého Chlumce. Název obce Chlumec vychází ze staročeského slova Chlum, tedy táhlý, zalesněný kopec. \n\nMajitelé obce se v průběhu let velmi často měnili. Obec byla např. v majetku benediktinského kláštera Ostrov u Davle, Vratislavů z Mitrovic, Kauniců nebo orlické větve rodu Schwarzenbergů. \n\nPodle pověstí v obci rozbil svůj tábor Jan Žižka, když se vracel z jeho vojsky vyplenného Dobříše. Tábořil prý někde u dnešní hospody Na Žižkově. Ještě v 1. pol. 20. století tam prý místní běžně nacházeli různé podkovy a další železné předměty.\n\nDnešní Malý Chlumec vznikl na začátku 18. století jižně od původního Chlumce. Koncem 18. století byla na návsi vybudována kaple svatého Jana Nepomuckého. Zajímavostí této kaple (a stejné kaple ve Velkém Chlumci) je malá předsíňka.\n\nV obci Velký Chlumec (dohromady s Malým Chlumcem) byly v roce 1932 evidovány tyto živnosti a obchody: 3 hostince, krejčí, kovář, výroba lihovin, obuvník, 3 pokrývači, 5 rolníků, 4 obchody se smíšeným zbožím, 3 trafiky, truhlář. Obě obce měly tehdy dohromady 648 obyvatel.\n\nNa začátku 60. let 20. století byl v rámci ,Akce Z\" vybudován uprostřed návsi vedle kapličky dnešní obecní úřad s kinosálem. Úřad do té doby sídlil ve starší budově ve Velkém Chlumci. \n\nV průběhu 80. let byla zrušena slepičárna na severozápadě obce a na jejím místě byly vybudovány nové rodinné domy, nazývané ,sídliště\". Výstavba nových rodinných domů pokračovala po roce 2000.\n\nPočátkem 90. let došlo ke zrušení kina a adaptaci kinosálu na kulturní sál. V přízemí budovy obecního úřadu v této době vznikl obchod se Smíšeným zbožím, který se do té doby nacházel v nárožním domě čp. 61. Po roce 2000 byla uzavřena hospoda U Mezků. \n\nRoku 2004 byla slavnostně otevřena rozhledna Studený vrch nad obcí, která původně sloužila jako triangulační věž a byla postavena roku 1941.\n\nV posledních letech v obci proběhla rekonstrukce obecních cest.\n\nV současnosti je obec součástí Velkého Chlumce, sídlí zde však obecní úřad i obchod a hospoda. Funguje zde Sbor dobrovolných hasičů a místní knihovna Ze spolků je zde fotbalový klub, klub házenkářů Albion a Albixon či cyklistický spolek Vlastizdar. K dispozici je i poměrně dobře vybavený sportovní areál s fotbalovým, tenisovým a dětským hřištěm. Obec vydává svůj vlastní časopis - Chlumečák. \n\nNa východě obce se rozprostírá poměrně velká chatová osada - Muchov. \n\nObec v současnosti připravuje provedení několika vrtů na vodu či vodní nádrž. \n\nV Malém i Velkém Chlumci má v budoucnu vyrůst několik desítek rodinných domů, uvažuje se i o rozšíření nebo o stavbě nové budovy obecního úřadu a o výstavbě multifunkčního obecního domu.\n\nStarostou je Dušan Eliášek, místostarostou Ilja Rozsypal.\n\nObec se nachází v turisticky zajímavé oblasti Brd. V blízkosti obce se nachází CHKO Brdy. Přímo nad obcí pak Přírodní rezervace Hradec, Hřebeny a Studený vrch. Ves je známá zejména díky rozhledně Studený vrch na stejnojmenném kopci. Původně se jedná o triangulační věž z roku 1940. Na začátku tisíciletí byla opuštěná věž adaptována na rozhlednu. Součástí rozhledny je i malé občerstvení. Věž je otevřena o víkendech a svátcích a vstup na ní je zdarma. Cestou na rozhlednu z Malého Chlumce také míjíme větší skálu s křížkem na vrcholu. Nazývá se Kočičí skála.\n\nV okolí obce se nachází rovněž starověké hradiště Hradec. Pochází pravděpodobně z doby bronzové či halštatské. Byl zde val, ale ten byl rozebrán v průběhu 19. století. Dosud zde neproběhl žádný archeologický výzkum.\n\nNa kopci Stožec v okolí obce se nachází bývalá protiletadlová základna lidově zvaná Klondajk. Vybudovaná byla v letech 1981–1985. Po roce 2001 byla opuštěna, začala chátrat a stala se oblíbeným cílem senzacechtivých turistů. Od roku 2012 je zde vědeckotechnický park - Centrum aplikovaného výzkumu Dobříš (CAVD).\n\nOkolím obce prochází naučná stezka Dobří(š) v poznání.\n\nV jihovýchodní části obce se nachází koupaliště Loužek.\n\nKromě obecního úřadu v obci funguje Smíšené zboží. Také zde můžete navštívit Hasičskou Hospodu Na Žižkově. V obci vyrábí své zboží několik živnostníků (např. Truhlářství Jarý). Na autobusové zastávce v obci zastavuje několik autobusových linek ve směru na Dobříš, Osov a Hořovice. Funguje zde i několik spolků (viz odstavec současnost).\n\nV obci se koná velké množství kulturních akcí, např. Den matek, Den dětí, Čarodějnice, Obecní bál či Rozsvícení vánočního stromečku. Obec také pořádá různé zájezdy do divadel, na výstavy či do muzejí pro své občany i zájemce z okolí.\n\nVelký Chlumec\n\nStudený vrch\n\n2. ↑ HAJŠMAN Jan, \"Tajemství brdských vrcholků II. díl.\" Plzeň : Starý most, 2013, ISBN 978-80-87338-32-2\n\n"}
{"id": "491617", "url": "https://cs.wikipedia.org/wiki?curid=491617", "title": "Nová Ves (Zaječov)", "text": "Nová Ves (Zaječov)\n\nNová Ves je vesnice v okrese Beroun, součást obce Zaječov. Nachází se na jih od Zaječova, se kterým již prakticky splývá. Vesnicí prochází Mourový potok. Je zde evidováno 79 adres.\n\nPrvní písemná zmínka o vesnici pochází z roku 1591.\n\n"}
{"id": "491618", "url": "https://cs.wikipedia.org/wiki?curid=491618", "title": "Knížkovice", "text": "Knížkovice\n\nKnížkovice je vesnice v okrese Beroun, je součástí města Zdice. Nachází se asi 1,8 km na západ od Zdic. Vesnice leží v chráněné krajinné oblasti Křivoklátsko. Je zde evidováno 81 adres.\n\nPrvní písemná zmínka o vesnici pochází z roku 1593.\n\n"}
{"id": "491621", "url": "https://cs.wikipedia.org/wiki?curid=491621", "title": "Třída Forward", "text": "Třída Forward\n\nTřída Forward byla třída lehkých křižníků Royal Navy. Skládala se z jednotek \"Forward\" a \"Forward\", postavených v letech 1903–1905. Jednalo se o menší lodi označované jako \"Scouts\". Měly sloužit jako vůdčí lodi torpédoborců, jejichž novým typům však již nestačily rychlostí.\n\nVýzbroj tvořilo devět 102mm kanónů, šest 57mm kanónů a dva 457mm torpédomety. Pancéřová paluba měla sílu 51 mm, kotelny a strojovny chránil 51mm pancéřový pás o délce 39 metrů a velitelskou věž 76mm pancíř. Rychlost byla 25 uzlů a akční rádius 3000 námořních mil.\n\nObě lodi byly v aktivní službě v době první světové války. Na jejím počátku byly součástí hlídkových sil kontradmirála George A. Ballarda. \"Foresight\" byl součástí 6. flotily torpédoborců a \"Forward\" vedl 10. flotilu torpédoborců. Při německém ostřelování Scarborough, Hartlepoolu a Whitby dne 16. prosince 1914 byly křižníky \"Patrol\", \"Forward\" a ponorka \"C 9\" zaskočeny v přístavu Hartlepool dvěma bitevními a jedním obrněným křižníkem. Všem lodím se podařilo uniknout na moře, \"Patrol\" ale byl poškozen. Čtyři muži padli a sedm bylo raněno. Od roku 1915 sloužily ve Středomoří. Obě lodi válku přečkaly — \"Foresight\" byl vyřazen roku 1920 a \"Forward\" roku 1921.\n\n"}
{"id": "491625", "url": "https://cs.wikipedia.org/wiki?curid=491625", "title": "August Albo", "text": "August Albo\n\nAugust Albo (11. září 1893 – 1963) byl estonský umělec, který studoval na Ruské Královské akademii umění, ale většinu svého života prožil v New Yorku. Skutečné datum jeho smrti není známo, většina zdrojů uvádí rok 1963 (což je pravděpodobné), i když údajně vytvářel portréty až do roku 1980. \n\nPodrobnosti o jeho životě jsou nejasné, většina zdrojů se však shoduje, že maloval pro cara v Moskvě před ruskou revolucí. Jako mladý muž také údajně studoval balet a byl profesionální houslista. \n\nNa počátku své malířské kariéry se zaměřil na abstraktní umění. Nicméně, přes uznání za práce ze staré školy malby, začal malovat s více prvky realismu. Byl velmi všestranný umělec a mohl malovat jakékoli dané téma s neuvěřitelnými detaily. Maloval po celém světě, zejména ve městech s renomovanými balety, jako Paříž, Moskva a Berlín. \n\nJeho nejslavnější dílo \"Free as the Wind\" je obraz zobrazující běžící koně. Albo je také znám svými obrazy baletu. Jedno z jeho méně známých děl je Merike Sheinkin jako dítě. Maloval také scénu s názvem \"Ocean Views\", znázorňující dva malé čluny na skalnaté pláži. \n\nNení jisté, jak se ve skutečnosti jmenoval, na obrazy se místo \"Rod Palmer\" nebo \"A. Curtis\" podepisoval jako \"Albo\".\n"}
{"id": "491626", "url": "https://cs.wikipedia.org/wiki?curid=491626", "title": "Bejtar (pevnost)", "text": "Bejtar (pevnost)\n\nBejtar ( , také přepisováno Betar) bylo starověké pevnostní město, jež jako poslední vzdorovalo Římanům za povstání Bar Kochby. Jeho zbytky jsou identifikovány v Chirbet al-Jehúd uvnitř současné palestinské obce Battir, 7 km jihozápadně od Jeruzaléma.\n\nZ vykopávek vyplývá, že místo bylo osídleno od doby železné do doby římské. Město je zmíněno v Babylónském talmudu, traktátu Gitin 57ab. Na jaře r. 135 se město stalo posledním útočištěm Bar Kochby a jeho vojska. Římané je obklíčili a v létě 135 dobyli, podle židovské tradice dne 9. avu.\nMísto bylo opuštěno až do doby osmanské.\n\nZe starověkého Bejtaru se dochovaly stopy hradeb, stopy po římských vojenských táborech a po obléhacím náspu. Zachovala se vodní nádrž dlouhá 65 m, zásobená vydatným pramenem (lokalita Ejn al-Balad, též Ein Al Balad) a poblíž římský nápis z doby obléhání, zmiňující 5. a 11. legii.Pramen se stal důvodem, proč byla v Bejtaru v roce 1892 postavena železniční stanice. O tuto železnici byly vedeny těžké boje za války za nezávislost.\n\n\n"}
{"id": "491628", "url": "https://cs.wikipedia.org/wiki?curid=491628", "title": "Černín (Zdice)", "text": "Černín (Zdice)\n\nČernín je vesnice v okrese Beroun, součást města Zdice. Nachází se 2 km na sever od Zdic. Prochází tudy silnice II/236. Vesnice leží na okraji chráněné krajinné oblasti Křivoklátsko. Je zde evidováno 92 adres.\n\nV roce 1950 byla osada Svatá 1. díl vyňata z obce Černín a sloučena s osadou Svatá 2. díl do obce Svatá.\n\nPrvní písemná zmínka o vesnici pochází z roku 1037.\n\n"}
{"id": "491631", "url": "https://cs.wikipedia.org/wiki?curid=491631", "title": "Sedlec (Žebrák)", "text": "Sedlec (Žebrák)\n\nSedlec je vesnice v okrese Beroun, je součástí obce Žebrák. Nachází se asi 1,3 km na jihovýchod od Žebráku za dálnicí D5. Je zde evidováno 46 adres.\n\nPrvní písemná zmínka o vesnici pochází z roku 1271.\n\n"}
{"id": "491634", "url": "https://cs.wikipedia.org/wiki?curid=491634", "title": "National Health Service", "text": "National Health Service\n\nNational Health Service (NHS), národní zdravotní služba, je označení tří veřejně financovaných zdravotních systémů ve Velké Británii. Nicméně soustava v Anglii používá název National Health Service bez přídomku a v Severním Irsku se nepoužívá pojem National Health Service i když je občas používáno označení NHS. Každý systém pracuje nezávisle na ostatních a politicky je odpovědný příslušnému orgánu Skotska (skotská vláda), Walesu (vláda velšského shromáždění), Severního Irska (severoirská exekutiva) a Anglie (vláda Velké Británie).\n\nPacient, obyvatel jedné ze zemí Velké Británie, může požádat o poskytnutí zdravotní péče v místě spadajícím pod správu jiného NHS s výjimkou potratů u žen ze Severního Irska, které musí platit za zdravotní péči poskytnutou mimo Severní Irsko. Finanční náležitosti a dokumentace je vypořádána v rámci komunikace mezi jednotlivými systémy NHS.\n\nJednotlivé systémy NHS:\n"}
{"id": "491637", "url": "https://cs.wikipedia.org/wiki?curid=491637", "title": "Třenice", "text": "Třenice\n\nTřenice je vesnice v okrese Beroun, je součástí obce Cerhovice. Nachází se asi 0,7 km na severozápad od Cerhovic na úpatí Třenické hory. Je zde evidováno 84 adres.\n\nPrvní písemná zmínka o vesnici pochází z roku 1364.\n\n\n\n"}
{"id": "491644", "url": "https://cs.wikipedia.org/wiki?curid=491644", "title": "Irisbus Récréo", "text": "Irisbus Récréo\n\nIrisbus Récréo je model školního autobusu, který v rámci koncernu Irisbus vyráběla společnost Iveco Czech Republic Vysoké Mýto (dříve Karosa). Ve výrobě nahradil školní verze řady 900, konkrétně model Karosa Récréo. Produkce Récréí (ve třech délkových verzích) probíhala od roku 2006 do roku 2013, kdy byly nahrazeny typem Iveco Crossway ve verzi POP.\n\nAutobusy Récréo konstrukčně vycházejí z linkového vozu Irisbus Crossway. Jedná se o dvounápravový autobus se standardně vysokou podlahou (860 mm). Hnací náprava je zadní, motor a převodovka se nacházejí v zadní části autobusu. Skelet vozu prochází kataforetickou lázní, která slouží k ochraně před korozí. Rám podvozku tvoří svařené podélníky a trubkovité příčníky. Bočnice, které jsou vytvořeny z trubkových rámů, jsou oplechovány lepenými ocelovými plechy. Přední čelo vozu je vyrobeno z lisovaného plechu, zadní tvoří plastový panel. Přední světla jsou stejná jako na autobusu Arway a nákladních vozech Iveco, zadní světla pocházela z Fiatu Dobló, avšak na konci roku 2008 došlo k lehkému faceliftu a na přepracovaném zadním panelu se objevila kulatá světla, podobná Irisbusu Arway. Zavazadlový prostor pod podlahou (mezi nápravami) má objem 3,5 – 6,7 m³ (pro různé délkové verze). V interiéru jsou sedačky pro cestující rozmístěny 2+2 se střední uličkou, v zadní části jsou sedadla umístěna na vyvýšené podestě. Naproti druhým dveřím se (dle přání zákazníka) může nacházet prostor pro invalidní vozík. V pravé bočnici jsou dvoje výklopné dveře. První jsou umístěny před přední nápravou (u verze 10.6M jsou jednokřídlé, u ostatních mohou být jedno- i dvoukřídlé), druhé před nápravou zadní (na přání zákazníka jedno- i dvoukřídlé).\n\nOd Irisbusu Crossway se zvenku odlišuje pouze rozdílným lakováním zadního čela, kdy Récréo nemá na rozdíl od Crosswaye černý rám kolem zadního okna.\n\nIrisbus Récréo je určen pro přepravu školáků a byl nabízen především ve Francii.\n"}
{"id": "491645", "url": "https://cs.wikipedia.org/wiki?curid=491645", "title": "Midibus", "text": "Midibus\n\nMidibus je neoficiální, avšak v Evropě často užívaný termín pro malokapacitní autobusy (malé autobusy). Přesné vymezení podobných termínů není oficiálně stanovené ani zcela ustálené, proto se v některých pojetích pojem midibus prolíná s pojmem minibus nebo do něj spadá, zatímco jindy jsou za minibusy považována jen vozidla menší než midibus. V USA jednotný název pro autobusy podobné kategorie neexistuje, někdy se v tomto významu používají například výrazy shuttle bus, baby coach, mid-sized coach atd. V němčině se výraz Midibus používá jen pro linkové provedení, zatímco pro zájezdové autobusy této velikosti se používá výraz Clubbus.\n\nV Evropě jako midibusy bývají označovány autobusy o délce zhruba 8 až 11 metrů, případně 8 až 10 nebo 8 až 10,5 metru, o kapacitě zhruba 35 až 85 cestujících. V České republice se však používají i vymezení, podle nichž se mezi midibusy řadí jen autobusy o celkové délce do 9 metrů, takže například u autobusu SOR 9,5 lze o kategorii „midi“ hovořit „jen těžko“.\n\nBUSportál.cz v listopadu 2009 napsal, že neví o žádné exaktní definici midibusu ani o hranicích mezi minibusem, midibusem a autobusem. BUSportál se pokusil dolní hranici pro zařazení mezi midibusy stanovit na obsaditelnost 22 osob (autobusy do této obsaditelnosti jsou podle směrnice 70/156 EHS řazeny do tříd A a B, autobusy nad tuto obsaditelnost do tříd I, II a III). Pro rozdíl mezi midibusem a klasickým autobusem považuje za určující kritérium délky vozidla, přičemž pro midibusy je charakterističtější umístění motoru vpředu, zatímco pro standardní autobus vzadu. Mezi minibusy by BUSportál.cz řadil vozidla v kategorii M2 podle směrnice 70/156 EHS (t. j. autobusy do hmotnosti 5000 kg), mezi midibusy vozidla v kategorii M3 kratší než 10 metrů.\n\nV linkové dopravě se používají na těch trasách, kde by standardní autobusy nebyly dostatečně obsazené a malé autobusy jsou tak z hlediska investičních a provozních nákladů a přepravní poptávky výhodnější.\n\nV České republice byl nástup midibusů opožděn tím, že v době socialismu byla v Československu výroba této kategorie zcela opomenuta. Ojedinělá poptávka byla pokryta dovozem vozidel značek Ikarus a Čavdar na podvozcích nákladních automobilů Avia. Výjimkou byl pouze midibus Karosa A 30, vyrobený v počtu 13 kusů mezi lety 1968 a 1972, z čehož 11 vozidel bylo v provedení rozhlasového přenosového vozu (tedy nikoliv pro běžnou osobní dopravu). V roce 1993 byl dovážen slovinský midibus TAM (Tovarna avtomobilov Maribor), již s motorem umístěným vzadu. První české typy midibusů, OASA 902 na podvozku VW LT a Zliner, nebyly příliš úspěšné a jejich výrobci nezaujali na trhu výraznější pozici. Výrazněji se na trhu prosadila až firma SOR Libchavy, která nepokračovala ve využívání podvozků nákladních automobilů, ale začala v letech 1996–1997 vyrábět midibusy vlastní konstrukce: SOR B 7,5, SOR C 7,5 a SOR LC 7,5, avšak kvůli malé poptávce i ona výrobu této kategorie autobusů brzy ukončila (B 7,5 v roce 1997, C 7,5 v roce 2001) a na trhu se pak více prosadily řady SOR 9,5 a SOR 10,5, řazené však již mezi standardní autobusy. Výrazněji se pak na českém trhu prosadily zejména minibusy Iveco Daily a minibusy Mercedes-Benz MB 814 Vario a MB 616 CDI Sprinter.\n\nPo pádu socialismu po nějakou dobu nebyly nové midibusy výrazně levnější než ojeté autobusy standardní velikosti, kterých byl na trhu dostatek, a proto byl jejich nástup velmi pozvolný a nepřinášel dopravcům a objednatelům výraznou finanční úsporu. V Praze byly první midibusy Ikarus E91 použity v trasách, kde provoz standardního autobusu byl znemožněn prostorovými podmínkami (úzké uličky, úzký a nízký podjezd atd.). t.j. na lince 291 v oblasti Karlova (Karlovo náměstí, I. P. Pavlova, Apolinářská) od 18. dubna 2003, na lince 128 na Žvahov od 1. září 2005 a na lince 236 do pobřežních osad Bohnic a Troji od 1. dubna 2009. Minibusy používají v linkové dopravě mnozí čeští dopravci, například ČSAD Jablonec nad Nisou na některých linkách MHD do odlehlých částí, ČSAD POLKOST v okolí Kostelce nad Černými lesy, CEDAZ na lince k pražskému letišti, AUDIS BUS v kombinaci se službou radiobus na městských linkách v Rychnově nad Kněžnou a Týništi nad Orlicí, Quick Bus nasazuje minibusy na dálkovou linku Praha – Varnsdorf, Dopravní podnik města České Budějovice a.s. nasazuje elektromidibusy Škoda 29BB (Solaris Urbino 8,9 LE Electric) na linky 21, 22, 23 z důvodu toho, že do některých ulic se nevejdou standardní autobusy.\n\nBUSportál.cz řadí mezi midibusy například tyto typy vozidel:\n\n\n"}
{"id": "491647", "url": "https://cs.wikipedia.org/wiki?curid=491647", "title": "Rovina (Hlásná Třebaň)", "text": "Rovina (Hlásná Třebaň)\n\nRovina je vesnice v okrese Beroun, je součástí obce Hlásná Třebaň. Nachází se asi 2,6 km na východ od Hlásné Třebaně. Prochází tudy silnice II/116. Na jihu vesnice protéká řeka Berounka. Je zde evidováno 231 adres.\n\nPrvní písemná zmínka o vesnici pochází z roku 1850.\n\n"}
{"id": "491648", "url": "https://cs.wikipedia.org/wiki?curid=491648", "title": "Mrtník (Hvozdec)", "text": "Mrtník (Hvozdec)\n\nMrtník je vesnice v okrese Beroun, součást obce Hvozdec. Nachází se 1 km na jihozápad od Hvozdce. Na západě vesnice protéká Červený potok přes rybníky Dráteník a Červený rybník. Je zde evidováno 27 adres.\n\nJméno obce Mrtník je odvozováno ze staročeského slova \"mrt,\" což znamenalo staré chrastí. Druhý výklad připouští, že se původně mohla jmenovat Brtník. \n\nPrvní písemná zmínka o vesnici pochází z roku 1352. Patřila rodu Pešíků z Komárova. Majitel hutí Jiří Pešík z Komárova dal původní havířský kostelík Narození Panny Marie přestavět a v roce 1601 v něm byl pohřben.\n\nMrtník leží na úpatí vrchu Chlum. Vysoko nad ním je položena obec Hvozdec, k níž Mrtník patří. Říkalo se, že z Hvozdce „je už jenom kousek do nebe“. V nedaleké Jedové Hoře se již od prvního století hloubily štoly a dobývala se železná ruda i rumělka. Železnou rudu zpracovávaly železárny v sousedním Komárově.\n\nV Mrtníku bylo několik zemědělských usedlostí a vodní mlýn u Červeného potoka, který je zmiňován již v roce 1622. V kronice je zaznamenáno, že roku 1872, kdy zde hospodařil mlynář Kubricht, byl mlýn stržen povodní. Mlýnské kolo dosloužilo v roce 1909 a bylo nahrazeno malou turbínou. K mlýnu kromě hospodářství patřila také pila.\n\nÚzemí Mrtníka se rozšířilo k 1. lednu 2016 v souvislosti se zánikem vojenského újezdu Brdy, kdy bylo k obci připojeno katastrální území Hvozdec v Brdech.\n\n\n"}
{"id": "491650", "url": "https://cs.wikipedia.org/wiki?curid=491650", "title": "Třída Adventure", "text": "Třída Adventure\n\nTřída Adventure byla třída lehkých křižníků Royal Navy. Skládala se z jednotek \"Adventure\" a \"Attentive\", postavených v letech 1904–1905. Jednalo se o menší lodi označované jako \"Scouts\" (předzvědný křižník). Měly sloužit jako vůdčí lodi torpédoborců, jejichž novým typům však již nestačily rychlostí.\n\nVýzbroj tvořilo devět 102mm kanónů, šest 57mm kanónů a dva 457mm torpédomety. Pancéřová paluba měla sílu 51 mm, boční pancíř chyběl a velitelskou věž chránil 76mm pancíř. Rychlost byla 25,5 uzlu a akční rádius 3000 námořních mil.\n\nObě lodi byly v aktivní službě v době první světové války. Na jejím počátku byly součástí hlídkových sil kontradmirála George A. Ballarda. \"Adventure\" a \"Attentive\" byly součástí 6. flotily torpédoborců. \"Attentive\" byl 7. září 1915 lehce poškozen německým leteckým útokem. Obě lodi válku přečkaly a byly roku 1920 vyřazeny.\n\n"}
{"id": "491654", "url": "https://cs.wikipedia.org/wiki?curid=491654", "title": "Neřežín", "text": "Neřežín\n\nNeřežín (dříve \"Neřešín\" či \"Nerezín\") je vesnice v okrese Beroun, je součástí obce Chaloupky. Nachází se asi 0,9 km na jihovýchod od Chaloupek. Vesnicí prochází Červený potok, který napájí blízkou vodní nádrž Záskalská. Je zde evidováno 65 adres.\n\nPrvní písemná zmínka o vesnici pochází z roku 1720. Území Neřežína o původní výměře 1,8 km² se významně rozšířilo k 1. lednu 2016 v souvislosti se zánikem vojenského újezdu Brdy, kdy bylo k obci připojeno katastrální území Chaloupky v Brdech o výměře 4,77 km².\n\n"}
{"id": "491656", "url": "https://cs.wikipedia.org/wiki?curid=491656", "title": "Lhotka u Berouna", "text": "Lhotka u Berouna\n\nLhotka u Berouna je vesnice v okrese Beroun, je součástí obce Chyňava. Nachází se 4 km na jihovýchod od Chyňavy. Nedaleko vesnice prochází Silnice II/118. Je zde evidováno 39 adres. Nedaleko obce se nachází rozhledna.\n\nPrvní písemná zmínka o vesnici pochází z roku 1320.\nPředchůdkyní dnešní Lhotky byla Březová Lhota, která byla založena roku 1320 Přibíkem z Chrustenic. Rolníci byli po dvanáct let osvobozeni od placení daní. Právě z tohoto slova vznikl název vesnice Lhota. Z lánu se muselo platit po 42 groších, přičemž k Březové Lhotě patřilo na devět lánů půdy. Dále lid platil zemskou berni čtyři groše a musel odevzdávat po čtyřech slepicích a konat po určitý čas robotu o čase žní. Daně se ve středověku platily dvakrát ročně na jaře a na podzim. V občanských sporech mezi obyvateli vesnice rozhodoval konšelský soud v Berouně a lidé chodili do loděnického kostela, protože vesnice byla podřízena duchovní správě místní fary.\nOd roku 1321 do roku 1337 Březovou Lhotu spolu s Tetínem, Mníškem a Dobříší držel písař zemský, pan Štěpán z Tetína. Byl příbuzným krále Václava II. z levého boku. Roku 1338 daroval Březovou Lhotu klášteru augustiniánů u svatého Tomáše na Malé Straně. Od této doby není o Březové Lhotě zmínka, pravděpodobně patřila svého času ke královskému městu Berounu. S určitostí víme, že se pod berounskou správou ocitá po roce 1520. Dalším zajímavým rokem je rok 1547, kdy král z habsburské monarchie Ferdinand I. vrací Březovou Lhotu i s Plešivcem na žádost konšelů zpět Berounu. Vesnice byla městu zabavena, protože berounští byli na straně stavů proti Ferdinandovi.\nVýznačným rodákem z Březové Lhoty byl bakalář Jan Střelec, který byl v roce 1552 povýšen do řady erbovníků, psával se Jan střelec ze Lhoty, protože ve vesnici vlastnil kmetcí dvůr. V letech 1532–1540 a opět 1564–1565 byl primátorem Berouna. Jiřík Střelec, který byl pravděpodobně jeho synem byl primátorem města od roku 1569 celých jedenáct let.\nV těchto dobách byly čtyři kmetcí robotné dvory spadající pod Beroun: Jankovský, Beranovský, Duchkovský a čtvrtý, jehož jméno se nám nezachovalo.\nRok 1634 byl pro vesnici mezníkem. Třicetiletá válka byla ve své třetí fázi a do českých zemí proudily šiky švédských vojáků. Jejich obětí se stala i Březová Lhota se svými obyvateli. Údajně přežil jen jediný člověk. Vesnice byla znovu postavena na dnešním místě brzy po vypálení Březové Lhoty.\n\n"}
{"id": "491657", "url": "https://cs.wikipedia.org/wiki?curid=491657", "title": "Seznam pokémonů (152-180)", "text": "Seznam pokémonů (152-180)\n\nNásledující stránka obsahuje seznam 152. – 180. pokémona s jejich stručnými charakteristikami. Uvedená japonská jména nejsou přesným přepisem z v závorce uvedených jmen v katakaně do latinské abecedy (rómadži), ale jedná se o oficiální jména, která jsou zaregistrovanými ochrannými známkami japonské společnosti Game Freak. Tato japonská jména jsou ve většině případů totožná s anglickými jmény, jindy se liší několika málo písmeny. Přesný přepis japonských jmen z katakany do latinky je uvedený v seznamu pokémonů.\n\nPokémon Chikorita, japonsky \"Chicorita\" (チコリータ). V národním pokédexu č.152, v regionálním pokédexu Johto č.1, v Hoenn č.307. Čtyřnohý pokemon s listem na hlavě kterého trénuje Ash.Typ: travní Vývoj: \"Chikorita\" (od 16.úrovně) → Bayleef (od 32.úrovně) → MeganiumExterní odkaz: bulbapedia (anglicky)\n\nPokémon Bayleef, japonsky \"Bayleaf\" (ベイリーフ). V národním pokédexu č.153, v regionálním pokédexu Johto č.2, v Hoenn č.308.Typ: travní Vývoj: Chikorita (od 16.úrovně) → \"Bayleef\" (od 32.úrovně) → MeganiumExterní odkaz: bulbapedia (anglicky)\n\nPokémon Meganium, japonsky \"Meganium\" (メガニウム). V národním pokédexu č.154, v regionálním pokédexu Johto č.3, v Hoenn č.309.Typ: travní Vývoj: Chikorita (od 16.úrovně) → Bayleef (od 32.úrovně) → \"Meganium\"Externí odkaz: bulbapedia (anglicky)\n\nPokémon Cyndaquil, japonsky \"Hinoarashi\" (ヒノアラシ). V národním pokédexu č.155, v regionálním pokédexu Johto č.4, v Hoenn č.310.Typ: ohnivý Vývoj: \"Cyndaquil\" (od 14.úrovně) → Quilava (od 36.úrovně) → TyphlosionExterní odkaz: bulbapedia (anglicky)\n\nPokémon Quilava, japonsky \"Magmarashi\" (マグマラシ). V národním pokédexu č.156, v regionálním pokédexu Johto č.5, v Hoenn č.311.Typ: ohnivý Vývoj: Cyndaquil (od 14.úrovně) → \"Quilava\" (od 36.úrovně) → TyphlosionExterní odkaz: bulbapedia (anglicky)\n\nPokémon Typhlosion, japonsky \"Bakphoon\" (バクフーン). V národním pokédexu č.157, v regionálním pokédexu Johto č.6, v Hoenn č.312.Typ: ohnivý Vývoj: Cyndaquil (od 14.úrovně) → Quilava (od 36.úrovně) → \"Typhlosion\"Externí odkaz: bulbapedia (anglicky)\n\nPokémon Totodile, japonsky \"Waninoko\" (ワニノコ). V národním pokédexu č.158, v regionálním pokédexu Johto č.7, v Hoenn č.313. Malý a roztomilí modrý krokodýl stojící na zadních.Typ: vodní Vývoj: \"Totodile\" (od 18.úrovně) → Croconaw (od 30.úrovně) → FeraligatrExterní odkaz: bulbapedia (anglicky)\n\nPokémon Croconaw, japonsky \"Alligates\" (アリゲイツ). V národním pokédexu č.159, v regionálním pokédexu Johto č.8, v Hoenn č.314.Typ: vodní Vývoj: Totodile (od 18.úrovně) → \"Croconaw\" (od 30.úrovně) → FeraligatrExterní odkaz: bulbapedia (anglicky)\n\nPokémon Feraligatr, japonsky \"Ordile\" (オーダイル). V národním pokédexu č.160, v regionálním pokédexu Johto č.9, v Hoenn č.315.Typ: vodní Vývoj: Totodile (od 18.úrovně) → Croconaw (od 30.úrovně) → \"Feraligatr\"Externí odkaz: bulbapedia (anglicky)\n\nPokémon Sentret, japonsky \"Otachi\" (オタチ). V národním pokédexu č.161, v regionálním pokédexu Johto č.19, v Hoenn č.316.Typ: normální Vývoj: \"Sentret\" (od 15.úrovně) → FurretExterní odkaz: bulbapedia (anglicky)\n\nPokémon Furret, japonsky \"Ootachi\" (オオタチ). V národním pokédexu č.162, v regionálním pokédexu Johto č.20, v Hoenn č.317.Typ: normální Vývoj: Sentret (od 15.úrovně) → \"Furret\"Externí odkaz: bulbapedia (anglicky)\n\nPokémon Hoothoot, japonsky \"Hoho\" (ホーホー). V národním pokédexu č.163, v regionálním pokédexu Johto č.15, v Hoenn č.318, v Sinnoh č.106. Kulovitá sova.Typ: normální / létající Vývoj: \"Hoothoot\" (od 20.úrovně) → NoctowlExterní odkaz: bulbapedia (anglicky)\n\nPokémon Noctowl, japonsky \"Yorunozuku\" (ヨルノズク). V národním pokédexu č.164, v regionálním pokédexu Johto č.16, v Hoenn č.319, v Sinnoh č.107.Typ: normální / létající Vývoj: Hoothoot (od 20.úrovně) → \"Noctowl\"Externí odkaz: bulbapedia (anglicky)\n\nPokémon Ledyba, japonsky \"Rediba\" (レディバ). V národním pokédexu č.165, v regionálním pokédexu Johto č.30, v Hoenn č.320. Velký červený brouk.Typ: hmyzí / létající Vývoj: \"Ledyba\" (od 18.úrovně) → LedianExterní odkaz: bulbapedia (anglicky)\n\nPokémon Ledian, japonsky \"Redian\" (レディアン). V národním pokédexu č.166, v regionálním pokédexu Johto č.31, v Hoenn č.321.Typ: hmyzí / létající Vývoj: Ledyba (od 18.úrovně) → \"Ledian\"Externí odkaz: bulbapedia (anglicky)\n\nPokémon Spinarak, japonsky \"Itomaru\" (イトマル). V národním pokédexu č.167, v regionálním pokédexu Johto č.32, v Hoenn č.322. Pavouk.Typ: hmyzí / jedovatý Vývoj: \"Spinarak\" (od 22.úrovně) → AriadosExterní odkaz: bulbapedia (anglicky)\n\nPokémon Ariados, japonsky \"Ariados\" (アリアドス). V národním pokédexu č.168, v regionálním pokédexu Johto č.33, v Hoenn č.323.Typ: hmyzí / jedovatý Vývoj: \"Spinarak\" (od 22.úrovně) → AriadosExterní odkaz: bulbapedia (anglicky)\n\nPokémon Crobat, japonsky \"Crobat\" (クロバット). V národním pokédexu č.169, v regionálním pokédexu Johto č.39, v Hoenn č.65, v Sinnoh č.30.Typ: jedovatý / létající Vývoj: Zubat (od 20.úrovně) → Golbat (po zvýšení úrovně, pokud má stav Happiness na maximu) → \"Crobat\"Externí odkaz: bulbapedia (anglicky)\n\nPokémon Chinchou, japonsky \"Chonchie\" (チョンチー). V národním pokédexu č.170, v regionálním pokédexu Johto č.176, v Hoenn č.181.Typ: vodní / elektrický Vývoj: \"Chinchou\" (od 27.úrovně) → LanturnExterní odkaz: bulbapedia (anglicky)\n\nPokémon Lanturn, japonsky \"Lantern\" (ランターン). V národním pokédexu č.171, v regionálním pokédexu Johto č.177, v Hoenn č.182.Typ: vodní / elektrický Vývoj: Chinchou (od 27.úrovně) → \"Lanturn\"Externí odkaz: bulbapedia (anglicky)\n\nPokémon Pichu, japonsky \"Pichu\" (ピチュー). V národním pokédexu č.172, v regionálním pokédexu Johto č.21, v Hoenn č.155, v Sinnoh č.103.Typ: elektrický Vývoj: \"Pichu\" (po zvýšení úrovně, pokud má stav Happiness na maximu) → Pikachu (pomocí předmětu Thunderstone) → RaichuExterní odkaz: bulbapedia (anglicky)\n\nPokémon Cleffa, japonsky \"Py\" (ピィ). V národním pokédexu č.173, v regionálním pokédexu Johto č.40, v Hoenn č.324, v Sinnoh č.99.Typ: normální Vývoj: \"Cleffa\" (po zvýšení úrovně, pokud má stav Happiness na maximu) → Clefairy (pomocí předmětu Moon Stone) → ClefableExterní odkaz: bulbapedia (anglicky)\n\nPokémon Igglybuff, japonsky \"Pupurin\" (ププリン). V národním pokédexu č.174, v regionálním pokédexu Johto č.43, v Hoenn č.137.Typ: normální Vývoj: \"Igglybuff\" (po zvýšení úrovně, pokud má stav Happiness na maximu) → Jigglypuff (pomocí předmětu Moon Stone) → WigglytuffExterní odkaz: bulbapedia (anglicky)\n\nPokémon Togepi, japonsky \"Togepy\" (トゲピー). V národním pokédexu č.175, v regionálním pokédexu Johto č.46, v Hoenn č.325, v Sinnoh č.173 (v Pokémon Platinum). Malý pokemon spodní polovinou těla ukrytý ve skořápce.Typ: normální Vývoj: \"Togepi\" (po zvýšení úrovně, pokud má stav Happiness na maximu) → Togetic (pomocí předmětu Shiny Stone) → TogekissExterní odkaz: bulbapedia (anglicky)\n\nPokémon Togetic, japonsky \"Togechick\" (トゲチック). V národním pokédexu č.176, v regionálním pokédexu Johto č.47, v Hoenn č.326, v Sinnoh č.174 (v Pokémon Platinum).Typ: normální / létající Vývoj: Togepi (po zvýšení úrovně, pokud má stav Happiness na maximu) → \"Togetic\" (pomocí předmětu Shiny Stone) → TogekissExterní odkaz: bulbapedia (anglicky)\n\nPokémon Natu, japonsky \"Naty\" (ネイティ). V národním pokédexu č.177, v regionálním pokédexu Johto č.161, v Hoenn č.162.Typ: psychický / létající Vývoj: \"Natu\" (od 25.úrovně) → XatuExterní odkaz: bulbapedia (anglicky)\n\nPokémon Xatu, japonsky \"Natio\" (ネイティオ). V národním pokédexu č.178, v regionálním pokédexu Johto č.162, v Hoenn č.163.Typ: psychický / létající Vývoj: Natu (od 25.úrovně) → \"Xatu\"Externí odkaz: bulbapedia (anglicky)\n\nPokémon Mareep, japonsky \"Merriep\" (メリープ). V národním pokédexu č.179, v regionálním pokédexu Johto č.53, v Hoenn č.327. Modra ovce.Typ: elektrický Vývoj: \"Mareep\" (od 15.úrovně) → Flaaffy (od 30.úrovně) → AmpharosExterní odkaz: bulbapedia (anglicky)\n\nPokémon Flaaffy, japonsky \"Mokoko\" (モココ). V národním pokédexu č.180, v regionálním pokédexu Johto č.54, v Hoenn č.328. Žlutá ovce s protáhlým krkem.Typ: elektrický Vývoj: Mareep (od 15.úrovně) → \"Flaaffy\" (od 30.úrovně) → AmpharosExterní odkaz: bulbapedia (anglicky)\n\nSeznam všech pokémonů ve formě tabulky s odkazy na detailní informace seřazený dle jejich čísel v národním pokédexu rozdělený podle jednotlivých generací je uvedený na konci tohoto článku. Stručný seznam všech pokémonů, který lze seřadit abecedně či podle jednotlivých pokédexů je uvedený zde.\n"}
{"id": "491658", "url": "https://cs.wikipedia.org/wiki?curid=491658", "title": "Libečov", "text": "Libečov\n\nLibečov je vesnice v okrese Beroun, je součástí obce Chyňava. Nachází se asi 2,2 km na východ od Chyňavy. Prochází zde silnice II/118, jižně leží kopec Hůrka (461 m). Je zde evidováno 87 adres.\n\nPrvní písemná zmínka o vesnici pochází z roku 1227.\n\n"}
{"id": "491659", "url": "https://cs.wikipedia.org/wiki?curid=491659", "title": "Malé Přílepy", "text": "Malé Přílepy\n\nMalé Přílepy jsou vesnice v okrese Beroun, součást obce Chyňava. Nacházejí se asi 6 km severovýchodně od Berouna a 4 km na jihovýchod od Chyňavy. Je zde evidováno 260 adres.\n\nNová ves Přílepy u Berouna se v písemných pramenech poprvé připomíná v letech 1357 (\"in Przilep novam villam\") a 1359 (\"villa nova dicta Psilep prope Weronam\").\n\nMalé Přílepy se v pramenech připomínají v roce 1357 v souvislosti s dvorem, který patřil kapitule při chrámu sv. Víta na Pražském hradě. Tehdy se ves nejmenovala Malé Přílepy, ale pouze Přílepy (Przilep). Ves vlastnil saský kníže Rudolf, který ji v roce 1359 daroval pražské kapitule. V průběhu husitských válek se majitelem stal Beneš z Kladna, kterému držení potvrdil v roce 1436 císař Zikmund. V pozdějších letech byla ves vyplacena pražskou kapitulou. Jí pak ves náležela až do konce vrchnostenské správy, kterou v roce 1850 vystřídala správa státní. V okolí vsi bylo již v 15. století nalezeno ložisko kamenného uhlí, které se v 19. století těžilo.\n\n"}
{"id": "491662", "url": "https://cs.wikipedia.org/wiki?curid=491662", "title": "Kleštěnice", "text": "Kleštěnice\n\nKleštěnice je vesnice v okrese Beroun, součást obce Komárov. Nachází se 1 km na jih od Komárova. Na západ od vesnice teče Jalový potok. Je zde evidováno 25 adres.\n\nPrvní písemná zmínka o vesnici pochází z roku 1586.\n\n\n"}
{"id": "491668", "url": "https://cs.wikipedia.org/wiki?curid=491668", "title": "Tihava", "text": "Tihava\n\nTihava je částí obce Kotopeky nacházející se v okrese Beroun. Je zde evidováno 77 adres. Plošné rozrůstání vesnice je velmi komplikované, jelikož na severu Tihava navazuje na Kotopeky, na východě přiléhá ke dvěma vrcholům (350, 345) na jihu pak na Alej v Kotopekách vedoucí podél lesa Bažantnice, jihozápad vesnice obtéká stejnojmenný potok vlévající se do potoka Červeného, který ji chrání ze západu a pokračuje dále směrem k Praskolesům. Vede tudy zelená turistická stezka, která přichází z Hořovic a dále pokračuje směrem na Lochovice.\n\nPrvní písemná zmínka o vesnici pochází z roku 1393.\n\n\n"}
{"id": "491669", "url": "https://cs.wikipedia.org/wiki?curid=491669", "title": "Karlova Huť (Králův Dvůr)", "text": "Karlova Huť (Králův Dvůr)\n\nKarlova Huť je někdejší hutnická vesnice, dnes část města Králův Dvůr v okrese Beroun. Nachází se asi 1,1 km na jih od Králova Dvora za řekou Litavkou a dálnicí D5. V této části se nachází králodvorská průmyslová zóna a nádraží. Je zde evidováno 60 adres. Velká část osady byla zlikvidována v 60. a 70. letech 20. století.\n\nPrvní písemná zmínka o vesnici pochází z roku 1464.\n\nVýroba železa je zde doložena od poloviny 14. století. Název má vesnice pravděpodobně od Karlů ze Svárova, kteří huť vlastnili v 16. století. Roku 1595 zde byla postavena první vysoká pec v Čechách. Zpracovávala se zde ruda z Krušné hory u Nového Jáchymova, od druhé poloviny 19. století též z dolu Hrouda u Zdic a z nučických dolů. Z Krušné hory a z Hroudy vedly do Karlovy Huti až do 60. let 20. století visuté nákladní lanovky. Roku 1880 koupila železárny od Fürstenberků Česká montánní společnost a vybudovala zde velkou válcovnu. V letech 1909–1945 železárnu vlastnila Pražská železářská společnost. Vysoká pec ukončila činnost v 80. letech 20. století.\n\nRoku 1889 vznikla v Karlově Huti v sousedství železáren cementárna, která později byla největší v Československu. V letech 1898–1962 sem vápenec dovážela malodráha KBK (Králův Dvůr - Beroun - Koněprusy) o rozchodu 760 mm s veřejnou nákladní dopravou. Roku 1992 koupila cementárnu německá společnost HeidelbergCement.\n\n"}
{"id": "491670", "url": "https://cs.wikipedia.org/wiki?curid=491670", "title": "Křižatky (Králův Dvůr)", "text": "Křižatky (Králův Dvůr)\n\nKřižatky je vesnice v okrese Beroun, je součástí města Králův Dvůr. Nachází se asi 2,5 km na jih od Králova Dvora za dálnicí D5 a řekou Litavkou. Je zde evidováno 140 adres.\n\nPrvní písemná zmínka o vesnici pochází z roku 1653.\n\nV roce 1950 byl název osady změněn z Křižatka na Křížatky, od té doby došlo ještě ke změně na Křižatky. \n\nV centru obce se nachází fotbalové hřiště. Nedaleko se nachází Koněpruské jeskyně. V okolí se nachází řada přírodních zajímavostí jako Čertovy schody, lom Homolák či přehradu.\n\n\n"}
{"id": "491671", "url": "https://cs.wikipedia.org/wiki?curid=491671", "title": "Levín (Králův Dvůr)", "text": "Levín (Králův Dvůr)\n\nLevín je vesnice v okrese Beroun, je součástí města Králův Dvůr. Nachází se asi 3 km na jihozápad od Králova Dvora. Vesnicí prochází silnice II/605. Je zde evidováno 91 adres.\n\nPrvní písemná zmínka o vesnici pochází z roku 1391.\n\n"}
{"id": "491673", "url": "https://cs.wikipedia.org/wiki?curid=491673", "title": "Počaply (Králův Dvůr)", "text": "Počaply (Králův Dvůr)\n\nPočaply jsou bývalá vesnice a obec, dnes jihozápadní část města Králův Dvůr v okrese Beroun. Je zde evidováno 359 adres. Z roku 1253 je zmínka o zdejším královském loveckém hrádku, před rokem 1361 o farním kostele. \n\nPrvní písemná zmínka o vesnici pochází z roku 1253. Počaply patřily ve 14. století ke hradu Zbiroh, od roku 1410 zčásti ke karlštejnskému panství a z menší části ke kapli na hradě Nižbor, od 16. století k popovickému panství, od roku 1586 k točnickému panství a v letech 1590–1848 ke králodvorskému panství. Se zavedením obecního zřízení se staly obcí, roku 1950 byly připojeny k městu Králův Dvůr, jehož součástí jsou dosud. V letech 1980–1990 byly i s Královým Dvorem součástí města Berouna.\n\nNa jihozápadní straně v oblasti křižovatky u domu U tří zvonků (který již patří do Počapel) přímo navazují na městskou zástavbu Králova Dvora. Prochází tudy dálnice D5 (má zčásti na území Počapel mimoúrovňovou křižovatku Exit 22), silnice II/605 (pod názvem Plzeňská), silnice na Trubín a Svatou (Tyršova). Jihovýchodní hranici Počapel tvoří řeka Litavka, od Trubína protéká jádrem Počapel Počapelský potok, který se na jejich okraji vlévá do Litavky. Výraznou dominantou viditelnou z dálky je barokní kostel Nanebevzetí Panny Marie z let 1730–1733, přičítaný Kiliánu Ignáci Dientzenhoferovi (předtím byl ve vsi dřevěný kostel). Nedaleko pod kostelem se nachází Preislerovo náměstí, níže u potoka náměstí 1. máje. \n\nPodél Plzeňské ulice se nachází dělnická kolonie dvaceti domů, která byla i s bývalou německou školou postavena v roce 1905 pro stovky německých hutníků do nové válcovny. Škola slouží dosud a sídlí v ní i městská knihovna. V dnešní Tyršově ulici byla postavena roku 1915 monumentální obecná škola, dnes 2. základní škola, s tělocvičnou, lázněmi, hřištěm i školními zahradami a knihovnou. Na staré škole na Preislerově náměstí, dnes sloužící jako speciální škola, má pamětní desku secesní malíř Jan Preisler, který ji navštěvoval a je pohřben na zdejším hřbitově. \n\nV dosud nezastavěném území Počapel probíhá na několika místech developerským způsobem rozsáhlá výstavba nových rodinných domků. \n\n"}
{"id": "491674", "url": "https://cs.wikipedia.org/wiki?curid=491674", "title": "Popovice (Králův Dvůr)", "text": "Popovice (Králův Dvůr)\n\nPopovice jsou městská část Králova Dvora ležící v okrese Beroun. Nachází se asi 2,5 km na jih od Králova Dvora. Městskou částí protéká řeka Litavka; prochází tudy též železniční trať Praha – Plzeň (Králův Dvůr - Popovice). Je zde evidováno 201 adres.\n\nPrvní písemná zmínka o vesnici pochází z roku 1266.\nMístní část Popovice tvoří pravobřežní část králodvorské aglomerace spolu s Karlovou Hutí. Obec patřila k roku 1266 chotěšovskému klášteru, od 14. století se zde připomíná tvrz (její zbytky se dochovaly ve sklepení špýcharu při dnešním čp. 15), a vladycký statek. Popovice byly až do roku 1586, kdy je Zdeněk Otta z Losu prodal Lobkovicům, samostatným šlechtickým panstvím. Od konce 16. století až do poloviny 19. století patřily Popovice ke králodvorskému komornímu panství. Od roku 1850 jsou Popovice osadou obce Králův Dvůr. V Popovicích již od středověku zpracovávaly železo z Karlovy Huti zkujňovací hamry, a to až do roku 1886, kdy byly zrušeny. Pro účely hamrů a hutě vznikla složitá soustava náhonů a rybníků, z nichž se do současné doby zachovaly pouze dva: Měrák a Popovický. V roce 1544 se poprvé objevuje zmínka o zdejším panském pivovaru, který vařil pivo až do roku 1909.\n\nPřírodní koupaliště o velikosti 9 hektarů se nalézá zhruba ve středu městské části. Ke koupališti je možné se dostat vlakem, dále poté městskou autobusovou dopravou a v blízkosti se nalézá sjezd Beroun-západ z dálnice D5. Koupaliště je od roku 2012 ve vlastnictví ČRS a veřejnosti není přístupné.\n\nKoukolova hora (471 m n. m.), zdvíhající se jižně od Popovic, byla pojmenována podle majitele panství v Popovicích, Viléma Koukola, který zde žil v 15. století. V minulosti se na Koukolově hoře těžil vápenec. Na vrcholu stojí nedávno (2010) opravená kaple svatého Blažeje, kterou nechal v roce 1832 zbudovat rektor Univerzity Karlovy Antonín Karel Mudroch, vlastník tmaňského panství. Podle Koukolovy hory je dnes v Popovicích pojmenována ulice – Pod Koukolovkou. Na Koukolovu horu se dostaneme po žluté stezce, která začíná za železničním přejezdem (směr Křižatky).\n\n\n"}
{"id": "491675", "url": "https://cs.wikipedia.org/wiki?curid=491675", "title": "Zahořany (Králův Dvůr)", "text": "Zahořany (Králův Dvůr)\n\nZahořany (Záhořany) jsou městská část v okrese Beroun, jsou součástí města Králův Dvůr. Nachází se asi 1,1 km na severozápad od Králova Dvora u Berouna. Protéká tudy Dibeřský potok. Je zde evidováno 139 adres.\n\nPrvní písemná zmínka o vesnici pochází z roku 1429.\n\nOd roku 1980 byla jako Beroun-Zahořany součástí města Beroun. Mezi lety 1990–2002 byla samostatnou a od 1. ledna 2003 je součástí Králova Dvora.\n\n"}
{"id": "491676", "url": "https://cs.wikipedia.org/wiki?curid=491676", "title": "Nové Dvory (Lážovice)", "text": "Nové Dvory (Lážovice)\n\nNové Dvory je vesnice v okrese Beroun, je součástí obce Lážovice. Nachází se asi 1,2 km na východ od Lážovic. Ve vesnici leží Horní novodvorský rybník na Novodvorském potoce. Je zde evidováno 21 adres.\n\nPrvní písemná zmínka o vesnici pochází z roku 1572.\n\n"}
{"id": "491677", "url": "https://cs.wikipedia.org/wiki?curid=491677", "title": "Želkovice (Libomyšl)", "text": "Želkovice (Libomyšl)\n\nŽelkovice je vesnice v okrese Beroun, je součástí obce Libomyšl. Nachází se asi 3 km na východ od Libomyšle. Je zde evidováno 31 adres.\n\nPrvní písemná zmínka o vesnici pochází z roku 1386.\n\n"}
{"id": "491682", "url": "https://cs.wikipedia.org/wiki?curid=491682", "title": "Běleč (Liteň)", "text": "Běleč (Liteň)\n\nBěleč je vesnice v okrese Beroun, je součástí obce Liteň. Nachází se asi 2,7 km na severovýchod od Litně. Prochází tudy Železniční trať Zadní Třebaň - Lochovice a protéká tudy Bělečský potok. Je zde evidováno 143 adres.\n\nPrvní zpráva o existenci obce pochází z roku 1333. Z této doby se připomínají bratři Miroslav, Ješek a Václav z Bělče. Původní název obce byl Bělč. Belečský dvorec patřil karlštejnským manům, z roku 1545 je doložená existence Bělečské tvrzi, když ji Odolen Pětipeský z Chyš a z Egrberka prodal společně se vsí a dvorem Šimonovi ze Šanova. K další změně majitele došlo v roce 1553, kdy tvrz i ves získal Václav Podhradský z Vlčí hory, který ji o rok později vyměnil za město Krásná hora a Běleč přešla do zprávy Šebestiánu Markvartovi z Hrádku, purkrabímu z Karlštejna. Tím se Běleč stala součástí karlštejnského panství. Z tvrze se stal poplužní dvůr a dnes již není známo, kde stála.\n\n\n"}
{"id": "491683", "url": "https://cs.wikipedia.org/wiki?curid=491683", "title": "Dolní Vlence", "text": "Dolní Vlence\n\nDolní Vlence je vesnice v okrese Beroun, je součástí obce Liteň. Nachází se asi 1,1 km na severovýchod od Litně. Protéká zde Stříbrný potok. Je zde evidováno 25 adres.\n\nPrvní písemná zmínka o vesnici pochází z roku 1381.\n\n\n"}
{"id": "491687", "url": "https://cs.wikipedia.org/wiki?curid=491687", "title": "Leč (Liteň)", "text": "Leč (Liteň)\n\nLeč je vesnice v okrese Beroun, je součástí obce Liteň. Nachází se asi 1,3 km na jihovýchod od Litně. Vesnicí protéká Svinařský potok který protéká přes Pustý rybník. Je zde evidováno 57 adres.\n\nPrvní písemná zmínka o vesnici pochází z roku 1781.\n\n"}
{"id": "491688", "url": "https://cs.wikipedia.org/wiki?curid=491688", "title": "Madabská mapa", "text": "Madabská mapa\n\nMadabská mapa (hebrejsky: מפת מידבא, \"Mapat Mejdva\"), známá též jako Madabská mozaiková mapa, je část podlahové mozaiky v byzantském kostele sv. Jiří v Madabě, v dnešním Jordánsku. Tato mapa je nejstarší dochované originální kartografické zachycení Svaté země a zvláště Jeruzaléma. Je datována do 6. století.\n\nObraz Jeruzaléma utvořený na mapě ukazuje kostel Nea, který byl postaven roku 542. Budovy postavené po roce 570 mapa nezachycuje, takže vznikla mezi těmito léty. Mozaika byla sestavena neznámým umělcem, zřejmě pro křesťanskou obec v Madabě, tehdejším sídle biskupa. Roku 614 byla Madaba dobyta Perskou říší. V 8.století muslimští vládci umajovské dynastie z mozaiky dali odstranit některé figurální motivy. Roku 746 bylo město značně pobořeno zemětřesením a následně opuštěno. Mozaika byla znovuobjevena roku 1894, během stavby nového řeckoortodoxního kostela na místě předešlého. V následujících dekádách byly velké části mapy zničeny ohněm a činností v kostele. V prosinci 1964 věnovala Nadace Volkswagenu Německé společnosti pro výzkum Palestiny (Deutscher Verein für die Erforschung Palästinas) peníze na konzervaci mozaiky, kterou provedli následujícího roku archeologové Heinz Cüppers a Herbert Donner.\n\nPodlahová mozaika se nachází v apsisu kostela. Není orientována severně, ale východně jako oltář. Původně měřila 21 x 7 m a skládala se z více než dvou milionů kaménků. Její aktuální rozměry jsou 16 x 5 m.\n\nMozaiková mapa ve své dochované části znázorňuje území od Sebastie na severu k nilské deltě na jihu a od Středozemního moře k východní Moábské poušti. Mimo jiné výtvarně zpodobňuje Mrtvé moře se dvěma čluny, několik mostů (či spíše klád na přidržování se při brodění) spojujících oba břehy Jordánu, usmívající se rybu, plující do Mrtvého moře a vracející se zamračenou, lva (téměř zničeného v době ikonoklasmu) lovícího gazelu na poušti, Jericho obklopené palmami, Betlém a další křesťanská biblická místa. Mapa mohla částečně sloužit jako orientační pomůcka poutníkům do Svaté země. Všechna sídla jsou opatřena popisky v řečtině. Tyto popisky mají souvislost s Eusebiovým Onomastikonem (z let 326 – 330), zřejmě z něj přímo autoři mozaiky čerpali. V kombinaci čelní a ptačí perspektivy je ukázáno zhruba 150 měst a vesnic i se jmény.\nNejvětší a nejpodrobnější částí je zobrazení Jeruzaléma, ve středu mapy. Mozaika jasně ukazuje množství detailů Starého Města: Damašskou bránu, Lví bránu, Zlatou bránu, Sionskou bránu, Kostel sv. Hrobu, Davidovu věž a Cardo Maximus. (Jen není jednoznačně zřejmé místo Chrámové hory. Ta byla v této době nejspíše pustá, zanechaná jako symbol naplnění Ježíšovy předpovědi zničení Chrámu.) Toto detailní zachycení městské topografie dělá z mozaiky klíčový zdroj informací o byzantském Jeruzalémě. Také unikátní je podrobné zpodobení měst jako je Neapolis (Šechem, Nábulus), Aškelon, Gaza a další. Prakticky každá vesnice má osobité ztvárnění.\n\nMozaiková madabská mapa je vůbec nejstarší známá zeměpisná podlahová mozaika v dějinách umění. Je využívána pro lokalizaci a verifikaci biblických míst. Mapa hrála klíčovou roli v konečném určení lokalizace Aškelonu. Po roce 1967 byl při vykopávkách jeruzalémské Židovské čtvrti objeven kostel Nea („Nová P. Marie“) a Cardo Maximus na místech, kde je ukazovala Madabská mapa.\n\nKopie je ve sbírkách Archeologického Institutu Göttingenské univerzity. Další je ve foyeru Akademického muzea umění v Bonnu. Kopie vyobrazení Jeruzaléma je umístěna na byzantském Cardu tamtéž.\n\n\n\n"}
{"id": "491690", "url": "https://cs.wikipedia.org/wiki?curid=491690", "title": "Seznam pokémonů (201-220)", "text": "Seznam pokémonů (201-220)\n\nNásledující stránka obsahuje seznam 201. – 220. pokémona s jejich stručnými charakteristikami. Uvedená japonská jména nejsou přesným přepisem z v závorce uvedených jmen v katakaně do latinské abecedy (rómadži), ale jedná se o oficiální jména, která jsou zaregistrovanými ochrannými známkami japonské společnosti Game Freak. Tato japonská jména jsou ve většině případů totožná s anglickými jmény, jindy se liší několika málo písmeny. Přesný přepis japonských jmen z katakany do latinky je uvedený v seznamu pokémonů.\n\nPokémon Unown, japonsky \"Unknown\" (アンノーン). V národním pokédexu č.201, v regionálním pokédexu Johto č.61, v Hoenn č.346, v Sinnoh č.114. Záhadný černý pokemon s jedním okem který nabývá mnoho tvarů. Typ: psychickýVývoj: -Externí odkaz: bulbapedia (anglicky)\n\nPokémon Wobbuffet, japonsky \"Sonans\" (ソーナンス). V národním pokédexu č.202, v regionálním pokédexu Johto č.108, v Hoenn č.161.Typ: psychickýVývoj: Wynaut (od 15.úrovně) → \"Wobbuffet\"Externí odkaz: bulbapedia (anglicky)\n\nPokémon Girafarig, japonsky \"Kirinriki\" (キリンリキ). V národním pokédexu č.203, v regionálním pokédexu Johto č.149, v Hoenn č.164, v Sinnoh č.121.Typ: normální / psychickýVývoj: -Externí odkaz: bulbapedia (anglicky)\n\nPokémon Pineco, japonsky \"Kunugidama\" (クヌギダマ). V národním pokédexu č.204, v regionálním pokédexu Johto č.93, v Hoenn č.347.Typ: hmyzíVývoj: \"Pineco\" (od 31.úrovně) → ForretressExterní odkaz: bulbapedia (anglicky)\n\nPokémon Forretress, japonsky \"Foretos\" (フォレトス). V národním pokédexu č.205, v regionálním pokédexu Johto č.94, v Hoenn č.348.Typ: hmyzí / ocelovýVývoj: Pineco (od 31.úrovně) → \"Forretress\"Externí odkaz: bulbapedia (anglicky)\n\nPokémon Dunsparce, japonsky \"Nokocchi\" (ノコッチ). V národním pokédexu č.206, v regionálním pokédexu Johto č.52, v Hoenn č.349.Typ: normálníVývoj: -Externí odkaz: bulbapedia (anglicky)\n\nPokémon Gligar, japonsky \"Gliger\" (グライガー). V národním pokédexu č.207, v regionálním pokédexu Johto č.193, v Hoenn č.350, v Sinnoh č.153 (v Pokémon Platinum).Typ: zemní / létajícíVývoj: \"Gligar\" (po zvýšení úrovně, v noční době, pokud má pokémon u sebe předmět Razor Fang) → GliscorExterní odkaz: bulbapedia (anglicky)\n\nPokémon Steelix, japonsky \"Haganeil\" (ハガネール). V národním pokédexu č.208, v regionálním pokédexu Johto č.63, v Hoenn č.351, v Sinnoh č.354.Typ: ocelový / zemníVývoj: Onix (při výměně, pokud má pokémon u sebe předmět Metal Coat) → \"Steelix\"Externí odkaz: bulbapedia (anglicky)\n\nPokémon Snubbull, japonsky \"Bulu\" (ブルー). V národním pokédexu č.209, v regionálním pokédexu Johto č.125, v Hoenn č.352.Typ: normálníVývoj: \"Snubbull\" (od 23.úrovně) → GranbullExterní odkaz: bulbapedia (anglicky)\n\nPokémon Granbull, japonsky \"Granbulu\" (グランブル). V národním pokédexu č.210, v regionálním pokédexu Johto č.126, v Hoenn č.353.Typ: normálníVývoj: Snubbull (od 23.úrovně) → \"Granbull\"Externí odkaz: bulbapedia (anglicky)\n\nPokémon Qwilfish, japonsky \"Harysen\" (ハリーセン). V národním pokédexu č.211, v regionálním pokédexu Johto č.163, v Hoenn č.354.Typ: vodní / jedovatýVývoj: -Externí odkaz: bulbapedia (anglicky)\n\nPokémon Scizor, japonsky \"Hassam\" (ハッサム). V národním pokédexu č.212, v regionálním pokédexu Johto č.112, v Hoenn č.355, v Sinnoh č.196 (v Pokémon Platinum).Typ: hmyzí / ocelovýVývoj: Scyther (při výměně, pokud má pokémon u sebe předmět Metal Coat) → \"Scizor\"Externí odkaz: bulbapedia (anglicky)\n\nPokémon Shuckle, japonsky \"Tsubotsubo\" (ツボツボ). V národním pokédexu č.213, v regionálním pokédexu Johto č.168, v Hoenn č.356.Typ: hmyzí / kamennýVývoj: -Externí odkaz: bulbapedia (anglicky)\n\nPokémon Heracross, japonsky \"Heracros\" (ヘラクロス). V národním pokédexu č.214, v regionálním pokédexu Johto č.114, v Hoenn č.168, v Sinnoh č.62. Typ: hmyzí / bojovýVývoj: -Externí odkaz: bulbapedia (anglicky)\n\nPokémon Sneasel, japonsky \"Nyula\" (ニューラ). V národním pokédexu č.215, v regionálním pokédexu Johto č.218, v Hoenn č.357, v Sinnoh č.144.Typ: temný / ledovýVývoj: \"Sneasel\" (po zvýšení úrovně, v noční době, pokud má pokémon u sebe předmět Razor Claw) → WeavileExterní odkaz: bulbapedia (anglicky)\n\nPokémon Teddiursa, japonsky \"Himeguma\" (ヒメグマ). V národním pokédexu č.216, v regionálním pokédexu Johto č.198, v Hoenn č.358. Připomíná malého plyšového medvídkaTyp: normálníVývoj: \"Teddiursa\" (od 30.úrovně) → UrsaringExterní odkaz: bulbapedia (anglicky)\n\nPokémon Ursaring, japonsky \"Ringuma\" (リングマ). V národním pokédexu č.217, v regionálním pokédexu Johto č.199, v Hoenn č.359. Velký medvěd s kruhem na břiše.Typ: normálníVývoj: Teddiursa (od 30.úrovně) → \"Ursaring\"Externí odkaz: bulbapedia (anglicky)\n\nPokémon Slugma, japonsky \"Magmag\" (マグマッグ). V národním pokédexu č.218, v regionálním pokédexu Johto č.216, v Hoenn č.103. Ohnivý šnek.Typ: ohnivýVývoj: \"Slugma\" (od 38.úrovně) → MagcargoExterní odkaz: bulbapedia (anglicky)\n\nPokémon Magcargo, japonsky \"Magcargot\" (マグカルゴ). V národním pokédexu č.219, v regionálním pokédexu Johto č.217, v Hoenn č.104.Typ: ohnivý / kamennýVývoj: Slugma (od 38.úrovně) → \"Magcargo\"Externí odkaz: bulbapedia (anglicky)\n\nPokémon Swinub, japonsky \"Urimoo\" (ウリムー). V národním pokédexu č.220, v regionálním pokédexu Johto č.195, v Hoenn č.360, v Sinnoh č.203 (v Pokémon Platinum).Typ: ledový / zemníVývoj: \"Swinub\" (od 33.úrovně) → Piloswine (po zvýšení úrovně, pokud umí útok Ancient Power) → MamoswineExterní odkaz: bulbapedia (anglicky)\n\nSeznam všech pokémonů ve formě tabulky s odkazy na detailní informace seřazený dle jejich čísel v národním pokédexu rozdělený podle jednotlivých generací je uvedený na konci tohoto článku. Stručný seznam všech pokémonů, který lze seřadit abecedně či podle jednotlivých pokédexů je uvedený zde.\n"}
{"id": "491692", "url": "https://cs.wikipedia.org/wiki?curid=491692", "title": "Seznam katastrálních území v okrese Beroun", "text": "Seznam katastrálních území v okrese Beroun\n\nV této tabulce je uveden kompletní výčet katastrálních území Okresu Beroun, včetně rozlohy a místních částí, které na nich leží.\nCelková výměra 661,92\n\nhttp://www.uir.cz/, územně identifikační registr ČR\n"}
{"id": "491700", "url": "https://cs.wikipedia.org/wiki?curid=491700", "title": "Seznam pokémonů (221-240)", "text": "Seznam pokémonů (221-240)\n\nNásledující stránka obsahuje seznam 221. – 240. pokémona s jejich stručnými charakteristikami. Uvedená japonská jména nejsou přesným přepisem z v závorce uvedených jmen v katakaně do latinské abecedy (rómadži), ale jedná se o oficiální jména, která jsou zaregistrovanými ochrannými známkami japonské společnosti Game Freak. Tato japonská jména jsou ve většině případů totožná s anglickými jmény, jindy se liší několika málo písmeny. Přesný přepis japonských jmen z katakany do latinky je uvedený v seznamu pokémonů.\n\nPokémon Piloswine, japonsky \"Inomoo\" (イノムー). V národním pokédexu č.221, v regionálním pokédexu Johto č.196, v Hoenn č.361, v Sinnoh č.204 (v Pokémon Platinum).Typ: ledový / zemníVývoj: Swinub (od 33.úrovně) → \"Piloswine\" (po zvýšení úrovně, pokud umí útok Ancient Power) → MamoswineExterní odkaz: bulbapedia (anglicky)\n\nPokémon Corsola, japonsky \"Sunnygo\" (サニーゴ). V národním pokédexu č.222, v regionálním pokédexu Johto č.173, v Hoenn č.180.Typ: vodní / kamennýVývoj: -Externí odkaz: bulbapedia (anglicky)\n\nPokémon Remoraid, japonsky \"Teppouo\" (テッポウオ). V národním pokédexu č.223, v regionálním pokédexu Johto č.174, v Hoenn č.362, v Sinnoh č.132.Typ: vodníVývoj: \"Remoraid\" (od 25.úrovně) → OctilleryExterní odkaz: bulbapedia (anglicky)\n\nPokémon Octillery, japonsky \"Okutank\" (オクタン). V národním pokédexu č.224, v regionálním pokédexu Johto č.175, v Hoenn č.363, v Sinnoh č.133.Typ: vodníVývoj: Remoraid (od 25.úrovně) → \"Octillery\"Externí odkaz: bulbapedia (anglicky)\n\nPokémon Delibird, japonsky \"Delibird\" (デリバード). V národním pokédexu č.225, v regionálním pokédexu Johto č.194, v Hoenn č.364.Typ: ledový / létajícíVývoj: -Externí odkaz: bulbapedia (anglicky)\n\nPokémon Mantine, japonsky \"Mantain\" (マンタイン). V národním pokédexu č.226, v regionálním pokédexu Johto č.202, v Hoenn č.365, v Sinnoh č.141.Typ: vodní / létajícíVývoj: Mantyke (po zvýšení úrovně, pokud má jeho trenér u sebe i pokémona Remoraid) → \"Mantine\"Externí odkaz: bulbapedia (anglicky)\n\nPokémon Skarmory, japonsky \"Airmd\" (エアームド). V národním pokédexu č.227, v regionálním pokédexu Johto č.203, v Hoenn č.115.Typ: ocelový / létajícíVývoj: -Externí odkaz: bulbapedia (anglicky)\n\nPokémon Houndour, japonsky \"Delvil\" (デルビル). V národním pokédexu č.228, v regionálním pokédexu Johto č.214, v Hoenn č.366, v Sinnoh č.176 (v Pokémon Platinum).Typ: temný / ohnivýVývoj: \"Houndour\" (od 24.úrovně) → HoundoomExterní odkaz: bulbapedia (anglicky)\n\nPokémon Houndoom, japonsky \"Hellgar\" (ヘルガー). V národním pokédexu č.229, v regionálním pokédexu Johto č.215, v Hoenn č.367, v Sinnoh č.177 (v Pokémon Platinum).Typ: temný / ohnivýVývoj: Houndour (od 24.úrovně) → \"Houndoom\"Externí odkaz: bulbapedia (anglicky)\n\nPokémon Kingdra, japonsky \"Kingdra\" (キングドラ). V národním pokédexu č.230, v regionálním pokédexu Johto č.192, v Hoenn č.186.Typ: vodní / dračíVývoj: Horsea (od 32.úrovně) → Seadra (při výměně, pokud má pokémon u sebe předmět Dragon Scale) → \"Kingdra\"Externí odkaz: bulbapedia (anglicky)\n\nPokémon Phanpy, japonsky \"Gomazou\" (ゴマゾウ). V národním pokédexu č.231, v regionálním pokédexu Johto č.200, v Hoenn č.165.Typ: zemníVývoj: \"Phanpy\" (od 25.úrovně) → DonphanExterní odkaz: bulbapedia (anglicky)\n\nPokémon Donphan, japonsky \"Donfan\" (ドンファン). V národním pokédexu č.232, v regionálním pokédexu Johto č.201, v Hoenn č.166.Typ: zemníVývoj: Phanpy (od 25.úrovně) → \"Donphan\"Externí odkaz: bulbapedia (anglicky)\n\nPokémon Porygon2, japonsky \"Porygon2\" (ポリゴン2). V národním pokédexu č.233, v regionálním pokédexu Johto č.221, v Hoenn č.368, v Sinnoh č.193 (v Pokémon Platinum).Typ: normálníVývoj: Porygon (při výměně, pokud má pokémon u sebe předmět Up-Grade) → \"Porygon2\" (při výměně, pokud má pokémon u sebe předmět Dubious Disc) → Porygon-ZExterní odkaz: bulbapedia (anglicky)\n\nPokémon Stantler, japonsky \"Odoshishi\" (オドシシ). V národním pokédexu č.234, v regionálním pokédexu Johto č.131, v Hoenn č.369.Typ: normálníVývoj: -Externí odkaz: bulbapedia (anglicky)\n\nPokémon Smeargle, japonsky \"Doble\" (ドーブル). V národním pokédexu č.235, v regionálním pokédexu Johto č.159, v Hoenn č.370.Typ: normálníVývoj: -Externí odkaz: bulbapedia (anglicky)\n\nPokémon Tyrogue, japonsky \"Balkie\" (バルキー). V národním pokédexu č.236, v regionálním pokédexu Johto č.145, v Hoenn č.371.Typ: bojovýVývoj: \"Tyrogue\" (od 20.úrovně, pokud je jeho vlastnost Attack větší než jeho Defense) → Hitmonleenebo\n\"Tyrogue\" (od 20.úrovně, pokud je jeho vlastnost Attack menší než jeho Defense) → Hitmonchannebo\n\"Tyrogue\" (od 20.úrovně, pokud jsou jeho vlastnosti Attack a Defense) na stejné výši → Hitmontop\nExterní odkaz: bulbapedia (anglicky)\n\nPokémon Hitmontop, japonsky \"Kapoerer\" (カポエラー). V národním pokédexu č.237, v regionálním pokédexu Johto č.148, v Hoenn č.372.Typ: bojovýVývoj: Tyrogue (od 20.úrovně, pokud jsou jeho vlastnosti Attack a Defense) na stejné výši → \"Hitmontop\"\nExterní odkaz: bulbapedia (anglicky)\n\nPokémon Smoochum, japonsky \"Muchul\" (ムチュール). V národním pokédexu č.238, v regionálním pokédexu Johto č.154, v Hoenn č.373.Typ: ledový / psychickýVývoj: \"Smoochum\" (od 30.úrovně) → Jynx\nExterní odkaz: bulbapedia (anglicky)\n\nPokémon Elekid, japonsky \"Elekid\" (エレキッド). V národním pokédexu č.239, v regionálním pokédexu Johto č.156, v Hoenn č.374, v Sinnoh č.197 (v Pokémon Platinum).Typ: elektrickýVývoj: \"Elekid\" (od 30.úrovně) → Electabuzz (při výměně, pokud má pokémon u sebe předmět Electirizer) → ElectivireExterní odkaz: bulbapedia (anglicky)\n\nPokémon Magby, japonsky \"Buby\" (ブビィ). V národním pokédexu č.240, v regionálním pokédexu Johto č.152, v Hoenn č.375, v Sinnoh č.200 (v Pokémon Platinum). Zmenšená verze, \"dítě\", Magmara.Typ: ohnivýVývoj: \"Magby\" (od 30.úrovně) → Magmar (při výměně, pokud má pokémon u sebe předmět Magmarizer) → MagmortarExterní odkaz: bulbapedia (anglicky)\n\nSeznam všech pokémonů ve formě tabulky s odkazy na detailní informace seřazený dle jejich čísel v národním pokédexu rozdělený podle jednotlivých generací je uvedený na konci tohoto článku. Stručný seznam všech pokémonů, který lze seřadit abecedně či podle jednotlivých pokédexů je uvedený zde.\n"}
{"id": "491713", "url": "https://cs.wikipedia.org/wiki?curid=491713", "title": "Seznam pokémonů (101-120)", "text": "Seznam pokémonů (101-120)\n\nNásledující stránka obsahuje seznam 101. – 120. pokémona s jejich stručnými charakteristikami. Uvedená japonská jména nejsou přesným přepisem z v závorce uvedených jmen v katakaně do latinské abecedy (rómadži), ale jedná se o oficiální jména, která jsou zaregistrovanými ochrannými známkami japonské společnosti Game Freak. Tato japonská jména jsou ve většině případů totožná s anglickými jmény, jindy se liší několika málo písmeny. Přesný přepis japonských jmen z katakany do latinky je uvedený v seznamu pokémonů.\n\nPokémon Electrode, japonsky \"Marumine\" (マルマイン). V národním pokédexu č.101, v regionálním pokédexu Kanto č.101, v Johto č.122, v Hoenn č.85.Typ: elektrickýVývoj: Voltorb (od 30.úrovně) → \"Electrode\"Externí odkaz: bulbapedia (anglicky)\n\nPokémon Exeggcute, japonsky \"Tamatama\" (タマタマ). V národním pokédexu č.102, v regionálním pokédexu Kanto č.102, v Johto č.105, v Hoenn č.270.Připomíná skupinu vajíček nebo semen s očima.\n\nTyp: travní / psychickýVývoj: \"Exeggcute\" (pomocí předmětu Leaf Stone) → ExeggutorExterní odkaz: (anglicky)\n\nPokémon Exeggutor, japonsky \"Nassy\" (ナッシー). V národním pokédexu č.103, v regionálním pokédexu Kanto č.103, v Johto č.106, v Hoenn č.271.Vypadá jako palma s nohama a třemi hlavami místo kokosů.\n\nTyp: travní / psychickýVývoj: Exeggcute (pomocí předmětu Leaf Stone) → \"Exeggutor\"Externí odkaz: (anglicky)\n\nPokémon Cubone, japonsky \"Karakara\" (カラカラ). V národním pokédexu č.104, v regionálním pokédexu Kanto č.104, v Johto č.208, v Hoenn č.272.Typ: zemníVývoj: \"Cubone\" (od 28.úrovně) → MarowakExterní odkaz: bulbapedia (anglicky)\n\nPokémon Marowak, japonsky \"Garagara\" (ガラガラ). V národním pokédexu č.105, v regionálním pokédexu Kanto č.105, v Johto č.209, v Hoenn č.273.Typ: zemníVývoj: Cubone (od 28.úrovně) → \"Marowak\"Externí odkaz: bulbapedia (anglicky)\n\nPokémon Hitmonlee, japonsky \"Sawamular\" (サワムラー). V národním pokédexu č.106, v regionálním pokédexu Kanto č.106, v Johto č.146, v Hoenn č.274.Typ: bojový Vývoj: Tyrogue (od 20.úrovně, pokud je jeho vlastnost Attack větší než jeho Defense) → \"Hitmonlee\"Externí odkaz: bulbapedia (anglicky)\n\nPokémon Hitmonchan, japonsky \"Ebiwalar\" (エビワラー). V národním pokédexu č.107, v regionálním pokédexu Kanto č.107, v Johto č.147, v Hoenn č.275.Typ: bojový Vývoj: Tyrogue (od 20.úrovně, pokud je jeho vlastnost Attack menší než jeho Defense) → \"Hitmonchan\"Externí odkaz: bulbapedia (anglicky)\n\nPokémon Lickitung, japonsky \"Beroringa\" (ベロリンガ). V národním pokédexu č.108, v regionálním pokédexu Kanto č.108, v Johto č.180, v Hoenn č.276, v Sinnoh č.161 (v Pokémon Platinum). Má velmi velký a dlouhý jazyk.Typ: normálníVývoj: \"Lickitung\" (po zvýšení úrovně, pokud umí útok Rollout) → LickilickyExterní odkaz: bulbapedia (anglicky)\n\nPokémon Koffing, japonsky \"Dogars\" (ドガース). V národním pokédexu č.109, v regionálním pokédexu Kanto č.109, v Johto č.115, v Hoenn č.108. Levitující koule s \"krátery\" ze kterých uniká plyn.Typ: jedovatýVývoj: \"Koffing\" (od 35.úrovně) → WeezingExterní odkaz: bulbapedia (anglicky)\n\nPokémon Weezing, japonsky \"Matadogas\" (マタドガス). V národním pokédexu č.110, v regionálním pokédexu Kanto č.110, v Johto č.116, v Hoenn č.109. Typ: jedovatýVývoj: Koffing (od 35.úrovně) → \"Weezing\"Externí odkaz: bulbapedia (anglicky)\n\nPokémon Rhyhorn, japonsky \"Saihorn\" (サイホーン). V národním pokédexu č.111, v regionálním pokédexu Kanto č.111, v Johto č.211, v Hoenn č.169, v Sinnoh č.186 (v Pokémon Platinum).Typ: zemní / kamennýVývoj: \"Rhyhorn\" (od 42.úrovně) → Rhydon (při výměně, pokud má pokémon u sebe předmět Protector) → RhyperiorExterní odkaz: bulbapedia (anglicky)\n\nPokémon Rhydon, japonsky \"Sidon\" (サイドン). V národním pokédexu č.112, v regionálním pokédexu Kanto č.112, v Johto č.212, v Hoenn č.170, v Sinnoh č.187 (v Pokémon Platinum).Typ: zemní / kamennýVývoj: Rhyhorn (od 42.úrovně) → \"Rhydon\" (při výměně, pokud má pokémon u sebe předmět Protector) → RhyperiorExterní odkaz: bulbapedia (anglicky)\n\nPokémon Chansey, japonsky \"Lucky\" (ラッキー). V národním pokédexu č.113, v regionálním pokédexu Kanto č.113, v Johto č.222, v Hoenn č.277, v Sinnoh č.97. Typ: normální Vývoj: Happiny (po zvýšení úrovně, v denní době, pokud má pokémon u sebe předmět Oval Stone) → \"Chansey\" (po zvýšení úrovně, pokud má stav Happiness na maximu) → BlisseyExterní odkaz: bulbapedia (anglicky)\n\nPokémon Tangela, japonsky \"Monjara\" (モンジャラ). V národním pokédexu č.114, v regionálním pokédexu Kanto č.114, v Johto č.182, v Hoenn č.278, v Sinnoh č.181 (v Pokémon Platinum). Fialová sasanka nebo spleť chapadel.Typ: travníVývoj: \"Tangela\" (po zvýšení úrovně, pokud umí útok Ancient Power) → TangrowthExterní odkaz: bulbapedia (anglicky)\n\nPokémon Kangaskhan, japonsky \"Garura\" (ガルーラ). V národním pokédexu č.115, v regionálním pokédexu Kanto č.115, v Johto č.210, v Hoenn č.279.Typ: normální Vývoj: -Externí odkaz: bulbapedia (anglicky)\n\nPokémon Horsea, japonsky \"Tattu\" (タッツー). V národním pokédexu č.116, v regionálním pokédexu Kanto č.116, v Johto č.190, v Hoenn č.184. Modrý mořský koník.Typ: vodníVývoj: \"Horsea\" (od 32.úrovně) → Seadra (při výměně, pokud má pokémon u sebe předmět Dragon Scale) → KingdraExterní odkaz: bulbapedia (anglicky)\n\nPokémon Seadra, japonsky \"Seadra\" (シードラ). V národním pokédexu č.117, v regionálním pokédexu Kanto č.117, v Johto č.191, v Hoenn č.185.Typ: vodníVývoj: Horsea (od 32.úrovně) → \"Seadra\" (při výměně, pokud má pokémon u sebe předmět Dragon Scale) → KingdraExterní odkaz: bulbapedia (anglicky)\n\nPokémon Goldeen, japonsky \"Tosakinto\" (トサキント). V národním pokédexu č.118, v regionálním pokédexu Kanto č.118, v Johto č.78, v Hoenn č.50, v Sinnoh č.78. Bílo červená ryba s rohem.Typ: vodníVývoj: \"Goldeen\" (od 33.úrovně) → SeakingExterní odkaz: bulbapedia (anglicky)\n\nPokémon Seaking, japonsky \"Azumao\" (アズマオウ). V národním pokédexu č.119, v regionálním pokédexu Kanto č.119, v Johto č.79, v Hoenn č.51, v Sinnoh č.79.Typ: vodníVývoj: Goldeen (od 33.úrovně) → \"Seaking\"Externí odkaz: bulbapedia (anglicky)\n\nPokémon Staryu, japonsky \"Hitodeman\" (ヒトデマン). V národním pokédexu č.120, v regionálním pokédexu Kanto č.120, v Johto č.169, v Hoenn č.143. Zelená vodní hvězdice.Typ: vodní Vývoj: \"Staryu\" (pomocí předmětu Water Stone) → StarmieExterní odkaz: bulbapedia (anglicky)\n\nSeznam všech pokémonů ve formě tabulky s odkazy na detailní informace seřazený dle jejich čísel v národním pokédexu rozdělený podle jednotlivých generací je uvedený na konci tohoto článku. Stručný seznam všech pokémonů, který lze seřadit abecedně či podle jednotlivých pokédexů je uvedený zde.\n"}
{"id": "491714", "url": "https://cs.wikipedia.org/wiki?curid=491714", "title": "Poysdorf", "text": "Poysdorf\n\nPoysdorf (česky \"Pušdorf\") je město ležící v okrese Mistelbach v rakouské spolkové zemi Dolní Rakousy. Žije zde obyvatel. \n\nPoysdorf se nachází v pahorkatině na severu čtvrtě Weinviertel ve spolkové zemi Dolní Rakousy. Městem prochází hlavní silniční tah Brno-Vídeň zvaný též \"Brünner Strasse\" (Brněnská silnice), která by měla být v budoucnu nahrazena dálnicí A5.\n\nSousedící obce:\n\nNázev města je pravděpodobně odvozen od místního potoka \"Poybach\".\n\nSoučástí Poysdorfu jsou tato katastrální území:\n\n\nZvláště oblíbené jsou zde prohlídky chodeb vinných sklepů, doprovázené v období mezi Velikonocemi a polovinou listopadu prohlídkou a výkladem vinařských odborníků.\n\nDne 8. září 1887 byl otevřen provoz na místní železniční trati Poysdorf - Hollabrunn. V roce 1907 byla otevřena zemská dráha Dobermannsdorf - Poysdorf. Výnosnost místní železnice se však s nárůstem automobilismu snižovala a roku 1987 bylo nádraží v Poysdorfu uzavřeno.\n\n\n"}
{"id": "491716", "url": "https://cs.wikipedia.org/wiki?curid=491716", "title": "Třída Boadicea", "text": "Třída Boadicea\n\nTřída Boadicea byla třída lehkých křižníků Royal Navy. Skládala se z jednotek \"Boadicea\" a \"Bellona\", postavených v letech 1907–1910. Jednalo se o menší lodi označované jako \"Scouts\" (předzvědný křižník). Měly sloužit jako vůdčí lodi torpédoborců, jejichž novým typům však již nestačily rychlostí.\n\nVýzbroj tvořilo šest 102mm kanónů, čtyři 47mm kanóny a dva 457mm torpédomety. V průběhu války se výzbroj změnila a na jejím konci lodě nesly deset 102mm kanónů, jeden 102mm protiletadlový kanón a dva torpédomety. Pancířem chráněny nebyly. Rychlost byla 25 uzlů.\n\nObě lodi byly v aktivní službě v době první světové války. Na jejím počátku byly součástí Velkého loďstva. \"Bellona\" sloužila jako předzvědný křižník u 1. eskadry bitevních lodí, zatímco \"Boadicea\" plnila stejnou úlohu u 2. eskadry bitevních lodí. Obě lodi se na přelomu května a června 1916 účastnily bitvy u Jutska. V roce 1917 byly obě lodi používány jako minonosky. Jak \"Boadicea\", tak \"Belona\" válku přečkaly a byly sešrotovány ve 20. letech. \"Bellona\" byla vyřazena roku 1921 a \"Boadicea\" roku 1926.\n\n"}
{"id": "491717", "url": "https://cs.wikipedia.org/wiki?curid=491717", "title": "Seznam pokémonů (121-140)", "text": "Seznam pokémonů (121-140)\n\nNásledující stránka obsahuje seznam 121. – 140. pokémona s jejich stručnými charakteristikami. Uvedená japonská jména nejsou přesným přepisem z v závorce uvedených jmen v katakaně do latinské abecedy (rómadži), ale jedná se o oficiální jména, která jsou zaregistrovanými ochrannými známkami japonské společnosti Game Freak. Tato japonská jména jsou ve většině případů totožná s anglickými jmény, jindy se liší několika málo písmeny. Přesný přepis japonských jmen z katakany do latinky je uvedený v seznamu pokémonů.\n\nPokémon Starmie, japonsky \"Starmie\" (スターミー). V národním pokédexu č.121, v regionálním pokédexu Kanto č.121, v Johto č.170, v Hoenn č.144. Fialová hvězdice.Typ: vodní / psychický Vývoj: Staryu (pomocí předmětu Water Stone) → \"Starmie\"Externí odkaz: bulbapedia (anglicky)\n\nPokémon Mr. Mime, japonsky \"Barrierd\" (バリヤード). V národním pokédexu č.122, v regionálním pokédexu Kanto č.122, v Johto č.158, v Hoenn č.280, v Sinnoh č.95.Typ: psychický Vývoj: Mime Jr. (po zvýšení úrovně, pokud umí útok Mimic) → \"Mr. Mime\"Externí odkaz: bulbapedia (anglicky)\n\nPokémon Scyther, japonsky \"Strike\" (ストライク). V národním pokédexu č.123, v regionálním pokédexu Kanto č.123, v Johto č.111, v Hoenn č.281, v Sinnoh č.195 (v Pokémon Platinum).Typ: hmyzí / létajícíVývoj: \"Scyther\" (při výměně, pokud má pokémon u sebe předmět Metal Coat) → ScizorExterní odkaz: bulbapedia (anglicky)\n\nPokémon Jynx, japonsky \"Rougela\" (ルージュラ). V národním pokédexu č.124, v regionálním pokédexu Kanto č.124, v Johto č.155, v Hoenn č.282.Typ: ledový / psychickýVývoj: Smoochum (od 30.úrovně) → \"Jynx\"\nExterní odkaz: bulbapedia (anglicky)\n\nPokémon Electabuzz, japonsky \"Eleboo\" (エレブー). V národním pokédexu č.125, v regionálním pokédexu Kanto č.125, v Johto č.157, v Hoenn č.383, v Sinnoh č.198 (v Pokémon Platinum).Typ: elektrickýVývoj: Elekid (od 30.úrovně) → \"Electabuzz\" (při výměně, pokud má pokémon u sebe předmět Electirizer) → ElectivireExterní odkaz: bulbapedia (anglicky)\n\nPokémon Magmar, japonsky \"Boober\" (ブーバー). V národním pokédexu č.126, v regionálním pokédexu Kanto č.126, v Johto č.153, v Hoenn č.384, v Sinnoh č.201 (v Pokémon Platinum).Typ: ohnivýVývoj: Magby (od 30.úrovně) → \"Magmar\" (při výměně, pokud má pokémon u sebe předmět Magmarizer) → MagmortarExterní odkaz: bulbapedia (anglicky)\n\nPokémon Pinsir, japonsky \"Kailios\" (カイロス). V národním pokédexu č.127, v regionálním pokédexu Kanto č.127, v Johto č.213, v Hoenn č.167.Typ: hmyzí Vývoj: -Externí odkaz: bulbapedia (anglicky)\n\nPokémon Tauros, japonsky \"Kentauros\" (ケンタロス). V národním pokédexu č.128, v regionálním pokédexu Kanto č.128, v Johto č.150, v Hoenn č.285. Anglické jméno vzniklo z latinského slova taurus, které lze přeložit jako býk či tur. Tauros je býk se třemi ocasy.Typ: normálníVývoj: -\nExterní odkaz: bulbapedia (anglicky)\n\nPokémon Magikarp, japonsky \"Koiking\" (コイキング). V národním pokédexu č.129, v regionálním pokédexu Kanto č.129, v Johto č.76, v Hoenn č.52, v Sinnoh č.23. Červený kapr, nejslabší pokemon vůbec.Typ: vodníVývoj: \"Magikarp\" (od 20.úrovně) → GyaradosExterní odkaz: bulbapedia (anglicky)\n\nPokémon Gyarados, japonsky \"Gyarados\" (ギャラドス). V národním pokédexu č.130, v regionálním pokédexu Kanto č.130, v Johto č.77, v Hoenn č.53, v Sinnoh č.24. Připomíná čínského draka.Typ: vodní / létajícíVývoj: Magikarp (od 20.úrovně) → \"Gyarados\"Externí odkaz: bulbapedia (anglicky)\n\nPokémon Lapras, japonsky \"Laplace\" (ラプラス). V národním pokédexu č.131, v regionálním pokédexu Kanto č.131, v Johto č.224, v Hoenn č.286. Typ: vodní / ledovýVývoj: -\nExterní odkaz: bulbapedia (anglicky)\n\nPokémon Ditto, japonsky \"Metamon\" (メタモン). V národním pokédexu č.132, v regionálním pokédexu Kanto č.132, v Johto č.92, v Hoenn č.287. Modrý kus gumy.Typ: normálníVývoj: -\nExterní odkaz: bulbapedia (anglicky)\n\nPokémon Eevee, japonsky \"Eievui\" (イーブイ). V národním pokédexu č.133, v regionálním Kanto č.133, v Johto č.184, v Hoenn č.288, v Sinnoh č.163. (v Pokémon Platinum)Typ: normální Vývoj: \"Eevee\" (pomocí předmětu Water Stone) → Vaporeonnebo\"Eevee\" (pomocí předmětu Thunderstone) → Jolteonnebo\"Eevee\" (pomocí předmětu Fire Stone) → Flareonnebo\"Eevee\" (po zvýšení úrovně, v denní době, pokud má stav Happiness na maximu, nebo pomocí předmětu Sun Shard) → Espeonnebo\"Eevee\" (po zvýšení úrovně, v noční době, pokud má stav Happiness na maximu, nebo pomocí předmětu Moon Shard) → Umbreonnebo\"Eevee\" (po zvýšení úrovně v blízkosti Moss Rock) → Leafeonnebo\"Eevee\" (po zvýšení úrovně v blízkosti Ice Rock) → Glaceon\n\n\"Eevee\" (po zvýšení úrovně, pokud zná Fairy-type pohyb a má stav Affection úroveň 2 a víc) → SylveonExterní odkaz: bulbapedia (anglicky)\n\nPokémon Vaporeon, japonsky \"Showers\" (シャワーズ). V národním pokédexu č.134, v regionálním Kanto č.134, v Johto č.185, v Hoenn č.289, v Sinnoh č.164. (v Pokémon Platinum)Typ: vodní Vývoj: Eevee (pomocí předmětu Water Stone) → \"Vaporeon\"Externí odkaz: bulbapedia (anglicky)\n\nPokémon Jolteon, japonsky \"Thunders\" (サンダース). V národním pokédexu č.135, v regionálním Kanto č.135, v Johto č.186, v Hoenn č.290, v Sinnoh č.165. (v Pokémon Platinum)Typ: elektrický Vývoj: Eevee (pomocí předmětu Thunderstone) → \"Jolteon\"Externí odkaz: bulbapedia (anglicky)\n\nPokémon Flareon, japonsky \"Booster\" (ブースター). V národním pokédexu č.136, v regionálním Kanto č.136, v Johto č.187, v Hoenn č.291, v Sinnoh č.166. (v Pokémon Platinum)Typ: ohnivý Vývoj: Eevee (pomocí předmětu Fire Stone) → \"Flareon\"Externí odkaz: bulbapedia (anglicky)\n\nPokémon Porygon, japonsky \"Porygon\" (ポリゴン). V národním pokédexu č.137, v regionálním pokédexu Kanto č.137, v Johto č.220, v Hoenn č.292, v Sinnoh č.192.Typ: normální Vývoj: \"Porygon\" (při výměně, pokud má pokémon u sebe předmět Up-Grade) → Porygon2 (při výměně, pokud má pokémon u sebe předmět Dubious Disc) → Porygon-ZExterní odkaz: bulbapedia (anglicky)\n\nPokémon Omanyte, japonsky \"Omnite\" (オムナイト). V národním pokédexu č.138, v regionálním pokédexu Kanto č.138, v Johto č.225, v Hoenn č.293.Typ: kamenný / vodníVývoj: \"Omanyte\" (od 40.úrovně) → Omastar\nExterní odkaz: bulbapedia (anglicky)\n\nPokémon Omastar, japonsky \"Omstar\" (オムスター). V národním pokédexu č.139, v regionálním pokédexu Kanto č.139, v Johto č.226, v Hoenn č.294.Typ: kamenný / vodníVývoj: Omanyte (od 40.úrovně) → \"Omastar\"\nExterní odkaz: bulbapedia (anglicky)\n\nPokémon Kabuto, japonsky \"Kabuto\" (カブト). V národním pokédexu č.140, v regionálním pokédexu Kanto č.140, v Johto č.227, v Hoenn č.295.Typ: kamenný / vodní Vývoj: \"Kabuto\" (od 40.úrovně) → KabutopsExterní odkaz: bulbapedia (anglicky)\n\nSeznam všech pokémonů ve formě tabulky s odkazy na detailní informace seřazený dle jejich čísel v národním pokédexu rozdělený podle jednotlivých generací je uvedený na konci tohoto článku. Stručný seznam všech pokémonů, který lze seřadit abecedně či podle jednotlivých pokédexů je uvedený zde.\n"}
{"id": "491718", "url": "https://cs.wikipedia.org/wiki?curid=491718", "title": "Martin Šárovec", "text": "Martin Šárovec\n\nMartin Šárovec (* 27. července 1977 v Praze) je současný český malíř. Absolvent DAMU a VŠUP.\n\nŠárovcova malba spojuje dvě tradice: vychází z české expresionistické školy počátku 20. století a obohacuje ji o osobitou reflexi tzv. české grotesky 70. a 80. let téhož století. Výrazným Šárovcovým motivem je lidská tvář a její kritické až děsivé podoby zrcadlící postmoderní mediální společnosti 21. století.\n\nŠárovec měl doposud více než dvě desítky samostatných výstav. Účastnil se například Mezinárodního trienále současného umění 2008 pořádaného pražskou Národní galerií. Jeho dílo je m. j. zastoupeno v kutnohorské Galerii Felixe Jeneweina a v četných soukromých sbírkách.\n\n"}
{"id": "491723", "url": "https://cs.wikipedia.org/wiki?curid=491723", "title": "Podzámčí", "text": "Podzámčí\n\nPodzámčí je malá vesnice, místní část města Kdyně, v okrese Domažlice. Podzámčí je od Kdyně vzdálené jeden kilometr. V roce 2011 zde trvale žilo 65 obyvatel.\n\nNejstaršími obyvateli vsi byla zřejmě čeleď z hradu Rýzmberka. V roce 1654, kdy je víska jako Riesenberg poprvé zmiňována, zde žili čtyři hospodáři. V roce 1930 měla ves 31 chalup a 151 obyvatel, v roce 2001 zde žilo 49 obyvatel v 30 domech.\n\n\n"}
{"id": "491724", "url": "https://cs.wikipedia.org/wiki?curid=491724", "title": "SS Vaderland", "text": "SS Vaderland\n\nSS \"Vaderland\" byl parník s hrubou prostorností 11 899 BRT, postavený v loděnicích John Brown & Co. Ltd. pro společnost Red Star Line. Jeho pohon zajišťovaly dva kondenzační pístové parní stroje se čtyřnásobnou expanzí páry, každý stroj poháněl jednu lodní vrtuli. Loď byla spuštěna na vodu 12. července 1900 a 8. prosince téhož roku vyplul na svou první plavbu Antverpy – Southampton – New York. V roce 1914 byl prodán White Star Line, poté International Navigation Co. a přejmenován na \"Southland\". Od roku 1915 sloužil v 1. světové válce jako transportní loď. 2. září 1915 byl v Egejském moři torpédován, ale nepotopil se, proto mohl být opraven. 4. června 1917 byl opět torpédován poblíž Irska. Tentokrát se už potopil.\n"}
{"id": "491725", "url": "https://cs.wikipedia.org/wiki?curid=491725", "title": "Office for National Statistics", "text": "Office for National Statistics\n\nOffice for National Statistics (ONS) je centrální statistický úřad Velké Británie, který podléhá přímo parlamentu.\n\nVznikl 1. dubna 1996 sloučením Centrálního statistického úřadu a Úřadu sčítání lidu a průzkumů. Po přijetí zákona roku 2007 byl 1. dubna 2008 vyčleněn z působnosti vlády.\n\nJeho úkolem je sběr a publikování statistických dat o ekonomice, obyvatelstvu a společnosti Velké Británie od národní až po místní úroveň. Jeho sídlo se nachází v Newportu, další důležité centrum je umístěno v Titchfieldu v hrabství Hampshire a administrativní středisko je v Islingtonu.\n\nONS produkuje a publikuje širokou škálu informací o Británii, které mohou být využity pro sociální a ekonomické směřování politiky a vytvářejí obraz o vývoji společnosti v čase. Větší část dat je shromažďována kombinací dat získaných při sčítání obyvatel, která jsou prováděna jednou za deset let, výzkumech veřejného mínění, průzkumech a analýze dat získaných z obchodních společností nebo organizací typu National Health Service, registrů novorozenců, sňatků a úmrtí. Data jsou publikována a zpřístupňována pro širokou veřejnost.\n\n"}
{"id": "491743", "url": "https://cs.wikipedia.org/wiki?curid=491743", "title": "SS Lapland", "text": "SS Lapland\n\nSS \"Lapland\" byl parník vybudovaný v loděnicích Harland & Wolff v Belfastu pro společnost Red Star Line.\n\n4. října 1909 vyplul na svou první plavbu z Antverp přes Dover do New Yorku, kam připlul 10. října. V roce 1914 byl prodán White Star Line, pod kterou sloužil na trase Liverpool - New York.\n\nV dubnu 1912 si ho najala White Star Line, aby odvezl zpět do Británie přeživší po ztroskotání \"Titaniku\", kteří byli zdrženi v USA kvůli vyšetřování. \"Lapland\" doplul do Británie 28. dubna, 13 dní po potopení \"Titaniku\".\n\n29. října 1914 vyplul na svou první plavbu Liverpool - New York. V dubnu 1917 najel na řece Mersey na minu, ale dokázal se dostat do Liverpoolu. V červnu 1917 byl zabaven a sloužil ve válce jako transportní loď.\n\nOd 24. listopadu 1918 sloužil opět pro White Star Line na obvyklé trase až do 2. srpna 1919. Od 16. září 1919 sloužil nově na lince Southampton - New York. Na ní setrval do 27. listopadu 1919.\n\nPoté byl upraven na parník s tonáží 18 565 BRT s prostory pro 389 cestujících v 1. třídě, 448 ve druhé a 1 200 ve třetí. Od 3. ledna 1920 sloužil opět pro Red Star Line, pod kterou vydržel až do roku 1933, kdy byl prodán a následně 1934 v Osace sešrotován.\n"}
{"id": "491761", "url": "https://cs.wikipedia.org/wiki?curid=491761", "title": "Okres Mistelbach", "text": "Okres Mistelbach\n\nOkres Mistelbach leží v srdci Weinviertelu (\"Vinné čtvrti\") a je po Zwettlu výměrou druhým největším okresem Dolních Rakous. Obklopují ho okresy Gänserndorf, Vídeň-okolí, Korneuburg a Hollabrunn a na severu sousedí s Českou republikou - jihomoravskými okresy Znojmo a Břeclav.\n\nOkres Mistelbach se člení na 36 obcí - z toho čtyři města a 19 městysů. V závorkách je uveden počet obyvatel ke dni 1. dubna 2009.\n\n\n\n"}
{"id": "491762", "url": "https://cs.wikipedia.org/wiki?curid=491762", "title": "Juraj Chmiel", "text": "Juraj Chmiel\n\nPhDr. Juraj Chmiel, CSc. (* 16. srpna 1960 Budapešť) je český diplomat, politik a afrikanista. Od června 2019 je mimořádným a zplnomocněným velvyslancem ČR v Republice Slovinsko. Od září 2014 do června 2019 působil jako velvyslanec ČR v Maďarsku. Od července 2010 do prosince 2011 pracoval jako náměstek ministra pro zemědělskou a rybářskou politiku EU na Ministerstvu zemědělství České republiky. V letech 2009–2010 zastával post ministra pro evropské záležitosti ve vládě Jana Fischera (nestraník, navržen ODS). Předtím rovněž působil v diplomatickým službách, - jako mimořádný a zplnomocněný velvyslanec České republiky se sídlem v Austrálii (2008 - 2009) a v Nigérii (1996 - 1999 jako vedoucí zastupitelského úřadu a 1999 - 2003 jako velvyslanec).\n\nPo absolvování gymnázia v Bratislavě (1975–1979), vystudoval Filozofickou fakultu Univerzity Karlovy, obor orientalistika–afrikanistika (1979–1984). V letech 1984 až 1992 pracoval v kabinetu orientalistiky Ústavu historických věd Slovenské akademie věd. Poté nastoupil na ministerstvo zahraničních věcí České republiky, kde zastával postupně několik pozic – vrchní rada Odboru Afriky, politický specialista Organizace spojených národů ve dvou zónách mírové operace OSN v Somálsku, velvyslanec ČR se sídlem v Nigérii, vládní rada odboru analýz a plánování a od ledna 2008 do 30. listopadu 2009 jako velvyslanec ČR v Austrálii. Předtím od dubna 2007 vedl Sekci předsedy vlády pro obranu, bezpečnost a zahraniční politiku při Úřadu vlády ČR.\n\n30. listopadu 2009 jej prezident republiky Václav Klaus jmenoval ministrem pro evropské záležitosti České republiky, kdy ve funkci nahradil Štefana Füleho.\n\nDo jmenování ministrem vlády ČR v listopadu 2009 byl členem Občanské demokratické strany. Jediným důvodem jeho vystoupení ze strany (27. listopadu) byl fakt, že vláda Jana Fischera je tvořena pouze nestraníky.. Do ODS se vrátil v roce 2011 a v témže roce působil i jako místopředseda Oblastního sdružení ODS na Praze 1. Od července 2010 do prosince 2011 pracoval jako náměstek ministra zemědělství s odpovědností za Společnou zemědělskou a rybářskou politikou EU, externí vztahy, program rozvoje venkova, environmentální problematiku a obnovitelné zdroje energie.\n\nOd června 2019 působí jako mimořádný a zplnomocněný velvyslanec ČR ve Slovinski, se sídlem v Ljubljani (pověřovaci listiny předal dne 19.06.2019).\n\nJe autorem knihy Hrob bílého muže, Mladá Fronta 2009, řady vědeckých a popularizačních článků o Africe, přednášel a ad hoc přednáší o problematice Afriky, EU, diplomacii, zemědělské politicce, obnovitelných zdrojů energie na řade univerzit, odborných institucích a konferencích v ČR a zahraničí.\nJe ženatý, má dvě děti.\n\nJe také literárně činný. Kromě odborných publikací, je mimo jiné autorem cestopisu ze západní a střední Afriky \"Hrob bílého muže\" (Mladá fronta, vydáno 2008).\n\n3. http://www.tyden.cz/rubriky/domaci/cesi-psali-ostrovanum-jak-na-ekoturistiku-za-495-tisic_152834.html\n\n"}
{"id": "491766", "url": "https://cs.wikipedia.org/wiki?curid=491766", "title": "Mladý hlasatel", "text": "Mladý hlasatel\n\nMladý hlasatel byl český časopis pro mládež, který týdně přinášel informace z různých oborů. Vycházel od 24. června 1935 do 17. května 1941, kdy bylo jeho vydávání protektorátními orgány zastaveno (nikoli však zakázáno). Týdeník vydávalo nakladatelství Melantrich.\n\nS nápadem vydávat časopis pro mládež přišel do Melantrichu český spisovatel a skautský činovník Jaroslav Foglar. Časopis byl nejprve nazván \"Malý Hlasatel\" a byl určen mladším čtenářům. Až později byl název změněn na \"Mladý hlasatel\" a změnil se i jeho obsah, začal být vhodný pro mládež ve věku 10 – 15 let. Za časopis zpočátku zodpovídal novinář Vladimír Peroutka, posléze dr. Břetislav Mencák, od konce 1938 RNDr. Karel Bureš.\n\nO slávu \"Mladého hlasatele\" se zasloužili hlavně dva lidé: Jaroslav Foglar a Karel Bureš. Tito dva pracovníci Melantrichu se dostali do vedení redakce v roce 1938. Bureš řídil redakci, redigoval časopis, komunikoval s autory povídek; Foglar vedl agendu čtenářských klubů a rubriku Z Bobří hráze. První číslo řízené RNDr. Burešem vyšlo 3. prosince téhož roku. S časopisem dále spolupracovali například Josef Lada, Otakar Batlička a další. Když byl časopis zastaven nacisty, náklad činil již 207 000 výtisků týdně (původně náklad činil 35 000 výtisků).\n\nV roce 1990 bylo několika Foglarovými příznivci za vedení Jana Šimáně \"Galéna\" obnoveno vydávání časopisu pod názvem \"Mladý hlasatel\". Foglar však s použitím původního názvu nesouhlasil a od iniciativy se distancoval. Časopis přestal v roce 1991 pro nezájem veřejnosti vycházet.\n\nV roce 1991 bylo jinou skupinou foglarovců obnoveno vydávání časopisu pod názvem \"Hlasatel\". Redakci vedl Jiří Raba, Jaroslav Foglar byl čestným předsedou redakční rady. První číslo vyšlo 14. března 1991. Časopis vycházel jako čtrnáctideník. Vyšlo ale pouze sedm čísel a i tento časopis přestal pro nezájem veřejnosti vycházet.\n\nSdružení přátel Jaroslava Foglara po roce 1992 vydávalo časopis Klubovní hlasatel.\n\n"}
{"id": "491778", "url": "https://cs.wikipedia.org/wiki?curid=491778", "title": "Chanát", "text": "Chanát\n\nChanát je označení politického subjektu, používaného Mongoly a Tatary, kterému vládne chán. Byl typický pro kmeny v Asii. Chanát je ekvivalentem ke knížectví, království i impériu. Posledním chanátem na světě byl Komulský chanát (čínsky Cha-mi) na území dnešní Ujgurské autonomní oblasti Sin-ťiang, kdy byl roku 1930 anektován čínskými vojáky pod vedením guvernéra Ťin Šu-žena.\n\nPo Čingischánově smrti se jeho říše rozdělila na čtyři části pro jeho čtyři syny:\n\n\n\n"}
{"id": "491781", "url": "https://cs.wikipedia.org/wiki?curid=491781", "title": "Diskografie Karla Hály", "text": "Diskografie Karla Hály\n\nToto je část diskografie zpěváka Karla Hály.\n\n\n\nDívka toulavá je výběrové hudební album Karla Hály. Album vydal v roku 2003 Multisonic na CD.\n\n\nPop Galerie je výběrové album Karla Hály. Album vydal v roku 2006 Supraphon na CD.\n\n\n"}
{"id": "491794", "url": "https://cs.wikipedia.org/wiki?curid=491794", "title": "Dino Ciccarelli", "text": "Dino Ciccarelli\n\nDino Ciccarelli (* 8. února 1960, Sarnia) je bývalý kanadský hokejový útočník, který odehral 19 sezón v NHL. Postupně v NHL vystřídal 5 klubů. Celkem odehrál v základní části 1232 zápasů v nichž dosáhl 1200 bodů. Dalších 141 zápasů odehrál v play off a dosáhl v nich 118 bodů. Nikdy se mu však nepodařilo získat Stanley Cup.\n\nS kanadskou reprezentací se zúčastnil mistrovství světa v roce 1982 a 1987. V roce 1982 získal bronzovou medaili.\n\n\n"}
{"id": "491795", "url": "https://cs.wikipedia.org/wiki?curid=491795", "title": "Státní hranice Litvy", "text": "Státní hranice Litvy\n\nLitva sousedí se čtyřmi státy. Jsou to Bělorusko, Lotyšsko, Polsko a Rusko. \n\nBělorusko-litevská státní hranice je dlouhá 679 km.\n\n\nLitevsko-lotyšská státní hranice je dlouhá 453 km.\n\n\nLitevsko-polská státní hranice je dlouhá 91 km.\n\n\nLitevsko-ruská státní hranice je dlouhá 227 km.\n\n"}
{"id": "491798", "url": "https://cs.wikipedia.org/wiki?curid=491798", "title": "Saturnálie", "text": "Saturnálie\n\nSaturnálie (latinsky \"Saturnalia\") byly významné svátky Starověkého Říma, kdy se k poctě boha Saturna darovaly oběti. Konaly se v Saturnově chrámu ve Forum Romanum, poté následovaly soukromé večírky se vzájemným obdarováváním a s karnevalovou atmosférou.\n\nPůvodně byly slaveny 17. prosince podle juliánského kalendáře jako jednodenní svátek, po roce 45 se oslavy prodloužily do 23. prosince, později až do 30. prosince. V hojné míře se popíjelo víno a při bujarých oslavách byl volen \"\"rex bibendi\" (král popíjení)\". Otroci se tento den stávali rovnými se svými pány nebo si dokonce role vyměnili a byli od svých pánů obsluhováni. Povoleny byly hazardní hry a nevázanost. Během svátků ustal provoz státních úřadů, škol i ostatních institucí. Básník Gaius Valerius Catullus saturnálie nazval \"nejlepším dnem\".\n\nPodle některých názorů byly saturnálie v křesťanské době přetransformovány do oslavy Vánoc. Dnes se Saturnálie slaví na některých německých vysokých školách, kdy si v předvánočním čase studenti vymění role se svými kantory.\n\nPodle těchto svátků byl pojmenován i jeden druh vývojově primitivního dinosaura, objeveného v Brazílii. V roce 1999 dostal vědecké jméno \"Saturnalia tupiniquim\".\n"}
{"id": "491799", "url": "https://cs.wikipedia.org/wiki?curid=491799", "title": "Sírovec žlutooranžový", "text": "Sírovec žlutooranžový\n\nSírovec žlutooranžový (\"Laetiporus sulphureus\"), též chorošovec sírový či choroš sírový, je dřevokazná houba z čeledi troudnatcovitých. Mladé plodnice tohoto druhu sírovce jsou, na rozdíl od plodnic příbuzného sírovce horského, jedlé.\n\nHouba vytváří velké masité chorošovité plodnice vějířovitého až půlkruhovitého tvaru, široké až 50 cm. Plodnice bokem přirůstají ke dřevu a zpravidla jich vyrůstá větší počet těsně nad sebou, takže na kmeni tvoří i přes metr velké a velmi nápadné trsy. Plodnice jsou v mládí zbarveny jasně žlutě až žlutooranžově, spodní strana plodnic, pokrytá výtrusorodým rouškem v podobě rourek, bývá až sírově žlutá, na svrchní straně se často střídají sytější a bledší oranžově žluté pásy. Stárnutím plodnice vybledává do krémova či naopak tmavne. Plodnice má v mládí měkkou masitou dužninu, která se postupně stává lámavější.\n\nSírovec roste dosti hojně od května do října na kmenech živých listnatých stromů, často na akátech a ovocných stromech v alejích, sadech a zahradách, ale i na dubech a jiných listnáčích v lesích. Jedná se o nebezpečného parazita, vyvolávajícího tzv. hnědou hnilobu dřeva. \n\nDub, akát, druhy rodu slivoň (\"Prunus\"), topoly, vrby, jeřáby, jírovce a z jehličnanů modříny.\nSírovec patří mezi vážné patogeny napadající listnaté dřeviny, způsobuje lámavost větví a obvykle poměrně rychlý úhyn rostliny.\n\nMladé plodnice sírovce žlutooranžového jsou označovány jako jedlé a chutné, jsou příjemné houbové chuti a vůně. Starší plodnice jsou ale tuhé a nechutné. Plodnice jsou výborné v guláši a omáčce, ale bývají připravovány mimo jiné jako obalovaný řízek. Podle některých názorů má chuť a především konzistenci podobnou kuřecímu masu, proto se také anglicky nazývá \"chicken of the woods\".\n\nNěkteré osoby mohou mít na plodnice sírovce žlutooranžového alergickou reakci.\nSírovec žlutooranžový způsobuje v kombinaci s alkoholem žaludeční nevolnost a zvracení (GUBA 1977).\n\n\n"}
{"id": "491802", "url": "https://cs.wikipedia.org/wiki?curid=491802", "title": "Unčovice", "text": "Unčovice\n\nUnčovice (německy \"Huntschowitz\") je místní část města Litovel s asi 425 obyvateli. První zmínka o obci v Olomouckých zemských deskách pochází z roku 1349. Nachází se zde mateřská škola, knihovna i kulturní dům. Obec leží v blízkosti dálnice D35 vedoucí z Olomouce do Mohelnice, na obec se přímo napojuje nájezd na tuto komunikaci.\n\nNarodil se zde František Stratil (1849–1911), advokát a politický představitel české menšiny na Opavsku. Narodil se tu a působil také Josef Staroštík (1862–1929), starosta obce a poslanec Říšské rady a Moravského zemského sněmu; jeden ze zakladatelů agrární strany na Moravě.\n\nPůvod názvu obce není zcela zřejmý. Viktor Pinkava v knize Litovelský okres uvádí, že se o založení osady zachovala pověst:Na stráni, na niž vystavěna je ves, bývaly prý podzemní chodby, v kterých bydleli „honci“ a když opustili své skrýše, aby si na povrchu zbudovali příbytky, nazvali sousedé ves jejich „Hončovice“.V úvodu knihy, v kapitole Jména osad na straně 22 je zmíněno, že jména obcí kolem Litovle jsou odvozena od jmen praotců jednotlivých rodů, které se v oblasti usídlily. V případě Unčovic je to pak jméno Unislav. Zkráceně Unka, Uník, Unič, Uneš.\n\nKniha Místní jména na Moravě a ve Slezsku pak uvádí vývoj názvu obce, tak jak byl zmíněn v historických dokumentech:\n\n\nZa protezi H- může místní nářečí. Za změnu „u“ na „o“ pak Hanáčtina.\n\nVývoj počtu obyvatel v obci uvádí tabulka níže: \n"}
{"id": "491804", "url": "https://cs.wikipedia.org/wiki?curid=491804", "title": "Troudnatec pásovaný", "text": "Troudnatec pásovaný\n\nTroudnatec pásovaný (\"Fomitopsis pinicola\") je víceletá dřevokazná houba z čeledi chorošovitých. Svým vzhledem i použitím je podobná troudnatci kopytovitému, který se od něj liší šedavými až hnědavými póry a zrnitým jádrem uvnitř horní části plodnice.\n\nFOMEPI \nPodle biolib.cz je pro patogena s označením \"Fomitopsis pinicola\" používáno více rozdílných názvů, například \"Antrodia serpens\" nebo \"Polyporus marginatus\". Seznam synonym (50) viz Index fungorum \n\nEvropa, Severní Amerika, některé oblasti v Asii a Japonsku\n\nSaprofyt i parazit, je polyfágní, napadá prakticky všechny listnáče i jehličnany. Podle některých zdrojů jsou hostitelem nejčastěji listnáče, ale lze jej najít i na jehličnanech. Často je napadán:\nNapadá i ovocné dřeviny. Podle informací na eol.org roste na živých a mrtvých jehličnatých stromech a méně často na listnatých stromech.\nPlodnice na kmeni, mycelium pod borkou.\n\nLesklokorka ploská (\"Ganoderma applanatum\") má tenčí plodnice, ústí rourek omačkáním hnědne a uvolňuje hnědý výtrusný prach\n\nPatogen na vzrostlých dřevinách. Bílé mycelium rychle proniká kmenem a poškozené dřeviny se lámou. V případě infekce kmene je velké riziko narušení statiky stromu. Plodnice houby jsou nejedlé, ale lze je používat jako troud.\nVíceleté plodnice kopytovitého, trojúhelníkového nebo polokruhovitého tvaru. Plodnice jsou tvrdé a pevné, až 30 - 40 x 25 x 10 cm, postupně přirůstají, nejmladší vrstva bývá oranžovožlutá s bílým okrajem. Povrch plodnic je více či méně hladký, pásovaný od přirůstajících vrstev, v mládí bochánkovitého tvaru, barva hnědá u mladých plodnic, později šedohnědá až šedá, dužnina měkká, rezavě hnědá, se zrnitým jádrem, rourky hnědé, v ústí krémové, světle hnědé, 3-4 mm široké, ronící nažloutlé kapky, otlačením v mládí tmavnoucí, krémový až bledě žlutý výtrusný prach. Výtrusy jsou hladké, oválné, 6-8×3-4,5µm velké.\n\nZpůsobuje hnědou hnilobu, při které se dřevo hranolovitě rozpadá. Pod odloupnutou kůrou je viditelné bílé syrocium, které prostupuje hnědou hmotu rozpadajícího se dřeva v podélném směru. K zlomům kmene dochází v místě nejpokročilejší hniloby. Troudnatec pásovaný (\"Fomitopsis pinicola\") má bílou dužninu plodnice, působí hnědé tlení a plodnice má charakteristický zápach po tříslu.\n\nObvykle vlhčí místa a horské oblasti, ale běžně chorobu lze nalézt ve všech listnatých, jehličnatých a smíšených lesích. Také je častá v parcích a zahradách. Zde houba roste na živých či mrtvých stromech, pařezech či na hromadách větví. Plodnice lze nalézt v průběhu celého roku, jsou víceleté.\n\nSporami vzduchem.\n\nOmezit poranění kmene.\n\nV roce 1939 byl v USA ve státě Idaho nalezen 12 milionů let starý choroš podobný zrovna troudnatci pásovanému. To dokazuje, že už v třetihorách se objevují plodnice hub podobné těm dnešním. Více fosílií nynějších chorošů se zachovalo ve vrstvách hnědého uhlí z období před třemi miliony let. Takže troudnatec pásovaný, možná patří k vůbec nejstarším druhům hub na světě .\n\n\n"}
{"id": "491808", "url": "https://cs.wikipedia.org/wiki?curid=491808", "title": "Miroslav Musil", "text": "Miroslav Musil\n\nJméno a příjmení Miroslav Musil má více osob:\n\n"}
{"id": "491813", "url": "https://cs.wikipedia.org/wiki?curid=491813", "title": "Mikrobus", "text": "Mikrobus\n\nMikrobus je v českém prostředí nejčastěji neoficiální označení pro silniční motorové vozidlo, které je určeno k přepravě až 8 osob (řidiče nepočítaje), tedy podle oficiálních klasifikací patří ještě mezi osobní automobily (kategorie M1), ačkoliv počtem přepravovaných osob i konstrukcí již vybočuje z běžné představy osobního automobilu. Výhodou oproti minibusům je zejména to, že k jeho řízení postačuje řidičské oprávnění skupiny B, které vlastní velká část populace. Podobně jako většina minibusů jsou mikrobusy většinou konstrukčními modifikacemi dodávkových automobilů s karosérií typu kombi.\n\nMezi mikrobusy s obsaditelností do 8 osob patří například vozidla na bázi VW Transporter, Ford Transit, Mercedes-Benz Viano, Mercedes-Benz Vito.\n\nNěkdy jsou však jako mikrobusy označovány i malé minibusy pro více než 8 cestujících, spadající oficiálně již do kategorie autobusů, (například Mercedes-Benz Sprinter, Iveco Daily atd.). Rovněž v řadě evropských zemí (Rusko, Ukrajina, Litva, Lotyšsko, Polsko, ale i Španělsko a Portugalsko) je „mikrobus“ či „mikroautobus“ označení pro minibusy.\n\nPrvní samořídící mikrobus je nazýván Olli. Zajišťuje přepravu cestujících v uzavřené firemní zóně na jihu Berlína. Jeho kapacita je 8 míst a pohybuje se rychlostí kolem 9 km/h. Překážkám se neumí vyhnout – zastavuje před nimi. Někdy „vidí“ překážku i tam, kde žádná není.\n\n\n"}
{"id": "491816", "url": "https://cs.wikipedia.org/wiki?curid=491816", "title": "Josef Mixa", "text": "Josef Mixa\n\nJosef Mixa (28. února 1921 Záhoří – 9. prosinec 2016 Praha) byl český herec, režisér a divadelní ředitel, otec herečky Zuzany Mixové, děda herce Ondřeje Brouska.\n\nOd mládí hrál i režíroval ochotnické divadlo. Po maturitě na gymnáziu během 2. světové války (Soběslav 1941) pracoval jako pomocný železniční dělník. Studium herectví absolvoval až po válce v letech 1945 až 1946 v Divadelní škole práce E. F. Buriana. Od roku 1946 byl ve svém prvním angažmá v divadle v Mladé Boleslavi. Od roku 1948 až do roku 1991 (s přestávkou v letech 1971 až 1973, kdy byl ve funkci uměleckého ředitele a režiséra v Divadle E. F. Buriana) působil v činohře Národního divadla v Praze. Vyhovoval mu spíše klasický český repertoár, kde často hrával postavy venkovských mužů z lidu, uplatnil se zde také jako libretista a režisér.\n\nV českém filmu vytvořil pouze jedinou hlavní roli ve filmové adaptaci Tylovy klasické divadelní předlohy \"Strakonický dudák\" z roku 1955. Jeho ostatní filmové a televizní role byly pouze vedlejší nebo epizodní.\n\nJednalo se také o dobrého recitátora, který svůj umělecký přednes uplatňoval zejména v Československém rozhlase.\n\n\n\n"}
{"id": "491817", "url": "https://cs.wikipedia.org/wiki?curid=491817", "title": "Střelice (Uničov)", "text": "Střelice (Uničov)\n\nStřelice (německy \"Strzelitz\") jsou místní částí města Uničov. Obec má své vlastní vesnické muzeum a sokolovnu. Ozdobou vesnice je kaple sv. Jana Nepomuckého a mariánský sloup, lze zde také najít dva smírčí kříže, na jednom z nich je vyobrazena sekera a na druhém pistole. V roce 2012 zde bylo evidováno 157 adres, v roce 2001 zde žilo 423 obyvatel.\n\nPříslušnost Střelic k Uničovu je dána již listinou markraběte Přemysla z roku 1234. Na rozdíl od Uničova byly Střelice domovem pro více Čechů než Němců, proto byly vždy oporou české menšiny v Uničově. Vesničané pracovali převážně v zemědělském průmyslu, později i na železniční dráze. Obec si postavila vlastní školu, předtím však děti navštěvovaly školu v Renotech. Mezi lety 1848–1850 byly Střelice propuštěny z uničovského poddanství. K Uničovu se opět připojily coby integrovaná obec až v době normalizace.\n"}
{"id": "491824", "url": "https://cs.wikipedia.org/wiki?curid=491824", "title": "Kostel Božského srdce Páně (Bohumín)", "text": "Kostel Božského srdce Páně (Bohumín)\n\nŘímskokatolický kostel Božského srdce Páně v Novém Bohumíně se nachází blízko architektonického komplexu dnešní radnice, dříve gymnázia s německým vyučovacím jazykem.\n\nO stavbě římskokatolického kostela v blízkosti bohumínského nádraží se začalo uvažovat již v roce 1877. Oficiální návrh na jeho realizaci schválilo zdejší obecní zastupitelstvo 26. prosince 1889. O dva roky později se v červnu roku 1891 konala ustavující schůze Katolického spolku pro výstavbu kostela, jehož předsedou byl zvolen přednosta železniční stanice Karl Wacha. Členy výboru se stali bohumínský farář Anton Ignatz Kaschitzka, bohumínský kaplan Eduard Georg Linzer, vrchní inspektor finanční stráže Ernest Appel, přednosta železniční stanice Joseph von Portenschlag, královský pruský ředitel expedice Augustin Tschusch, ředitel pošty Adolf Wawra a učitel Karl Postuwka.\n\nPlány nového kostela, které vypracoval zdejší stavitel Josef Berger, předložila 2. února 1892 delegace spolku vratislavskému kníže-biskupovi Georgovi Koppovi. Ten požadoval drobnější úpravy, a proto předal tyto plány k přepracování dómskému architektu Richardu Völkelovi. Až poté v květnu téhož roku je na letním sídle vratislavských biskupů Jánském Vrchu v Javorníku Georg Kopp schválil. Rozpočet stavitele Josefa Bergra na stavbu nového kostela z 18. května 1892 počítal s náklady kolem 45 tisíc zlatých. K původnímu rozpočtu vznikl 5. prosince 1894 dodatek na pokrytí původně neplánovaných prací, který byl vyšší zhruba o 7 tisíc zlatých. Konečné vyúčtování skutečných stavebních nákladů však nakonec 16. ledna 1896 dělalo téměř 56 tisíc zlatých.\n\nTyto částky mnohonásobně překračovaly možnosti obce a místních věřících, kteří mezi sebou organizovali dobrovolné sbírky. Nebýt proto velkorysých darů, ke stavbě kostela by zřejmě nedošlo. Například vratislavský kníže-biskup Georg Kopp daroval na výstavbu kostela 30 tisíc zlatých, Výhradně privilegované c. k. Severní dráhy císaře Ferdinanda přispěly částkou 5 tisíc zlatých, členové Katolického spolku pro výstavbu kostela darovali 2 tisíce zlatých, majitel rourovny Albert Hahn věnoval 1200 zlatých, částku 400 zlatých poskytly společnosti pro rafinaci minerálních olejů a 50 zlatých daroval na stavbu kostela olomoucký arcibiskup Theodor Kohn. Stavební parcelu bezplatně poskytl hrabě Heinrich Larisch-Mönnich. Slavnostní posvěcení základního kamene se uskutečnilo 12. září 1892.\n\nSamotná stavba kostela v novogotickém stylu z červených neomítaných cihel, tzv. typ backsteingotiky, byla dokončen na podzim roku 1894. Podle dochovaných dobových zpráv probíhaly stavební práce velice pomalu. Cihly, ze kterých je kostel postaven, s největší pravděpodobností dodal ze své cihlárny v pruských Krzyżanovicích kníže Karel V. Lichnovský. Kříž umístěný na věži kostela, do jehož báně byly vloženy nejrůznější listiny týkající se jeho vzniku, samotné stavby a zasvěcení kostela, byl spolu s tehdy platnými kovovými a papírovými penězi posvěcen 27. září 1894. Mobiliář kostela pořizovali postupně i několik let po jeho dokončení.\n\nKostel Božského Srdce Páně v Šunychlu-Bohumíně-nádraží byl posvěcen bez účasti biskupa 24. listopadu 1895. Slavnostně vysvěcen byl 7. června 1896 samotným vratislavským kníže-biskupem Georgem Koppem. Pravidelné nedělní bohoslužby se v kostele začaly konat v roce 1896 v německém a polském jazyce, české bohoslužby však slyšeli věřící až od roku 1921. Duchovního do kostela přivážel na bohoslužby z Bohumína-města (dnešního Starého Bohumína) kočár a měl tak nárok na vyplacení odměny od patrona kostela ve výši 1 zlatého. Duchovního kočár přivážel do kostela až do zřízení expozitury v roce 1898. Od roku 1900 se pak stal samostatnou farností.\n\nKostel nestačil pojmout neustále stoupající počet věřících. Již po padesáti letech jeho existence se začalo přemýšlet o jeho přestavbě a rozšíření. Předběžnou studii, která navrhovala rozšíření kostela o dvě boční lodě, čímž by se počet míst k sezení zvýšil na 564 osob a ke stání na 956 osob, předložili v srpnu 1946 akademičtí architekti bratři Šlapetovi z Moravské Ostravy. Daný projekt, jehož náklady byly odhadovány na téměř 1,2 milionu korun, však nebylo možné po únorovém státním převratu realizovat. V roce 1949 byly podle zpracovaného projektu provedeny pouze některé drobné úpravy v interiéru kostela. V roce 2002 byl kostel pro svou historickou hodnotu zapsán do seznamu kulturních památek.\n\n\n"}
{"id": "491828", "url": "https://cs.wikipedia.org/wiki?curid=491828", "title": "Kypřicí prášek", "text": "Kypřicí prášek\n\nKypřicí prášek (též prášek do pečiva či slangově zkráceně prdopeč) je suché chemické kypřidlo používané ke zvětšení objemu a odlehčení textury pečiva, například muffinů, koláčů, vdolečků nebo piškotů. Kypřicí prášek funguje na principu uvolňování oxidu uhličitého do těsta acidobazickou reakcí, čímž vznikají v těstě bublinky a to se tak nakypřuje. Používá se místo droždí v případech, kdy není žádoucí příchuť fermentačních produktů kvasinek nebo pokud těsto není dost elastické, aby udrželo bublinky plynu déle než několik minut. Protože se oxid uhličitý při acidobazické reakci uvolňuje rychleji než při fermentaci, chléb vyrobený s použitím kypřicího prášku se označuje jako rychlý chléb.\n\nVětšina komerčně dostupných kypřicích prášků se vyrábí ze zásadité složky (typicky hydrogenuhličitanu sodného čili jedlé sody E500), jedné nebo více kyselých solí a plnidla jako je mouka či škrob (např. kukuřičného nebo bramborového, které jsou bez lepku). Hydrogenuhličitan sodný je zdrojem oxidu uhličitého, acidobazickou reakci lze přesněji popsat jako kyselinou aktivovaný rozklad hydrogenuhličitanu, který lze obecně vyjádřit takto:\n\nInertní škrob má v kypřicím prášku několik funkcí. Primárně se používá k pohlcování vlhkosti a tedy prodloužení trvanlivosti, protože zabraňuje předčasné reakci složek prášku. Umožňuje také lepší sypání a promíšení s dalšími složkami těsta. Prášek se také přesněji odměřuje, protože má větší objem.\n\nKyselina v kypřicím prášku může být buď rychle nebo pomalu účinkující. Rychle účinkující kyselina reaguje v mokré směsi s hydrogenuhličitanem již při pokojové teplotě, kdežto pomalu účinkující reaguje až po zahřátí v troubě. Kypřicí prášky s oběma druhy kyselin mají \"dvojitý účinek\". Poskytnutím druhého kynutí v troubě zvyšují prášky s dvojitým účinkem spolehlivost správného nakypření a čas mezi namícháním těsta a pečením není tak kritický. Tento typ prášků se dnes používá nejčastěji. Mezi používané nízkoteplotní kyselé soli patří hydrogenvinan draselný a dihydrogenfosforečnan vápenatý. Jako vysokoteplotní kyselé soli se používají síran hlinito-sodný, fosforečnan hlinito-sodný a dihydrogendifosforečnan sodný. Lze ale pořídít i prášek bez fosforečnanů.\n\nAž do konce 19. století používaly hospodyňky tzv. kypřicí mouku vyvinutou Justusem von Liebigem.\nProblém v jejím použití se však skýtal v tom, že nemohla být dlouhodobě skladována a samotný výsledek byl nejistý. S práškem na pečení proto začal experimentovat Dr. August Oetker, výsledkem jeho snažení byl kypřicí prášek, který zaručoval zakypření těsta, trvanlivost a neutrální chuť.\n\nObecně se používá (v zemích, kde je při vaření standardní měrnou jednotkou šálek) jedna čajová lžička (5 ml) kypřicího prášku na směs jednoho šálku (200-250 ml) mouky, jednoho šálku kapaliny a jednoho vejce. Pokud je však směs kyselá, další kyseliny přidané kypřicím práškem zůstanou nespotřebovány chemickou reakcí a dávají pečivu nepříjemnou chemickou pachuť. Vysokou kyselost způsobují přísady jako podmáslí, citronová šťáva, jogurt, citrusy nebo med. Při nadměrné kyselosti se část kypřicího prášku nahrazuje jedlou sodou. Například jeden šálek mouky, jedno vejce a jeden šálek podmáslí vyžaduje jen polovinu lžičky kypřicího prášku - zbývající část se nahradí čtvrtinou lžičky sody, která reakcí s kyselinami obsaženými v podmáslí zajistí potřebné kypření.\n\nVlhkost a teplo způsobuje, že kypřicí prášek ztrácí během času svoji účinnost, která nemusí příliš souviset s expiračním datem vytištěným na obalu. Bez ohledu na toto expirační datum lze účinnost prášku otestovat vsypáním lžičky prášku do malé nádobky s horkou vodou. Pokud voda bouřlivě pění, je prášek ještě aktivní a použitelný.\n\nKypřicí prášek je obecně jen jedlá soda smíšená s kyselinou, proto lze k simulaci komerčních kypřicích prášků použít mnoho směsí různých kuchyňských kyselin se sodou. Ocet (zředěná kyselina octová), zvláště bílý, se také často používá jako okyselovadlo při pečení. Například mnoho tradičních receptů na čokoládový koláč obsahuje jednu nebo dvě polévkové lžíce octa. Pokud recept obsahuje podmáslí nebo jogurt, lze použít sodu bez přídavku vinného kamene (hydrogenvinanu draselného) nebo s jeho menším množstvím. Také lze část kapaliny v receptu nahradit citronovou šťávou, která dodá potřebnou kyselost pro reakci s jedlou sodou.\n\n"}
{"id": "491831", "url": "https://cs.wikipedia.org/wiki?curid=491831", "title": "Borovsko", "text": "Borovsko\n\nBorovsko je vesnice v okrese Benešov, je součástí obce Bernartice. Nachází se asi 2,5 km na severozápad od Bernartic, mezi dálnicí D1 a vodní nádrží Švihov. Je zde evidováno 24 adres.\n\nPrvní písemná zmínka o vesnici pochází z roku 1282.\n\n\n"}
{"id": "491833", "url": "https://cs.wikipedia.org/wiki?curid=491833", "title": "Takonín", "text": "Takonín\n\nTakonín je vesnice v okrese Benešov, je součástí obce Bílkovice. Nachází se 1,5 km na západ od Bílkovic. Je zde evidováno 41 adres.\n\nPrvní písemná zmínka o vesnici pochází z roku 1250.\n\n"}
{"id": "491834", "url": "https://cs.wikipedia.org/wiki?curid=491834", "title": "Vítonice (Blažejovice)", "text": "Vítonice (Blažejovice)\n\nVítonice je vesnice v okrese Benešov, je součástí obce Blažejovice. Nachází se asi 1,6 km na západ od Blažejovic. Protéká zde \"Vítonický potok\", který je levostranným přítokem Blažejovického potoka. Je zde evidováno 20 adres.\n\nPrvní písemná zmínka o vesnici pochází z roku 1407.\n\n"}
{"id": "491835", "url": "https://cs.wikipedia.org/wiki?curid=491835", "title": "Crocus baytopiorum", "text": "Crocus baytopiorum\n\nCrocus baytopiorum MATHEW (1982) je relativně nový malý šafrán s různou intenzitou světle modré barvy tepalů (okvětních lístků), někdy s krásně modrým žilkováním květů. Hlízka je silně osíťkovaná. Typová položka nalezena (A. Baytop) v malém pohoří Honaz Dag poblíž Denizli v Turecku. Druh vykvétá blízko sněhových výležisek na kamenitých místech s vápencovým podkladem. Je to endemit jihozápadního Turecka. V přírodě i v kultuře (většinou pěstován v kořenáčích s propustným substrátem) je vzácný.\n"}
{"id": "491837", "url": "https://cs.wikipedia.org/wiki?curid=491837", "title": "Božkovice", "text": "Božkovice\n\nBožkovice je vesnice v okrese Benešov, je součástí obce Bystřice. Nachází se asi 5,7 km na jihozápad od Bystřice. Protéká zde Božkovický potok. Je zde evidováno 34 adres.\n\nV katastrálním území Božkovice leží i části obce Radošovice a Tožice.\n\nNázev \"Božkovice\" je podstatné jméno pomnožné. Správné skloňování je tedy \"Božkovice\" bez \"Božkovic\".\nPrvní písemná zmínka o vsi se vztahuje k roku 1379, kdy zde žili Adam a Arnošt z Božkovic, potomci zemana Božka. Ti si zde vystavěli tvrz, která zanikla za třicetileté války (1645 vypálena). Vesnice poměrně často měnila majitele (mj. Zbyněk z Mrvic, Zdeněk a Alžběta z Tichonic, Bohuslav Trmal z Toušic, Drslav Byšický z Byšic, Dorota ze Šternberka na Líšně). Po zániku tvrze zde zůstal dvůr, který byl za první republiky rozparcelován, zbytkový statek vlastnili manželé Zoulovi. Z významnějších staveb lze zmínit kapličku za vsí z první poloviny 19. století.\n\nZa druhé světové války se ves stala součástí vojenského cvičiště Zbraní SS Benešov a její obyvatelé se museli 1. dubna 1944 vystěhovat. Ve vesnici působí dva spolky: Sbor dobrovolných hasičů a Český Červený kříž.\n\n"}
{"id": "491839", "url": "https://cs.wikipedia.org/wiki?curid=491839", "title": "Pavel Zářecký", "text": "Pavel Zářecký\n\nPavel Zářecký (* 21. dubna 1940 Mělník) je český politik a právník. V letech 2009–2010 zastával funkci ministra a předsedy Legislativní rady vlády v kabinetu Jana Fischera (nestraník, navržen ČSSD).\n\nV 50. letech pracoval jako poštovní úředník. Roku 1957 absolvoval střední školu v Příboře. V roce 1964 ukončil Právnickou fakultu Univerzity Karlovy, obor právo. Roku 1968 získal titul doktor práv (JUDr.) a v roce 1990 obhájil kandidátskou práci (CSc.). V letech 1966-1969 byl členem Komunistické strany Československa, poté již nikdy nevstoupil do žádné strany. V letech 1966 až 1969 pracoval jako vědec ve Vojenské politické akademii Klementa Gottwalda. Poté postupně působil v Ústavu státu a práva Československé akademie věd (1969–71), na Institutu průmyslové výchovy (1971–79) a v Ústavu státní správy (1979–1990). Po sametové revoluci zastával funkce náměstka v několika úřadech, nejdříve na ministerstvu vnitra České republiky (1990–1992 a opět 1998–2005), poté u místopředsedy vlády ČR (1992–1996) a nakonec na ministerstvu spravedlnosti (1996–1998). Od 25. dubna 2005 do 16. srpna 2006 byl ministrem bez portfeje a předsedou legislativní rady vlády Jiřího Paroubka. Mimoto přednášel na pražské i plzeňské právnické fakultě, byl členem vědeckých rad Západočeské univerzity v Plzni a Policejní akademie.\n\nNásledně se stal vedoucím katedry veřejné správy a práva a ředitelem Institutu vzdělávání na Vysoké škole mezinárodních vztahů a veřejné správy v Praze.\n\n30. listopadu 2009 jej prezident republiky Václav Klaus jmenoval ministrem a předsedou Legislativní rady vlády České republiky.\n\nV lednu 2014 prezident Miloš Zeman prohlásil, že hodlá Zářeckého nominovat do funkce veřejného ochránce práv. Nakonec tak ale neučinil, protože Zářecký kandidaturu z rodinných důvodů odmítl.\n\nJe ženatý, má jednu dceru.\n\n"}
{"id": "491840", "url": "https://cs.wikipedia.org/wiki?curid=491840", "title": "Hlivín", "text": "Hlivín\n\nHlivín je vesnice v okrese Benešov, je součástí obce Bystřice. Nachází se asi 6,5 km na jihovýchod od Bystřice. Protéká zde Strženecký potok. Je zde evidováno 12 adres. Hlivín leží v katastrálním území Kobylí.\n\nPrvní písemná zmínka o vesnici pochází z roku 1394.\n\n"}
{"id": "491842", "url": "https://cs.wikipedia.org/wiki?curid=491842", "title": "Hůrka (Bystřice)", "text": "Hůrka (Bystřice)\n\nHůrka je vesnice v okrese Benešov, součást obce Bystřice. Nachází se 3,5 km na sever od Bystřice. S vesnicí sousedí Jarkovický rybník. Jsou zde evidovány 3 adresy. Hůrka leží v katastrálním území Jírovice.\n\nPrvní písemná zmínka o vesnici pochází z roku 1560.\n\nZa druhé světové války se ves stala součástí vojenského cvičiště Zbraní SS Benešov a její obyvatelé se museli 31. prosince 1943 vystěhovat.\n\n"}
{"id": "491844", "url": "https://cs.wikipedia.org/wiki?curid=491844", "title": "Jarkovice (Bystřice)", "text": "Jarkovice (Bystřice)\n\nJarkovice je vesnice v okrese Benešov, je součástí obce Bystřice. Na východě vesnice leží na Konopišťském potoce Jarkovický rybník. Je zde evidováno 48 adres. Jarkovice leží v katastrálním území Jírovice.\n\nNázev \"Jarkovice\" je podstatné jméno pomnožné. Správné skloňování je tedy \"Jarkovice\" bez \"Jarkovic\".\n\nPrvní písemná zmínka o vesnici pochází z roku 1327.\n\nZa druhé světové války se ves stala součástí vojenského cvičiště Zbraní SS Benešov a její obyvatelé se museli 31. prosince 1943 vystěhovat. \n\n"}
{"id": "491846", "url": "https://cs.wikipedia.org/wiki?curid=491846", "title": "Jeleneč", "text": "Jeleneč\n\nJeleneč je vesnice v okrese Benešov, je součástí obce Bystřice. Nachází se asi 6,5 km na jih od Bystřice. Na jih od vesnice leží Semtínská hora. Je zde evidováno 4 adres. Jeleneč leží v katastrálním území Ouběnice u Votic.\n\nPrvní písemná zmínka o vesnici pochází z roku 1406.\n\n"}
{"id": "491848", "url": "https://cs.wikipedia.org/wiki?curid=491848", "title": "Jinošice", "text": "Jinošice\n\nJinošice je vesnice v okrese Benešov, je součástí obce Bystřice. Nachází se asi 3,5 km na jihovýchod od Bystřice. Je zde evidováno 27 adres. V katastrálním území Jinošice leží i části obce Líštěnec a Opřetice. Jinošice spravuje Osadní výbor Jinošice, který má 7 členů.\n\nNázev \"Jinošice\" je podstatné jméno pomnožné. Správné skloňování je tedy \"Jinošice\" bez \"Jinošic\".\n\nPrvní písemná zmínka o vesnici pochází z roku 1394.\n\n"}
{"id": "491850", "url": "https://cs.wikipedia.org/wiki?curid=491850", "title": "Jírovice", "text": "Jírovice\n\nJírovice je vesnice v okrese Benešov, je součástí obce Bystřice. Nachází se asi 2,6 km na sever od Bystřice. Protéká tudy Mokrolhotský potok. Vesnicí prochází silnice II/114. Je zde evidováno 64 adres. V katastrálním území Jírovice leží i části obce Hůrka, Jarkovice a Semovice.\n\nNázev \"Jírovice\" je podstatné jméno pomnožné. Správné skloňování je tedy \"Jírovice\" bez \"Jírovic\".\n\nPrvní písemná zmínka o vesnici pochází z roku 1416.\n\nZa druhé světové války se ves stala součástí vojenského cvičiště Zbraní SS Benešov a její obyvatelé se museli 31. prosince 1943 vystěhovat.\n\n"}
{"id": "491851", "url": "https://cs.wikipedia.org/wiki?curid=491851", "title": "Jiřín (Bystřice)", "text": "Jiřín (Bystřice)\n\nJiřín je vesnice v okrese Benešov, je součástí obce Bystřice. Nachází se asi 6,2 km na jih od Bystřice. Protéká tudy Lesní potok. Je zde evidováno 25 adres. Jiřín leží v katastrálním území Ouběnice u Votic.\n\nPrvní písemná zmínka o vesnici pochází z roku 1405.\n\n\n"}
{"id": "491852", "url": "https://cs.wikipedia.org/wiki?curid=491852", "title": "Kobylí a Plchov", "text": "Kobylí a Plchov\n\nKobylí a Plchov je část města Bystřice v okrese Benešov. Nachází se asi 5,1 km na jihovýchod od Bystřice a sestává z vesnic Kobylí a Plchov. Je zde evidováno 22 adres. V katastrálním území Kobylí leží i části obce Hlivín a Vojslavice.\n\nPrvní písemná zmínka o vesnici pochází z roku 1406.\n\n"}
{"id": "491853", "url": "https://cs.wikipedia.org/wiki?curid=491853", "title": "Svorkové napětí", "text": "Svorkové napětí\n\nSvorkové napětí je rozdíl elektrických potenciálů mezi svorkami elektrického zdroje. Termín může být použit i pro rozdíl potenciálů na svorkách rezistoru. \n\nNení-li elektrický zdroj zatížen (tj. neprotéká elektrický proud), je svorkové napětí rovno elektromotorickému napětí zdroje. Při zátěži se svorkové napětí vlivem vnitřního odporu zdroje sníží.\n"}
{"id": "491860", "url": "https://cs.wikipedia.org/wiki?curid=491860", "title": "Líšno", "text": "Líšno\n\nLíšno je vesnice v okrese Benešov, je součástí obce Bystřice. Nachází se asi 1,4 km na východ od Bystřice. Vesnicí protéká Líšenský potok a prochází zde silnice II/111. Je zde evidováno 111 adres. V katastrálním území Líšno leží i část obce Mokrá Lhota.\n\nPrvní písemná zmínka o vesnici pochází z roku 1378.\n\n\n\n"}
{"id": "491861", "url": "https://cs.wikipedia.org/wiki?curid=491861", "title": "Looshaus", "text": "Looshaus\n\nObchodní dům Goldman & Salatsch (Looshaus) je modernistická budova z roku 1909, postavená dle návrhu česko-rakouského architekta Adolfa Loose. Budova je příkladem Loosovy inovátorské modernistické architektury, kde mizí ornament, který nahrazují strohé linie a čisté plochy.\nStojí na Michaelerplatzu naproti vjezdu do Hofburgu ve Vídni. \n\nVídeňský obchodník Leopold Goldmann pověřil roku 1909 architekta Loose stavbou budovy svého obchodu, který by byl reprezentativní filiálkou jeho firmy Goldman & Salatsch. Stavitelem budovy byla Pittel + Brausewetter a hlavním stavbyvedoucím byl Ernst Epstein. Budova měla obrovské množství odpůrců, mezi něž patřil i sám císař František Josef I. a stavba byla dokonce na čas pozastavena. V roce 1944 byla budova lehce poškozena bombardováním okolních budov a od roku 1947 je památkově chráněná. V roce 1987 koupila budovu banka Raiffeisen, zrenovovala ji a má v ní dnes svoji pobočku. \n"}
{"id": "491862", "url": "https://cs.wikipedia.org/wiki?curid=491862", "title": "Edit Bauer", "text": "Edit Bauer\n\nEdit Bauer, rozená Fischerová, (* 30. srpna 1946 Šamorín, Československo) je slovenská politička maďarské národnosti, poslankyně Slovenské národní rady, Národní rady SR a Evropského parlamentu a místopředsedkyně formace Strana maďarskej koalície - Magyar Koalíció Pártja.\n\nJe provdaná a má dvě děti.\n\n\nV letech 1990 - 1998 byla členkou předsednictva strany Spolužitie (Együttélés-Spolužitie-Wspólnota-Soužití), od roku 1998 místopředsedkyní Strany maďarské koalice zodpovědná za sociální politiku.\n\nZasedala i v zákonodárných sborech. Ve volbách roku 1990 byla zvolena za Spolužitie do Slovenské národní rady. Byla členkou Výboru SNR pro vzdělání, vědu, kulturu a sport. Opětovně byla do SNR zvolena ve volbách roku 1992 (koncem roku 1992 se SNR transformovala do Národní rady SR, kde působila v letech 1992-1994 jako předsedkyně Podvýboru pro vědu. V letech 1994 - 1998 byla poslankyní Národní rady SR a členkou Výboru NR SR pro životní prostředí a ochranu přírody. V roce 1998 byla opětovně zvolena za poslankyni Národní rady SR, mandát ale neuplatnila, protože byla jmenovaná státní tajemnicí na ministerstvu práce, sociálních věcí a rodiny. V této funkci působila v letech 1998-2002. Do parlamentu se potom vrátila a po volbách roku 2002 byla až do roku 2004 poslankyní NR SR za SMK-MKP, místopředsedkyní Výboru NR SR pro sociální věci a bydlení, členkou Výboru NR SR pro evropskou integraci, členkou slovenské delegace Parlamentního shromáždění Rady Evropy a pozorovatelkou při Evropském parlamentu (2003 - 2004).\n\nV roce 2004 byla zvolena poslankyní Evropského parlamentu (EP) za SMK. V parlamentu působila v politické skupině Evropská lidová strana (PPE). Byla členkou Výboru EP pro občanské svobody, spravedlnost a vnitřní věci, výboru EP pro práva žen a rovnost pohlaví a delegace při Společném parlamentním výboru EU-Rumunsko\n\n\n"}
{"id": "491863", "url": "https://cs.wikipedia.org/wiki?curid=491863", "title": "SSHFS", "text": "SSHFS\n\nSSHFS neboli SSH File System slouží k připojení vzdáleného souborového systému do lokálního adresářového stromu prostřednictvím šifrovaného spojení SSH. Na serveru není nutné kromě SSH nic dalšího konfigurovat. Na klientovi je třeba nainstalovat balíček \"sshfs\".\n\nPřipojení souborového systému využívá technologie FUSE, vzdálený adresář je možné připojit bez nutnosti použití administrátorského přístupu.\n\nPřipojení:\n\ncodice_1\n\nOdpojení:\n\ncodice_2\n\n"}
{"id": "491867", "url": "https://cs.wikipedia.org/wiki?curid=491867", "title": "Nekrytá úroková parita", "text": "Nekrytá úroková parita\n\nNekrytá úroková parita (anglicky Uncovered Interest Parity – UIP) je teorie mezinárodních financí, která propojuje úrokové míry s vývojem měnových kurzů. Je obecně považována za důležitou zejména z toho důvodu, že její platnost si bere za předpoklad velké množství složitějších makroekonomických modelů (například Dornbuschův model přestřelování kurzů). Nekrytá úroková parita je silně navázána na teorii kryté úrokové parity (CIP), neboť nahrazuje forwardové kurzy očekáváními subjektů na devizovém trhu, ale podstata je podobná. \n\nV jádru této teorie leží hypotéza stejného výnosu (tedy tvrzení, že investoři by měli očekávat, že realizují stejný výnos z identických aktiv, například státních pokladničních poukázek, se stejnou dobou splatnosti nehledě na to, ve které měně za pořízení nebo zapůjčení tohoto aktiva zaplatí). \nNapříklad německý investor se rozhoduje, zda investovat určitý obnos do domácího aktiva s úrokovou mírou \"IR\" procent (uvažujeme stejnou dobu splatnosti \"t\" pro obě aktiva), nebo zda směnit tuto částku momentálním spotovým kurzem \"SR\" do cizí měny (například USD), nakoupit identické aktivum (v této cizí měně) úročené \"IR\" procenty a po uplynutí splatnosti celou získanou částku směnit do domácí měny současným spotovým kurzem \"SR\", který je ale v okamžiku rozhodování neznámý, investor tudíž musí úroveň tohoto kurzu očekávat ve formě \"E(SR)\". Mají-li obě varianty nést stejný výnos, platí vzorec \n\nformula_1\n\npo úpravě a zjednodušení (pouze pro případ, kdy jsou nízké úrokové sazby): \n\nformula_2\n\n\"Podmínka (rovnice) nekryté úrokové parity říká, že očekávaná změna kursu by měla přibližně odpovídat úrokovému diferenciálu\": jsou-li domácí úrokové míry vyšší, než zahraniční, měli bychom očekávat znehodnocení naší měny. \nEmpiricky bývá nekrytá parita poměrně často vyvrácena, zejména pokud se jedná o analýzy pracující s daty s kratšími intervaly. Vyskytují se různá vysvětlení těchto anomálií, nicméně prozatím se nepodařilo najít takové vysvětlení, se kterým by souhlasilo dostatečně široké spektrum teoretiků mezinárodních financí zastávajících různé myšlenkové směry. Na druhé straně, při volbě delších intervalů (několik let), nebývá teorie nekryté úrokové parity empiricky vyvrácena, což znamená, že v delším časovém období by měla poskytovat nevychýlené predikce.\n\n\n"}
{"id": "491869", "url": "https://cs.wikipedia.org/wiki?curid=491869", "title": "Strakonický dudák (rozcestník)", "text": "Strakonický dudák (rozcestník)\n\nStrakonický dudák může být:\n\n\n"}
{"id": "491870", "url": "https://cs.wikipedia.org/wiki?curid=491870", "title": "Rating", "text": "Rating\n\nRating (angl. hodnocení; vysl. [\"rejtink\"]) je nezávislé hodnocení různých subjektů, které je řadí do několika kategorií a dovoluje tak přibližné srovnání, případně i vytvoření pořadí (\"ranking\").\n\nNejčastěji se hovoří o úvěrovém ratingu, který vyjadřuje důvěryhodnost dlužníka (emitenta) nebo cenného papíru a který udělují ratingové agentury.\n\nÚvěrový rating (\"credit rating\") je kód, který vyjadřuje bonitu či důvěryhodnost, to jest pravděpodobnost, že půjčka či cenný papír bude správně a včas splacen. Může se týkat jak jednotlivých emisí (cenných papírů), tak také jejich emitentů - bank, firem nebo států. Rating má rozhodující vliv na ochotu bank příslušnému subjektu půjčovat (případně kupovat jeho závazky) i na podmínky takové půjčky: úrokové sazby, lhůty i pojištění rizik (Credit default swap, CDS).\nRating udělují renomované ratingové agentury na základě komplexního rozboru veškerých známých rizik hodnoceného subjektu a odhaduje schopnost i ochotu tohoto subjektu dostát včas a v plné výši svým závazkům. Ratingové kódy obvykle začínají písmeny A (nejlepší) až D (nejhorší), agentury však používají ještě jemnější dělení.\n\nHistorie ratingu jako služby úzce souvisí s vývojem finančního trhu Spojených států amerických. Za počátek ratingu se dá považovat rok 1909, kdy John Moody začal hodnotit obligace železničních společností (což tehdy bylo velmi významné odvětví hospodářství). Nedlouho poté začal používat tento typ hodnocení i pro dluhopisy podniků veřejných služeb a průmyslových společností. Mezi první agentury dále patřila \"Poor‘s Publishing Company\", která vydala své první ratingy v roce 1916, a \"Standard Statistics Company\" a \"Fitch Publishing Company\", jejichž ratingy následovaly v roce 1922.\n\nPostupně se ratingový trh vyvinul tak, že dnes existují tři vedoucí globální ratingové agentury a další lokální a specificky zaměřené agentury, které ovšem nejsou celosvětově konkurenceschopné.\n\nObecně můžeme rating rozdělit na rating emise (cenného papíru) a rating emitenta (firmy, státu), které spolu v mnoha případech přímo souvisí. Dalším velmi důležitým kritériem je pak časové hledisko, podle kterého dělíme rating na krátkodobý (hodnocení závazků do 1 roku splatnosti) a dlouhodobý (závazky se splatností nad 1 rok).\n\nVětšina ratingů se týká právě konkrétní emise určitého instrumentu (cenného papíru) a hodnotí pravděpodobnost úplného splacení této emise v daném čase. Může se tedy stát, že jeden emitent bude mít současně několik emisí s odlišným ratingovým hodnocením. Taková situace nastane tehdy, když se podmínky jednotlivých emisí liší a jsou ratingem zohledněny.\n\nRating emitenta nemusí být nutně výsledkem celkového ratingového hodnocení daného subjektu. Velmi často se pouze odvozuje z ratingů udělených jednotlivým emisím s ohledem na faktory, které nebyly při hodnocení emise uplatněny. Rating emitenta tedy odhaduje schopnost emitenta dostát svým závazkům a obvykle má velký vliv na výši úrokové sazby, která je při konkrétní emisi použita.\n\nPři ratingovém hodnocení musí být brány v úvahu jak faktory působící uvnitř hodnoceného subjektu, tak i faktory vnější. Pro klasifikaci je dále členíme na faktory kvantitativní a kvalitativní.\n\nKvantitativní faktory posuzují především hospodářské podmínky a jsou obvykle výsledkem nějaké matematicko-statistické metody. Můžeme sem zařadit hodnocení na základě ukazatelů z účetnictví, jako jsou například zisk, kapitálová struktura, likvidita, vývoj peněžních prostředků a podobně. U států sem patří hospodářský růst, míra inflace, míra zadlužení a podobně.\n\nKvalitativní faktory jsou naopak ty, které lze jen těžko objektivizovat. Patří sem například řízení společnosti, vztahy s obchodními partnery, řízení rizik, strategie společnosti, vládní politika a konkurenční prostředí. U států je to například platební a rozpočtová kázeň v minulosti nebo politická stabilita.\n\nRatingové agentury jsou společnosti, které přidělují ratingová hodnocení jak emitentům, tak i jednotlivým emisím určitých instrumentů. Pro činnost těchto agentur jsou nejdůležitější nezávislost a důvěryhodnost. Nezaměřují se pouze na soukromé společnosti, ale provádí i hodnocení jiných subjektů – například států.\n\nZa nejvýznamnější ratingové agentury můžeme v současné době považovat \"Moody's\", \"Standard & Poor's\" a \"Fitch Ratings\", které jsou označovány jako „velká trojka“. \"Moody's\" a \"S&P\" jsou agentury z USA, zatímco \"Fitch\" sídlí v New Yorku a Londýně a je řízena francouzskou společností \"Fimalac\". Tyto agentury působí na celém světě a jejich hodnocení je nejvíce mezinárodně uznáváno. Čínská ratingová agentura \"Dagong Global\" je jediná agentura mimo „velké trojky“, která vzbuzuje větší zájem a důvěryhodnost.\n\nDalší významnější ratingové agentury jsou (podle abecedy): Agusto & Co (Nigérie), AM Best (USA), Chengxin (Čína), Credit Rating Information and Services Limited (Bangladéš), Dagong Europe Credit Rating (Itálie), DBRS (Kanada ), Dun & Bradstreet (USA), Egan-Jones Rating Company (USA), Global Credit Ratings Co (Jižní Afrika), Humphreys Ltd (Chile), ICRA Limited (Indie), Japan Credit Rating Agency (Japonsko), Levin and Goldstein (Zambie), Morningstar, Inc (USA), Muros Ratings (Rusko), Rapid Ratings International (USA), Veda (Austrálie), Wikirating (Švýcarsko).\n\nAgentura byla založena v roce 1914 Johnem Moodym a mezi ostatními agenturami má přibližně 40% tržní podíl. Kromě ratingů provádí ekonomické průzkumy a finanční analýzy komerčních i státních subjektů a poskytuje software pro řízení rizik finančních institucí. Společnost má přibližně 4000 zaměstnanců v 27 státech.\n\nSpolečnost vznikla v roce 1941 fúzí \"Standard Statistics Company\" a \"Poor's Publishing Company\". Zaměřuje se na poskytování mnoha finančních služeb. Kromě ratingů a jiného hodnocení provádí vlastní ekonomické průzkumy, vytváří několik S & P indexů a je jedním z předních světových poskytovatelů nezávislých informací o investicích. Své pobočky má v 23 zemích a na trhu ratingu má přibližně 40% podíl.\n\nSpolečnost založil v roce 1913 John Knowles Fitch a dnes je \"Fitch Ratings\" jednou ze tří částí finanční společnosti \"Fitch Group\". \"Fitch Ratings\" je mezinárodní ratingová agentura, \"Fitch Solutions\" je firma poskytující poradenství a služby finančnímu sektoru a \"Algorithmics Inc.\" se zabývá softwarem pro řízení rizik. \"Fitch Ratings\" má na trhu menší podíl než předchozí agentury – přibližně 16 %.\n\nJednotlivé ratingové agentury používají ratingové stupnice, které jsou si velmi podobné. Následující stupnice jsou ty nejpoužívanější. Agentury mají i další stupnice, které slouží k ratingovému hodnocení specifických subjektů (např. bank).\n\nRating používají především investoři, emitenti, investiční banky, makléři a státní instituce.\n\nInvestorům rozšiřují ratingové agentury množství investičních možností a poskytují nezávislé a snadno použitelné hodnocení relativního úvěrového rizika. To podstatně zvyšuje efektivitu trhu a snižuje náklady investorům (náklady spojené s analýzami emitentů, ale i náklady spojené s neplněním závazků dlužníků) i emitentům (náklady spojené s obsluhou dluhu.) Rating také umožňuje snadnější přístup na kapitálové trhy pro ty, kteří by jinak mohli být vyloučeni – malé vlády, začínající společnosti a podobně.\n\nEmitenti spoléhají na rating jako na nezávislé ověření jejich schopností dostát svým závazkům. Emise musí mít většinou alespoň jedno ratingové hodnocení, aby byla úspěšná (bez takového hodnocení může být cena nabízená investory příliš nízká.) Institucionální investoři obvykle preferují emise, které mají alespoň tři ratingová hodnocení.\n\nInvestiční banky a makléři používají ratingová hodnocení při výpočtu rizika svého portfolia. I v případě vlastního hodnocení srovnávají své výsledky s hodnocením ratingových agentur.\n\nRegulatorní orgány používají a kontrolují používání pouze vybraných ratingů od určitých ratingových agentur. Například v rámci dohody Basel II dovoluje bankovní dohled bankám používat při výpočtu kapitálových rezerv (odpovídajících riziku, které banka podstupuje) pouze ratingová hodnocení od schválených ratingových agentur.\n\nV souvislosti s finanční krizí byla hodnota ratingů velmi zpochybněna. Agentury byly kritizovány především za to, že udělovaly nejvyšší ratingy i instrumentům, které těchto kvalit nedosahovaly. Mnoho investorů například věřilo, že vlastní zajištěné dluhové obligace (CDO), které jsou téměř bezrizikové (AAA). Ty však později ztratily hodnotu a staly se zcela neprodejné.\n\nAgentury jsou také často kritizovány za to, že nepřistupují ke všem hodnoceným společnostem zcela nezávisle a nezahrnují do hodnocení všechna známá rizika.\n\nRating je odhad, ale může zpětně působit na hodnocený subjekt: snížení ratingu jeho situaci na trhu obecně zhorší a může působit jako „sebenaplňující proroctví“.\n\n\n\n\n"}
{"id": "491874", "url": "https://cs.wikipedia.org/wiki?curid=491874", "title": "Avšalom (Sinaj)", "text": "Avšalom (Sinaj)\n\nAvšalom (: אבשלום, podle Avšaloma Feinberga – člena židovské špionážní sítě Nili za první světové války, : Avshalom) byla izraelská osada v bloku osad Chevel Jamit nacházejících se na Sinajském poloostrově jihovýchodně od města Jamit. Vesnice byla založena roku 1973, tehdy pod názvem Merkaz Sadot (מרכז שדות). Později byla zvána Jad On (יד און) podle jmen židovských bojovníků proti britskému mandátu, kteří byli vezněni v nedalekém Rafáhu. V roce 1975 bylo rozhodnuto, že osada bude sloužit jako zemědělské centrum okolních izraelských vesnic. V roce 1977 se ve zprávě připravené pro americký senát uvádí, že obec je právě ve výstavbě. V roce 1979 byla vesnice proměněna na civilní a získala své definitivní jméno Avšalom. Už o 3 roky později byla ovšem v důsledku podpisu Egyptsko-izraelské mírové smlouvy vystěhována. V roce 1990 pak nedaleko odtud, ve vlastním Izraeli vznikla stejnojmenná vesnice Avšalom.\n\n"}
{"id": "491879", "url": "https://cs.wikipedia.org/wiki?curid=491879", "title": "Charles Shepherd", "text": "Charles Shepherd\n\nCharles Shepherd (aktivní cca v letech 1858–1878) byl britský fotograf známý především spoluprací s krajinářským fotografem Samuelem Bournym v Indii v druhé polovině 19. století.\n\nSpolu se svým kolegou Samuelem Bournym založili společnost Bourne & Shepherd ve městě Šimla, což je hlavní město indického státu Himáčalpradéš na strmém horském hřbetě ve střední části Himálaje v nadmořské výšce okolo 2 200 metrů nad mořem. Později, v roce 1863, založili pobočku v Kalkatě.\n\n\n"}
{"id": "491883", "url": "https://cs.wikipedia.org/wiki?curid=491883", "title": "Marty Robbins", "text": "Marty Robbins\n\nMarty Robbins, rodným jménem Martin David Robinson, (16. září 1925, Glendale, Arizona, USA – 8. prosince 1982, Nashville, Tennessee, USA) byl americký zpěvák a multinstrumentalista působící na poli americké country hudby i popmusic. Působil také jako automobilový závodník v americké soutěži NASCAR.\n\nV roce 1959 jako jeden z prvních country zpěváků obdržel Cenu Grammy za píseň \"El Paso\".\n\nNedlouho před svou smrtí si v roce 1982 také zahrál ve snímku \"Honkytonk Man\" režiséra Clinta Eastwooda.\n\nMá svoji hvězdu na Hollywoodském chodníku slávy.\n\n"}
{"id": "491885", "url": "https://cs.wikipedia.org/wiki?curid=491885", "title": "Dikla", "text": "Dikla\n\nDikla (: דקלה, doslova \"\"Palma\"\") byla izraelská osada v bloku osad Chevel Jamit nacházejících se v severovýchodním cípu Sinajského poloostrova poblíž města Jamit. Osada byla založena v květnu 1969 jako sídlo typu „Nachal“, tedy kombinace vojenského a civilního osídlení pod jménem Dekelim („\"Palmy\"“) podle palmy, kterou zde údajně vysadil Avšalom Feinberg – člen židovské špionážní sítě Nili za první světové války. Později se osada proměnila v ryze civilní. Osadníci pocházeli z okruhu pravicového hnutí Betar. K roku 1977 zde zpráva připravená pro americký senát odhaduje počet obyvatel na 80. Vesnice Dikla byla v důsledku podpisu Egyptsko-izraelské mírové smlouvy v roce 1982 vystěhována. Místo ní byla v Pásmu Gazy založena osada nazvaná Neve Dekalim, která se postupně vyvinula v nejlidnatější izraelskou osadu v tomto regionu, ale v roce 2005 byla rovněž vysídlena.\n\n"}
{"id": "491889", "url": "https://cs.wikipedia.org/wiki?curid=491889", "title": "Popice (Znojmo)", "text": "Popice (Znojmo)\n\nPopice (německy \"Poppitz\") jsou jihomoravská vesnice, dnes část okresního města Znojma, od kterého se nachází asi 5 km jihozápadně. Popice jsou rodištěm spisovatele Charlese Sealsfielda, jemuž bylo zasvěceno místo zvané Sealsfieldův kámen. Jedná se o vyhlídkový bod a častou zastávku turistů na hraně hlubokého říčního údolí s výhledem do kaňonu Dyje.\n\nPopice hraničí s národním parkem Podyjí a stávají se proto turistickým cílem, čemuž napomáhá také několik cyklistických stezek. V okolí Popic se nachází celá řada přírodních zajímavostí. Kromě teplomilných doubrav (bývalé pastevní lesy a pařeziny) severně obce to jsou zejména rozsáhlá vřesoviště nebo pahorky se stepními trávníky.\n\nRozloha katastru je 667 hektarů.\n\nPopice (pův. Popovice, německy \"Poppitz\") byly v dějepisných kronikách zmíněny poprvé v roce 1252 na listině Přemysla Otakara, na které potvrzuje Popice jako majetek Rytířského řádu křižovníků s červenou hvězdou z Hradiště u Znojma. V roce 1680 zasáhla vesnici morová epidemie, na kterou zemřelo 150 z tehdejších 382 obyvatel. V roce 1834 žilo v 74 domech 408 obyvatel, kterými byli většinou katoličtí Němci. V roce 1945 zde byli všichni obyvatelé odsunuti, nových obyvatel přišlo jen málo.\n\n\n\n"}
{"id": "491896", "url": "https://cs.wikipedia.org/wiki?curid=491896", "title": "Cholit (Sinaj)", "text": "Cholit (Sinaj)\n\nCholit (: חוֹלִית, podle slova \"\"Chol\"\" - \"\"Písek\"\", : Holit) byla izraelská osada v bloku osad Chevel Jamit nacházejících se v severovýchodním cípu Sinajského poloostrova jihozápadně od města Jamit. Byla založena roku 1977 jako osada typu \"Nachal\", tedy kombinace vojenského a civilního osídlení. K roku 1977 zde zpráva připravená pro americký senát odhaduje počet obyvatel na 50. Obyvatelstvo se rekrutovalo z řad stoupenců levicové strany Ma'arach. 17. ledna 1978 byla přeměna na civilní osadu typu kibuc. Kibuc Cholit byl v důsledku podpisu Egyptsko-izraelské mírové smlouvy vystěhován v roce 1982. Téhož roku byla vesnice Cholit znovu postavena nedaleko odtud, v jižním Izraeli, v Oblastní radě Eškol.\n\n"}
{"id": "491899", "url": "https://cs.wikipedia.org/wiki?curid=491899", "title": "Netiv ha-Asara (Sinaj)", "text": "Netiv ha-Asara (Sinaj)\n\nNetiv ha-Asara (: נְתִיב הָעֲשָׂרָה, doslova \"\"Cesta Deseti\"\", podle deseti vojáků izraelské armády kteří zemřeli roku 1971 při havárii vrtulníku nedaleko odtud, : Netiv HaAsara) byla izraelská osada v bloku osad Chevel Jamit nacházející se v severovýchodním cípu Sinajského poloostrova jižně od města Jamit. \n\nOsada byla založena roku 1973. První osadníci sem dorazili v červenci 1973. Šlo o skupinu 30 rodin, které pak posílily další dvě skupiny s 24 rodinami. Šlo o zemědělskou osadu, která se zabývala zejména pěstováním zeleniny, květin, hroznů a manga. Kromě toho tu existovala živočišná výroba s chovem ovcí a drůbeže. Osadníci měli blízko k levicové straně Ma'arach. K roku 1977 zde zpráva připravená pro americký senát odhaduje počet obyvatel na 150. \n\nMošav Netiv ha-Asara byl vystěhován v důsledku podpisu Egyptsko-izraelské mírové smlouvy. 70 rodin ze zrušené osady se usadilo nedaleko odtud, ve vlastním Izraeli, kde založili stejnojmennou vesnici Netiv ha-Asara\n\n"}
{"id": "491900", "url": "https://cs.wikipedia.org/wiki?curid=491900", "title": "Heinrich Gontermann", "text": "Heinrich Gontermann\n\nHeinrich Gontermann (25. února 1896 – 30. nebo 31. října 1917) je znám jako prvoválečné německé letecké eso s 39 přiznanými sestřely.\n\nNarodil se v Siegenu v jižním Vestfálsku. Heinrich byl vysoký, štíhlý muž plný vitality. Nekuřák, alkohol pil pouze v malých množstvích. Patriot, věřící, introvert.\nHeinrichův otec, důstojník kavalerie, dopomohl mladému Heinrichovi dostat se do armády. Po opuštění školy 14. srpna 1914 se zapsal k 6. pluku hulánské kavalerie v Hanau. Pouze pár dní po jeho příchodu byla jednotka poslána na frontu.\n\nHeinrich měl pověst rezervovaného člověka, ale v jednotce prokázal své velitelské schopnosti. V září 1914 byl raněn. Zranění nebylo příliš vážné a byl povýšen do hodnosti Feldwebel (šikovatel). Z počátku jara 1915 mu byla udělena hodnost poručíka a byl též vyznamenán Železným křížem druhé třídy. V průběhu roku 1915 dál velel své jednotce. Gontermann požádal o přeložení k nově se formujícímu německému letectvu ale v říjnu 1915 byl přeložen k 80. střeleckému pluku.\n\nNa počátku roku 1916 bylo vyhověno jeho žádosti a byl poslán na pilotní a pozorovatelský výcvik. Po absolvování výcviku byl poslán ke \"Kampfstaffel Tergnier\" jako průzkumný pilot. Létal na Rolandu C.II. Později na jaře byl poslán k \"Feld-Abteilung 25\", kde létal jak jako pilot, tak jako pozorovatel na AGO C.I.\n\nGontermann požádal o přeškolení v \"Jastaschule\" (stíhací škole) a následné převelení ke stíhací jednotce. Byl přijat k rozšiřujícímu výcviku a po absolvování 11. listopadu 1916 byl přiřazen k \"Jasta 5\" (Jagdstaffel - stíhací letka). O tři dny později sestřelil svoje první letadlo FE.2b během hlídky nad Morvalem.\n\nDalší sestřel následoval až 6. března 1917, kdy sestřelil další FE.2b. Den poté byl vyznamenán Železným křížem první třídy. Během března následovaly další sestřely a 24. března se díky sestřelu Sopwith 1½ Strutteru stává leteckým esem. Další sestřel téhož letadla následoval následující den. Po tomto sestřelu napsal domů: „Dnes jsem sestřelil dvousedadlové letadlo… Rozpadlo se ve vzduchu na prach … Je to pro mě strašná práce, ale je to moje povinnost“. \n\nBěhem tzv. „krvavého dubna“ 1917 měl již Gontermann na svém kontě 11 vzdušných vítězství. Osmého dubna dosáhl prvního sestřelu balonu, se všemi nebezpečími, které sestřelení průzkumného balonu obsahuje. Během měsíce následovaly další čtyři balony, včetně dvou balonů 16. dubna. Tímto se stal balonovým esem a prvním nejúspěšnějším německým ničitelem balonů. \n\n26. dubna dosáhl svého 17. sestřelu. Následně byl ještě tentýž den pověřen velením v pruské \"Jasta 15\", kde nahradil padlého Maxe Reinholda.\n\nGontermann byl znám jako rezervovaný muž s několika málo přáteli. Profesionál každým coulem. Pilně studoval nepřátelské typy letadel, přičemž oplýval zvláštním talentem útočit na nepřítele z jeho mrtvého úhlu. Ve své jednotce byl znám pro svoje výborné střelecké umění a taktéž pro jeho akrobatický um. Byl též znám svou přepjatostí, nervozitou a nespavostí. Bojové napětí se na něm postupně podepisovalo. V květnu 1917 byl poslán na měsíční dovolenou, aby se zotavil. \n\nŠestého května byl vyznamenán Rytířským křížem s meči Královského hohenzollernského domácího řádu. Jeho 21. sestřel byl triumfální, protože jeho obětí se stalo francouzské letecké eso s více jak pěti sestřely Didier Lecour Grandmaison. Za to získal 11. května Vojenský řád Maxe Josefa , který mu zaručoval doživotní rytířský titul s doživotní rentou. Sedmnáctého května následovalo vyznamenání Pour le Mérite. Po udělení vyznamenání dostal čtyři týdny dovolené.\n\nBěhem svojí dovolené přenechal Gontermann velení Ernstovi Udetovi. Byl to Udet, kdo napsal o Gontermannovi: „Než začne střílet, vymanévruje svého protivníka. Když konečně začne střílet, mine maximálně deseti střelami“.\n\nPo návratu k jednotce zjistil, že Udet žádá o přeložení. Pod jeho velením totiž letka utrpěla tři demoralizující ztráty. Byl to celkem vzato nepříliš šťastný začátek Gontermannova velení.\n\nPo zbytek června si vzal Gontermann opět na mušku balony. Zničil další dva, jeden 24. a další 27. Další dva sestřely zaznamenal i v červenci, jeden z nich byl také balon.\nSrpen byl pro Gontermanna stejně produktivní měsíc jako duben. Po sestřelu Nieuportu pátého sestřelil dva balony, jeden devátého a další sedmnáctého. Poté přišel 19. srpen, což byl vrchol Gontermannovy kariéry. Ráno sestřelil SPAD. V 19:23 zničil první balon jižně od Aisne-Tal, o minutu později druhý, posléze třetí a o další minutu později čtvrtý. Zničení čtyř balonů jedním pilotem během tří minut bylo neslýchané. Tento čin byla příkladná ilustrace jeho přesné střelby a dokonalé taktiky. Věděl, jak sestřelit nepřítele s použitím pouhých pěti střel. Sestřelením balonů zvýšil svoje skóre na 35.\n\nI v září sestřelil další tři nepřátelská letadla.\nDo října 1917 byl Gontermann oslavované eso s 39 vítězstvími. Sestřelil 21 nepřátelských letadel a 18 balonů a jeden nepotvrzený balon.\n\n30. října vzlétl s Fokkerem Dr.I. Nebyl ještě plně zotaven z nedávné úplavice. Přesto toužil vyzkoušet nový letoun i přes určité pochybnosti. Po několika minutách letu zkusil akrobacii v 700 metrech. Vybral druhý přemet a točil doleva. Náhle se mu zhroutilo horní křídlo. Jeho letadlo se zabořilo do země.\n\nGontermann byl vytažen z letadla živý i přes těžká zranění hlavy, která byla způsobena nárazem do kulometů. Byl převezen do ošetřovny letky, zemřel na těžká zranění o několik hodin později. Některé zdroje uvádějí, že jeho smrt nastala až den po nehodě.\n\nGontermann byl jeden z několika německých pilotů, kteří se zabili při testování nového Dr.I. Jako příčina nehody byla shledána chatrná konstrukce a následně byly změněny metody výroby letadla.\n\n\n"}
{"id": "491902", "url": "https://cs.wikipedia.org/wiki?curid=491902", "title": "Sufa (Sinaj)", "text": "Sufa (Sinaj)\n\nSufa (: סוּפָה, doslova \"\"Bouře\"\", podle písečných bouří v tomto regionu) byla izraelská osada v bloku osad Chevel Jamit nacházející se v severovýchodním cípu Sinajského poloostrova jihozápadně (podle jiného zdroje 2 kilometry východně) od města Jamit. \n\nOsada byla založena roku 1974 jako vojensko-civilní sídlo typu \"Nachal\". 17. ledna 1977 byla proměněna v ryze civilní sídlo typu kibuc. K roku 1977 zde zpráva připravená pro americký senát odhaduje počet obyvatel na 30. V této zprávě je osada nazývána alternativně též Sukkot.\n\nVesnice byla vystěhována v roce 1982 v důsledku podpisu Egyptsko-izraelské mírové smlouvy. Obyvatelé ze zrušené osady se usadili nedaleko odtud, ve vlastním Izraeli, kde založili stejnojmennou vesnici Sufa.\n\n"}
{"id": "491903", "url": "https://cs.wikipedia.org/wiki?curid=491903", "title": "Grażyna Rabsztynová", "text": "Grażyna Rabsztynová\n\nGrażyna Józefa Rabsztynová (* 20. září 1952, Vratislav) je bývalá polská atletka, jejíž specializací byly překážkové běhy. Je někdejší držitelkou světových rekordů.\n\nJako první překážkářka v historii se dostala pod 12,50. 10. června 1978 v německém Fürthu zaběhla 100 metrů s překážkami za 12,48. 13. června 1980 ve Varšavě vytvořila nový světový rekord, jehož hodnota byla 12,36. Rekord překonala o šest let později Bulharka Jordanka Donkovová, která 17. srpna 1986 v Kolíně nad Rýnem zaběhla 12,35. V týž den navíc vlastní rekord vylepšila na 12,29.\n\nTřikrát reprezentovala na letních olympijských hrách, třikrát běžela ve finále. V Mnichově 1972 doběhla na posledním, osmém místě v čase 13,44. O čtyři roky později v Montrealu skončila pátá (12,96). Na pátém místě se umístila rovněž na olympiádě v Moskvě 1980, kde cílem proběhla v čase 12,74.\n\n\n"}
{"id": "491907", "url": "https://cs.wikipedia.org/wiki?curid=491907", "title": "Talmej Josef (Sinaj)", "text": "Talmej Josef (Sinaj)\n\nTalmej Josef (: תלמי יוסף‎ ‎, doslova \"\"Josefovy brázdy\"\", podle Josefa Weitze - činovníka Židovského národního fondu, : Talmei Yosef) byla izraelská osada v bloku osad Chevel Jamit nacházející se v severovýchodním cípu Sinajského poloostrova jihovýchodně od města Jamit. \n\nV roce 1977 se ve zprávě připravené pro americký senát uvádí, že obec je právě ve výstavbě. Mošav Talmej Josef byl založen roku 1977 skupinou osadníků z Jihoafrické republiky a USA. \n\nVesnice byla vystěhována v roce 1982 v důsledku podpisu Egyptsko-izraelské mírové smlouvy. Obyvatelé ze zrušené osady se usadili nedaleko odtud, ve vlastním Izraeli, kde založili stejnojmennou vesnici Talmej Josef.\n\n"}
{"id": "491912", "url": "https://cs.wikipedia.org/wiki?curid=491912", "title": "Charuvit", "text": "Charuvit\n\nCharuvit (: חרובית, : Haruvit) byla izraelská osada v bloku osad Chevel Jamit nacházející se v severovýchodním cípu Sinajského poloostrova poblíž města Jamit. Vesnice byla založena jako vojensko-civilní osada typu \"Nachal\" roku 1975. V létě roku 1977 se proměnila v ryze civilní osadu, která byla nazývána též Tarsag (: תרס\"ג). Jejími zakladateli byli stoupenci hnutí Betar a Cherut. K roku 1977 zde zpráva připravená pro americký senát odhaduje počet obyvatel na 40. Poblíž osady bylo později objeveno staroegyptské archeologické naleziště zvané Mecudat Charuvit (מצודת חרובית). Vesnice byla vystěhována v roce 1982 v důsledku podpisu Egyptsko-izraelské mírové smlouvy. Obyvatelé ze zrušené osady se měli usadit v nově zakládané vesnici Chad Nes na Golanských výšinách, jejíž jméno mělo připomínat 3 vystěhované osady (Charuvit, Dikla a Naot Sinaj), ale nakonec k tomu nedošlo.\n\n"}
{"id": "491916", "url": "https://cs.wikipedia.org/wiki?curid=491916", "title": "Sadot", "text": "Sadot\n\nSadot (: שדות, doslova plurál \"\"Pole\"\") byla izraelská osada v bloku osad Chevel Jamit nacházející se v severovýchodním cípu Sinajského poloostrova jižně od města Jamit. \n\nPříprava výstavby vesnice začala v roce 1969, kdy z její plochy byli odsunuti zdejší Beduíni. Jako důvod jejich vytlačení byly uváděny bezpečnostní ohledy. Beduíni se pak proti tomuto rozhodnutí odvolali v roce 1972 k izraelskému nejvyššímu soudu, ale neuspěli. Mezitím už roku 1971 bylo v Sadot založeno civilní osídlení, první taková civilní osada v celé oblasti Sinaje. Prvními osadníky byla skupina 18 rodin. Obyvatelé se zabývali zemědělstvím, zejména přestováním rajčat. Osada zaměstnávala i místní arabské Beduíny, což bylo předmětem kritiky ze strany těch, kteří považovali tento krok z demografického hlediska za nesprávný. Poblíž obce vyrostla regionální škola. \n\nV okolí se také našla ropa. K roku 1977 zde zpráva připravená pro americký senát odhaduje počet obyvatel na 260. \n\nV roce 1981 byla vesnice vystěhována v důsledku podpisu Egyptsko-izraelské mírové smlouvy. V té době zde žilo 64 rodin. Mnozí zdejší obyvatelé pak spoluzakládali mošav Ejn ha-Besor nedaleko odtud ve vlastním Izraeli. Další zřídili v Izraeli mošav Jevul.\n\n"}
{"id": "491918", "url": "https://cs.wikipedia.org/wiki?curid=491918", "title": "Forwardový kontrakt", "text": "Forwardový kontrakt\n\nForwardový kontrakt nebo jednoduše forward je dohoda mezi dvěma stranami nakoupit nebo prodat aktivum v určitý čas v budoucnosti za určitou cenu stanovenou v současnosti. Je to opak spotového kontraktu, který představuje dohodu o koupi či prodeji aktiva v současnosti. Uzavřít forward nic nestojí. Strana zavazující se ke koupi podkladového aktiva v budoucnu zaujímá tzv. dlouhou pozici a strana zavazující se k prodeji daného aktiva v budoucnu zaujímá krátkou pozici. Dohodnutá cena se nazývá dodací cena a je rovna forwardové ceně v čase uzavření kontraktu.\n\nCena podkladového instrumentu, v jakékoliv formě, je zaplacena před převodem kontroly nad instrumentem. Jedná se o jednu z mnoha forem nákupních/prodejních příkazů, kdy placení a převod aktiv neprobíhá současně.\n\nForwardová cena takového kontraktu se často liší od spotové ceny, za kterou se obchoduje v daný den. Rozdíl mezi spotovou a forwardovou cenou je forwardová prémie nebo forwardová srážka a reflektuje mj. i úrokový diferenciál.\n\nForwardy, tak jako jiné deriváty, mohou být použity:\n\nPříbuzným forwardu je futures kontrakt. Forwardy jsou velmi podobné futures, až na to, že:\n\nUvažujme, že Bob si chce koupit za rok dům. Zároveň předpokládejme, že Andy v současnosti vlastní dům za $100,000, který chce za rok prodat. Obě strany by spolu mohly uzavřít forward. Dejme tomu, že se domluví na prodejní ceně za rok ve výši $104,000 (proč tolik, bude rozebráno níže). Andy a Bob uzavřou forward. Bob, protože kupuje podkladové aktivum, vstupuje do dlouhé pozice. Andy bude tudíž v pozici krátké.\n\nPředpokládejme, že po roce je tržní cena Andyho domu $110,000. Pak, protože Andy má povinnost prodat Bobovi za $104,000, Bob vydělá $6,000. To proto, že Bob může koupit od Andyho za $104,000 a ihned prodat na trhu za $110,000. Naproti tomu Andy je potenciálně $6,000 ve ztrátě, i když prakticky dostal o $4,000 víc, než byla cena před rokem.\n\nPodobná situace nastává v případě měnových forwardů, kde jedna strana otevře forwardový kontrakt ke koupi nebo prodeji měny (např. Kanadských dolarů) se splatností k určitému budoucímu datu, protože se nechce vystavovat kurzovnímu riziku. Jak se v průběhu kontraktu mění kurz, jedna strana se stává ziskovou a druhá ztrátovou. Takový forward se pořizuje buď pro zajištění (hedging) proti pohybu kurzu, protože v budoucnu má uhradit určitou částku v Kanadských dolarech, nebo za účelem spekulace, např. opět na pohyb měnového kurzu.\n\nNavážeme na příklad s Andym a Bobem. Na začátku je hodnota Andyho $100,000. Andy ví, že může dům ihned prodat za $100,000 a uložit je do banky. Když vstupuje do forwardu s Bobem, chce odměnu za zpoždění prodeje. Předpokládejme, že bezriziková úroková míra, kterou může Andy získat v bance, je 4% p.a.. Za rok tedy Andy může mít $104,000 a to bez rizika. Minimální hranice pro cenu, kterou bude Andy požadovat za svůj dům, v případě prodeje až za rok, bude $104,000. Tato suma mu víceméně pokryje inflační náklady, ale už ne oportunitní ani žádné další.\n\nParita Spot – forward představuje spojení mezi spotovým a forwardovým trhem. Popisuje vztah mezi spotovou a forwardovou cenou podkladového aktiva ve forwardovém kontraktu. Zatímco celkový efekt lze popsat jako náklady přenosu, tento efekt lze rozdělit podle toho jestli dané aktivum:\n\nPro aktivum nepřinášející žádný příjem je vztah mezi současnou forwardovou (formula_1) a spotovou (formula_2) cenou je:\n\nKde formula_4 je bezriziková úroková míra a formula_5 je doba do splatnosti. Logika věci je následující. Pokud chcete vlastnit aktivum v čase T, na dokonalém kapitálovém trhu by koupě v současnosti s následným držením aktiva měla vyjít stejně jako koupě forwardu s dodáním v požadovaném čase.\n\nPro aktivum přinášející předem známý příjem, je vztah:\n\nkde formula_8 je současná hodnota nespojitého příjmu v čase formula_9, a formula_10 je kontinuální dividendový výnos po dobu životnosti kontraktu. Logika věci je následovní. Když aktivum generuje příjem, je lepší držet aktivum než forward. Proto příjem (formula_11 nebo formula_12) musí být odečten k zohlednění tohoto benefitu. Příklad aktiva, které přináší nespojitý příjem je akcie a příklad aktiva generujícího kontinuální výnos je cizí měna.\n\nPro investiční aktiva, jež jsou komoditami, jako zlato nebo stříbro, musí být zohledněny náklady na skladování. Skladovací náklady můžeme brát jako 'záporný příjem' a jako příjem mohou být nespojité nebo kontinuální. Vztah je pak:\n\n\nkde formula_15 je současní hodnota nespojitých skladovacích nákladů v čase formula_16, a formula_17 jsou náklady na skladování kde jsou proporcionální k ceně komodity a tudíž představují záporný příjem. Logika věci je taková, že vzhledem k tomu, že skladovací náklady zvyšují konečnou cenu, musíme je připočítat k ceně spotové.\n\nSpotřební aktiva jsou obvykle nerostné komodity, které se požívají jako zdroje energie ve výrobním procesu, například ropa nebo železná ruda. Pro uživatele těchto aktiv může být výhodnější držet aktiva na skladě než vlastnit na ně forwardový kontrakt. Tyto výhody jsou možnost profitovat z krátkodobých nedostatků dané suroviny na trhu a schopnost udržet výrobu v chodu. Tyto výhody se nazývají \"výnos příležitostí\". Pro spotřební aktiva je vztah:\n\n\nkde formula_20 je výnos příležitostí po dobu životnosti kontraktu. Jelikož výnos příležitostí je benefitem pro držitele aktiva ale nikoliv pro držitele forwardu, lze ho modelovat jako druh ‘dividendového výnosu’. Avšak je důležité poznamenat, že výnos příležitostí je nepeněžitý, spíše reflektuje očekávání trhu ohledně dostupnosti dané komodity v budoucnu. Když drží uživatelé malé zásoby dané komodity na skladě, je větší pravděpodobnost nedostatku na trhu, což znamená vyšší výnos příležitostí a naopak.\n\nVztah spotové a forwardové ceny aktiva reflektuje čisté náklady přenosu daného aktiva ve vztahu k držbě forwardu. Tedy celkové náklady a benefity uvedeny výše lze shrnout jako \"náklady přenosu\", formula_21. Tudíž:\n\n\nNázor trhu na to, jaká bude budoucí spotová cena aktiva vyjadřuje \"očekávaná budoucí spotová cena\". Klíčovou se stává otázka, jestli současná forwardová cena předpovídá budoucí spotovou cenu. Existuje mnoho různých hypotéz, které se snaží vysvětlit vztah současné forwardové ceny formula_1 a očekávané budoucí spotové ceny formula_25.\n\nEkonomové John Maynard Keynes a John Hicks tvrdili, že obecně platí, že přirozenými uživateli hedgingu jsou ti, kteří chtějí v budoucnu komoditu prodat. Proto hedgeři budou společně držet krátkou pozici na forwardovém trhu. Druhou stranu těchto kontraktů budou držet spekulanti, kteří musí logicky zastávat pozici dlouhou. Hedgerům jde o snížení rizika a proto budou akceptovat určité ztráty z forwardových kontraktů. Spekulantům jde o zisk, takže vstoupí do kontraktu pouze pokud očekávají zisk. Takže pokud spekulanti drží dlouhou pozici, musí očekávat vyšší budoucí spotovou cenu, než je forwardová cena. Jinak řečeno, očekávaný přínos pro spekulanta v den splatnosti je:\n\nTudíž, pokud spekulanti očekávají zisk,\n\nVzhledem k tomu,že v dlouhodobém horizontu forwardové ceny konvergují se spotovými cenami v čase splatnosti, situace na trhu kdy formula_30, znamená že forwardové ceny pro určitou dobu splatnosti se postupem času zvyšují. Naopak situace formula_33, naznačuje klesající tendenci forwardových cen s určitým datem splatnosti.\n\nPokud formula_34 je spotová cena aktiva v čase formula_35, a formula_4 je úroková míra, pak forwardová cena v budoucím čase formula_5 musí vyhovovat formula_38.\n\nAbychom to dokázali, předpokládejme že to neplatí. Pak máme dvě možnosti.\n\nMožnost 1: Předpokládejme, že formula_39. Pak investor může provést následující obchody v čase formula_35:\n\n1 jít do banky a vzít si úvěr ve výši formula_41 s úrokovou mírou r;\n2 za tyto peníze koupit jednu akcii za formula_41;\n3 vstoupit do krátkého forwardového kontraktu s náklady 0. Krátký forwardový kontrakt znamená, že investor dluží protistraně akcii v čase formula_5.\n\nPočáteční cena obchodů je nulová.\n\nV čase formula_5 může provést obchody reverzní k těm,které uzavřel v čase formula_35. Konkrétně ( zrcadlově k obchodům 1., 2. a 3. ) investor\n\n1' splatí úvěr bance. Příjem investora je formula_46;\n2' uzavře krátký forward prodejem akcie za formula_47. Peněžní příjem investora je teď formula_47 protože kupující dostává formula_49 od investora. Čistý příjem investora je formula_50.\n\nSoučet příjmů 1.', 2.' a 3.' je roven formula_51, což je podle hypotézy, je pozitivní. Je to zisk z arbitráže. Následně, za předpokladu, že nearbitrážní podmínky vydrží, dostáváme spor. Jde o arbitráž typu „cash and carry“.\n\nMožnost 2: Předpokládejme, že formula_52. Pak může investor provést opak toho co provedl v předchozím případě. Ale když se podíváme na výnos příležitostí, vidíme, že jestli jde o konečné množství akcií/zásob, reverzní cash and carry arbitráž není vždy možná. Záleželo by na elasticitě poptávky po forwardových kontraktech.\n\nPředpokládejme,že formula_53 je časová hodnota peněžních toků X v čase splatnosti kontraktu formula_5. Forwardová cena je pak dána vzorcem:\n\nPeněžní toky mohou být ve formě divident z aktiva, nebo nákladů na jeho údržbu.\n\nPokud tyto vztahy nevydrží, vzniká příležitost na bezrizikový zisk pomocí arbitráže, jak bylo ukázáno výše. Jeden ze závěrů, který z toho vyplývá je, že přítomnost forwardového trhu nutí spotové ceny reflektovat současná očekávání budoucích cen. Následně, forwardové ceny trvanlivých komodit, cenných papírů nebo měn nejsou lepším indikátorem budoucí ceny než spotová cena. Vztah mezi forwardovou a spotovou cenou je řízená úrokovými mírami.\n\nVýše uvedený model oceňování forwardů může být formulován i takto:\n\nKde formula_57 je hodnota v čase t všech peněžních toků po dobu životnosti kontraktu.\n\nAllaz a Vila (1993) naznačují, že je i strategický důvod (v prostředí nedokonalé konkurence) pro existenci forwardových obchodů: Jinými slovy, že forwardové obchody mohou být použity i ve světě bez nejistoty. To proto, že firmy jsou vedeny Stackelbergovou pobídkou k předvídání své produkce prostřednictvím forwardových kontraktů.\n\n\n\n"}
{"id": "491925", "url": "https://cs.wikipedia.org/wiki?curid=491925", "title": "Kaizlovy sady", "text": "Kaizlovy sady\n\nKaizlovy sady jsou veřejný park v Praze 8-Karlíně. Nacházejí se na západ od budovy Invalidovny mezi ulicemi U Invalidovny, Sokolovská a Hybešova. Mají rozlohu 1,6 ha a leží v nadmořské výšce 186 metrů. Pojmenovány byly podle univerzitního profesora a právníka Josefa Kaizla. Navazují na park před Invalidovnou, před rokem 1989 nesly oba parky název Hakenovy sady.\n\nPřed rokem 1823 se zde nacházely zahrady a pole. Po dokončení budovy Invalidovny tento prostor sloužil jako vojenská střelnice. Po odstěhování střelnice do Kobylis (Kobyliská střelnice) v roce 1901 zde vzniknul čtvercový park, který byl projektován architektem Juliem Krýsou.\n\nV parku je umístěna socha Břetislava Bendy \"Vzpomínka\". Jedná se o bronzový akt sedící dívky z roku 1960, který sem byl umístěn v roce 1964. V zadní části parku se nalézá betonové jezírko nepravidelného tvaru.\n\nV letech 2010 a 2011 zde proběhla revitalizace sadů, kterou financovala městská část Praha 8 za přispění fondů Evropské unie. Podle územního plánu se v budoucnu mají Kaizlovy sady rozšířit za ulici Sokolovskou na Rohanský ostrov. V rámci revitalizace zde bylo vybudováno moderní dětské hřiště.\n\nOd svého založení v roce 1906 do roku 1952 nesl park název \"Kaizlovy sady\" podle národohospodáře a politika Josefa Kaizla. V období socialismu v letech 1952–1991 park nesl název \"Hakenovy sady\" podle politika Josefa Hakena, v roce 1991 mu byl vrácen původní název.\n\nV některých mapách jsou názvy Hakenovy sady či Kaizlovy sady vztahovány i na \"park před Invalidovnou\", OpenStreetMap a mapy.idnes.cz dokonce západní část nazývá Kaizlovy sady a park před Invalidovnou nazývá Hakenovy sady.\n\nNa jižní straně na sady navazuje areál Národního domu v Karlíně, již po řadu let využívaného Českým rozhlasem.\n\nPod prostranstvím prochází trasa B Pražského metra mezi blízkou stanicí Invalidovna a stanicí Křižíkova.\n\n"}
{"id": "491928", "url": "https://cs.wikipedia.org/wiki?curid=491928", "title": "Motouz", "text": "Motouz\n\nMotouz (angl.: \"twine\", něm.: \"Bindfaden\") je délkový textilní výrobek z jednoduchých nebo skaných nití nebo pásků, hlazených, příp. voskovaných.\nMotouzy se vyrábí z přírodních vláken (bavlna, len, konopí, sisal, juta) i umělých materiálů (polypropylenu, polyethylenu, papíru aj.)\nPříze na motouzy jsou dvojmo až čtyřmo skané v celkové jemnosti 500–8000 tex, příp. z různobarevných nití a dodává se na klubkách nebo válcových cívkách o váze 50–10 000 g.\nVšechny druhy motouzů se používají především k balení (např. samovazače na obilí s použitím \"vazačových motouzů\" – viz \"dolejší snímek\" – znamenaly v první polovině minulého století značnou technickou vymoženost), některé případně k dekoračním účelům.\n\nPro některé druhy motouzů se používá (regionálně) označení provázek.\n\nV obecné češtině, stejně jako v některých dialektech (valašsky, slovácky) se motouzům říká špagát.\n\n"}
{"id": "491933", "url": "https://cs.wikipedia.org/wiki?curid=491933", "title": "Wolfgang Schüssel", "text": "Wolfgang Schüssel\n\nWolfgang Schüssel (* 7. června 1945, Vídeň) je rakouský politik, jenž zastával v letech 2000–2007 úřad kancléře Rakouska. Od roku 1995 do roku 2007 byl předsedou ÖVP. V roce 2009 byl jedním z kandidátů na nový post stálého Předsedy Evropské rady.\n\nV roce 2000 i přes protesty ostatních zemí EU sestavil jako kancléř vládu s krajně pravicovou FPÖ Jörga Haidera. Po rozpadu vládní koalice a předčasných volbách stanul v čele kabinetu i v roce 2003. Obě jeho vlády uskutečnily řadu reforem, které se vypořádávaly s problémem přebujelého \"státu blahobytu\".\n\nV roce 2011 se v souvislosti s korupční aférou spjatou s tím, že společnost Telekom Austria, kdy firma převedla nemalé prostředky na konta lidí blízkých jeho vládě včetně čtyř ministrů, rozhodl, že opustí politiku.\n"}
{"id": "491937", "url": "https://cs.wikipedia.org/wiki?curid=491937", "title": "Malá Lečice", "text": "Malá Lečice\n\nMalá Lečice je vesnice v okrese Praha-západ, je součástí obce Bojanovice. Nachází se asi 3,7 km na jih od Bojanovic. Malá Lečice spolu se Senešnicí tvoří exklávu obce Bojanovice, od jejíž hlavní části ji odděluje obec Bratřínov. Na severovýchodě vesnice se vlévá potok Makyta do říčky Kocáby. Je zde evidováno 138 adres.\n\nVesnice Malá Lečice leží přímo v údolí Kocáby, má 52 domů s popisnými čísly a 85 rekreačních objektů, zahrnuje osady Horní Požáry a Dolní Požáry. Malá Lečice i Senešnice patří do poštovního a zdravotnického obvodu Nový Knín, policejního obvodu Mníšek pod Brdy a pod elektrorozvodnou služebnu Dobříš. U zdejšího jezu na Kocábě se pořádají republiková i světová mistrovství v rýžování zlata. Ve vsi i zdejší části údolí Kocáby bylo točeno již několik filmů, zejména pohádek. Také se zde koná Country festival Malá Lečice. \n\nPrvní písemná zmínka o vsi je v listině z 21. května 1304, v níž král Václav II. potvrdil výsady pro zbraslavský klášter. Pravděpodobně tudy vedla Zlatá stezka z Pasova. \n\nBudova obecní školy byla zapsána v zemských deskách 5. prosince 1874 a fungovala do roku 1974. Do roku 2003 patřila okresu Praha-západ, který v ní zřídil archiv. Poté byla opět vrácena obci. Od roku 1901 působí ve vsi sbor dobrovolných hasičů. \n\nVe vsi Malá Lečice \"(215 obyvatel, samostatná ves se později stala součástí Bojanovic)\" byly v roce 1932 evidovány tyto živnosti a obchody: hostinec, kovář, krejčí, 2 mlýny, 8 rolníků, obchod se smíšeným zbožím, švadlena, trafika.\n\n"}
{"id": "491938", "url": "https://cs.wikipedia.org/wiki?curid=491938", "title": "Senešnice", "text": "Senešnice\n\nSenešnice je vesnice v okrese Praha-západ, je součástí obce Bojanovice. Nachází se asi 4 kilometry na jihozápad od Bojanovic. Senešnice spolu s Malou Lečicí tvoří exklávu obce Bojanovice, od jejíž hlavní části ji odděluje obec Bratřínov. Vesnicí protéká Novoveský potok. Je zde evidováno 86 adres. Vesnice má 53 domů s popisnými čísly (v roce 1880 měla 34 domů, v roce 1910 40 domů) a 35 rekreačních objektů.\n\nEvidenční část Nová Ves pod Pleší obce Nová Ves pod Pleší v areálu sanatoria pod Pleší přesahuje do katastrálního území Senešnice příslušejícího k obci Bojanovice, tj. domy s novoplešskými popisnými čísly 200 až 209 stojí na senešnických parcelách na území obce Bojanovice.\n\nPřístupová silnice vede do vsi pouze z jihu, na sever od vsi se rozkládají rozsáhlé brdské lesy.\n\nExistence vsi je předpokládána asi od 11. a 12. století, ze kdy byly nalezeny stopy po těžbě zlata, písemné doklady se však nedochovaly. Písemné doklady vypovídají o zlatém dolu na vrchu Pleši, prosperujícím za vlády Karla IV. ve třetí čtvrtině 14. století. První písemná zmínka pochází z roku 1603, kdy byla ves součástí dobříšského panství. Během třicetileté války Senešnici ve dnech 22. a 23. října 1639 vydrancovali a vypálili žoldnéři, rota rejtarů Banérových. Po roce 1648 byla ves obnovena. Na jaře 1713 ves postihla morová epidemie.\n\nV obci se nachází kaplička z roku 1848, několik křížů a lípa svobody zasazená roku 1919. Od roku 1902 ve vsi působí Sbor dobrovolných hasičů. Škola zde není, od roku 1848 spadala ves pod školu v Mníšku a od roku 1882 pod školu v Nové Vsi pod Pleší.\n\nMalá Lečice i Senešnice patří do poštovního a zdravotnického obvodu Nový Knín, policejního obvodu Mníšek pod Brdy a pod elektrorozvodnou služebnu Dobříš.\n\n"}
{"id": "491939", "url": "https://cs.wikipedia.org/wiki?curid=491939", "title": "Březová (Březová-Oleško)", "text": "Březová (Březová-Oleško)\n\nBřezová je vesnice v okrese Praha-západ ležící 3 km jižně od hranic Prahy. Je součástí obce Březová-Oleško a nachází se na jejím severovýchodě. Je zde evidováno 487 adres.\n\nPrvní písemná zmínka o vesnici pochází z roku 1310.\n\n"}
{"id": "491940", "url": "https://cs.wikipedia.org/wiki?curid=491940", "title": "Oleško (Březová-Oleško)", "text": "Oleško (Březová-Oleško)\n\nOleško je vesnice v okrese Praha-západ, je součástí obce Březová-Oleško. Nachází se na jihovýchodě obce a leží nad pravým břehem řeky Vltavy. V roce 2015 zde bylo evidováno 973 trvale žijících obyvatel.\n\nPrvní písemná zmínka o vesnici pochází z roku 1310, kdy byla zapsána do listiny papeže Klimenta V. Tohoto roku byla s přiléhající osadou Březová darována klášteru na Ostrově u Davle. V dokumentu jsou jmenovány jako \"Olsek\" a \"Brescowi\".\n\nRoku 1850 se Oleško stalo jednou z osad obce Zvole. Roku 1908 byla k Olešku vybudována cesta. Ještě ve 20. letech 20. století se v osadě nacházelo pouze 11 domků, ve kterých žilo 60 obyvatel. Pak však došlo k rychlé turistické kolonizaci malebného okolí a koncem této dekády byly v místech zvaných Nové Oleško vybudovány letní byty, chaty i přepychové vily. V té době byly v Olešku tři hostince, z nichž jeden, v polovině svahu chatové oblasti, byl v majetku p. Sladomela a od přelomu 21. století je používán jako soukromý obytný objekt, a další, hostinec U Kotábů, stával na návsi.\n\nVes leží na jižním okraji Pražské plošiny, jejíž svahy jsou rozrušeny vodotečemi. Nejnižším místem území je břeh Vltavy – cca 200 m n. m. (hladina nádrže Vrané má kótu 199,62 m n. m., kolísá dle nadržení), nejvyšší místo na území Březové „V Hoře“ má kótu 392 m n. m. Území Oleška je pak nejvýše v cca 350 m n. m. V oblasti Oleška je plošina ohraničena na západě údolím Vltavy, na jihu údolím Zahořanského potoka (dřívější název Libřice), na východě údolím místního Zlatého potoka, do kterého přitéká ze středu obce malý bezejmenný přítok. Ačkoliv má poměrně malý průtok, je hluboce zaříznutý do krajiny. Oba jmenované potoky, Zlatý potok i Zahořanský potok, mají osídlení pstruhového pásma. Průměrná roční teplota na území je přibližně 8,5 stupně C. Průměrný roční úhrn srážek je 600 mm. Vegetační doba je 165 dní.\n\nNad svahem se na malé, jakoby náhorní plošině, neboť jde o okraj Pražské plošiny, nachází prameniště vodoteče protékající historickým středem vsi. Místo má příhodný název \"Jezírka\" nebo \"Na jezírkách\". Plocha byla z velké části zastavěna a z původních jezírek zbývají jen dvě, jedno s upravenými břehy, nacházející se na soukromé parcele. Na hraně svahu Vltavy se nachází místo s vyhlídkou do kraje, např. na Měchenické nádraží. Vodoteč z Jezírek směřuje kolmo od vltavského svahu směrem od Vltavy na východ a prochází historickým středem obce, kde protéká malým rybníkem. O sto metrů dále do údolí se nachází vodní nádrž vybudovaná v 60. letech původně jako požární se sypanou, betonovými dílci zpevněnou hrází. Bývala velmi hojně využívaná místními jako koupaliště, které však po sametové revoluci zaznamenalo značný ústup z bývalé slávy a dnes je využívána k chovu ryb. Potůček pak pokračuje strmě do údolí přes kamenné ochranné stupně a vlévá se do Zlatého potoka. Ten směřuje k jihu. Jeho koryto je částečně uměle upravené a jde o pstruhový potok. Zlatý potok se asi po kilometru vlévá do Záhořanského potoka, která je také pstruhovým revírem. Azimut vodoteče se soutokem opět změní zhruba o 90 stupňů na další kilometr až do řeky Vltavy. V ní se voda z Jezírek vydává na sever, aby protekla necelých 300 metrů vzdušnou čarou od svého pramene a překonala přitom přibližně 130 výškových metrů.\n\nVýchozy na svazích Vltavy vytvářejí teplomilnou niku a naopak zářezy ve svazích prostor pro chladnomilnější rostliny. Původní porost byl nicméně s nástupem pastevectví z velké části vymýcen, a zřejmě odtud i pochází název obce Oleško, nebo dříve uváděné \"Woleschko\" je odvozeno od olysalý = holý. To mělo za následek značnou erozi půdy. Při jednom přívalovém dešti došlo v 19. století k tak rozsáhlému stržení materiálu přívalovou vodou, že splavený materiál (převážně štěrkopísek) do poloviny ucpal řečiště Vltavy, do které Zahořanský potok ústí. Kromě toho došlo i značným materiálním ztrátám a dokonce i ztrátám na životech. Jako reakce byly na obou potocích a drobných přítocích vybudovány jezové stupně (nyní technická památka) a zakázáno spásání strání dobytkem. Stráně potoků byly po tomto zásahu opět osídleny habrem, lískou, duby a břízami, tedy původním porostem. Kromě nich se zde hojně vyskytuje i nepůvodní akát. Ten byl vysazen na svazích podle nově budované železniční trati Posázavský pacifik k jejich stabilizaci a odsud se rozšířil po okolí.\n\nTok Vltavy byl také upravován. Původní divoká řeka byla ve Vraném přehrazena, vzdutí, jehož výška je 17 metrů, sahá i pod svahy Oleška a končí na Vltavě prakticky až ve Štěchovicích a na Sázavě u Pikovického mostu. Vzdutím byly na olešském břehu zaplaveny louky patřící původně protější obci Měchenice a změna zanesena v katastrálních plánech. Zaplavené části jak na Sázavě, tak i tyto však vytvořily z říčního hlediska poměrně bohatý biotop. Při úpravách řeky v druhé polovině 20. století byl vybagrovaný materiál Povodím Vltavy uskladněn právě na zmíněném místě. Nejprve byly vytvořeny jezerní pole, do kterých pak byl umístěn vybagrovaný štěrk a bahno a kal, čímž byl tento biotop značně narušen, v podstatě zničen. Také zde byl uložen materiál vytěžený při rozšiřování tunelů. Povodí Vltavy zásah zdůvodnilo rychlejším náběhem vody na vodní dílo Vrané (obdobný zásah byl proveden i na prvém břehu Vltavy pod Hradištkem mezi Štěchovickým mostem a Mandátem a dále opět na pravém břehu na Jarově v délce cca 1,75 km – naproti zbraslavského lomu, tady je uložena i část materiálu z budování Radotínského přístavu). Území Měchenických luk se tak zpola opět ocitlo nad vodou, proměněno z části v bažinatý prostor, katastrálně příslušný k Olešku. Ačkoliv došlo k narušení biotopu řeky, nebyla místní příroda těžce poškozená, naopak, ze zasypaných částí vznikl nový přírodní prostor, který je navíc součástí významného biotopu zalesněného svahu.\n\nZa polem v části Oleško, které bylo postupně zaplňováno novostavbami, na jih od historického středu obce, se nachází v lese na hraně svahu uměle vytvořené prolákliny. Jde o zbytky těžby kopaného písku. Prostoru se říká \"Jámy\" nebo \"Na jamách\" a bylo to proslulé místo srazů mládeže. Dnes se postupně se ztrácí pod náporem vegetace. Podél Záhořanského potoka se nachází velké množství osadních chat, převážně z období okolo druhé světové války, z nichž část je na území katastru Oleško. Stojí tu také známá usedlost \"Maškův mlýn\" s náhonem a malým mlýnským rybníkem.\n\nOleško také leží na trase staré formanské cesty vedoucí z jihu do Prahy. Potřeba odpočinku formanských vozů po výstupu od břehů Vltavy také zdůvodňuje v té době neúměrné množství hospod v poměru k velikosti obce – údajně byly jednu dobu čtyři, a to v osadě s jedenácti domky. Později hospody sloužily movitějším majitelům venkovských bytů a končily jako místní kulturní centra pro pražské rekreanty. Po úpadku formanského provozu vedl nepoměr mezi letním a zimním provozem postupně k jejich zániku. Na území Oleška zbyla jediná, navíc v místě novostavby zahrádkářkého objektu. Přesto díky relativně dobré dopravní obslužnosti od 90. let 20. století rychle roste počet trvale žijících obyvatel ve vilových částech, a to jak starších, tak v novostavbách. Zhruba po trase formanské cesty prochází dnes obcí červeně značená turistická cesta. Obchází ovšem střed obce, tedy i konečnou autobusu, hospodu, kapličku a místní sportoviště. Na jižním ostrohu na této cestě je vyhlídka směrem na Davli. \n\nPodle historických pramenů byla do Oleška přivedena silnice v roce 1908, postavená právě jako zpevněná část formanské cesty. Šlo o válcovanou štěrkovou cestu. Pro běžný provoz je dnes nicméně neprůjezdná, což ji uchránilo před masovým rozvojem tranzitní dopravy. Některé zbytky původní cesty jsou dokonce zcela zapomenuté a nevyužívané, a to ani jako místní komunikace. Nicméně od přelomu tisíciletí na ní podstatně vzrostl cykloturistický provoz (již od poloviny 70. let začaly být její malé části asfaltovány). Končí zhruba ve středu historické části, tam kde k roku 2011 byla autobusová smyčka linky 333 a obecní úřad.\n\nŽelezniční trať 210 se nachází na břehu řeky Vltavy na západní straně katastrálního území Oleško pod strmým svahem, tvořeným z části skalním výchozem, odkrytým erozní činností řeky. K vedení trati byly v těchto místech v roce 1881 na hranici Oleška raženy tři železniční tunely. (V téže době byly raženy tunely podél Sázavy a v roce 1897 Jarovský tunel mezi Vraným nad Vltavou a Skochovicemi). Dva z těchto tunelů - Skochovický tunel a Libřický tunel jsou na katastrálním území Oleška. Třetí, Davelský tunel leží na katastru Davle. Tunely byly v 70. a 80. letech 20. století rekonstruovány a opatřeny betonovými portály. Zároveň byl zvýšen jejich profil pro dlouhodobě uvažovanou elektrifikaci trati, ke které ovšem nedošlo.\n\nNa hranici Oleška a Davle v místě, kde ústí Zahořanský potok do Vltavy, byla mezi Libřickým a Davelským tunelem do 27. července 1975 v provozu železniční zastávka Libřice. Důvodem zrušení bylo její využití jako výsypky materiály oprav Libřického a Davelského tunelu. Od předválečného období do 60. let 20. století ji využívali především trampové a osadníci z chatových osad v Záhořanském údolí. \n\nV jízdních řádech ČD se pak v polovině 90. let 20. století objevila zastávka Davle-přírodní park umístěná na území Oleška, kde původně byly Měchenické louky. Záměr na zřízení zastávky byl po povodni v roce 2002 opuštěn, ale v jízdních řádech se s údajem „ode dne vyhlášení“ objevovala až do roku 2004/2005. Stojí tu ovšem železniční strážní domek, oficiálně nazvaný „hláska Jezero“, který byl postaven ke snadnějšímu zvládání prudkého nárůstu zejména osobní dopravy v 50. až 70. letech 20. století. Dělil trať mezi Měchenicemi a Davlí na dva kratší traťové úseky, čímž se zvýšila její propustnost (na traťový úsek nelze vpustit další vlak, pokud není volný). K roku 2011 byl nepravidelně obýván bezdomovci.\n\nV blízkosti vesnice se nachází Davle, kde je také nejbližší nádraží, zastávku zde má i Pražská paroplavba a je tu k dispozici několik linek autobusů. Vzdálenost center obcí je vzdušnou čarou asi 1,5 km, ale po komunikacích asi dvojnásobná, s převýšením přes 100 m.\n\n"}
{"id": "491942", "url": "https://cs.wikipedia.org/wiki?curid=491942", "title": "Bojov", "text": "Bojov\n\nBojov je osada v okrese Praha-západ, je součástí obce Čisovice. Nachází se asi 2,8 km na severovýchod od Čisovic. Prochází tudy Železniční trať Praha - Vrané nad Vltavou - Čerčany/Dobříš. Je zde evidováno 214 adres z toho zpoloviny jsou rekreační chaty, je zde krásně utvářená krajina okolními lesy a romantickým údolím Bojovského potoka.\n\nPrvní písemná zmínka o vesnici pochází z roku 1718.\n\nDojíždí se pravidelná autobusová linka v pracovních dnech ze Smíchovského nádraží a také vlak ČD, který vyjíždí Prahy, hlavního nádraží (přes nádraží Praha-Krč a Praha-Braník).\n\nZe železniční zastávky Čisovice nebo Bojov, se dá dostat po okolních cestách do obcí Líšnice a Hvozdnice (možno jet i na kole). V okolí 1 km směrem ku Praze po silnici 3.třídy směrem do obce Klínec je po levé straně k vidění Penzion Spálený mlýn ( dřívější modlitebna), nad ním se nachází osada Svatopluka Čecha, přes kterou se dá dostat až do samotné obce Líšnice, kde je i autobusová zastávka na hlavní silnici, sem jezdí pravidelné linky do Prahy na Smíchovské nádraží přes Dobříš.\n\n"}
{"id": "491943", "url": "https://cs.wikipedia.org/wiki?curid=491943", "title": "Sázava (Davle)", "text": "Sázava (Davle)\n\nSázava je vesnice v okrese Praha-západ, je součástí městyse Davle a leží v katastrálním území Sázava u Davle (sousedící katastrální území Sázava u Petrova patří k části Chlomek obce Petrov). Nachází se na pravém břehu Sázavy u jejího soutoku s Vltavou, naproti vlastní Davli, která se nachází převážně na levém břehu Vltavy). \n\nJe zde evidováno 484 adres, z toho 84 jsou domy s popisnými čísly, 400 jsou převážně chaty s evidenčními čísly. K Sázavě patří nejen vesnice Sázava, ale i chatová osada Na Třešňovce na ostrohu jihovýchodně od vsi a téměř dvoukilometrový pás chat jihovýchodně proti toku Sázavy až k úrovni začátku Pikovic. Ostroh Na Třešňovce je od vesnice oddělen strží s bezejmenným potokem. U Pikovické ulice poblíž centra vsi se nachází kaplička svatého Jana Nepomuckého, asi půl kilometru dále proti proudu stojí památný dub. Usedlost čp. 2, jižně od kapličky, je chráněna jako kulturní památka.\n\nPrvní písemná zmínka o vesnici pochází z roku 1000.\n\nPodél pravého břehu Sázavy a Vltavy zde vede Vrané nad Vltavou – Čerčany, která má v místní části Sázava stanici Davle, v blízkosti její hranice je i zastávka Petrov-Chlomek. Po novém mostě přes Vltavu, postaveném roku 1991 a pojmenovaném most Vltavanů, do osady z Davle přichází silnice II/104, která ji serpentinou prochází jako Jílovská ulice a vede přes Petrov do Jílového u Prahy, po této silnici jezdí autobusová linka PID č. 444, která má v centru osady zastávku „Davle, Sázava“ a v horní části zastávku „Davle, Sázava, Třešňovka“. Starý most stojí níže po proudu Vltavy a po otevření nového mostu slouží již jen pěším a cyklistům. Podél řeky prochází červeně značená turistická trasa 0001, podél silnice do horní části vsi směrem na Petrov vede žlutě značená trasa, od nádraží po starém mostu přes Vltavu směrem do Davle zeleně značená trasa. \n\n"}
{"id": "491944", "url": "https://cs.wikipedia.org/wiki?curid=491944", "title": "Sloup (Davle)", "text": "Sloup (Davle)\n\nSloup je vesnice v okrese Praha-západ, je součástí obce Davle. Nachází se asi 1 km na jihozápad od Davle na levém břehu Vltavy. Vesnicí prochází silnice III/1022. Je zde evidováno 190 adres.\n\nPrvní písemná zmínka o vesnici pochází z roku 1388.\n\n"}
{"id": "491946", "url": "https://cs.wikipedia.org/wiki?curid=491946", "title": "Obvod RLC", "text": "Obvod RLC\n\nObvod RLC je analogový oscilační elektrický obvod složený z rezistoru \"R\", cívky \"L\" a kondenzátoru \"C\" spojených paralelně, nebo sériově. Energie v obvodu se přeměňuje na napětí kapacity a proud indukce podle časové konstanty obvodu. Cívka je charakteristická svou indukčností a kondenzátor svou kapacitou. Při průchodu střídavého proudu v obvodu s cívkou se v ní opakovaně vytváří a zaniká magnetické pole. Kondenzátor se ve střídavém obvodu periodicky nabíjí a vybíjí. Jak prochází součástkami proud, dochází k fázovým posunům. Tyto posuny jsou způsobeny odpory vznikajícími v součástkách obvodu. U cívky jej nazýváme induktance a u kondenzátoru kapacitance. Obě tyto veličiny lze zapsat i v oboru komplexních čísel za pomoci komplexní jednotky, která se ve fyzice značí malým písmenem j, aby se nezaměnila s okamžitou hodnotou proudu i. Rezistor R většinou nebývá tvořen samostatnou součástkou, ale jedná se o symbolické vyjádření nedokonalosti použitých součástek (zejména cívky).\n\nChování obvodu a jeho přechodový jev lze popsat diferenciální rovnicí druhého řádu, jako dvě komplexní exponenciály. Odporem je dáno tlumení. Při přetlumení se obvod nerozkmitá, obě diferenciální řešení mají reálné kořeny, obě exponenciály reálné exponenty, takže výsledná funkce neobsahuje žádnou harmonickou sinu.\n\nPro rozkmitání je nutno přivést energii a obvod kmitá neomezeně dlouhou dobu jen při absenci rezistoru (tedy s ideálními součástkami) a bez zátěže. V praktické realizaci se obvod doplňuje zesilovačem v obvodu kladné zpětné vazby (vzniká oscilátor). nebo se zařazuje mezi zesilovací stupně (vzniká frekvenční filtr).\n\n"}
{"id": "491947", "url": "https://cs.wikipedia.org/wiki?curid=491947", "title": "Jarov (Dolní Břežany)", "text": "Jarov (Dolní Břežany)\n\nOsada Jarov se nachází v okrese Praha-západ, na pravém břehu řeky Vltavy původně v obci Ohrobec a později se podél trati rozrostla i do katastru obce Lhota, spadající pod obec Dolní Břežany (cca 4 km). Oficiálně byla založena v roce 1942. V současnosti je zde evidováno 246 adres, převážně rekreačně užívaných. S Dolními Břežany a další osadou Zálepy je spojena turistickou stezkou, která se klikatí po straně Břežanského potoka do Lhoty, přes Zálepy k Vltavě. Dnes je osada označena cedulemi \"Dolní Břežany - Jarov\" a stejný název nese i železniční zastávka. Toto označení dostala na nátlak zastupitelstva obce Dolní Břežany.aby byla splněna logistická podmínka umístění vědeckého centra, jíž byla existence železniční stanice nebo dálniční přípojky. Oficiálně se však zastávka nachází na území Ohrobce a rovněž na ni odkazuje veškerá dokumentace ( naposledy viz např. stavební dokumentace a pžípravná řízení k revitalizaci trati Praha - Vrané nad Vltavou Čerčany). Osada jako celek tedy zaujímá oblast Ohrobeckého údolí a oblast pžilehlou k trati částečně protínající územím obce Dolní Břežany - Lhota. Část je teedy součástí Dolních Břežan (část osady podél trati) a část součástí obce Ohrobec (původní osada Jarov v Ohrobeckém údolí včetně železniční zastávky.\n\nExistence osady Jarov se datuje do 14. století, kdy je doložena existence hospody, tenkrát spadající pod Ohrobec a Zvoli. První písemná zmínka o vesnici pochází z roku 1541. Oficiální vznik je ale datován až do roku 1942. Osada sestávala z chat rozložených především podél cesty vedoucí osadou (souběžná se Strakonickou na protilehlém břehu Vltavy) a podél Vltavy. V důsledku odstřelování kamene ve zbraslavském kamenolomu musely chatky podél Vltavy zmizet a na jejich místě tak vznikla louka pro vodáky.\n\nElektrifikace osady proběhla 17. listopadu 1989, tedy shodou okolností v den začátku Sametové revoluce.\n\nŽelezniční trať z Modřan do Dobříše byla uvedena v provoz dne 22. září 1897. Celá stavba podle dochovaných informací probíhala zcela bez problémů, až na skalnatý masiv u Jarova, kde musel být proražen 390 m dlouhý tunel. Těsně před zmiňovaným tunelem byla vybudována i železniční stanice Jarov. V současné době tudy prochází Železniční trať Praha – Vrané nad Vltavou – Čerčany/Dobříš. Zastávka \"Dolní Břežany-Jarov\" se nachází v 1. pásmu Pražské integrované dopravy.\n\nPro velkou oblibu ze strany cyklistů zde byla na podzim roku 2014 slavnostně otevřena cyklostezka A2 vedoucí z Vraného nad Vltavou podél Vltavy, Jarovem a navazující na cyklostezku v Modřanech.\n\nAsi největším lákadlem pro turisty je ale rozhodně keltské oppidum Závist. Jedná se o vůbec největší keltské oppidum v Čechách, ležící v nadmořské výšce 391 m n. m. nad osadou Jarov. Dojít či dojet na kole se k němu dá po žluté turistické stezce 6078, která vede od zbraslavském nádraží.\n\nDalším vyhledávaným turistickým cílem je přírodní rezervace Zvolská homole, rozpínající se nad Vraným nad Vltavou, která je součástí přírodního parku Střed Čech. Její nejvyšší bod dosahuje výšky 327 m n. m.\n\nOsadou prochází červeně značená turistická trasa 0001 z Berouna do Chřenovic na Kutnohorsku.\n\n"}
{"id": "491948", "url": "https://cs.wikipedia.org/wiki?curid=491948", "title": "Lhota (Dolní Břežany)", "text": "Lhota (Dolní Břežany)\n\nLhota je vesnice v okrese Praha-západ, je součástí obce Dolní Břežany. Nachází se asi 2 km na jihozápad od Dolních Břežan. Je zde evidováno 203 adres.\n\nV katastrálním území Lhota u Dolních Břežan leží i části obce Zálepy a Jarov.\n\nPrvní písemná zmínka o vesnici pochází z roku 1364.\n\nSeverně od vesnice leží Břežanské údolí, kterým protéká Břežanský potok. Břežanské údolí je také přírodní památka, která se nachází západně od vesnice.\n\n"}
{"id": "491949", "url": "https://cs.wikipedia.org/wiki?curid=491949", "title": "Zálepy", "text": "Zálepy\n\nZálepy jsou vesnice v okrese Praha-západ, je součástí obce Dolní Břežany. Nachází se asi 2,9 km na jihozápad od Dolních Břežan, v katastrálním území Lhota u Dolních Břežan o výměře 5,60 km².. V roce 2011 zde žilo 184 obyvatel.\nJe zde evidováno 292 adres. Dominantní zástavbou v západní části jsou menší domky rekreačního typu, ve východní části moderní rodinné domy.\n"}
{"id": "491950", "url": "https://cs.wikipedia.org/wiki?curid=491950", "title": "Kozinec (Holubice)", "text": "Kozinec (Holubice)\n\nKozinec je vesnice v okrese Praha-západ, je součástí obce Holubice. Nachází se asi 0,7 km na jihovýchod od Holubic. Je zde evidováno 140 adres.\n\nPrvní písemná zmínka o Kozinci pochází z roku 1614. Ves Kozinec vznikla v roce 1778. Před tím to býval dvůr, hájovna a ovčín. V polovině 19. století byl Kozinec spojen s obcí Tursko, kam také kozinecké děti chodily do školy. V roce 1875 se Kozinec od Turska oddělil a spojil se s Holubicemi.\n\n\n"}
{"id": "491954", "url": "https://cs.wikipedia.org/wiki?curid=491954", "title": "Jan Cempírek", "text": "Jan Cempírek\n\nJan Cempírek (* 27. června 1970 v Českých Budějovicích) je český spisovatel, novinář a cestovatel. Po ukončení studií procestoval na 40 zemí světa. Od roku 1995 pracuje pro média (vydavatelství MAFRA, Regie Radio Music - Evropa 2, Frekvence 1 či internetová společnost Český internet).\n\nJe autorem čtyř publikovaných knih. Upozornil na sebe mystifikací, některými médii označovanou za největší českou literární mystifikaci posledních let, kdy svou knihu \"Bílej kůň, žlutej drak\" vydával za knihu fiktivní vietnamské autorky Lan Pham Thi. Píše také pro denní tisk, především pro MF Dnes, Deníky, dále pak pro společenské časopisy typu Reflex či Koktejl. Věnuje se především cestopisným reportážím. Provozuje regionální vydavatelství Pikador Books (2014), kde vydává beletrii zaměřenou na beletrii se vztahem k jihočeskému regionu, vyšla zde například novela Hrdina od Madridu od spisovatelky Markéty Pilátové nominovaná na Cenu Josefa Škvoreckého (2016). Založil českobudějovický společenský magazín BUDLive (2016), jako prostor pro kvalitní regionální publicistiku.\nOkrajově se věnuje reportážní fotografii. Sleduje zejména problematiku autostopu, je autorem výstavy Autostopaři.cz (2014) s portréty stopařů doplněných jejich příběhy.\n\nV roce 2009 na sebe Jan Cempírek upoutal pozornost médií, když vyšlo najevo, že knihu \"Bílej kůň, žlutej drak\", která vyhrála Cenu Knižního klubu, napsal ve skutečnosti pod pseudonymem Lan Pham Thi on. Mystifikaci dovedl tak daleko, že pod jménem devatenáctileté Vietnamky poskytl médiím i několik rozhovorů a fotografií - vždy pomocí e-mailové korespondence.\n\nAčkoliv je psaní pod pseudonymem běžná spisovatelská praxe (někteří spisovatelé jako například Fernando Pessoa si dokonce vytvořili několik fiktivních osobností), stejně jako záměrné vydávání se za opačné pohlaví (spisovatelka Veronika Válková píše pod pseudonymem Adam Andres) či zvolení si pseudonymu tak, aby byl autor považován za příslušníka jiné národnosti (na počátku 90. let 20. století jev hodně rozšířený mezi českými autory fantastické literatury - např. František Novotný publikoval pod pseudonymem Frank N. Skipper, Jiří W. Procházka pod pseudonymem George P. Walker apod.), vyvolala mystifikace i četné záporné reakce. Významnou úlohu nejspíše sehrála skutečnost, že na knihu bylo nahlíženo jako na autentickou výpověď o česko-vietnamském soužití. Někteří lidé - jako například Denisa Novotná, marketingová manažerka nakladatelství Knižní klub - dokonce považují Cempírkovu mystifikaci za podvod, přestože neporušil ani pravidla soutěže ani autorský zákon.\n\nVliv domnělé autorčiny národnosti připouštějí i recenzenti, kteří uvádějí, že „pokud by [kniha] nepocházela od „Vietnamky“ a nenabízela i pohled do této uzavřené komunity, možná podle nich by zapadla mezi „punkové“ texty dospívajících autorů, jež jsou tradičně plné siláckých řečí, odsudků a úderných přirovnání, ale i romantiky“.\n\nPavel Janáček, porotce, i Ivan Binar, předseda poroty, však připomněli, že pro porotu jsou soutěžní texty anonymní a Cempírkovo autorství nijak nemění důvody, pro které byla kniha oceněna.\n\nCempírek uvádí jako motivaci celé mystifikace dva důvody: Snahu upozornit na problémy česko-vietnamského soužití a touhu zjistit, jak bude čtenářský i nakladatelský trh reagovat na knihu plnou klišé.\n\n\n\n\n\n\n\n\n\n\n\n"}
{"id": "491957", "url": "https://cs.wikipedia.org/wiki?curid=491957", "title": "Borek (Jílové u Prahy)", "text": "Borek (Jílové u Prahy)\n\nBorek je vesnice v okrese Praha-západ, je součástí města Jílové u Prahy. Nachází se asi 1,6 km na jihovýchod od Jílového u Prahy. Vesnicí protéká Chotouňský potok a prochází tudy silnice II/105. Je zde evidováno 208 adres. Ve vesnici se nachází i Štola v Halířích od vlakového nádraží Jílové u Prahy je vzdálena 2 km. Kousek od řeky Sázavy cca 2 km se nachází kamenný most Žampach, nejvyšší kamenný most v Česku, jenž je o jeden metr nižší než pražský Nuselský most s tratí metra. \n\nPrvní písemná zmínka o vesnici pochází z roku 1227.\n\n"}
{"id": "491959", "url": "https://cs.wikipedia.org/wiki?curid=491959", "title": "Kabáty", "text": "Kabáty\n\nKabáty jsou vesnice, součást města Jílové u Prahy v okrese Praha-západ. Nachází jižně od Jílového u Prahy, podél Jílovského potoka a silnice II/105 vedoucí od Jílového přes Kabáty do Borku (a dále na Kamenný Přívoz a Neveklov), a při pravém břehu Chotouňského potoka, proti Borku. Je zde evidováno 344 adres, z toho 72 budov s čísly popisnými a 272 budov s čísly evidenčními. K místní části patří kromě vlastní vesnice též dvůr Včelní Hrádek (č. p. 1) a chatové oblasti, například v oblasti Na Hrádku poblíž Včelního Hrádku, podél cesty souběžné se silnicí 105 a v oblasti Na Vráži. V horní části Kabátů stojí Podměstský mlýn (č. p. 71), v dolní části při Jílovském potoce Obecní mlýn (č. p. 25).\n\nPrvní písemná zmínka o vesnici pochází z roku 1884.\n\nSouběžně s údolím Chotouňského potoka vede přes Kabáty železniční trať, tzv. Posázavský pacifik, na níž se nachází poblíž nadjezdu silnice 105 železniční stanice Jílové u Prahy. Poblíž nádraží se na silnici II/105 nachází zastávka autobusů, která nyní nese název „Jílové u Prahy, Borek“, ačkoliv se nachází na území Kabátů. Horní část Kabátů projíždějí autobusové linky bez zastávky. Jezdí a staví zde vybrané prodloužené spoje linky PID č. 332 (Veolia Transport Praha) a dále linky SID E54, E57, E90 (vše ČSAD Benešov) a E96 (Veolia Transport Praha). Autobusové spojení je celotýdenní, například i v sobotu a v neděli odtud jede směrem na Jílové denně 11 spojů, z toho 9 až 10 přímo až do Prahy.\n\nKabáty jsou oblíbených výchozím místem pro výletníky do okolních posázavských lesů, zčásti spadajících do přírodního parku Střed Čech. V blízkém Borku je rozcestí několika turistických značených cest směřujících na sever až východ, od jílovského nádraží vedou žluté značky na Včelní Hrádek, Studené a do Kocourského údolí u Žampachu, kde je vysoký kamenný viadukt a dvě turisticky zpřístupněné zlatokopné štoly, zeleně značená vede kolem Chotouňského potoka na Žampach a pak podél Sázavy do Kamenného Přívozu.\n\nV bývalém parku u Včelního Hrádku jsou dva památné stromy (buk lesní červenolistý a jírovec maďal), památná lípa malolistá stojí v Borku-Vráži u viaduktu, u severní části území Kabátů. (Viz seznam.)\n\nNejvyššími místy oblasti Kabátů je kóta 403 m n. m. nad Včelním Hrádkem poblíž Horního Studeného (vyhlídka U dvou křížků) a Boží skála (413 m n. m.) nad Vráží, mezi Kabáty a Jílovým, s výhledem do všech stran.\n\n"}
{"id": "491960", "url": "https://cs.wikipedia.org/wiki?curid=491960", "title": "Radlík", "text": "Radlík\n\nRadlík je vesnice v okrese Praha-západ, součást města Jílové u Prahy. Nachází se 1 km na sever od centra Jílového. V ulici Ke Hřišti se nachází fotbalový stadion místního AFK, na cestě k Masarykovu náměstí v Jílovém \"Ke Kapličce\" je zbudována na vrcholku kopce zachovalá pseudogotická kaplička s datováním lp. 1879 s výhledem na město Jílové u Prahy a vesnici (městskou část) Radlík. Ze stejného období jsou i zbytky tří křížů na okraji Radlíka. Další kříže tvořící malý svatostánek jsou nad rybníčkem na konci Pražské (hlavní) ulice v obci Radlík. Prochází jím silnice II/105 (Pražskou ulicí) a je zde evidováno 278 adres.\n\nPrvní písemná zmínka o vesnici pochází z roku 1654.\n\n"}
{"id": "491961", "url": "https://cs.wikipedia.org/wiki?curid=491961", "title": "Studené (Jílové u Prahy)", "text": "Studené (Jílové u Prahy)\n\nStudené () je vesnice v okrese Praha-západ, je součástí města Jílové u Prahy. Je roztroušena v horní části údolí Kocour kolem Kocourského (Studeného) potoka, stékajícího na jih k Sázavě, asi 1 až 2 kilometry jihozápadně od vlastního města Jílové u Prahy a 1 až 2 kilometry severovýchodně od Luk pod Medníkem a 1 až 2 kilometry severozápadně od Žampachu. Je zde evidováno 174 adres, z toho 106 jsou domy s číslem popisným a 68 převážně rekreační objekty s číslem evidenčním. \n\nRoku 1950 byla osada Studené rozdělena na Horní Studené (které zůstalo částí obce Jílové u Prahy) a Dolní Studené (která se stalo částí nové obce Luka pod Medníkem). Dnes jsou Luka pod Medníkem opět částí Jílového a obě části Studeného jsou opět sloučeny do jedné místní části, avšak osada je rozdělena do dvou katastrálních území, Jílové u Prahy a Luka pod Medníkem (hranici tvoří zdejší potůček, do k. ú. Luka pod Medníkem spadá menší, pravobřežní část Horního i Dolního Studeného). Obě části tvoří souvislý pás roztroušené domkářské zástavby promíšené s chatami. Domky v údolí Kocour na pravém břehu potoka od ev. č. 619 a č. p. 186 níže patří k místní části Luka pod Medníkem, dům č. p. 1 na levém břehu proti štole svatého Josefa patří ke Studenému. \n\nV Horním Studeném na stráni vrchu Pepř se nachází rozsáhlý objekt bývalého zlatorudného hlubinného dolu. Důl Pepř fungoval od roku 1830 do roku 1968. V hloubce 150 m byl spojen s Bohulibskou jámou. Úpravna rud v letech 1958–1968 vyprodukovala 1, 2 tuny zlata. Po roce 1968 slouží část objektu a nová přístavba lešenářské firmě HAKI (původně národní podnik, dnes a. s.), zbytky důlního objektu chátrají. \n\nK Hornímu Studenému přináleží také vrchol Pepř s kovovou telekomunikační věží, která slouží též jako volně přístupná rozhledna s otevřený schodištěm, a se zemním vodojemem.\n\nDo Horního Studeného (přes vesnici k továrně) vede do stráně nad levým břehem Kocourského potoka silnice III/1044a, slepá odbočka ze silnice III/1044. Autobusová linka PID č. 441 zde má dvě zastávky, jednu v centru vsi a druhou poblíž továrny. Jezdí pouze v pracovních dnech, a to (stav 2013) 5 spojů denně do Luk pod Medníkem (některé s návazností na vlak) a 7 spojů denně do Jílového (kde většina spojů navazuje na autobusovou linku z/do Praha). Do Dolního Studeného, vzdáleného necelý kilometr jižně, vede místní komunikace spojující Horní Studené se Žampachem a turistické stezky. Pod Studeným údolí křižuje Kocourským viaduktem trať Posázavského pacifiku, avšak nemá poblíž žádnou zastávku, nejbližší stanice jsou Jílové u Prahy (v Kabátech) a Luka pod Medníkem. \n\nOblastí prochází větvená naučná stezka Jílovské zlaté doly, naučná stezka Jílovské vyhlídky, modře značená trasa z Jílového do Luk pod Medníkem a dvě žlutě značené trasy (jedna značená pásově a druhá místním značením). \n\n"}
{"id": "491964", "url": "https://cs.wikipedia.org/wiki?curid=491964", "title": "Axolotl mexický", "text": "Axolotl mexický\n\nAxolotl mexický (\"Ambystoma mexicanum\"), česky také zvaný vodní dráček, chodící mlok nebo tygří mlok, je středně velký obojživelník vyskytující se v mexických jezerech Lago de Xochimilco a Lago de Chalco. Jeho jméno pochází z jazyka nahuatl, kde má podobu \"āxōlōtl\" [aː.ˈʃóː.loːtɬ]) a znamená \"vodní Xolotl\", přičemž Xolotl je jméno aztéckého božstva dvojčat a podivností, včetně lidí narozených s tělesným handicapem. Xolotl býval zobrazován jako bytost podobná psu a zdá se, že axolotl Aztékům pro svůj podivný vzhled asocioval právě toto božstvo. Aztékové i jejich potomci axolotla s oblibou jedli, donedávna se chycení axolotli prodávali jako potravina i na trzích v Ciudad de México. V současné době jsou však chráněni zákonem.\n\nAxolotl mexický je typickým zástupcem obojživelníků, u nichž se projevuje tzv. neotenie. Ve volné přírodě si totiž zachovává larvální stadium (pulec), ve kterém je schopen se rozmnožovat. Metamorfózu lze uměle vyvolat v zajetí, v přírodě k ní dochází jen velice vzácně. Larva axolotla dosahuje délky až 35 cm, má tmavé zbarvení, širokou hlavu, po stranách vyčnívající keříčkovité žábry. Na ocase je patrný kožní lem. Přední končetiny mají čtyři a zadní pět prstů. Má velkou schopnost regenerace.\n\nV zajetí se axolotl dožívá až 25 let. Pohlavní dospělosti v larválním stádiu dosahuje mezi 18. a 24. měsícem života. V období rozmnožováni samec vypouští spermatofor, který následně samička nasaje do své kloaky. Po vnitřním oplodnění samička klade vajíčka na vodní rostliny nebo jiné vhodné podloží. Axolotl je masožravý. V mládí žere nítěnky, larvy pakomárů a podobné drobné živočichy, v dospělosti přijímá též žížaly, drobné rybky, mláďata myší i proužky libového masa. Vhodné je krmit pinzetou, aby měl chovatel přehled, kolik toho který axolotl sežere.\n\n"}
{"id": "491966", "url": "https://cs.wikipedia.org/wiki?curid=491966", "title": "Jednoduchý opar", "text": "Jednoduchý opar\n\nJednoduchý opar nebo herpes (lat. ) je skupina infekčních onemocnění kůže a sliznic. Způsobuje je herpes simplex virus. U většiny lidí se po první infekci vytvoří dostatečná imunitní obrana. Je však stále velké množství lidí, u kterých se onemocnění opakuje, nejčastěji na rtech.\n\nExistuje 5 postupných stádií oparu:\n\nV současné době existují pouze dvě soupravy ELISA-VIDITEST a IF-VIDITEST anti-HSV 1+2, jsou určeny pro diagnostiku chorob vyvolaných nebo spojených s HSV1 nebo HSV2, např. genitálního a labiálního herpesu, herpetické gingivostomatitidy, herpetické keratokonjunktivitidy, včetně infekcí provázených neurologickými komplikacemi (encefalitida, meningitida, zánětlivé neuropatie a polyneuropatie). Soupravu lze též využít pro diferenciální diagnostiku neuroinfekcí, očních infekcí a kožních exantémových onemocnění. Nerozlišuje typ HSV1 a HSV2.\n"}
{"id": "491967", "url": "https://cs.wikipedia.org/wiki?curid=491967", "title": "Žampach (Jílové u Prahy)", "text": "Žampach (Jílové u Prahy)\n\nŽampach (niem. \"Sandbach\") je vesnice na pravém břehu řeky Sázavy v okrese Praha-západ. Nachází se asi 2,6 km na jih od Jílového u Prahy. V osadě se Chotouňský potok vlévá do Sázavy. Část osady na pravém břehu potoka je součástí katastrálního území i města Jílové u Prahy. Část Žampachu na levém břehu Chotouňského potoka spadá pod k. ú. a obec Kamenný Přívoz. V jílovské části Žampachu je evidováno 296 adres.\n\nPrvní písemná zmínka o vesnici pochází z roku 1788.\n\nProchází tudy železniční trať Praha - Čerčany, na které se v katastru Jílového nedaleko osady nachází unikátní Žampašský viadukt.\n\n"}
{"id": "491968", "url": "https://cs.wikipedia.org/wiki?curid=491968", "title": "Hostěradice (Kamenný Přívoz)", "text": "Hostěradice (Kamenný Přívoz)\n\nHostěradice je vesnice v okrese Praha-západ, jde o součást obce Kamenný Přívoz. Nachází se 1 km na západ od Kamenného Přívozu na levém břehu Sázavy. Vesnicí prochází silnice II/106. Je zde evidováno 512 adres.\n\nK Hostěradicím patří několik menších osad a samot: Šejtovka jižně od vsi při silnici do Krňan, Smrčí a Rakousy západně od vsi v údolí bezejmenného levého přítoku Sázavy a také Žampach na levém břehu Sázavy, jehož dvě známější pravobřežní části patří k Jílovému a Kamennému Přívozu.\n\nPrvní písemná zmínka o vesnici pochází z roku 1310.\n\nZa druhé světové války se ves stala součástí vojenského cvičiště Zbraní SS Benešov a její obyvatelé se museli 15. září 1942 vystěhovat.\n\n"}
{"id": "491969", "url": "https://cs.wikipedia.org/wiki?curid=491969", "title": "Fakulta managementu Vysoké školy ekonomické", "text": "Fakulta managementu Vysoké školy ekonomické\n\nFakulta managementu v Jindřichově Hradci (FM) je nejmladší a zároveň jedinou mimopražskou fakultou VŠE. FM spadá pod českou veřejnou vysokou školu poskytující vzdělání v oblasti ekonomie, managementu, marketingu a dalších ekonomicko-manažerských disciplinach.\n\nVŠE v roce 2008 a 2009 získala ocenění „1st Business School in Eastern European Zone” v rámci projektu Eduniversal awards, rovněž vlastní certifikáty Evropské komise – ECTS Label a Diploma Supplement Label. VŠE je zařazena do hodnocení Financial Times a v rámci projektu Eduniversal Ranking je dlouhodobě hodnocena jako jedna z nejlepších „business schools“ ve střední a východní Evropě.\n\nFakulta managementu nabízí takřka 1500 studentům prezenční i kombinované formy vzdělání v oboru management. V bakalářském stupni studia se studentům dostává vzdělání v obecném základu oboru, které mohou podle svého zájmu dále rozvíjet v navazujícím magisterském stupni či posléze ve studiu doktorském. Absolventi fakulty jsou připravováni pro funkce ve středním a vyšším managementu firem a organizací ve veřejném sektoru. Fakulta ve svém modulárním studijním programu dbá na zohlednění měnících se požadavků praxe, a proto mají její absolventi dlouhodobě velmi dobré uplatnění na trhu práce.\n\nFakulta managementu ve svých prioritách usiluje o:\nFakulta managementu sídlí v jihočeském městě Jindřichův Hradec přibližně 160 km od Prahy. Výuka probíhá v kompletně zrenovované pětipatrové budově, která patří k nejmodernějším vysokoškolským pracovištím v ČR. Studenti fakulty velmi oceňují rodinný charakter školy, kde mají mnohem užší vztahy se svými kolegy i akademickými pracovníky.\nPo listopadových událostech roku 1989 byl v Jindřichově Hradci iniciován vznik vysokoškolské fakulty a její umístění do vhodně architektonicky řešené nové budovy Okresního výboru Komunistické strany Československa. Záměr se postupně podařilo uskutečnit.\n\nDěkan Pedagogické fakulty v Českých Budějovicích Jiří Divíšek zřídil od 1. 10. 1991 detašované Pracoviště regionálního managementu v Jindřichově Hradci při Pedagogické fakultě Jihočeské univerzity. Jindřichohradecké pracoviště zaměřilo svou činnost na přípravu obsahové náplně studijního programu v oboru Regionální management včetně všech příslušných materiálů pro akreditaci. Ke dni 1. 7. 1992 bylo založeno Pracoviště Pedagogické fakulty Jihočeské univerzity v Jindřichově Hradci se dvěma ústavy - Ústavem regionálního managementu a Ústavem jazykové přípravy. Po úspěšné akreditaci zřídil dne 28. 4. 1994 Akademický senát Jihočeské univerzity Fakultu managementu se sídlem v Jindřichově Hradci, která od 1. 9. 1994 začala fungovat jako nová samostatná fakulta Jihočeské univerzity.\n\nBěhem roku 1997 se uskutečnila řada jednání o přechodu Fakulty managementu Jihočeské univerzity pod Vysokou školu ekonomickou v Praze. Dne 1. 1. 1998 byla jindřichohradecká Fakulta managementu oficiálně přijata do svazku Vysoké školy ekonomické v Praze jako její šestá a zároveň jediná mimopražská fakulta.\n\nBudova nynější fakulty byla původně postavena jako sídlo Okresního výboru Komunistické strany Československa. Podle návrhu Ing. Milana Špuláka byla tato stavba přestavěna, zmodernizována a byla provedena i dodatečná nástavba. Dne 1. 12. 2009 byla slavnostně otevřena prosklená přístavba, kde sídlí knihovnické a informační centrum, a která má pomyslně propojit dění uvnitř vysoké školy s životem města. Obyvatelé Jindřichova Hradce a návštěvníci města mají možnost do školy nahlížet a být alespoň částečně „účastni“ vysokoškolského života.\n\nRozsáhlou rekonstrukcí budovy vznikly nové moderní výukové prostory. Oblým zastřešením dvora fakulty a propojením ostatních pavilonů vznikla tzv. dvorana, prostor pro pořádání konferencí, workshopů a kulatých stolů. V poslední fázi úpravy budovy byla dokončena střešní nástavba, ve které vznikly pracovny pro vědecké pracovníky a hostující profesory, zasedací místnost vědecké rady, počítačová studovna, oddělení pro vědu a výzkum i pracovny pro doktorandy.\n\nSoučasná budova Fakulty managementu VŠE s přístavbou knihovnického a informačního centra se stala jednou z dominant Jindřichova Hradce a slouží jako důstojné prostředí pro akademický život na jihu Čech. \n\nFakulta managementu poskytuje svým studentům vzdělání v oboru management moderní modulární formou s velkým důrazem na možnost individuální specializace dle potřeb studentů i potřeb praxe.\n\nV bakalářském stupni jsou studenti seznámeni se základy oboru tak, aby se mohli uplatnit v celé řadě organizací veřejného i soukromého sektoru. V magisterském stupni jsou jejich poznatky dále rozvíjeny a studenti si mohou zvolit jednu z nabízených specializací:\nFakulta také poskytuje nejvyšší stupeň terciárního vzdělání – doktorské studium v oboru management, které lze studovat i v angličtině.\n\nVědecko-výzkumná činnost se soustředí na různé aspekty oboru management. Její pracovníci se pravidelně zapojují do řešení různých projektů (MŠMT, GA ČR, INTERREG Europe). Ve výzkumné činnosti fakulta podporuje interdisciplinární týmy, které kombinují kvantitativní i kvalitativní přístup ke zkoumání různých aspektů oboru. Fakulta ve své vědecko-výzkumné činnosti dlouhodobě spolupracuje s Ústavem teorie informace a automatizace AV ČR. Výsledkem této spolupráce je společná akreditace doktorského studijního programu a také mezinárodně uznávané vědecké výsledky v oblasti podpory manažerského rozhodování, získávání dat, učících se metod v rozhodování aj.\n\nFakulta managementu je zapojena do regionální i národní partnerské sítě různých organizací soukromého i veřejného sektoru. Dbá na praktické aspekty ve vzdělávání studentů a také na potřeby praxe ve své vědecko-výzkumné činnosti. Fakulta navazuje bilaterální spolupráci s významnými zaměstnavateli v regionu a jeho širším okolí, u nichž mohou studenti získat během studia praktické zkušenosti, zpracovat své kvalifikační práce a tím si významným způsobem usnadnit vstup na trh práce. Na fakultě se také pravidelně koná veletrh pracovních příležitostí, v rámci něhož mohou studenti získat informace o potenciálně zajímavých zaměstnavatelích z celé ČR. Přes své Centrum celoživotního vzdělávání fakulta nabízí nejen kurzy Univerzity třetího věku, ale i specifické vzdělávací akce pro potřeby zadavatelů z řad firem a organizací veřejného sektoru.\n\nFakulta nabízí svým studentům a pracovníkům mnoho příležitostí ke sportovním, kulturním a společenským aktivitám po celý akademický rok. Konají se zde pravidelná divadelní představení, filmové večery, výstavy a nejrůznější studentské akce. Vyvrcholením společenského života je pak reprezentační ples, který fakulta pořádá každý rok v březnu.\n\nStudenti a pracovníci fakulty mohou využívat členství v Univerzitním sportovním klubu, který organizuje více než 20 pravidelně probíhajících sportovních aktivit a taktéž populární jednorázové sportovní akce, jako jsou např. Velikonoční plavecké štafety nebo Hradecká hodinovka.\n\nNa fakultě působí řada studentských organizací.\n\nFunkci děkana Fakulty managementu zastává od 1. února 2016 doc. Ing. Vladislav Bína, Ph.D. Na vedení fakulty se rovněž podílí tři proděkani a tajemník fakulty. Nad nimi bdí devítičlenný akademický senát, složený ze zástupců akademických pracovníků a studentů.\n\nFakulta managementu je dále členěna na tři odborné katedry – Katedru managementu, Katedru exaktních metod a Katedru společenských věd. Na těchto katedrách působí takřka 50 akademických pracovníků, kteří zajišťují výuku, vědecké a rozvojové činnosti fakulty.\n\nFakulta má ve své organizační struktuře rovněž podpůrné útvary, které se významným způsobem podílejí na jejím chodu. Především studenti oceňují výborně vybavené Knihovnické a informační centrum, pro vzdělávání odborné i laické veřejnosti pak slouží Centrum celoživotního vzdělávání.\n\nV prosklené přístavbě budovy Fakulty managementu sídlí ve třech patrech fakultní knihovna a ve čtvrtém patře je velký konferenční sál s počítačovou technikou. Knihovna Fakulty managementu VŠE poskytuje služby studentům a pedagogům školy, ale i zájemcům z řad veřejnosti.\n\nZaložení knihovny se váže k datu 1. 9. 1992, kdy bylo nutné obstarat knihovní fond pro potřeby nově zřízeného Pracoviště Pedagogické fakulty Jihočeské univerzity v Jindřichově Hradci. Během let byl vybudován kvalitní fond, který čítá více než 39 000 svazků knih a časopisů z oblasti ekonomických a společenských věd, matematiky, statistiky, jazyků.\n\nV prvním patře knihovny Fakulty managementu VŠE je půjčovna s volným výběrem. Ve druhém patře je umístěna studovna, kde je k dispozici k prezenčnímu studiu knihovní fond a vysokoškolské kvalifikační práce. Ve třetím patře je možné studovat odborné časopisy, denní tisk a využívat 24 počítačů s přístupem na internet. Celkový počet studijních míst je 146. Uživatelé knihovny mohou pro týmovou práci nebo samostudium využívat také oddělené prosklené boxy. Pro studenty fakulty je k dispozici přístup do elektronických informačních zdrojů Anopress IT, EBSCO a ProQuest Central a dalších specializovaných databází či elektronických knih. Samozřejmostí je v celé budově wifi připojení pro notebooky, mobily, tablety. Nabídku služeb doplňuje možnost kopírování, tisku a skenování. Velmi oblíbený je relaxační koutek a „knihovní obývák“.\n\nKnihovna pořádá pravidelné exkurze po knihovně a tematické semináře. Nové prostory knihovny umožňují realizovat také další aktivity, například besedy s autory, přednášky, či pořádání výstav a dalších kulturně společenských akcí.\n\nCCV se ve spolupráci s ostatními organizačními složkami fakulty podílí na zvyšování úrovně vzdělanosti dospělé populace. V rámci svých aktivit nabízí a organizuje vzdělávací aktivity spojené s dalším vzděláváním dospělých v návaznosti na akreditovaný studijní program bakalářského a magisterského studia. Dle cíle se vzdělávací aktivity dělí na kurzy orientované na výkon povolání, kurzy zájmové a kurzy Univerzity třetího věku.\n\nKurzy orientované na výkon povolání – cílem je poskytnout účastníkovi kurzu profesní rozvoj v oboru nebo získání nové kvalifikace, případně jej připravit ke studiu na FM VŠE. Cílovou skupinou jsou dospělí v produktivním věku, kteří si chtějí zvýšit svou hodnotu na trhu práce.\n\nKurzy zájmové – cílem je nabídnout účastníkům hodnotné informace na vysokoškolské úrovni populárně vědeckou formou. Cílovou skupinou jsou dospělí zájemci napříč generacemi.\n\nKurzy Univerzity třetího věku – jedná se o vzdělávání dospělých postproduktivního věku. Posláním Univerzity třetího věku je vedle rozvoje vzdělanosti plnit i funkci společenskou. FM VŠE je dlouholetým členem Asociace U3V ČR.\n\n"}
{"id": "491971", "url": "https://cs.wikipedia.org/wiki?curid=491971", "title": "The Rasmus", "text": "The Rasmus\n\nThe Rasmus je finská alternativně rocková skupina založená v roce 1994. Do povědomí široké veřejnosti se dostali díky hitům jako např. „First Day of My Life“, „No Fear“ nebo „In the Shadows“.\n\n\"The Rasmus\" vznikli v roce 1994. Všichni tehdejší členové skupiny chodili ještě na střední školu, kde také společně vystoupili na školní besídce, tehdy ještě pod názvem Sputnik. Brzy se ovšem přejmenovali na Atilla a nakonec na Rasmus. Koncem roku 1995 vydali své první album Peep, měli přibližně 100 představení jak ve Finsku tak i v nedalekém Estonsku. Tato deska jim vynesla slávu po celé jejich zemi a z neznámých hudebníků se pomalu stávaly hvězdy.\n\nDruhé CD Playboys vydala skupina v roce 1997 a stejně jako Peep se stalo ve Finsku opět zlatým. Skupina také vystoupila na festivalu na helsinském olympijském stadionu.\n\nRoku 2000 se přejmenovali na dnešní \"The Rasmus\". O rok později vydali CD Into, které bylo úspěšné už i v Německu a Dánsku. Poté se skupina společně s HIM a Roxette vydala na turné po celé severní Evropě.\n\nDalší album Dead Letters bylo úspěšné již celosvětově, v roce 2004 vyšlo i ve Spojených státech. Díky němu je The Rasmus ve světě nejznámější finskou hudební skupinou.\n\nThe Rasmus rozhodně nepatří mezi studiové kapely. Během své postupně rostoucí popularity odehráli velké množství koncertů. Předskakovali americkým Garbage, ale také Red Hot Chili Peppers.\n\nV roce 2005 vydali další album, Hide From The Sun, z něhož pochází i hit No Fear. 16. listopadu 2005 poprvé koncertovali v České republice, a to v Praze.\n\nV roce 2008 skupina vydala nové album Black Roses, se kterým následně v první polovině roku 2009 zahájila turné po Evropě. 20. února 2009 zahráli The Rasmus opět v Praze a to ve sportovní hale Na Folimance.\n\n\n\n"}
{"id": "491972", "url": "https://cs.wikipedia.org/wiki?curid=491972", "title": "Haličský revoluční výbor", "text": "Haličský revoluční výbor\n\nHaličský revoluční výbor zkráceně také Galrevkom (rusky Галицкий революционный комитет, Галревком) byl komunistický revoluční orgán, který spravoval území Haliče dobyté Rudou armádou při Polsko-sovětské válce roku 1920.\n\nVýbor vznikl 8. července 1920 a jeho předsedou byl zvolen Vladimir Zatonskij. Sídlem výboru byla Ternopol. Jeho hlavním úkolem byl vznik a řízení Haličské SSR. Mimo to založil haličskou Rudou armádu, zřídil nový správní, justiční a vzdělávací systém, zavedl sovětskou měnu a polštinu, ukrajinštinu a jidiš jako úřední jazyk. Zanikl porážkou Rudé armády a obsazením Haliče Poláky dne 21. září 1920.\n"}
{"id": "491973", "url": "https://cs.wikipedia.org/wiki?curid=491973", "title": "Kamenný Újezdec", "text": "Kamenný Újezdec\n\nKamenný Újezdec je vesnice v okrese Praha-západ, je součástí obce Kamenný Přívoz. Nachází se 1 km na jihovýchod od Kamenného Přívozu na pravém břehu Sázavy. Prochází zde silnice II/106. Je zde evidováno 486 adres.\n\nPrvní písemná zmínka o vesnici pochází z roku 1410.\n\n"}
{"id": "491976", "url": "https://cs.wikipedia.org/wiki?curid=491976", "title": "Žampach (Kamenný Přívoz)", "text": "Žampach (Kamenný Přívoz)\n\nŽampach je osada na pravém břehu řeky Sázavy v okrese Praha-západ. Leží asi 0,6 km na sever od Kamenného Přívozu. Část osady na levém břehu Chotouňského potoka je součástí obce Kamenný Přívoz, část Žampachu na pravém břehu potoka je součástí města Jílového u Prahy. Prochází tudy železniční trať Praha - Čerčany, na které se v katastru Jílového nedaleko osady nachází unikátní Žampašský viadukt. V kamenopřívozské části osady je evidováno 9 adres.\n\nPrvní písemná zmínka o vesnici pochází z roku 1788.\n\n"}
{"id": "491977", "url": "https://cs.wikipedia.org/wiki?curid=491977", "title": "Haličská sovětská socialistická republika", "text": "Haličská sovětská socialistická republika\n\nHaličská sovětská socialistická republika byl státní útvar vzniklý na území Haliče dobytém Rudou armádou při polsko-sovětské válce v roce 1920.\n\nRepublika byla založena a spravována Haličským revolučním výborem (Galrevkom), provizorní vládou pod taktovkou Sovětského Ruska. Hlavním městem byla Ternopol, kde výbor zasedal. Faktickým vládcem Haličské SSR byl předseda Galrevkomu Vladimir Zatonskij. Již v září 1920 však byla Rudá armáda vytlačena z území Haliče a sovětská republika zde tak zanikla. Rižským mírem z roku 1921 pak byla Halič připojena k Polsku.\n"}
{"id": "491990", "url": "https://cs.wikipedia.org/wiki?curid=491990", "title": "Kabinová lanová dráha Monte – Botanická zahrada", "text": "Kabinová lanová dráha Monte – Botanická zahrada\n\nKabinová lanová dráha z Monte do Botanické zahrady ve Funchalu byla uvedena do provozu v září 2005. Dráha je vedena nad hlubokým údolím potoka João Gomes. Svahy pod lanovkou jsou zalesněny převážně vavřínem ( laurisilva). \n\nVýrobcem je francouzská firma Poma, kabiny dodala firma Sigma.\n\n\n\n\n\n\n\n\n\n\n\n\n\n\n\n\n"}
{"id": "491991", "url": "https://cs.wikipedia.org/wiki?curid=491991", "title": "Igor Sergejevič Ivanov", "text": "Igor Sergejevič Ivanov\n\nIgor Sergejevič Ivanov (rusky Игорь Сергеевич Иванов, * 23. září 1945, Moskva) je ruský politik a diplomat. V letech 1998 - 2004 byl třetím ministrem zahraničních věcí Ruské federace.\n\nJe synem ruského otce a gruzínské matky. V roce 1969 absolvoval Moskevskou státní jazykovou univerzitu. V roce 1973 vstoupil do řad sovětského ministerstva zahraničí a následující dekádu strávil jako diplomatický pracovník ve Španělsku. Do SSSR se vrátil 1983, avšak v roce 1991 znovu putoval (tentokráte již jako velvyslanec) do Španělska. Dne 11. září 1998 pak nahradil Jevgenije Primakova ve funkci ministra zahraničí Ruské federace.\n\nVe svém úřadě vystupoval proti akcím NATO v Jugoslávii a invazi USA do Iráku. Hrál klíčovou roli ve vyjednávání mezi gruzínským prezidentem Eduardem Ševardnadzem a opozičními stranami při tzv. \"Růžové revoluci\" v roce 2003. O rok později byl ve funkci ministra nahrazen Sergejem Lavrovem. Následně získal post tajemníka Rady bezpečnosti Ruské federace, na který rezignoval 9. července 2007.\n"}
{"id": "492001", "url": "https://cs.wikipedia.org/wiki?curid=492001", "title": "Vítězslav Lederer", "text": "Vítězslav Lederer\n\nVítězslav Lederer (6. března 1904 Písařova Vesce – 5. dubna 1972) byl jeden z židovských uprchlíků z koncentračního tábora Auschwitz-Birkenau.\n\nNarodil se 6. března 1904 v obci Písařova Vesce, tehdy Albersdorf v okrese Tachov. Poté se jeho rodina přestěhovala do Plzně, kde se ve 30. letech 20. století živil jako obchodní cestující s textilem. Inklinoval k levicovému smýšlení a angažoval se v levicových kruzích. Po začátku uplatňování protižidovských opatření byl donucen vzdát se pozice obchodníka a prošel několika zaměstnáními – mj. pracoval v keramických závodech v Horní Bříze a poté jako čeledín nebo kočí na venkově v okolí Plzně.\n\nPo nastolení Protektorátu Čechy a Morava v roce 1939 se aktivně zapojil do odbojového hnutí. V listopadu 1939 byl nakrátko zatčen gestapem, ale brzy pro nedostatek důkazů propuštěn, stejně jako o rok později, v listopadu 1940. Spolupracoval s několika odbojovými organizacemi na Plzeňsku, např. s 28člennou skupinou „Plzeňák 28“ ze Zbraslavi. 18. ledna 1942 (2 dny před stvrzením \"konečného řešení otázky židovské\"), poté, co byl opět sebrán gestapem, skončil v terezínském židovském ghettu. Nakonec byl zařazen na seznam lidí určených k nenávratným odsunům na Východ a ocitl se v koncentračním/vyhlazovacím táboře Auschwitz-Birkenau (Osvětim-Březinka).\n\nDo Osvětimi-Březinky byl přivezen transportem z terezínského ghetta 18. prosince 1943. Jeho vězeňské číslo bylo 170521.\n\nV průběhu své internace navázal kontakt s Viktorem Pestekem, dozorcem a esesmanem v hodnosti \"Rottenführer\". Pestek nebyl ideologicky nakloněn masovému zabíjení lidí pro jejich náboženství nebo etnicitu (nepocházel ani z Německa, ale z pomezí mezi dnešním Rumunskem a Ukrajinou) a navíc se zamiloval do jedné z vězeňkyň tábora z významné pražské židovské rodiny, Renée Neumannové. V noci 6. března 1944 (shodou okolností na Ledererovy 40. narozeniny) je v táboře zlikvidována sekce B II b (terezínský rodinný tábor), kdy jsou usmrceny stovky vězňů, z toho velká část Čechů – lze spekulovat, že toto je událost, která u Pesteka vyvolá strach o život jeho milované a podnítí ho k tomu, aby začal s plány na útěk, jenž se uskuteční o měsíc později a jehož součástí se stane i Vítězslav Lederer. Lederera (který mezi těmito usmrcenými nebyl jen přízní osudu) hromadné vyvražďování v táboře samozřejmě nezasáhlo o nic méně – později o tomto období Lederer řekl:\n\nLederer měl v úmyslu povědět o hrůzách Osvětimi židovské obci v Terezíně a chtěl, aby se dostaly na veřejnost. Pestek z tábora uprchl také se slibem, který dal Neumannové – postarat se o její nemocnou matku – a následně se pro ní vrátit.\n\nÚtěk proběhl v nočních hodinách 5. dubna 1944. Předcházely mu důkladné přípravy, které téměř zcela zařídil Viktor Pestek – ten pro Lederera sehnal esesáckou uniformu (též v hodnosti SS-rotmistra) a pro oba jízdní kolo. Využít měl údajně příležitosti poté, co se jeho kolegové dozorci po službě opili a příliš nevnímali okolí. Jednomu z nich ukradl potřebné dokumenty (ty pro Lederera byly na jméno JUDr. Friedrich Welkera) a ve skladu věcí, které byly vězňům odebrány hned po příjezdu, odcizil zlatý náramek a nějaké peníze. Poté si zjistil heslo, potřebné k průchodu strážními liniemi, na den útěku a na toto datum také s předstihem zažádal o dovolenou, aby pro oba získal čas.\n\nZ komplexu tábora odešli z východu u rohu tábora B II b, prošli přes zástavbu ubikací pro esesmany a napojili se na cestu podél železnice do tábora než došli k zastávce před ním. Vlakem poté odjeli do Bohumína, odkud pokračovali do Prahy, do které mohli přijet odhadem v 11:30 následujícího dne – krátce poté, co byla v osvětimském táboře Ledererova (a o pár hodin později i Pestekova) nepřítomnost zjištěna. Podle záznamů – poté, co velitel tábora, SS-sturmbannführer Friedrich Hartjenstein, o útěku zpravil nadřízené instituce a zpráva se dostala Himmlerovi – měl zareagovat slovy: „Zbláznili se nebo co? Je třeba ty dva okamžitě dopadnout a umlčet!“, což dokazuje snahu umlčet pravdu o tom, co za zdmi a ostnatými dráty KL Osvětimi-Březinky skutečně probíhalo.\n\nV Praze měli oba uprchlíci poobědvat a zařídit se na věci příští – Pestek prodal odcizený zlatý náramek a za peníze z něj si oba pořídili náhradní civilní oblečení, pár cestovních zavazadel, nějaké další vybavení, umyjí se a upraví své zevnějšky. Před půlnocí mají nasednout na vlak ze Smíchova přes Beroun do Plzně, kde Lederer kontaktuje své blízké (a pravděpodobně své spojence z českého odboje), aby Pestekovi poskytli prozatímní zázemí.\n\nSám Lederer se ale v Plzni dlouho nezdržel – spěchal do Terezína, kde mu lidé z odboje pomohli se minimálně čtyřikrát dostat do tamního ghetta a o osudu Židů v osvětimském koncentračním táboře informovat tamější radu starších.\n\nU terezínských starších se ale setkal s neočekávanou reakcí – prakticky nikdo mu nevěřil, většina ho považovala za podivína a předseda rady starších, dr. Eppstein, nařídil o věci mlčet.\n\nLederer se tedy pokusil zprávu o poměrech v Osvětimi dostat k Mezinárodnímu červenému kříži – od odbojářů z prostředí plzeňské Škodovky získal falešné dokumenty inženýra u loďařské firmy u Bodamského jezera a pomocí kontaktu doporučeného od Pesteka se snažil materiály o Osvětimi dostat do přes neutrální Švýcarsko ven. Tento plán ale nevyšel a Lederer se následně vrátil do Protektorátu. Až do konce války se pohyboval v českém odboji.\n\nBez nároků na ocenění se zařadil do běžného života, ale až do konce života na téma nacistických hrůz v Osvětimi pořádal přednášky.\n\n"}
{"id": "492012", "url": "https://cs.wikipedia.org/wiki?curid=492012", "title": "Kristina Schröderová", "text": "Kristina Schröderová\n\nKristina Schröderová, nepřechýleně Kristina Schröder, rozená Köhler (* 3. srpna 1977 Wiesbaden, Západní Německo) je německá křesťanskodemokratická politička a socioložka. Od 30. listopadu 2009 do 17. prosince 2013 byla spolkovou ministryní pro rodinu, seniory, ženy a mládež Německa, přitom věkově nejmladší členkou druhého spolkového kabinetu Angely Merkelové. Mezi lety 2002–2017 zasedala jako poslankyně v Německém spolkovém sněmu.\n\nNarodila se jako Kristina Köhlerová v hesenském Wiesbadenu. Po ukončení střední školy v roce 1997 pokračovala na Univerzitě Johannese Gutenberga v Mohuči, kde studovala sociologii, historii, filosofii a politologii. Pregraduální studium absolvovala v roce 2002 a postgraduální pak uzavřela v roce 2009 ziskem titulu Ph.D.\n\nV roce 1991 se stala členkou Mladých konzervativních demokratů, mládežnické organizace CDU/CSU. V období 2002–2017 byla poslankyní spolkového sněmu za CDU/CSU. Zde se ve svém prvním funkčním období věnovala zejména záležitostem spojeným s extremismem a islámem. V Bundestagu získala přezdívku „Kráska parlamentu“.\n\nV listopadu 2009 ji prezident Horst Köhler (\"shoda příjmení, bez příbuzenského vztahu\") jmenoval ministryní pro rodinu Spolkové republiky Německo ve druhé vládě Angely Merkelové. Úřad získala v souvislosti s aférou kolem zatajení civilních obětí po bombardování v Afghánistánu, které stálo křeslo ministra sociálních věcí Franze Josefa Junga. Ten byl v první vládě Angely Merkelové během incidentu spolkovým ministrem obrany. Na jeho místo ministra sociálních věcí nastoupila Ursula von der Leyenová, předchůdkyně Köhlerové ve vládní funkci.\n\nDne 12. února 2010 se vdala za poslance Bundestagu Ole Schrödera. Na konci června 2011 pak porodila na berlínské Virchowově klinice dceru Lotte Marii. Stala se tak historicky první členkou spolkové vlády, které přivedla na svět potomka během výkonu funkce.\n\nV listopadu roku 2010 jako ministryně také uvedla, že se nesmí kolem některých mladých nově příchozích muslimů, jenž mají kulturně podmíněný sklon k násilí, jež souvisí i s náboženstvím, vytvářet falešné tabu.\n\n"}
{"id": "492016", "url": "https://cs.wikipedia.org/wiki?curid=492016", "title": "Seznam pokémonů (252-280)", "text": "Seznam pokémonů (252-280)\n\nNásledující stránka obsahuje seznam 252. – 280. pokémona s jejich stručnými charakteristikami. Uvedená japonská jména nejsou přesným přepisem z v závorce uvedených jmen v katakaně do latinské abecedy (rómadži), ale jedná se o oficiální jména, která jsou zaregistrovanými ochrannými známkami japonské společnosti Game Freak. Tato japonská jména jsou ve většině případů totožná s anglickými jmény, jindy se liší několika málo písmeny. Přesný přepis japonských jmen z katakany do latinky je uvedený v seznamu pokémonů.\n\nPokémon Treecko, japonsky \"Kimori\" (キモリ). V národním pokédexu č.252, v regionálním pokédexu Hoenn č.1. Treecka si můžete zvolit jako svého prvního pokémona v Game Boy Advance - Pokémon Ruby, Sapphire či Emerald.Typ: travní Vývoj: \"Treecko\" (od 16.úrovně) → Grovyle (od 36.úrovně) → SceptileExterní odkaz: bulbapedia (anglicky)\n\nPokémon Grovyle, japonsky \"Juptile\" (ジュプトル). V národním pokédexu č.253, v regionálním pokédexu Hoenn č.2. Žije v husté džungli. Při lovu své kořisti skáče z větve na větev.Typ: travníVývoj: Treecko (od 16.úrovně) → \"Grovyle\" (od 36.úrovně) → SceptileExterní odkaz: bulbapedia (anglicky)\n\nPokémon Sceptile, japonsky \"Jukain\" (ジュカイン). V národním pokédexu č.254, v regionálním pokédexu Hoenn č.3.Typ: travníVývoj: Treecko (od 16.úrovně) → Grovyle (od 36.úrovně) → \"Sceptile\"Externí odkaz: bulbapedia (anglicky)\n\nPokémon Torchic, japonsky \"Achamo\" (アチャモ). V národním pokédexu č.255, v regionálním pokédexu Hoenn č.4. Torchica si můžete zvolit jako svého prvního pokémona v Game Boy Advance - Pokémon Ruby, Sapphire či Emerald.\nVypadá jako kuře. Uvnitř něj hoří oheň, je tedy velmi teplý na dotek. Dokáže vyslat ohnivou kouli o teplotě až 1 000 stupňů Celsia (cca 1 800 stupňů Fahrenheita). Na začátku hry ovládá útok Scratch (škrábnutí) a útok snižující protivníkovy schopnosti Growl, na 10. úrovni získá ohnivý útok Ember, na 16. úrovni Peck (klofnutí) a po vývinu v Combuskena se naučí útok Double kick (dvojitý kop).Typ: ohnivý Vývoj: \"Torchic\" (od 16.úrovně) → Combusken (od 36.úrovně) → BlazikenExterní odkaz: bulbapedia (anglicky)\n\nPokémon Combusken, japonsky \"Wakasyamo\" (ワカシャモ). V národním pokédexu č.256, v regionálním pokédexu Hoenn č.5. Vypadá jako pták. Díky svému mistrovství v kopech dokáže provést 10 kopů za sekundu. Vydává ostré výkřiky, kterými zastrašuje nepřátele. Na 16. úrovni se naučí bojový útok Double kick (dvojitý kop), na 17. létající útok Peck (klofnutí), na 28. bojový útok Bulk Up, který mu při použití zvyšuje jeho Attack a Defence (útok a obranu).Typ: ohnivý / bojový Vývoj: Torchic (od 16.úrovně) → \"Combusken\" (od 36.úrovně) → BlazikenExterní odkaz: bulbapedia (anglicky)\n\nPokémon Blaziken, japonsky \"Bursyamo\" (バシャーモ). V národním pokédexu č.257, v regionálním pokédexu Hoenn č.6.Typ: ohnivý / bojový Vývoj: Torchic (od 16.úrovně) → Combusken (od 36.úrovně) → \"Blaziken\"Externí odkaz: bulbapedia (anglicky)\n\nPokémon Mudkip, japonsky \"Mizugorou\" (ミズゴロウ). V národním pokédexu č.258, v regionálním pokédexu Hoenn č.7. Mudkipa si můžete zvolit jako svého prvního pokémona v Game Boy Advance - Pokémon Ruby, Sapphire či Emerald.Typ: vodní Vývoj: \"Mudkip\" (od 16.úrovně) → Marshtomp (od 36.úrovně) → SwampertExterní odkaz: bulbapedia (anglicky)\n\nPokémon Marshtomp, japonsky \"Numacraw\" (ヌマクロー). V národním pokédexu č.259, v regionálním pokédexu Hoenn č.8.Typ: vodní / zemní Vývoj: Mudkip (od 16.úrovně) → \"Marshtomp\" (od 36.úrovně) → SwampertExterní odkaz: bulbapedia (anglicky)\n\nPokémon Swampert, japonsky \"Laglarge\" (ラグラージ). V národním pokédexu č.260, v regionálním pokédexu Hoenn č.9.Typ: vodní / zemní Vývoj: Mudkip (od 16.úrovně) → Marshtomp (od 36.úrovně) → \"Swampert\"Externí odkaz: bulbapedia (anglicky)\n\nPokémon Poochyena, japonsky \"Pochiena\" (ポチエナ). V národním pokédexu č.261, v regionálním pokédexu Hoenn č.10. Typ: temný Vývoj: \"Poochyena\" (od 18.úrovně) → MightyenaExterní odkaz: bulbapedia (anglicky)\n\nPokémon Mightyena, japonsky \"Guraena\" (グラエナ). V národním pokédexu č.262, v regionálním pokédexu Hoenn č.11. Typ: temný Vývoj: Poochyena (od 18.úrovně) → \"Mightyena\"Externí odkaz: bulbapedia (anglicky)\n\nPokémon Zigzagoon, japonsky \"Ziguzaguma\" (ジグザグマ). V národním pokédexu č.263, v regionálním pokédexu Hoenn č.12. Typ: normální Vývoj: \"Zigzagoon\" (od 20.úrovně) → LinooneExterní odkaz: bulbapedia (anglicky)\n\nPokémon Linoone, japonsky \"Massuguma\" (マッスグマ). V národním pokédexu č.264, v regionálním pokédexu Hoenn č.13. Typ: normální Vývoj: Zigzagoon (od 20.úrovně) → \"Linoone\"Externí odkaz: bulbapedia (anglicky)\n\nPokémon Wurmple, japonsky \"Kemusso\" (ケムッソ). V národním pokédexu č.265, v regionálním pokédexu Hoenn č.14, v Sinnoh č.48.Typ: hmyzí Vývoj: \"Wurmple\" (od 7.úrovně) → Silcoon (od 10.úrovně) → Beautifly\nnebo\n\"Wurmple\" (od 7.úrovně) → Cascoon (od 10.úrovně) → Dustox\n\nPokémon Silcoon, japonsky \"Karasalis\" (カラサリス). V národním pokédexu č.266, v regionálním pokédexu Hoenn č.15, v Sinnoh č.49.Typ: hmyzí Vývoj: Wurmple (od 7.úrovně) → \"Silcoon\" (od 10.úrovně) → Beautifly\nExterní odkaz: bulbapedia (anglicky)\n\nPokémon Beautifly, japonsky \"Agehunt\" (アゲハント). V národním pokédexu č.267, v regionálním pokédexu Hoenn č.16, v Sinnoh č.50.Typ: hmyzí / létající Vývoj: Wurmple (od 7.úrovně) → Silcoon (od 10.úrovně) → \"Beautifly\"Externí odkaz: bulbapedia (anglicky)\n\nPokémon Cascoon, japonsky \"Mayuld\" (マユルド). V národním pokédexu č.268, v regionálním pokédexu Hoenn č.17, v Sinnoh č.51.Typ: hmyzí Vývoj: Wurmple (od 7.úrovně) → \"Cascoon\" (od 10.úrovně) → DustoxExterní odkaz: bulbapedia (anglicky)\n\nPokémon Dustox, japonsky \"Dokucale\" (ドクケイル). V národním pokédexu č.269, v regionálním pokédexu Hoenn č.18, v Sinnoh č.52.Typ: hmyzí / jedovatý Vývoj: Wurmple (od 7.úrovně) → Cascoon (od 10.úrovně) → \"Dustox\"Externí odkaz: bulbapedia (anglicky)\n\nPokémon Lotad, japonsky \"Hassboh\" (ハスボー). V národním pokédexu č.270, v regionálním pokédexu Hoenn č.19.Typ: vodní / travní Vývoj: \"Lotad\" (od 14.úrovně) → Lombre (pomocí předmětu Water Stone) → LudicoloExterní odkaz: bulbapedia (anglicky)\n\nPokémon Lombre, japonsky \"Hasubrero\" (ハスブレロ). V národním pokédexu č.271, v regionálním pokédexu Hoenn č.20.Typ: vodní / travní Vývoj: Lotad (od 14.úrovně) → \"Lombre\" (pomocí předmětu Water Stone) → LudicoloExterní odkaz: bulbapedia (anglicky)\n\nPokémon Ludicolo, japonsky \"Runpappa\" (ルンパッパ). V národním pokédexu č.272, v regionálním pokédexu Hoenn č.21.Typ: vodní / travní Vývoj: Lotad (od 14.úrovně) → Lombre (pomocí předmětu Water Stone) → \"Ludicolo\"Externí odkaz: bulbapedia (anglicky)\n\nPokémon Seedot, japonsky \"Taneboh\" (タネボー). V národním pokédexu č.273, v regionálním pokédexu Hoenn č.22.Typ: travní Vývoj: \"Seedot\" (od 14.úrovně) → Nuzleaf (pomocí předmětu Leaf Stone) → ShiftryExterní odkaz: bulbapedia (anglicky)\n\nPokémon Nuzleaf, japonsky \"Konohana\" (コノハナ). V národním pokédexu č.274, v regionálním pokédexu Hoenn č.23.Typ: travní / temný Vývoj: Seedot (od 14.úrovně) → \"Nuzleaf\" (pomocí předmětu Leaf Stone) → ShiftryExterní odkaz: bulbapedia (anglicky)\n\nPokémon Shiftry, japonsky \"Dirteng\" (ダーテング). V národním pokédexu č.275, v regionálním pokédexu Hoenn č.24.Typ: travní / temný Vývoj: Seedot (od 14.úrovně) → Nuzleaf (pomocí předmětu Leaf Stone) → \"Shiftry\"Externí odkaz: bulbapedia (anglicky)\n\nPokémon Taillow, japonsky \"Subame\" (スバメ). V národním pokédexu č.276, v regionálním pokédexu Hoenn č.25.Typ: normální / létající Vývoj: \"Taillow\" (od 22.úrovně) → SwellowExterní odkaz: bulbapedia (anglicky)\n\nPokémon Swellow, japonsky \"Ohsubame\" (オオスバメ). V národním pokédexu č.277, v regionálním pokédexu Hoenn č.26.Typ: normální / létající Vývoj: Taillow (od 22.úrovně) → \"Swellow\"Externí odkaz: bulbapedia (anglicky)\n\nPokémon Wingull, japonsky \"Camome\" (キャモメ). V národním pokédexu č.278, v regionálním pokédexu Hoenn č.27, v Sinnoh č.119.Typ: vodní / létající Vývoj: \"Wingull\" (od 25.úrovně) → PelipperExterní odkaz: bulbapedia (anglicky)\n\nPokémon Pelipper, japonsky \"Pelipper\" (ペリッパー). V národním pokédexu č.278, v regionálním pokédexu Hoenn č.27, v Sinnoh č.119.Typ: vodní / létající Vývoj: Wingull (od 25.úrovně) → \"Pelipper\"Externí odkaz: bulbapedia (anglicky)\n\nPokémon Ralts, japonsky \"Ralts\" (ラルトス). V národním pokédexu č.280, v regionálním pokédexu Hoenn č.29, v Sinnoh č.157 (v Pokémon Platinum).Typ: psychický Vývoj: \"Ralts\" (od 20.úrovně) → Kirlia (pomocí předmětu Dawn Stone, pokud je pokémon mužského pohlaví) → Gallade\nnebo\n\"Ralts\" (od 20.úrovně) → Kirlia (od 30.úrovně) → Gardevoir\nExterní odkaz: bulbapedia (anglicky)\n\nSeznam všech pokémonů ve formě tabulky s odkazy na detailní informace seřazený dle jejich čísel v národním pokédexu rozdělený podle jednotlivých generací je uvedený na konci tohoto článku. Stručný seznam všech pokémonů, který lze seřadit abecedně či podle jednotlivých pokédexů je uvedený zde.\n"}
{"id": "492017", "url": "https://cs.wikipedia.org/wiki?curid=492017", "title": "Blížňovice", "text": "Blížňovice\n\nBlížňovice je malá vesnice ležící nedaleko Chrudimi, část obce Hrochův Týnec. Ve vsi je evidováno 46 domů. Žije zde  obyvatel. Vsí protéká říčka Novohradka.\n"}
{"id": "492022", "url": "https://cs.wikipedia.org/wiki?curid=492022", "title": "Seznam pokémonů (281-300)", "text": "Seznam pokémonů (281-300)\n\nNásledující stránka obsahuje seznam 281. – 300. pokémona s jejich stručnými charakteristikami. Uvedená japonská jména nejsou přesným přepisem z v závorce uvedených jmen v katakaně do latinské abecedy (rómadži), ale jedná se o oficiální jména, která jsou zaregistrovanými ochrannými známkami japonské společnosti Game Freak. Tato japonská jména jsou ve většině případů totožná s anglickými jmény, jindy se liší několika málo písmeny. Přesný přepis japonských jmen z katakany do latinky je uvedený v seznamu pokémonů.\n\nPokémon Kirlia, japonsky \"Kirlia\" (キルリア). V národním pokédexu č.281, v regionálním pokédexu Hoenn č.30, v Sinnoh č.158 (v Pokémon Platinum).Typ: psychický Vývoj: Ralts (od 20.úrovně) → \"Kirlia\" (pomocí předmětu Dawn Stone, pokud je pokémon mužského pohlaví) → Gallade\nnebo\nRalts (od 20.úrovně) → \"Kirlia\" (od 30.úrovně) → Gardevoir\nExterní odkaz: bulbapedia (anglicky)\n\nPokémon Gardevoir, japonsky \"Sirnight\" (サーナイト). V národním pokédexu č.282, v regionálním pokédexu Hoenn č.31, v Sinnoh č.159 (v Pokémon Platinum).Typ: psychický Vývoj: Ralts (od 20.úrovně) → Kirlia (pomocí předmětu Dawn Stone, pokud je pokémon mužského pohlaví) → Gallade\nnebo\nRalts (od 20.úrovně) → Kirlia (od 30.úrovně) → \"Gardevoir\"\nExterní odkaz: bulbapedia (anglicky)\n\nPokémon Surskit, japonsky \"Ametama\" (アメタマ). V národním pokédexu č.283, v regionálním pokédexu Hoenn č.32. Typ: hmyzí / vodní Vývoj: \"Surskit\" (od 22.úrovně) → MasquerainExterní odkaz: bulbapedia (anglicky)\n\nPokémon Masquerain, japonsky \"Amemoth\" (アメモース). V národním pokédexu č.284, v regionálním pokédexu Hoenn č.33. Typ: hmyzí / létající Vývoj: Surskit (od 22.úrovně) → \"Masquerain\"Externí odkaz: bulbapedia (anglicky)\n\nPokémon Shroomish, japonsky \"Kinococo\" (キノココ). V národním pokédexu č.285, v regionálním pokédexu Hoenn č.34. Typ: travní Vývoj: \"Shroomish\" (od 23.úrovně) → BreloomExterní odkaz: bulbapedia (anglicky)\n\nPokémon Breloom, japonsky \"Kinogassa\" (キノガッサ). V národním pokédexu č.286, v regionálním pokédexu Hoenn č.35. Typ: travní / bojový Vývoj: Shroomish (od 23.úrovně) → \"Breloom\"Externí odkaz: bulbapedia (anglicky)\n\nPokémon Slakoth, japonsky \"Namakero\" (ナマケロ). V národním pokédexu č.287, v regionálním pokédexu Hoenn č.36. Typ: normální Vývoj: \"Slakoth\" (od 18.úrovně) → Vigoroth (od 36.úrovně) → SlakingExterní odkaz: bulbapedia (anglicky)\n\nPokémon Vigoroth, japonsky \"Yarukimono\" (ヤルキモノ). V národním pokédexu č.288, v regionálním pokédexu Hoenn č.37. Typ: normální Vývoj: Slakoth (od 18.úrovně) → \"Vigoroth\" (od 36.úrovně) → SlakingExterní odkaz: bulbapedia (anglicky)\n\nPokémon Slaking, japonsky \"Kekking\" (ケッキング). V národním pokédexu č.289, v regionálním pokédexu Hoenn č.38. Typ: normální Vývoj: Slakoth (od 18.úrovně) → Vigoroth (od 36.úrovně) → \"Slaking\"Externí odkaz: bulbapedia (anglicky)\n\nPokémon Nincada, japonsky \"Tutinin\" (ツチニン). V národním pokédexu č.290, v regionálním pokédexu Hoenn č.42. Typ: hmyzí / zemní Vývoj: \"Nincada\" (od 20.úrovně) → Ninjask (současně s touto proměnou získá hráč, pokud má u sebe méně než 6 pokémonů, i pokémona Shedinja)Externí odkaz: bulbapedia (anglicky)\n\nPokémon Ninjask, japonsky \"Tekkanin\" (テッカニン). V národním pokédexu č.291, v regionálním pokédexu Hoenn č.43. Typ: hmyzí / létající Vývoj: Nincada (od 20.úrovně) → \"Ninjask\" (současně s touto proměnou získá hráč, pokud má u sebe méně než 6 pokémonů, i pokémona Shedinja)Externí odkaz: bulbapedia (anglicky)\n\nPokémon Shedinja, japonsky \"Nukenin\" (ヌケニン). V národním pokédexu č.292, v regionálním pokédexu Hoenn č.44. Typ: hmyzí / duší Vývoj: Nincada (od 20.úrovně) → Ninjask (současně s touto proměnou získá hráč, pokud má u sebe méně než 6 pokémonů, i pokémona \"Shedinja\")Externí odkaz: bulbapedia (anglicky)\n\nPokémon Whismur, japonsky \"Gonyonyo\" (ゴニョニョ). V národním pokédexu č.293, v regionálním pokédexu Hoenn č.45. Typ: normální Vývoj: \"Whismur\" (od 20.úrovně) → Loudred (od 40.úrovně) → ExploudExterní odkaz: bulbapedia (anglicky)\n\nPokémon Loudred, japonsky \"Dogohmb\" (ドゴーム). V národním pokédexu č.294, v regionálním pokédexu Hoenn č.46. Typ: normální Vývoj: Whismur (od 20.úrovně) → \"Loudred\" (od 40.úrovně) → ExploudExterní odkaz: bulbapedia (anglicky)\n\nPokémon Exploud, japonsky \"Bakuong\" (バクオング). V národním pokédexu č.295, v regionálním pokédexu Hoenn č.47. Typ: normální Vývoj: Whismur (od 20.úrovně) → Loudred (od 40.úrovně) → \"Exploud\"Externí odkaz: bulbapedia (anglicky)\n\nPokémon Makuhita, japonsky \"Makunoshita\" (マクノシタ). V národním pokédexu č.296, v regionálním pokédexu Hoenn č.48. Typ: bojový Vývoj: \"Makuhita\" (od 24.úrovně) → HariyamaExterní odkaz: bulbapedia (anglicky)\n\nPokémon Hariyama, japonsky \"Hariteyama\" (ハリテヤマ). V národním pokédexu č.297, v regionálním pokédexu Hoenn č.49. Typ: bojový Vývoj: Makuhita (od 24.úrovně) → \"Hariyama\"Externí odkaz: bulbapedia (anglicky)\n\nPokémon Azurill, japonsky \"Ruriri\" (ルリリ). V národním pokédexu č.298, v regionálním pokédexu Hoenn č.54, v Sinnoh č.124.Typ: normální Vývoj: \"Azurill\" (po zvýšení úrovně, pokud má stav Happiness na maximu) → Marill (od 18.úrovně) → AzumarillExterní odkaz: bulbapedia (anglicky)\n\nPokémon Nosepass, japonsky \"Nosepass\" (ノズパス). V národním pokédexu č.299, v regionálním pokédexu Hoenn č.60, v Sinnoh č.155 (v Pokémon Platinum).Typ: kamenný Vývoj: \"Nosepass\" (po zvýšení úrovně v lokaci Mt.Coronet nebo Chargestone Cave) → Probopass\nExterní odkaz: bulbapedia (anglicky)\n\nPokémon Skitty, japonsky \"Eneco\" (エネコ). V národním pokédexu č.300, v regionálním pokédexu Hoenn č.61. Typ: normální Vývoj: \"Skitty\" (pomocí předmětu Moon Stone) → DelcattyExterní odkaz: bulbapedia (anglicky)\n\nSeznam všech pokémonů ve formě tabulky s odkazy na detailní informace seřazený dle jejich čísel v národním pokédexu rozdělený podle jednotlivých generací je uvedený na konci tohoto článku. Stručný seznam všech pokémonů, který lze seřadit abecedně či podle jednotlivých pokédexů je uvedený zde.\n"}
{"id": "492033", "url": "https://cs.wikipedia.org/wiki?curid=492033", "title": "Třída Blonde", "text": "Třída Blonde\n\nTřída Blonde byla třída lehkých křižníků Royal Navy. Skládala se z jednotek \"Blonde\" a \"Blanche\", postavených v letech 1909–1911. Jednalo se o menší lodi označované jako \"Scouts\" (předzvědný křižník). Měly sloužit jako vůdčí lodi torpédoborců, jejichž novým typům však již nestačily rychlostí.\n\nVýzbroj tvořilo deset 102mm kanónů, čtyři 47mm kanóny a dva torpédomety, které byly poprvé ráže 533 mm. Později byla dvě 102mm děla odstraněna a naopak přibyl jeden protiletadlový kanón stejné ráže. Rychlost byla 24,5 uzlu. Pohon tvořily turbínová soustrojí Parsons, zásobovaná parou z dvanácti kotlů.\n\nObě lodi byly v aktivní službě v době první světové války. Na jejím počátku byly součástí Velkého loďstva. \"Blanche\" sloužil jako předzvědný křižník u 3. eskadry bitevních lodí, zatímco \"Blonde\" plnil stejnou úlohu u 4. eskadry bitevních lodí. \"Blanche\" se na přelomu května a června 1916 účastnil bitvy u Jutska. V roce 1917 byly obě lodi používány jako minonosky. Jak \"Blonde\", tak \"Blanche\" válku přečkaly a byly sešrotovány na počátku 20. let. \"Blonde\" byl vyřazen roku 1920 a \"Blanche\" roku 1921.\n\n"}
{"id": "492037", "url": "https://cs.wikipedia.org/wiki?curid=492037", "title": "Angulí", "text": "Angulí\n\nAngulí je stará jednotka délky používaná v Indii. Její hodnota činila přibližně 0,02 m. V Bengálsku byla její hodnota 0,01905 m a tvořila 1/48 jednotky gaz.\n\n"}
{"id": "492041", "url": "https://cs.wikipedia.org/wiki?curid=492041", "title": "Bethany Hamilton", "text": "Bethany Hamilton\n\nBethany Hamilton (* 8. února 1990) je americká surfařka. Známá je hlavně tím, že přežila útok tygřího žraloka, při kterém přišla o celou levou paži.\n\nStalo se to, když se svými kamarády 31. října 2003 šla surfovat na pobřeží Havaje. Ležela na svém prkně a čekala na další vlnu. Své ruce měla ponořené v čisté modré vodě, když v tom se objevil pětimetrový žralok tygří a kousl ji do levé paže. Za chvíli odplaval, ale s sebou si vzal její paži i kus prkna. Vše se seběhlo tak rychle, že nestačila ani zakřičet.\n\nMěla velké štěstí, že žralok zaútočil jen jednou. Snažila se okamžitě doplavat na břeh. Její kamarádi si nejprve mysleli, že si dělá legraci, ale když si všimli krve, spěchali jí na pomoc.\n\nNarodila se do rodiny surfařů 8. února 1990 na havajském ostrově Kauai. Bethany začala se surfováním v mladém věku. V osmi letech vstoupila do své první surfařské soutěže, Rell ne. Menehune akce na Oahu, kde vyhrála obě soutěže – krátké a dlouhé prkno divize.\n\nVe třinácti letech, 31. října 2003, byla Bethany napadena pětimetrovým žralokem tygřím při surfování z Kauai na North Shore. Při útoku přišla o levou paži. Poté, co ztratila přes 60 % krve, a podstoupila několik operací, byla bez komplikací na cestě k zotavení. Měla neuvěřitelně pozitivní postoj. Záchranáři a lékaři se domnívali, že její rozum a víra v Boha jí pomohli dostat se přes traumatizující zážitek.\n\nPřesně jeden měsíc po útoku se Bethany vrátila k vodě, aby pokračovala v prosazování svého cíle stát se profesionálním surfařem. V lednu roku 2004 se umístila na 5. místě. Ohromující je, že i přes svůj handicap stále vystupuje a vyniká v soutěžích. V roce 2005 získala 1. místo v divizi Explorer žen – vyhrála první národní titul.\n\nV roce 2007 realizovala svůj sen a stala se profesionální surfařkou. Bethany se od té doby účastnila řady soutěží. V roce 2009 se umístila na 2. místě v ASP Mistrovství světa juniorů.\n\nVzhledem k tomu, že přišla o ruku, se Bethanin příběh vysílal ve stovkách médií a byla mnohokrát oceněna. Stále veřejně vystupuje a má závazky v televizích a rádiích. V říjnu 2004 se podělila o svůj životní příběh v autobiografii s názvem \"Soul Surfer\". O sedm let později byl natočen stejnojmenný film, který byl v kinech promítán v dubnu. Bethany byla také inspirací pro dokumentární film Becky Baumgartenerové \"Heart of Soul Surfer\", jenž byl natočen v roce 2007. Mimoto se její životní příběh stal námětem několika knih.\n\nBethany se podařilo dotknout velkého počtu lidí, kteří s ní zastávají charitativní úsilí. Bethany uvedla na trh svou vlastní nadaci, \"Friends of Bethany\", která podporuje ty, co prožili traumatickou amputaci. Podílí se na mnoha dalších dobročinných akcích. Je velkou inspirací pro lidi s podobným osudem.\n"}
{"id": "492048", "url": "https://cs.wikipedia.org/wiki?curid=492048", "title": "Seznam pokémonů (301-320)", "text": "Seznam pokémonů (301-320)\n\nNásledující stránka obsahuje seznam 301. – 320. pokémona s jejich stručnými charakteristikami. Uvedená japonská jména nejsou přesným přepisem z v závorce uvedených jmen v katakaně do latinské abecedy (rómadži), ale jedná se o oficiální jména, která jsou zaregistrovanými ochrannými známkami japonské společnosti Game Freak. Tato japonská jména jsou ve většině případů totožná s anglickými jmény, jindy se liší několika málo písmeny. Přesný přepis japonských jmen z katakany do latinky je uvedený v seznamu pokémonů.\n\nPokémon Delcatty, japonsky \"Enekororo\" (エネコロロ). V národním pokédexu č.301, v regionálním pokédexu Hoenn č.62. Typ: normální Vývoj: Skitty (pomocí předmětu Moon Stone) → \"Delcatty\"Externí odkaz: bulbapedia (anglicky)\n\nPokémon Sableye, japonsky \"Yamirami\" (ヤミラミ). V národním pokédexu č.302, v regionálním pokédexu Hoenn č.68. Typ: temný / duší Vývoj: -Externí odkaz: bulbapedia (anglicky)\n\nPokémon Mawile, japonsky \"Kucheat\" (クチート). V národním pokédexu č.303, v regionálním pokédexu Hoenn č.69. Typ: ocelový Vývoj: -Externí odkaz: bulbapedia (anglicky)\n\nPokémon Aron, japonsky \"Cokodora\" (ココドラ). V národním pokédexu č.304, v regionálním pokédexu Hoenn č.70. Typ: ocelový / kamenný Vývoj: \"Aron\" (od 32.úrovně) → Lairon (od 42.úrovně) → AggronExterní odkaz: bulbapedia (anglicky)\n\nPokémon Lairon, japonsky \"Kodora\" (コドラ). V národním pokédexu č.305, v regionálním pokédexu Hoenn č.71. Typ: ocelový / kamenný Vývoj: Aron (od 32.úrovně) → \"Lairon\" (od 42.úrovně) → AggronExterní odkaz: bulbapedia (anglicky)\n\nZákladní informace\n\nPokémon Aggron, japonsky \"Bossgodora\" (ボスゴドラ). V národním pokédexu č.306, v regionálním pokédexu Hoenn č.72. Aggron je finální evolucí pro Arona, může však dosáhnout megaevoluce. Je to ocelový a zároveň kamenný pokemon. V seriálu můžeme od Aggrona vydět několik silných ůtoků nejen typu kamenného a ocelového ale i například elektrického a hyper paprsek.Typ: ocelový / kamenný Vývoj: Aron (od 32.úrovně) → Lairon (od 42.úrovně) → \"Aggron\"Externí odkaz: (anglicky)\n\nPokémon Meditite, japonsky \"Asanan\" (アサナン). V národním pokédexu č.307, v regionálním pokédexu Hoenn č.76, v Sinnoh č.86.Typ: bojový / psychický Vývoj: \"Meditite\" (od 37.úrovně) → MedichamExterní odkaz: bulbapedia (anglicky)\n\nPokémon Medicham, japonsky \"Charem\" (チャーレム). V národním pokédexu č.308, v regionálním pokédexu Hoenn č.77, v Sinnoh č.87.Typ: bojový / psychický Vývoj: Meditite (od 37.úrovně) → \"Medicham\"Externí odkaz: bulbapedia (anglicky)\n\nPokémon Electrike, japonsky \"Rakurai\" (ラクライ). V národním pokédexu č.309, v regionálním pokédexu Hoenn č.78. Typ: elektrický Vývoj: \"Electrike\" (od 26.úrovně) → ManectricExterní odkaz: bulbapedia (anglicky)\n\nPokémon Manectric, japonsky \"Livolt\" (ライボルト). V národním pokédexu č.310, v regionálním pokédexu Hoenn č.79.Typ: elektrický Vývoj: Electrike (od 26.úrovně) → \"Manectric\"Externí odkaz: bulbapedia (anglicky)\n\nPokémon Plusle, japonsky \"Prasle\" (プラスル). V národním pokédexu č.311, v regionálním pokédexu Hoenn č.80.Typ: elektrický Vývoj: -Externí odkaz: bulbapedia (anglicky)\n\nPokémon Minun, japonsky \"Minun\" (マイナン). V národním pokédexu č.312, v regionálním pokédexu Hoenn č.81.Typ: elektrický Vývoj: -Externí odkaz: bulbapedia (anglicky)\n\nPokémon Volbeat, japonsky \"Barubeat\" (バルビート). V národním pokédexu č.313, v regionálním pokédexu Hoenn č.86.Typ: hmyzí Vývoj: -Externí odkaz: bulbapedia (anglicky)\n\nPokémon Illumise, japonsky \"Illumise\" (イルミーゼ). V národním pokédexu č.314, v regionálním pokédexu Hoenn č.87.Typ: hmyzí Vývoj: -Externí odkaz: bulbapedia (anglicky)\n\nPokémon Roselia, japonsky \"Roselia\" (ロゼリア). V národním pokédexu č.315, v regionálním pokédexu Hoenn č.94, v Sinnoh č.26. Typ: travní / jedovatý Vývoj: Budew (po zvýšení úrovně, v denní době, pokud má stav Happiness na maximu) → \"Roselia\" (pomocí předmětu Shiny Stone) → RoseradeExterní odkaz: bulbapedia (anglicky)\n\nPokémon Gulpin, japonsky \"Gokulin\" (ゴクリン). V národním pokédexu č.316, v regionálním pokédexu Hoenn č.95. Typ: jedovatý Vývoj: \"Gulpin\" (od 26.úrovně) → SwalotExterní odkaz: bulbapedia (anglicky)\n\nPokémon Swalot, japonsky \"Marunoom\" (マルノーム). V národním pokédexu č.317, v regionálním pokédexu Hoenn č.96. Typ: jedovatý Vývoj: Gulpin (od 26.úrovně) → \"Swalot\"Externí odkaz: bulbapedia (anglicky)\n\nPokémon Carvanha, japonsky \"Kibanha\" (キバニア). V národním pokédexu č.318, v regionálním pokédexu Hoenn č.97. Typ: vodní / temný Vývoj: \"Carvanha\" (od 30.úrovně) → SharpedoExterní odkaz: bulbapedia (anglicky)\n\nPokémon Sharpedo, japonsky \"Samehader\" (サメハダー). V národním pokédexu č.319, v regionálním pokédexu Hoenn č.98. Typ: vodní / temný Vývoj: Carvanha (od 30.úrovně) → \"Sharpedo\"Externí odkaz: bulbapedia (anglicky)\n\nPokémon Wailmer, japonsky \"Hoeruko\" (ホエルコ). V národním pokédexu č.320, v regionálním pokédexu Hoenn č.99. Typ: vodní Vývoj: \"Wailmer\" (od 40.úrovně) → WailordExterní odkaz: bulbapedia (anglicky)\n\nSeznam všech pokémonů ve formě tabulky s odkazy na detailní informace seřazený dle jejich čísel v národním pokédexu rozdělený podle jednotlivých generací je uvedený na konci tohoto článku. Stručný seznam všech pokémonů, který lze seřadit abecedně či podle jednotlivých pokédexů je uvedený zde.\n"}
{"id": "492051", "url": "https://cs.wikipedia.org/wiki?curid=492051", "title": "Dálnice A7 (Rakousko)", "text": "Dálnice A7 (Rakousko)\n\nDálnice A7 (německy \"Autobahn A7\" nebo \"Mühlkreis Autobahn\") je dálnice v Rakousku. Začíná na křižovatce jižně od Lince s dálnicí A1 a vede katastrem města severně do oblasti Mühlviertel a končí po 27 km u obce Unterweitersdorf.\n\nPrvní úsek od dálnice A1 k sjezdu Salzburger Straße byl otevřen 24. října 1964. V letech 1971 až 1979 byly otevřeny další úseky na území města. Mezi lety 1974 a 1982 byl vystavěn úsek mezi hranicí města a dnešním koncem dálnice.\n\nPůvodně bylo plánováno, že dálnice povede až na česko-rakouskou hranici k přechod Wullowitz – Dolní Dvořiště. Z důvodů ekologických a také z důvodů nízké dopravní zátěže (zapříčiněné tehdy existující železnou oponou) nebyla stavba realizována. Dálnice měla pokračovat přes údolí Gusental ve směru Freistadt. Obchvat Freistadtu měl být západně od města, pro přechod nádraží byl plánován dlouhý most navazující na tunel St. Peter.\n\nV současné době je nutné překonat zbývajících 35 km k hranici po silnici B 310 (Mühlviertler Straße), v blízké budoucnosti (Freistadt Nord do roku 2015; hranice cca 2020/2025) bude tato silnice nahrazena rychlostní silnicí S10 (Mühlviertler Schnellstraße). Trasa obchvatu Freistadtu povede východně od města.\n\nDálnice A7 je na území Lince s provozem 63 790 vozidel za den druhým nejzatíženějším úsekem spolkové země Horní Rakousy. Ke snížení hluku byla v hustě obydlených městských částech Bindermichl, Spallerhof a Niedernhart odhlučněna, někde dokonce snížena její niveleta a překryta. Od listopadu 2005 je doprava vedena dvěma tunely délky 1062 a 580 metrů.\n\n\n\n"}
{"id": "492052", "url": "https://cs.wikipedia.org/wiki?curid=492052", "title": "Seznam pokémonů (321-340)", "text": "Seznam pokémonů (321-340)\n\nNásledující stránka obsahuje seznam 321. – 340. pokémona s jejich stručnými charakteristikami. Uvedená japonská jména nejsou přesným přepisem z v závorce uvedených jmen v katakaně do latinské abecedy (rómadži), ale jedná se o oficiální jména, která jsou zaregistrovanými ochrannými známkami japonské společnosti Game Freak. Tato japonská jména jsou ve většině případů totožná s anglickými jmény, jindy se liší několika málo písmeny. Přesný přepis japonských jmen z katakany do latinky je uvedený v seznamu pokémonů.\n\nPokémon Wailord, japonsky \"Whaloh\" (ホエルオー). V národním pokédexu č.321, v regionálním pokédexu Hoenn č.100. Typ: vodní Vývoj: Wailmer (od 40.úrovně) → \"Wailord\"Externí odkaz: bulbapedia (anglicky)\n\nPokémon Numel, japonsky \"Donmel\" (ドンメル). V národním pokédexu č.322, v regionálním pokédexu Hoenn č.101. Typ: ohnivý / zemní Vývoj: \"Numel\" (od 33.úrovně) → CameruptExterní odkaz: bulbapedia (anglicky)\n\nPokémon Camerupt, japonsky \"Bakuuda\" (バクーダ). V národním pokédexu č.323, v regionálním pokédexu Hoenn č.102. Typ: ohnivý / zemní Vývoj: Numel (od 33.úrovně) → \"Camerupt\"Externí odkaz: bulbapedia (anglicky)\n\nPokémon Torkoal, japonsky \"Cotoise\" (コータス). V národním pokédexu č.324, v regionálním pokédexu Hoenn č.105. Typ: ohnivý Vývoj: -Externí odkaz: bulbapedia (anglicky)\n\nPokémon Spoink, japonsky \"Baneboo\" (バネブー). V národním pokédexu č.325, v regionálním pokédexu Hoenn č.110. Typ: psychický Vývoj: \"Spoink\" (od 32.úrovně) → GrumpigExterní odkaz: bulbapedia (anglicky)\n\nPokémon Grumpig, japonsky \"Boopig\" (ブーピッグ). V národním pokédexu č.326, v regionálním pokédexu Hoenn č.111. Typ: psychický Vývoj: Spoink (od 32.úrovně) → \"Grumpig\"Externí odkaz: bulbapedia (anglicky)\n\nPokémon Spinda, japonsky \"Patcheel\" (パッチール). V národním pokédexu č.327, v regionálním pokédexu Hoenn č.114. Typ: normální Vývoj: -Externí odkaz: bulbapedia (anglicky)\n\nPokémon Trapinch, japonsky \"Nuckrar\" (ナックラー). V národním pokédexu č.328, v regionálním pokédexu Hoenn č.116. Typ: zemní Vývoj: \"Trapinch\" (od 35.úrovně) → Vibrava (od 45.úrovně) → FlygonExterní odkaz: bulbapedia (anglicky)\n\nPokémon Vibrava, japonsky \"Vibrava\" (ビブラーバ). V národním pokédexu č.329, v regionálním pokédexu Hoenn č.117. Typ: zemní / dračí Vývoj: Trapinch (od 35.úrovně) → \"Vibrava\" (od 45.úrovně) → FlygonExterní odkaz: bulbapedia (anglicky)\n\nPokémon Flygon, japonsky \"Flygon\" (フライゴン). V národním pokédexu č.330, v regionálním pokédexu Hoenn č.118. Typ: zemní / dračí Vývoj: Trapinch (od 35.úrovně) → Vibrava (od 45.úrovně) → \"Flygon\"Externí odkaz: bulbapedia (anglicky)\n\nPokémon Cacnea, japonsky \"Sabonea\" (サボネア). V národním pokédexu č.331, v regionálním pokédexu Hoenn č.119. Typ: travní Vývoj: \"Cacnea\" (od 32.úrovně) → CacturneExterní odkaz: bulbapedia (anglicky)\n\nPokémon Cacturne, japonsky \"Noctus\" (ノクタス). V národním pokédexu č.332, v regionálním pokédexu Hoenn č.120. Typ: travní / temný Vývoj: Cacnea (od 32.úrovně) → \"Cacturne\"Externí odkaz: bulbapedia (anglicky)\n\nPokémon Swablu, japonsky \"Tyltto\" (チルット). V národním pokédexu č.333, v regionálním pokédexu Hoenn č.121, v Sinnoh č.171 (v Pokémon Platinum).Typ: normální / létající Vývoj: \"Swablu\" (od 35.úrovně) → AltariaExterní odkaz: bulbapedia (anglicky)\n\nPokémon Altaria, japonsky \"Tyltalis\" (チルタリス). V národním pokédexu č.334, v regionálním pokédexu Hoenn č.122, v Sinnoh č.172 (v Pokémon Platinum).Typ: dračí / létající Vývoj: Swablu (od 35.úrovně) → \"Altaria\"Externí odkaz: bulbapedia (anglicky)\n\nPokémon Zangoose, japonsky \"Zangoose\" (ザングース). V národním pokédexu č.335, v regionálním pokédexu Hoenn č.123. Typ: normální Vývoj: -Externí odkaz: bulbapedia (anglicky)\n\nPokémon Seviper, japonsky \"Habunake\" (ハブネーク). V národním pokédexu č.336, v regionálním pokédexu Hoenn č.124. Typ: jedovatý Vývoj: -Externí odkaz: bulbapedia (anglicky)\n\nPokémon Lunatone, japonsky \"Lunatone\" (ルナトーン). V národním pokédexu č.337, v regionálním pokédexu Hoenn č.125. Typ: kamenný / psychický Vývoj: -Externí odkaz: bulbapedia (anglicky)\n\nPokémon Solrock, japonsky \"Solrock\" (ソルロック). V národním pokédexu č.338, v regionálním pokédexu Hoenn č.126. Typ: kamenný / psychický Vývoj: -Externí odkaz: bulbapedia (anglicky)\n\nPokémon Barboach, japonsky \"Dojoach\" (ドジョッチ). V národním pokédexu č.339, v regionálním pokédexu Hoenn č.127, v Sinnoh č.80.Typ: vodní / zemní Vývoj: \"Barboach\" (od 30.úrovně) → WhiscashExterní odkaz: bulbapedia (anglicky)\n\nPokémon Whiscash, japonsky \"Namazun\" (ナマズン). V národním pokédexu č.340, v regionálním pokédexu Hoenn č.128, v Sinnoh č.81.Typ: vodní / zemní Vývoj: Barboach (od 30.úrovně) → \"Whiscash\"Externí odkaz: bulbapedia (anglicky)\n\nSeznam všech pokémonů ve formě tabulky s odkazy na detailní informace seřazený dle jejich čísel v národním pokédexu rozdělený podle jednotlivých generací je uvedený na konci tohoto článku. Stručný seznam všech pokémonů, který lze seřadit abecedně či podle jednotlivých pokédexů je uvedený zde.\n"}
{"id": "492056", "url": "https://cs.wikipedia.org/wiki?curid=492056", "title": "Seznam pokémonů (341-360)", "text": "Seznam pokémonů (341-360)\n\nNásledující stránka obsahuje seznam 341. – 360. pokémona s jejich stručnými charakteristikami. Uvedená japonská jména nejsou přesným přepisem z v závorce uvedených jmen v katakaně do latinské abecedy (rómadži), ale jedná se o oficiální jména, která jsou zaregistrovanými ochrannými známkami japonské společnosti Game Freak. Tato japonská jména jsou ve většině případů totožná s anglickými jmény, jindy se liší několika málo písmeny. Přesný přepis japonských jmen z katakany do latinky je uvedený v seznamu pokémonů.\n\nPokémon Corphish, japonsky \"Heigani\" (ヘイガニ). V národním pokédexu č.341, v regionálním pokédexu Hoenn č.129. Typ: vodní Vývoj: \"Corphish\" (od 30.úrovně) → CrawdauntExterní odkaz: bulbapedia (anglicky)\n\nPokémon Crawdaunt, japonsky \"Shizariger\" (シザリガー). V národním pokédexu č.342, v regionálním pokédexu Hoenn č.130. Typ: vodní / temný Vývoj: Corphish (od 30.úrovně) → \"Crawdaunt\"Externí odkaz: bulbapedia (anglicky)\n\nPokémon Baltoy, japonsky \"Yajilon\" (ヤジロン). V národním pokédexu č.343, v regionálním pokédexu Hoenn č.131. Typ: zemní / psychický Vývoj: \"Baltoy\" (od 36.úrovně) → ClaydolExterní odkaz: bulbapedia (anglicky)\n\nPokémon Claydol, japonsky \"Nendoll\" (ネンドール). V národním pokédexu č.344, v regionálním pokédexu Hoenn č.132. Typ: zemní / psychický Vývoj: Baltoy (od 36.úrovně) → \"Claydol\"Externí odkaz: bulbapedia (anglicky)\n\nPokémon Lileep, japonsky \"Lilyla\" (リリーラ). V národním pokédexu č.345, v regionálním pokédexu Hoenn č.133. Typ: kamenný / travní Vývoj: \"Lileep\" (od 40.úrovně) → CradilyExterní odkaz: bulbapedia (anglicky)\n\nPokémon Cradily, japonsky \"Yuradle\" (ユレイドル). V národním pokédexu č.346, v regionálním pokédexu Hoenn č.134. Typ: kamenný / travní Vývoj: Lileep (od 40.úrovně) → \"Cradily\"Externí odkaz: bulbapedia (anglicky)\n\nPokémon Anorith, japonsky \"Anopth\" (アノプス). V národním pokédexu č.347, v regionálním pokédexu Hoenn č.135. Typ: kamenný / hmyzí Vývoj: \"Anorith\" (od 40.úrovně) → ArmaldoExterní odkaz: bulbapedia (anglicky)\n\nPokémon Armaldo, japonsky \"Armaldo\" (アーマルド). V národním pokédexu č.348, v regionálním pokédexu Hoenn č.136. Typ: kamenný / hmyzí Vývoj: Anorith (od 40.úrovně) → \"Armaldo\"Externí odkaz: bulbapedia (anglicky)\n\nPokémon Feebas, japonsky \"Hinbass\" (ヒンバス). V národním pokédexu č.349, v regionálním pokédexu Hoenn č.140, v Sinnoh č.138.Typ: vodní Vývoj: \"Feebas\" (při výměně, pokud má pokémon u sebe předmět Prism Scale nebo po zvýšení úrovně, pokud má stav Beauty na maximu) → Milotic\nExterní odkaz: bulbapedia (anglicky)\n\nPokémon Milotic, japonsky \"Milokaross\" (ミロカロス). V národním pokédexu č.350, v regionálním pokédexu Hoenn č.141, v Sinnoh č.139.Typ: vodní Vývoj: Feebas (při výměně, pokud má pokémon u sebe předmět Prism Scale nebo po zvýšení úrovně, pokud má stav Beauty na maximu) → \"Milotic\"\nExterní odkaz: bulbapedia (anglicky)\n\nPokémon Castform, japonsky \"Powalen\" (ポワルン). V národním pokédexu č.351, v regionálním pokédexu Hoenn č.142. Typ: normální, ohnivý, vodní nebo ledový (podle formy do které se promění v závislosti na počasí) Vývoj: -Externí odkaz: bulbapedia (anglicky)\n\nPokémon Kecleon, japonsky \"Kakureon\" (カクレオン). V národním pokédexu č.352, v regionálním pokédexu Hoenn č.145. Typ: normální Vývoj: -Externí odkaz: bulbapedia (anglicky)\n\nPokémon Shuppet, japonsky \"Kagebouzu\" (カゲボウズ). V národním pokédexu č.353, v regionálním pokédexu Hoenn č.146. Typ: duší Vývoj: \"Shuppet\" (od 37.úrovně) → BanetteExterní odkaz: bulbapedia (anglicky)\n\nPokémon Banette, japonsky \"Juppeta\" (ジュペッタ). V národním pokédexu č.354, v regionálním pokédexu Hoenn č.147. Typ: duší Vývoj: Shuppet (od 37.úrovně) → \"Banette\"Externí odkaz: bulbapedia (anglicky)\n\nPokémon Duskull, japonsky \"Yomawaru\" (ヨマワル). V národním pokédexu č.355, v regionálním pokédexu Hoenn č.148, v Sinnoh č.189 (v Pokémon Platinum).Typ: duší Vývoj: \"Duskull\" (od 37.úrovně) → Dusclops (při výměně, pokud má pokémon u sebe předmět Reaper Cloth) → DusknoirExterní odkaz: bulbapedia (anglicky)\n\nPokémon Dusclops, japonsky \"Samayouru\" (サマヨール). V národním pokédexu č.356, v regionálním pokédexu Hoenn č.149, v Sinnoh č.190 (v Pokémon Platinum).Typ: duší Vývoj: Duskull (od 37.úrovně) → \"Dusclops\" (při výměně, pokud má pokémon u sebe předmět Reaper Cloth) → DusknoirExterní odkaz: bulbapedia (anglicky)\n\nPokémon Tropius, japonsky \"Tropius\" (トロピウス). V národním pokédexu č.357, v regionálním pokédexu Hoenn č.150, v Sinnoh č.185 (v Pokémon Platinum).Typ: travní / létající Vývoj: -Externí odkaz: bulbapedia (anglicky)\n\nPokémon Chimecho, japonsky \"Chirean\" (チリーン). V národním pokédexu č.358, v regionálním pokédexu Hoenn č.151, v Sinnoh č.83.Typ: psychický Vývoj: Chingling (po zvýšení úrovně, v noční době, pokud má stav Happiness na maximu) → \"Chimecho\"Externí odkaz: bulbapedia (anglicky)\n\nPokémon Absol, japonsky \"Absol\" (アブソル). V národním pokédexu č.359, v regionálním pokédexu Hoenn č.152, v Sinnoh č.209 (v Pokémon Platinum).Typ: temný Vývoj: -Externí odkaz: bulbapedia (anglicky)\n\nPokémon Wynaut, japonsky \"Sohnano\" (ソーナノ). V národním pokédexu č.360, v regionálním pokédexu Hoenn č.160. Typ: psychický Vývoj: \"Wynaut\" (od 15.úrovně) → WobbuffetExterní odkaz: bulbapedia (anglicky)\n\nSeznam všech pokémonů ve formě tabulky s odkazy na detailní informace seřazený dle jejich čísel v národním pokédexu rozdělený podle jednotlivých generací je uvedený na konci tohoto článku. Stručný seznam všech pokémonů, který lze seřadit abecedně či podle jednotlivých pokédexů je uvedený zde.\n"}
{"id": "492057", "url": "https://cs.wikipedia.org/wiki?curid=492057", "title": "Libeň (Libeř)", "text": "Libeň (Libeř)\n\nLibeň je vesnice v okrese Praha-západ, je součástí obce Libeř. Nachází se asi 2 km na severozápad od Libře. Protéká zde Libeňský potok. Je zde evidováno 215 adres. Vesnice leží na celém území katastrálního území Libeň u Libře.\n\nPrvní písemná zmínka o vesnici pochází z roku 1282.\n\n"}
{"id": "492058", "url": "https://cs.wikipedia.org/wiki?curid=492058", "title": "Noutonice", "text": "Noutonice\n\nNoutonice jsou vesnice v okrese Praha-západ, jedna ze dvou částí obce Lichoceves. Nachází se asi třináct kilometrů severozápadně od centra hlavního města Prahy a 1½ km na sever od Lichocevsi. Ves čítá kolem dvou stovek obyvatel.\n\nPrvní písemná zmínka o vesnici pochází z roku 1045 (\"Nvtovicih\"). Původně gotický kostel Narození sv. Jana Křtitele pochází z poloviny 14. století. Koncem 17. století byl přestavěn barokně. Další úpravy proběhly v letech 1744 a 1895, kdy kostel získal svou konečnou, dnešní podobu. Areál kostela je kulturní památkou.\n\nV roce 1960 byly Noutonice připojeny k obci Lichoceves.\n\nJe zde pohřben Petr Hapka.\n\nZápadní částí katastrálního území protéká Zákolanský potok, jehož koryto a břehy jsou chráněné jako přírodní památka Zákolanský potok.\n\n\n"}
{"id": "492059", "url": "https://cs.wikipedia.org/wiki?curid=492059", "title": "Seznam pokémonů (361-380)", "text": "Seznam pokémonů (361-380)\n\nNásledující stránka obsahuje seznam 361. – 380. pokémona s jejich stručnými charakteristikami. Uvedená japonská jména nejsou přesným přepisem z v závorce uvedených jmen v katakaně do latinské abecedy (rómadži), ale jedná se o oficiální jména, která jsou zaregistrovanými ochrannými známkami japonské společnosti Game Freak. Tato japonská jména jsou ve většině případů totožná s anglickými jmény, jindy se liší několika málo písmeny. Přesný přepis japonských jmen z katakany do latinky je uvedený v seznamu pokémonů.\n\nPokémon Snorunt, japonsky \"Yukiwarashi\" (ユキワラシ). V národním pokédexu č.361, v regionálním pokédexu Hoenn č.171, v Sinnoh č.206 (v Pokémon Platinum).Typ: ledový Vývoj: \"Snorunt\" (pomocí předmětu Dawn Stone, pokud je pokémon ženského pohlaví) → Froslass\nnebo\n\"Snorunt\" (od 42.úrovně) → GlalieExterní odkaz: bulbapedia (anglicky)\n\nPokémon Glalie, japonsky \"Onigohri\" (オニゴーリ). V národním pokédexu č.362, v regionálním pokédexu Hoenn č.172, v Sinnoh č.207 (v Pokémon Platinum).Typ: ledový Vývoj: Snorunt (od 42.úrovně) → \"Glalie\"Externí odkaz: bulbapedia (anglicky)\n\nPokémon Spheal, japonsky \"Tamazarashi\" (タマザラシ). V národním pokédexu č.363, v regionálním pokédexu Hoenn č.173. Typ: ledový / vodní Vývoj: \"Spheal\" (od 32.úrovně) → Sealeo (od 44.úrovně) → WalreinExterní odkaz: bulbapedia (anglicky)\n\nPokémon Sealeo, japonsky \"Todoggler\" (トドグラー). V národním pokédexu č.364, v regionálním pokédexu Hoenn č.174. Typ: ledový / vodní Vývoj: Spheal (od 32.úrovně) → \"Sealeo\" (od 44.úrovně) → WalreinExterní odkaz: bulbapedia (anglicky)\n\nPokémon Walrein, japonsky \"Todoseruga\" (トドゼルガ). V národním pokédexu č.365, v regionálním pokédexu Hoenn č.175. Typ: ledový / vodní Vývoj: Spheal (od 32.úrovně) → Sealeo (od 44.úrovně) → \"Walrein\"Externí odkaz: bulbapedia (anglicky)\n\nPokémon Clamperl, japonsky \"Pearlulu\" (パールル). V národním pokédexu č.366, v regionálním pokédexu Hoenn č.176. Typ: vodníVývoj: \"Clamperl\" (při výměně, pokud má pokémon u sebe předmět DeepSeaTooth) → Huntail\nnebo\n\"Clamperl\" (při výměně, pokud má pokémon u sebe předmět DeepSeaScale) → GorebyssExterní odkaz: bulbapedia (anglicky)\n\nPokémon Huntail, japonsky \"Huntail\" (ハンテール). V národním pokédexu č.367, v regionálním pokédexu Hoenn č.177. Typ: vodníVývoj: Clamperl (při výměně, pokud má pokémon u sebe předmět DeepSeaTooth) → \"Huntail\"Externí odkaz: bulbapedia (anglicky)\n\nPokémon Gorebyss, japonsky \"Sakurabyss\" (サクラビス). V národním pokédexu č.368, v regionálním pokédexu Hoenn č.178. Typ: vodníVývoj: Clamperl (při výměně, pokud má pokémon u sebe předmět DeepSeaScale) → \"Gorebyss\"Externí odkaz: bulbapedia (anglicky)\n\nPokémon Relicanth, japonsky \"Glanth\" (ジーランス). V národním pokédexu č.369, v regionálním pokédexu Hoenn č.179. Typ: vodní / kamennýVývoj: -Externí odkaz: bulbapedia (anglicky)\n\nPokémon Luvdisc, japonsky \"Lovecus\" (ラブカス). V národním pokédexu č.370, v regionálním pokédexu Hoenn č.183. Typ: vodníVývoj: -Externí odkaz: bulbapedia (anglicky)\n\nPokémon Bagon, japonsky \"Tatsubay\" (タツベイ). V národním pokédexu č.371, v regionálním pokédexu Hoenn č.187. Typ: dračí Vývoj: \"Bagon\" (od 30.úrovně) → Shelgon (od 50.úrovně) → SalamenceExterní odkaz: bulbapedia (anglicky)\n\nPokémon Shelgon, japonsky \"Komoruu\" (コモルー). V národním pokédexu č.372, v regionálním pokédexu Hoenn č.188. Typ: dračí Vývoj: Bagon (od 30.úrovně) → \"Shelgon\" (od 50.úrovně) → SalamenceExterní odkaz: bulbapedia (anglicky)\n\nPokémon Salamence, japonsky \"Bohmander\" (ボーマンダ). V národním pokédexu č.373, v regionálním pokédexu Hoenn č.189. Typ: dračí / létající Vývoj: Bagon (od 30.úrovně) → Shelgon (od 50.úrovně) → \"Salamence\"Externí odkaz: bulbapedia (anglicky)\n\nPokémon Beldum, japonsky \"Dumbber\" (ダンバル). V národním pokédexu č.374, v regionálním pokédexu Hoenn č.190. Typ: ocelový / psychický Vývoj: \"Beldum\" (od 20.úrovně) → Metang (od 45.úrovně) → MetagrossExterní odkaz: bulbapedia (anglicky)\n\nPokémon Metang, japonsky \"Metang\" (メタング). V národním pokédexu č.375, v regionálním pokédexu Hoenn č.191. Typ: ocelový / psychický Vývoj: Beldum (od 20.úrovně) → \"Metang\" (od 45.úrovně) → MetagrossExterní odkaz: bulbapedia (anglicky)\n\nPokémon Metagross, japonsky \"Metagross\" (メタグロス). V národním pokédexu č.376, v regionálním pokédexu Hoenn č.192. Typ: ocelový / psychický Vývoj: Beldum (od 20.úrovně) → Metang (od 45.úrovně) → \"Metagross\"Externí odkaz: bulbapedia (anglicky)\n\nPokémon Regirock, japonsky \"Regirock\" (レジロック). V národním pokédexu č.377, v regionálním pokédexu Hoenn č.193. Typ: kamenný Vývoj: -Externí odkaz: bulbapedia (anglicky)\n\nPokémon Regice, japonsky \"Regice\" (レジアイス). V národním pokédexu č.378, v regionálním pokédexu Hoenn č.194. Typ: ledový Vývoj: -Externí odkaz: bulbapedia (anglicky)\n\nPokémon Registeel, japonsky \"Registeel\" (レジスチル). V národním pokédexu č.379, v regionálním pokédexu Hoenn č.195. Typ: ocelový Vývoj: -Externí odkaz: bulbapedia (anglicky)\n\nPokémon Latias, japonsky \"Latias\" (ラティアス). V národním pokédexu č.380, v regionálním pokédexu Hoenn č.196. Typ: dračí / psychický Vývoj: -Externí odkaz: bulbapedia (anglicky)\n\nSeznam všech pokémonů ve formě tabulky s odkazy na detailní informace seřazený dle jejich čísel v národním pokédexu rozdělený podle jednotlivých generací je uvedený na konci tohoto článku. Stručný seznam všech pokémonů, který lze seřadit abecedně či podle jednotlivých pokédexů je uvedený zde.\n"}
{"id": "492062", "url": "https://cs.wikipedia.org/wiki?curid=492062", "title": "Viktor Avbelj", "text": "Viktor Avbelj\n\nViktor Avbelj-Rudi (26. únor 1914 - 3. duben 1993) byl slovinský partyzán, politik a právník.\n\nAvbelj se narodil v malé obci Prevoje necelých třicet kilometrů od Lublaně. Byl absolventem právnické fakulty, ještě jako student vstoupil do řad jugoslávských komunistů. Od roku 1936 jako člen KPJ organizoval kulturní a vzdělávací akce. V roce 1941 se zapojil do národně-osvobozeneckého boje. Od července do srpna 1943 byl politickým komisařem 15. divize NOVu. Od srpna 1943 do září 1944 působil jako zástupce politického komisaře na hlavním štábu NOVu ve Slovinsku. Mimo to byl Avbelj v prosinci 1943 hlavním štábem pověřen velením XIV. divize, která směřovala přes Chorvatsko do Štýrska. Od září 1944 do března 1945, byl politickým komisařem u devátého armádního sboru. Od 26. března do 7. května 1945 byl politickým komisařem slovinského hlavního štábu.\n\nPo skončení druhé světové války byl Avbelj politicky činný v orgánech republiky i federace. Byl především předsedou rady federace, předsedou slovinské vlády (1962 - 1965), předsedou slovinského parlamentu (1963 - 1965) a konečně předsedou Předsednictva Socialistické republiky Slovinsko (1979 - 1982), které vykonávalo funkci kolektivní hlavy státu.\n\nByl nositelem vysokých jugoslávských vyznamenání: Řádu národního hrdiny, Řádu partyzánské hvězdy, Řádu bratrství a jednoty, Řádu za hrdinství a Řádu za zásluhy.\n\n"}
{"id": "492064", "url": "https://cs.wikipedia.org/wiki?curid=492064", "title": "Zahořany (Okrouhlo)", "text": "Zahořany (Okrouhlo)\n\nZahořany je vesnice v okrese Praha-západ, je součástí obce Okrouhlo. Nachází se asi 1 km na jihovýchod od Okrouhla. Protéká tudy Zahořanský potok. Je zde evidováno 55 adres.\n\nPrvní písemná zmínka o vesnici pochází z roku 1092.\n\n"}
{"id": "492066", "url": "https://cs.wikipedia.org/wiki?curid=492066", "title": "Bohuliby", "text": "Bohuliby\n\nBohuliby je vesnice v okrese Praha-západ, je součástí obce Petrov. Nachází se asi 2 km na východ od Petrova. Je zde evidováno 108 adres. \n\nPrvní písemná zmínka o vesnici pochází z roku 1388.\n\nVe vsi se v roce 1980 natáčel film \"Prázdniny pro psa\" s Tomášem Holým v hlavní roli. \n\n"}
{"id": "492068", "url": "https://cs.wikipedia.org/wiki?curid=492068", "title": "Chlomek", "text": "Chlomek\n\nChlomek je vesnice v okrese Praha-západ, je součástí obce Petrov. Nachází se asi 1,3 km na západ od Petrova. Prochází tudy Železniční trať Praha - Vrané nad Vltavou - Čerčany/Dobříš a silnice II/104 Na jih od vesnice protéká Vltava. Je zde evidováno 421 adres.\n\n"}
{"id": "492071", "url": "https://cs.wikipedia.org/wiki?curid=492071", "title": "Chotouň (Pohoří)", "text": "Chotouň (Pohoří)\n\nChotouň je vesnice v okrese Praha-západ, je součástí obce Pohoří. Nachází se 1 km na západ od Pohoří a 1 km na východ od Jílového u Prahy. Vsí protéká Chotouňský potok, přítok Sázavy. Je zde evidováno 196 adres.\n\nPrvní písemná zmínka o vesnici pochází z roku 1342.\n\n"}
{"id": "492078", "url": "https://cs.wikipedia.org/wiki?curid=492078", "title": "Černý Vůl", "text": "Černý Vůl\n\nČerný Vůl je vesnice v okrese Praha-západ, je součástí obce Statenice. Nachází se asi 1,1 km na severovýchod od Statenic. Vesnicí protéká Únětický potok. Vesnicí prochází silnice II/240. Je zde evidováno 244 adres.\n\nVes se původně nazývala německy Schwarzochs (1785, 1845; česky Černý Vůl). Pojmenování bylo odvozeno od jména hostince.\n\nPrvní písemná zmínka o vsi pochází z roku 1785.\n\nPodle sčítání 1930 zde žilo v 37 domech 209 obyvatel. 209 obyvatel se hlásilo k československé národnosti. Žilo zde 148 římských katolíků, 1 evangelík a 10 příslušníků Církve československé husitské.\n\n"}
{"id": "492080", "url": "https://cs.wikipedia.org/wiki?curid=492080", "title": "Seznam pokémonů (381-386)", "text": "Seznam pokémonů (381-386)\n\nNásledující stránka obsahuje seznam 381. – 386. pokémona s jejich stručnými charakteristikami. Uvedená japonská jména nejsou přesným přepisem z v závorce uvedených jmen v katakaně do latinské abecedy (rómadži), ale jedná se o oficiální jména, která jsou zaregistrovanými ochrannými známkami japonské společnosti Game Freak. Tato japonská jména jsou ve většině případů totožná s anglickými jmény, jindy se liší několika málo písmeny. Přesný přepis japonských jmen z katakany do latinky je uvedený v seznamu pokémonů.\n\nPokémon Latios, japonsky \"Latios\" (ラティオス). V národním pokédexu č.381, v regionálním pokédexu Hoenn č.197. Typ: dračí / psychický Vývoj: -Externí odkaz: bulbapedia (anglicky)\n\nPokémon Kyogre, japonsky \"Kaioga\" (カイオーガ). V národním pokédexu č.382, v regionálním pokédexu Hoenn č.198. Typ: vodní Vývoj: -Externí odkaz: bulbapedia (anglicky)\n\nPokémon Groudon, japonsky \"Groudon\" (グラードン). V národním pokédexu č.383, v regionálním pokédexu Hoenn č.199. Typ: zemní Vývoj: -Externí odkaz: bulbapedia (anglicky)\n\nPokémon Rayquaza, japonsky \"Rayquaza\" (レックウザ). V národním pokédexu č.384, v regionálním pokédexu Hoenn č.200. Typ: dračí / létající Vývoj: -Externí odkaz: bulbapedia (anglicky)\n\nPokémon Jirachi, japonsky \"Jirachi\" (ジラーチ). V národním pokédexu č.385, v regionálním pokédexu Hoenn č.201. Typ: ocelový / psychický Vývoj: -Externí odkaz: bulbapedia (anglicky)\n\nPokémon Deoxys, japonsky \"Deoxys\" (デオキシス). V národním pokédexu č.386, v regionálním pokédexu Hoenn č.202. Typ: psychický Vývoj: -Externí odkaz: bulbapedia (anglicky)\n\nSeznam všech pokémonů ve formě tabulky s odkazy na detailní informace seřazený dle jejich čísel v národním pokédexu rozdělený podle jednotlivých generací je uvedený na konci tohoto článku. Stručný seznam všech pokémonů, který lze seřadit abecedně či podle jednotlivých pokédexů je uvedený zde.\n"}
{"id": "492082", "url": "https://cs.wikipedia.org/wiki?curid=492082", "title": "Hole (Svrkyně)", "text": "Hole (Svrkyně)\n\nHole je vesnice v okrese Praha-západ, je součástí obce Svrkyně. Nachází se asi 1,6 km na severozápad od Svrkyně. Je zde evidováno 22 adres.\n\nPrvní písemná zmínka o vesnici pochází z roku 1224.\n\nJihozápadní částí katastrálního území protéká Zákolanský potok, jehož koryto a břehy jsou chráněné jako přírodní památka Zákolanský potok.\n\n\n"}
{"id": "492084", "url": "https://cs.wikipedia.org/wiki?curid=492084", "title": "Masečín", "text": "Masečín\n\nMasečín je vesnice v okrese Praha-západ, je součástí obce Štěchovice. Nachází se asi 1,7 km na západ od Štěchovic. Je zde evidováno 815 adres. Na západě Masečína se nachází vrch Chlumka (406 m n. m.) a na severu Žižkův vrch (386 m n. m.).\n\nPrvní písemná zmínka o vesnici pochází z roku 1310.\n\n"}
{"id": "492087", "url": "https://cs.wikipedia.org/wiki?curid=492087", "title": "Kala", "text": "Kala\n\nKala je osada v okrese Praha-západ, je součástí obce Třebotov. Nachází se asi 1,1 km na jihozápad od Třebotova. Protéká tudy potok Švarcava. Je zde evidováno 15 adres.\n\n"}
{"id": "492089", "url": "https://cs.wikipedia.org/wiki?curid=492089", "title": "Seznam pokémonů (387-420)", "text": "Seznam pokémonů (387-420)\n\nNásledující stránka obsahuje seznam 387. – 420. pokémona s jejich stručnými charakteristikami. Uvedená japonská jména nejsou přesným přepisem z v závorce uvedených jmen v katakaně do latinské abecedy (rómadži), ale jedná se o oficiální jména, která jsou zaregistrovanými ochrannými známkami japonské společnosti Game Freak. Tato japonská jména jsou ve většině případů totožná s anglickými jmény, jindy se liší několika málo písmeny. Přesný přepis japonských jmen z katakany do latinky je uvedený v seznamu pokémonů.\n\nPokémon Turtwig, japonsky \"Naetle\" (ナエトル). V národním pokédexu č.387, v regionálním pokédexu Sinnoh č.1. Typ: travní Vývoj: \"Turtwig\" (od 18.úrovně) → Grotle (od 32.úrovně) → TorterraExterní odkaz: bulbapedia (anglicky)\n\nPokémon Grotle, japonsky \"Hayashigame\" (ハヤシガメ). V národním pokédexu č.388, v regionálním pokédexu Sinnoh č.2. Typ: travní Vývoj: Turtwig (od 18.úrovně) → \"Grotle\" (od 32.úrovně) → TorterraExterní odkaz: bulbapedia (anglicky)\n\nPokémon Torterra, japonsky \"Dodaitose\" (ドダイトス). V národním pokédexu č.389, v regionálním pokédexu Sinnoh č.3. Typ: travní / zemní Vývoj: Turtwig (od 18.úrovně) → Grotle (od 32.úrovně) → \"Torterra\"Externí odkaz: bulbapedia (anglicky)\n\nPokémon Chimchar, japonsky \"Hikozaru\" (ヒコザル). V národním pokédexu č.390, v regionálním pokédexu Sinnoh č.4. Typ: ohnivý Vývoj: \"Chimchar\" (od 14.úrovně) → Monferno (od 36.úrovně) → InfernapeExterní odkaz: bulbapedia (anglicky)\n\nPokémon Monferno, japonsky \"Moukazaru\" (モウカザル). V národním pokédexu č.391, v regionálním pokédexu Sinnoh č.5. Typ: ohnivý / bojový Vývoj: Chimchar (od 14.úrovně) → \"Monferno\" (od 36.úrovně) → InfernapeExterní odkaz: bulbapedia (anglicky)\n\nPokémon Infernape, japonsky \"Goukazaru\" (ゴウカザル). V národním pokédexu č.392, v regionálním pokédexu Sinnoh č.6. Typ: ohnivý / bojový Vývoj: Chimchar (od 14.úrovně) → Monferno (od 36.úrovně) → \"Infernape\"Externí odkaz: bulbapedia (anglicky)\n\nPokémon Piplup, japonsky \"Pochama\" (ポッチャマ). V národním pokédexu č.393, v regionálním pokédexu Sinnoh č.7. Protože je velmi hrdý, nerad přijímá potravu od lidí. Jeho husté chmýří jej chrání před zimou. Je vysoký 0,6 m a váží 4 kg. Umí dobře plavat, ale pomalu běhá.Typ: vodní Vývoj: \"Piplup\" (od 16.úrovně) → Prinplup (od 36. úrovně) → EmpoleonExterní odkaz: bulbapedia (anglicky)\n\nPokémon Prinplup, japonsky \"Pottaishi\" (ポッタイシ). V národním pokédexu č.394, v regionálním pokédexu Sinnoh č.8.Typ: vodní Vývoj: Piplup (od 16.úrovně) → \"Prinplup\" (od 36.úrovně) → EmpoleonExterní odkaz: bulbapedia (anglicky)\n\nPokémon Empoleon, japonsky \"Emperte\" (エンペルト). V národním pokédexu č.395, v regionálním pokédexu Sinnoh č.9.Typ: vodní / ocelový Vývoj: Piplup (od 16.úrovně) → Prinplup (od 36.úrovně) → \"Empoleon\"Externí odkaz: bulbapedia (anglicky)\n\nPokémon Starly, japonsky \"Mukkuru\" (ムックル). V národním pokédexu č.396, v regionálním pokédexu Sinnoh č.10.Typ: normální / létající Vývoj: \"Starly\" (od 14.úrovně) → Staravia (od 34.úrovně) → StaraptorExterní odkaz: bulbapedia (anglicky)\n\nPokémon Staravia, japonsky \"Mukubird\" (ムクバード). V národním pokédexu č.397, v regionálním pokédexu Sinnoh č.11.Typ: normální / létající Vývoj: Starly (od 14.úrovně) → \"Staravia\" (od 34.úrovně) → StaraptorExterní odkaz: bulbapedia (anglicky)\n\nPokémon Staraptor, japonsky \"Mukuhawk\" (ムクホーク). V národním pokédexu č.398, v regionálním pokédexu Sinnoh č.12.Typ: normální / létající Vývoj: Starly (od 14.úrovně) → Staravia (od 34.úrovně) → \"Staraptor\"Externí odkaz: bulbapedia (anglicky)\n\nPokémon Bidoof, japonsky \"Bippa\" (ビッパ). V národním pokédexu č.399, v regionálním pokédexu Sinnoh č.13.Typ: normální Vývoj: \"Bidoof\" (od 15.úrovně) → BibarelExterní odkaz: bulbapedia (anglicky)\n\nPokémon Bibarel, japonsky \"Beadull\" (ビーダル). V národním pokédexu č.400, v regionálním pokédexu Sinnoh č.14.Typ: normální Vývoj: Bidoof (od 15.úrovně) → \"Bibarel\"Externí odkaz: bulbapedia (anglicky)\n\nPokémon Kricketot, japonsky \"Korobohshi\" (コロボーシ). V národním pokédexu č.401, v regionálním pokédexu Sinnoh č.15. Typ: hmyzí Vývoj: \"Kricketot\" (od 10.úrovně) → KricketuneExterní odkaz: bulbapedia (anglicky)\n\nPokémon Kricketune, japonsky \"Korotok\" (コロトック). V národním pokédexu č.402, v regionálním pokédexu Sinnoh č.16. Typ: hmyzí Vývoj: Kricketot (od 10.úrovně) → \"Kricketune\"Externí odkaz: bulbapedia (anglicky)\n\nPokémon Shinx, japonsky \"Kolink\" (コリンク). V národním pokédexu č.403, v regionálním pokédexu Sinnoh č.17. Typ: elektrický Vývoj: \"Shinx\" (od 15.úrovně) → Luxio (od 30.úrovně) → LuxrayExterní odkaz: bulbapedia (anglicky)\n\nPokémon Luxio, japonsky \"Luxio\" (ルクシオ). V národním pokédexu č.404, v regionálním pokédexu Sinnoh č.18. Typ: elektrický Vývoj: Shinx (od 15.úrovně) → \"Luxio\" (od 30.úrovně) → LuxrayExterní odkaz: bulbapedia (anglicky)\n\nPokémon Luxray, japonsky \"Rentorer\" (レントラー). V národním pokédexu č.405, v regionálním pokédexu Sinnoh č.19. Typ: elektrický Vývoj: Shinx (od 15.úrovně) → Luxio (od 30.úrovně) → \"Luxray\"Externí odkaz: bulbapedia (anglicky)\n\nPokémon Budew, japonsky \"Subomie\" (スボミー). V národním pokédexu č.406, v regionálním pokédexu Sinnoh č.25. Typ: travní / jedovatý Vývoj: \"Budew\" (po zvýšení úrovně, v denní době, pokud má stav Happiness na maximu) → Roselia (pomocí předmětu Shiny Stone) → RoseradeExterní odkaz: bulbapedia (anglicky)\n\nPokémon Roserade, japonsky \"Roserade\" (ロズレイド). V národním pokédexu č.407, v regionálním pokédexu Sinnoh č.27. Typ: travní / jedovatý Vývoj: Budew (po zvýšení úrovně, v denní době, pokud má stav Happiness na maximu) → Roselia (pomocí předmětu Shiny Stone) → \"Roserade\"Externí odkaz: bulbapedia (anglicky)\n\nPokémon Cranidos, japonsky \"Zugaidos\" (ズガイドス). V národním pokédexu č.408, v regionálním pokédexu Sinnoh č.36. Typ: kamenný Vývoj: \"Cranidos\" (od 30.úrovně) → RampardosExterní odkaz: bulbapedia (anglicky)\n\nPokémon Rampardos, japonsky \"Rampard\" (ラムパルド). V národním pokédexu č.409, v regionálním pokédexu Sinnoh č.37. Typ: kamenný Vývoj: Cranidos (od 30.úrovně) → \"Rampardos\" Externí odkaz: bulbapedia (anglicky)\n\nPokémon Shieldon, japonsky \"Tatetops\" (タテトプス). V národním pokédexu č.410, v regionálním pokédexu Sinnoh č.38. Typ: kamenný / ocelový Vývoj: \"Shieldon\" (od 30.úrovně) → BastiodonExterní odkaz: bulbapedia (anglicky)\n\nPokémon Bastiodon, japonsky \"Trideps\" (トリデプス). V národním pokédexu č.411, v regionálním pokédexu Sinnoh č.39. Typ: kamenný / ocelový Vývoj: Shieldon (od 30.úrovně) → \"Bastiodon\"Externí odkaz: bulbapedia (anglicky)\n\nPokémon Burmy, japonsky \"Minomucchi\" (ミノムッチ). V národním pokédexu č.412, v regionálním pokédexu Sinnoh č.45.Typ: hmyzí Vývoj: \"Burmy\" (od 20.úrovně, pokud je pokémon ženského pohlaví) → Wormadam\nnebo\n\"Burmy\" (od 20.úrovně, pokud je pokémon mužského pohlaví) → MothimExterní odkaz: bulbapedia (anglicky)\n\nPokémon Wormadam, japonsky \"Minomadam\" (ミノマダム). V národním pokédexu č.413, v regionálním pokédexu Sinnoh č.46.Typ: plášť Plant - hmyzí / travní\nplášť Sandy - hmyzí / zemní plášť Trash - hmyzí / ocelovýVývoj: Burmy (od 20.úrovně, pokud je pokémon ženského pohlaví) → \"Wormadam\"\nExterní odkaz: bulbapedia (anglicky)\n\nPokémon Mothim, japonsky \"Garmeil\" (ガーメイル). V národním pokédexu č.414, v regionálním pokédexu Sinnoh č.47.Typ: hmyzí / létající Vývoj: \"Burmy\" (od 20.úrovně, pokud je pokémon mužského pohlaví) → MothimExterní odkaz: bulbapedia (anglicky)\n\nPokémon Combee, japonsky \"Mitsuhoney\" (ミツハニー). V národním pokédexu č.415, v regionálním pokédexu Sinnoh č.53.Typ: hmyzí / létající Vývoj: \"Combee\" (od 21.úrovně, pokud je pokémon ženského pohlaví) → VespiquenExterní odkaz: bulbapedia (anglicky)\n\nPokémon Vespiquen, japonsky \"Beequeen\" (ビークイン). V národním pokédexu č.416, v regionálním pokédexu Sinnoh č.54.Typ: hmyzí / létající Vývoj: Combee (od 21.úrovně, pokud je pokémon ženského pohlaví) → \"Vespiquen\"Externí odkaz: bulbapedia (anglicky)\n\nPokémon Pachirisu, japonsky \"Pachirisu\" (パチリス). V národním pokédexu č.417, v regionálním pokédexu Sinnoh č.55.Typ: elektrický Vývoj: -Externí odkaz: bulbapedia (anglicky)\n\nPokémon Buizel, japonsky \"Buoysel\" (ブイゼル). V národním pokédexu č.418, v regionálním pokédexu Sinnoh č.56. Typ: vodní Vývoj: \"Buizel\" (od 26.úrovně) → FloatzelExterní odkaz: bulbapedia (anglicky)\n\nPokémon Floatzel, japonsky \"Flowsel\" (フローゼル). V národním pokédexu č.419, v regionálním pokédexu Sinnoh č.57. Typ: vodní Vývoj: Buizel (od 26.úrovně) → \"Floatzel\"Externí odkaz: bulbapedia (anglicky)\n\nPokémon Cherubi, japonsky \"Cherinbo\" (チェリンボ). V národním pokédexu č.420, v regionálním pokédexu Sinnoh č.58.Typ: travní Vývoj: \"Cherubi\" (od 25.úrovně) → CherrimExterní odkaz: bulbapedia (anglicky)\n\nSeznam všech pokémonů ve formě tabulky s odkazy na detailní informace seřazený dle jejich čísel v národním pokédexu rozdělený podle jednotlivých generací je uvedený na konci tohoto článku. Stručný seznam všech pokémonů, který lze seřadit abecedně či podle jednotlivých pokédexů je uvedený zde.\n"}
{"id": "492090", "url": "https://cs.wikipedia.org/wiki?curid=492090", "title": "Hodkovice (Zlatníky-Hodkovice)", "text": "Hodkovice (Zlatníky-Hodkovice)\n\nHodkovice je vesnice v okrese Praha-západ, je součástí obce Zlatníky-Hodkovice. Nachází se asi 1 km na sever od Zlatník-Hodkovic. Je zde evidováno 118 adres.\n\nPrvní písemná zmínka o vesnici pochází z roku 1314.\n\nObec Hodkovice byla od zřízení obcí v roce 1850 samostatnou obcí v okrese Jílové, od roku 1869 byla osadou obce Břežany v okrese Karlín, v letech 1880–1910 osadou obce Dolní Břežany v okrese Královské Vinohrady, v letech 1921–1930 opět samostatnou obcí v okrese Jílové, v roce 1950 obcí v okrese Praha-východ, v letech 1961–1999 osadou obce Zlatníky v okrese Praha-západ. Od 1. února 1999 jde o část obce s názvem Zlatníky-Hodkovice.\n\n"}
{"id": "492092", "url": "https://cs.wikipedia.org/wiki?curid=492092", "title": "Zlatníky (Zlatníky-Hodkovice)", "text": "Zlatníky (Zlatníky-Hodkovice)\n\nZlatníky je vesnice v okrese Praha-západ, je součástí obce Zlatníky-Hodkovice. Nachází se na jihu Zlatník-Hodkovic. Prochází tudy silnice II/101. Je zde evidováno 325 adres.\n\nObec Zlatníky a Hodkovice leží na rovině a je spojnicí mezi obcemi Jesenice a Dolní Břežany. Toto umístění a poloha láká velké množství cyklistů, ať sportovních či rekreačních k uskutečnění výletů jak do místní osvěžovány ve Zlatíčkách, tak k výletům do nedalekých luků a hájů jílovských či břežanských. Samotnou obcí prochází cyklostezka směřující od břehů Sázavy až do nedalekých Říčan.\n\nV katastrálním území \"Zlatníky u Prahy\" leží i část vesnice Hodkovice.\n\nPrvní zmínka o Zlatníkách je v historických pramenech k roku 1300. Jako vlastníci jsou zmiňováni bratři Dětřich a Konrád, kteří pocházeli z vlivného a bohatého rodu pražských patricijů Velfloviců. Byli staviteli tvrze ve Zlatníkách, jenž se připomíná v roce 1314 spolu se zprávou, že ves byla znovu vysazena na purkrechtním právu (emfyteutickém, zákupním). Lokátoru a prvnímu dědičnému rychtáři Otovi byla za dvacet hřiven stříbra postoupena tvrz a v ní zřízena rychta. Do držení vsi se později dostali Bohuš, probošt litoměřický, a Smil, bratři z Pardubic. Ti však v roce 1356 vše postoupili pražské kapitule při chrámu sv. Víta na Pražském hradě směnou za jiné vesnice.\n\nZlatníky byly vsí farní s kostelem sv. Petra a Pavla, který se připomíná poprvé v roce 1377. Po prodeji vsi pražské kapitule si páni z Pardubic ponechali ke kostelu právo podací, které nakonec držel v letech 1367–1380 Vilém z Pardubic. V roce 1397 byl držitelem vsi Zlatníky Vítek z Černčic, probošt kolegiátní kapituly při kostele sv. Jiljí na Starém Městě pražském. Za husitské revoluce se kostel sv. Jiljí stal kostelem utrakvistickým. Pražené v roce 1420 ves Zlatníky zkonfiskovali a v roce 1438 staroměstská rada dala důchody z ní plynoucí na záduší kostela sv. Jiljí, Betlémské kaple a kostela sv. Martina ve zdi. Zlatníky byly v držení obcí Starého Města pražského až do roku 1547, kdy za účast v protihabsburském povstání byl majetek městu konfiskován ve prospěch české královské komory. V roce 1625 daroval císař Ferdinand II. kostel u sv. Jiljí dominikánům. Ti měli již ve 13. století v Praze konvent při kostele sv. Klimenta na Starém Městě pražském, kde se v polovině 16. století usadili jezuité. Dominikáni po získání chrámu začali vykupovat okolní domy a parcely a na jejich místě vybudovali nový klášter. S kostelem sv. Jiljí pak obdrželi dominikáni také ves Zlatníky.\n\nMajetek ve Zlatníkách byl v podstatě rozdělen na tři díly – ves, tvrz a kostelní podací. Ves byla v držení dominikánů až do konce patrimoniální správy. Statek směnili v roce 1860 s baronem Ringhofferem za Libeň. Svobodná a dědičná rychta ve tvrzi ve Zlatníkách trvala až do konce 16. století a pak byla královskou komorou vykoupena a z pozemků k ní patřících byl vytvořen běžný lánový statek. V průběhu 17. století tvrz postupně pustla a poslední zmínka o ní je z roku 1665. Podací kostelní ke kostelu sv. Petra a Pavla ve Zlatníkách držel na konci 15. století český král. V roce 1500 daroval Vladislav II. Jagellonský podací Václavovi Benedovi z Nečtin, který jej připojil ke statku Břežany. Při něm zůstalo toto právo až do roku 1850, kdy došlo k reformě obecní správy.\n\nZlatníky byly samostatnou obcí, nejdříve v okrese Karlín, v letech 1880–1910 v okrese Královské Vinohrady, v letech 1921–1930 v okrese Jílové, v roce 1950 obcí v okrese Praha-východ a od roku 1961 v okrese Praha-západ. Od 1. února 1999 jde o část obce s názvem Zlatníky-Hodkovice.\n\nTvrz ve Zlatníkách stávala nedaleko kostela, v místě , kde je dnes kulturní dům resp. restaurace Zlatíčka. Ještě v polovině 19. století byly patrné zbytky zdí a brány, které byly považovány ze relikt rozsáhlé tvrze. Tato domněnka historiografa českých hradů, zámků a tvrzí Augusta Sedláčka byla na základě katastrální mapy z roku 1841 korigována tak, že celá ves Zlatníky byla ohrazena hradbou s baštami a branou. Kamennými hradbami s baštami opevněná a ohrazená ves je poměrně vzácný jev.\n\n"}
{"id": "492093", "url": "https://cs.wikipedia.org/wiki?curid=492093", "title": "Černíky (Zvole)", "text": "Černíky (Zvole)\n\nČerníky jsou vesnice v okrese Praha-západ, která je součástí obce Zvole. Nachází se asi 1,4 km na jihovýchod od Zvole. Je zde evidováno 178 adres.\n\n"}
{"id": "492097", "url": "https://cs.wikipedia.org/wiki?curid=492097", "title": "Seznam katastrálních území v okrese Praha-západ", "text": "Seznam katastrálních území v okrese Praha-západ\n\nSeznam katastrálních území okresu Praha-západ\n\nV této tabulce je uveden kompletní výčet katastrálních území Okresu Praha-západ, včetně rozlohy a místních částí, které na nich leží.\nCelková výměra 580,62\n\nhttp://www.uir.cz/, územně identifikační registr ČR\n"}
{"id": "492100", "url": "https://cs.wikipedia.org/wiki?curid=492100", "title": "Seznam pokémonů (421-440)", "text": "Seznam pokémonů (421-440)\n\nNásledující stránka obsahuje seznam 421. – 440. pokémona s jejich stručnými charakteristikami. Uvedená japonská jména nejsou přesným přepisem z v závorce uvedených jmen v katakaně do latinské abecedy (rómadži), ale jedná se o oficiální jména, která jsou zaregistrovanými ochrannými známkami japonské společnosti Game Freak. Tato japonská jména jsou ve většině případů totožná s anglickými jmény, jindy se liší několika málo písmeny. Přesný přepis japonských jmen z katakany do latinky je uvedený v seznamu pokémonů.\n\nPokémon Cherrim, japonsky \"Cherrim\" (チェリム). V národním pokédexu č.421, v regionálním pokédexu Sinnoh č.59.Typ: travní Vývoj: Cherubi (od 25.úrovně) → \"Cherrim\"Externí odkaz: bulbapedia (anglicky)\n\nPokémon Shellos, japonsky \"Karanakushi\" (カラナクシ). V národním pokédexu č.422, v regionálním pokédexu Sinnoh č.60.Typ: vodní Vývoj: \"Shellos\" (od 30.úrovně) → GastrodonExterní odkaz: bulbapedia (anglicky)\n\nPokémon Gastrodon, japonsky \"Toritodon\" (トリトドン). V národním pokédexu č.423, v regionálním pokédexu Sinnoh č.61.Typ: vodní Vývoj: Shellos (od 30.úrovně) → \"Gastrodon\"Externí odkaz: bulbapedia (anglicky)\n\nPokémon Ambipom, japonsky \"Eteboth\" (エテボース). V národním pokédexu č.424, v regionálním pokédexu Johto č.124, v Sinnoh č.64.Typ: normální Vývoj: Aipom (po zvýšení úrovně, pokud umí útok Double Hit) → \"Ambipom\"Externí odkaz: bulbapedia (anglicky)\n\nPokémon Drifloon, japonsky \"Fuwante\" (フワンテ). V národním pokédexu č.425, v regionálním pokédexu Sinnoh č.65.Typ: duší / létající Vývoj: \"Drifloon\" (od 28.úrovně) → DrifblimExterní odkaz: bulbapedia (anglicky)\n\nPokémon Drifblim, japonsky \"Fuwaride\" (フワライド). V národním pokédexu č.426, v regionálním pokédexu Sinnoh č.66.Typ: duší / létající Vývoj: Drifloon (od 28.úrovně) → \"Drifblim\"Externí odkaz: bulbapedia (anglicky)\n\nPokémon Buneary, japonsky \"Mimirol\" (ミミロル). V národním pokédexu č.427, v regionálním pokédexu Sinnoh č.67.Typ: normální Vývoj: \"Buneary\" (po zvýšení úrovně, pokud má stav Happiness na maximu) → LopunnyExterní odkaz: bulbapedia (anglicky)\n\nPokémon Lopunny, japonsky \"Mimilop\" (ミミロップ). V národním pokédexu č.428, v regionálním pokédexu Sinnoh č.68.Typ: normální Vývoj: Buneary (po zvýšení úrovně, pokud má stav Happiness na maximu) → \"Lopunny\"Externí odkaz: bulbapedia (anglicky)\n\nPokémon Mismagius, japonsky \"Mumage\" (ムウマージ).\nV národním pokédexu č.429, v regionálním pokédexu Sinnoh č.73.Typ: duší Vývoj: Misdreavus (pomocí předmětu Dusk Stone) → \"Mismagius\"Externí odkaz: bulbapedia (anglicky)\n\nPokémon Honchkrow, japonsky \"Donkarasu\" (ドンカラス). V národním pokédexu č.430, v regionálním pokédexu Sinnoh č.75.Typ: temný / létající Vývoj: Murkrow (pomocí předmětu Dusk Stone) → \"Honchkrow\"Externí odkaz: bulbapedia (anglicky)\n\nPokémon Glameow, japonsky \"Nyarmar\" (ニャルマー). V národním pokédexu č.431, v regionálním pokédexu Sinnoh č.76.Typ: normální Vývoj: \"Glameow\" (od 38.úrovně) → PuruglyExterní odkaz: bulbapedia (anglicky)\n\nPokémon Purugly, japonsky \"Bunyat\" (ブニャット). V národním pokédexu č.432, v regionálním pokédexu Sinnoh č.77. Typ: normální Vývoj: Glameow (od 38.úrovně) → \"Purugly\"Externí odkaz: bulbapedia (anglicky)\n\nPokémon Chingling, japonsky \"Lisyan\" (リーシャン). V národním pokédexu č.433, v regionálním pokédexu Sinnoh č.82. Typ: psychický Vývoj: \"Chingling\" (po zvýšení úrovně, v noční době, pokud má stav Happiness na maximu) → ChimechoExterní odkaz: bulbapedia (anglicky)\n\nPokémon Stunky, japonsky \"Skunpuu\" (スカンプー). V národním pokédexu č.434, v regionálním pokédexu Sinnoh č.84. Typ: jedovatý / temný Vývoj: \"Stunky\" (od 34.úrovně) → SkuntankExterní odkaz: bulbapedia (anglicky)\n\nPokémon Skuntank, japonsky \"Skutank\" (スカタンク). V národním pokédexu č.435, v regionálním pokédexu Sinnoh č.85. Typ: jedovatý / temný Vývoj: Stunky (od 34.úrovně) → \"Skuntank\"Externí odkaz: bulbapedia (anglicky)\n\nPokémon Bronzor, japonsky \"Domirror\" (ドーミラー). V národním pokédexu č.436, v regionálním pokédexu Sinnoh č.88. Typ: ocelový / psychický Vývoj: \"Bronzor\" (od 33.úrovně) → BronzongExterní odkaz: bulbapedia (anglicky)\n\nPokémon Bronzong, japonsky \"Dotakun\" (ドータクン). V národním pokédexu č.437, v regionálním pokédexu Sinnoh č.89. Typ: ocelový / psychický Vývoj: Bronzor (od 33.úrovně) → \"Bronzong\"Externí odkaz: bulbapedia (anglicky)\n\nPokémon Bonsly, japonsky \"Usohachi\" (ウソハチ). V národním pokédexu č.438, v regionálním pokédexu Sinnoh č.92. Typ: kamenný Vývoj: \"Bonsly\" (po zvýšení úrovně, pokud umí útok Mimic) → SudowoodoExterní odkaz: bulbapedia (anglicky)\n\nPokémon Mime Jr., japonsky \"Manene\" (マネネ). V národním pokédexu č.439, v regionálním pokédexu Sinnoh č.94. Typ: psychický Vývoj: \" Mime Jr.\" (po zvýšení úrovně, pokud umí útok Mimic) → Mr. MimeExterní odkaz: bulbapedia (anglicky)\n\nPokémon Happiny, japonsky \"Pinpuku\" (ピンプク). V národním pokédexu č.440, v regionálním pokédexu Sinnoh č.96. Typ: normální Vývoj: \"Happiny\" (po zvýšení úrovně, v denní době, pokud má pokémon u sebe předmět Oval Stone) → Chansey (po zvýšení úrovně, pokud má stav Happiness na maximu) → BlisseyExterní odkaz: bulbapedia (anglicky)\n\nSeznam všech pokémonů ve formě tabulky s odkazy na detailní informace seřazený dle jejich čísel v národním pokédexu rozdělený podle jednotlivých generací je uvedený na konci tohoto článku. Stručný seznam všech pokémonů, který lze seřadit abecedně či podle jednotlivých pokédexů je uvedený zde.\n"}
{"id": "492102", "url": "https://cs.wikipedia.org/wiki?curid=492102", "title": "Seznam pokémonů (461-480)", "text": "Seznam pokémonů (461-480)\n\nNásledující stránka obsahuje seznam 461. – 480. pokémona s jejich stručnými charakteristikami. Uvedená japonská jména nejsou přesným přepisem z v závorce uvedených jmen v katakaně do latinské abecedy (rómadži), ale jedná se o oficiální jména, která jsou zaregistrovanými ochrannými známkami japonské společnosti Game Freak. Tato japonská jména jsou ve většině případů totožná s anglickými jmény, jindy se liší několika málo písmeny. Přesný přepis japonských jmen z katakany do latinky je uvedený v seznamu pokémonů.\nPokémon Weavile, japonsky \"Manyula\" (マニューラ). V národním pokédexu č.461, v regionálním pokédexu Sinnoh č.145.Typ: temný / ledový Vývoj: Sneasel (po zvýšení úrovně, v noční době, pokud má pokémon u sebe předmět Razor Claw) → \"Weavile\"Externí odkaz: bulbapedia (anglicky)\n\nPokémon Magnezone, japonsky \"Jibacoil\" (ジバコイル). V národním pokédexu č.462, v regionálním pokédexu Sinnoh č.180 (v Pokémon Platinum).Typ: elektrický / ocelový Vývoj: Magnemite (od 30.úrovně) → Magneton (po zvýšení úrovně v lokaci Mt.Coronet) → \"Magnezone\"Externí odkaz: bulbapedia (anglicky)\n\nPokémon Lickilicky, japonsky \"Berobelt\" (ベロベルト). V národním pokédexu č.463, v regionálním pokédexu Johto č.181, v Sinnoh č.162 (v Pokémon Platinum).Typ: normální Vývoj: Lickitung (po zvýšení úrovně, pokud umí útok Rollout) → \"Lickilicky\"Externí odkaz: bulbapedia (anglicky)\n\nPokémon Rhyperior, japonsky \"Dosidon\" (ドサイドン). V národním pokédexu č.464, v regionálním pokédexu Sinnoh č.188 (v Pokémon Platinum).Typ: zemní / kamenný Vývoj: Rhyhorn (od 42.úrovně) → Rhydon (při výměně, pokud má pokémon u sebe předmět Protector) → \"Rhyperior\"Externí odkaz: bulbapedia (anglicky)\n\nPokémon Tangrowth, japonsky \"Mojumbo\" (モジャンボ). V národním pokédexu č.465, v regionálním pokédexu Johto č.183, v Sinnoh č.182 (v Pokémon Platinum).Typ: travní Vývoj: Tangela (po zvýšení úrovně, pokud umí útok Ancient Power) → \"Tangrowth\"Externí odkaz: bulbapedia (anglicky)\n\nPokémon Electivire, japonsky \"Elekible\" (エレキブル). V národním pokédexu č.466, v regionálním pokédexu Sinnoh č.199 (v Pokémon Platinum).Typ: elektrický Vývoj: Elekid (od 30.úrovně) → Electabuzz (při výměně, pokud má pokémon u sebe předmět Electirizer) → \"Electivire\"Externí odkaz: bulbapedia (anglicky)\n\nPokémon Magmortar, japonsky \"Booburn\" (ブーバーン). V národním pokédexu č.467, v regionálním pokédexu Sinnoh č.202 (v Pokémon Platinum).Typ: ohnivý Vývoj: Magby (od 30.úrovně) → Magmar (při výměně, pokud má pokémon u sebe předmět Magmarizer) → \"Magmortar\"Externí odkaz: bulbapedia (anglicky)\n\nPokémon Togekiss, japonsky \"Togekiss\" (トゲキッス). V národním pokédexu č.468, v regionálním pokédexu Sinnoh č.175 (v Pokémon Platinum).Typ: normální / létající Vývoj: Togepi (po zvýšení úrovně, pokud má stav Happiness na maximu) → Togetic (pomocí předmětu Shiny Stone) → \"Togekiss\"Externí odkaz: bulbapedia (anglicky)\n\nPokémon Yanmega, japonsky \"Megayanma\" (メガヤンマ). V národním pokédexu č.469, v regionálním pokédexu Johto č.102, v Sinnoh č.184 (v Pokémon Platinum).Typ: hmyzí / létající Vývoj: Yanma (po zvýšení úrovně, pokud umí útok Ancient Power) → \"Yanmega\"Externí odkaz: bulbapedia (anglicky)\n\nPokémon Leafeon, japonsky \"Leafia\" (リーフィア). V národním pokédexu 470, v regionálním pokédexu Sinnoh č.169 (v Pokémon Platinum).Typ: travní Vývoj: Eevee (po zvýšení úrovně v blízkosti Moss Rock) → \"Leafeon\"Externí odkaz: bulbapedia (anglicky)\n\nPokémon Glaceon, japonsky \"Glacia\" (グレイシア). V národním pokédexu č.471, v regionálním pokédexu Sinnoh č.170 (v Pokémon Platinum).Typ: ledový Vývoj: Eevee (po zvýšení úrovně v blízkosti Ice Rock) → \"Glaceon\"Externí odkaz: bulbapedia (anglicky)\n\nPokémon Gliscor, japonsky \"Glion\" (グライオン). V národním pokédexu č.472, v regionálním pokédexu Sinnoh č.154 (v Pokémon Platinum).Typ: zemní / létající Vývoj: Gligar (po zvýšení úrovně, v noční době, pokud má pokémon u sebe předmět Razor Fang) → \"Gliscor\"Externí odkaz: bulbapedia (anglicky)\n\nPokémon Mamoswine, japonsky \"Manmoo\" (マンムー). V národním pokédexu č.473, v regionálním pokédexu Johto č.197, v Sinnoh č.205 (v Pokémon Platinum).Typ: ledový / zemní Vývoj: Swinub (od 33.úrovně) → Piloswine (po zvýšení úrovně, pokud umí útok Ancient Power) → \"Mamoswine\"Externí odkaz: bulbapedia (anglicky)\n\nPokémon Porygon-Z, japonsky \"PorygonZ\" (ポリゴンＺ). V národním pokédexu č.474, v regionálním pokédexu Sinnoh č.194 (v Pokémon Platinum).Typ: normální Vývoj: Porygon (při výměně, pokud má pokémon u sebe předmět Up-Grade) → Porygon2 (při výměně, pokud má pokémon u sebe předmět Dubious Disc) → \"Porygon-Z\"Externí odkaz: bulbapedia (anglicky)\n\nPokémon Gallade, japonsky \"Erlade\" (エルレイド). V národním pokédexu č.475, v regionálním pokédexu Sinnoh č.160 (v Pokémon Platinum).Typ: psychický / bojový Vývoj: Ralts (od 20.úrovně) → Kirlia (pomocí předmětu Dawn Stone, pokud je pokémon mužského pohlaví) → \"Gallade\"\nnebo\nRalts (od 20.úrovně) → Kirlia (od 30.úrovně) → Gardevoir\nExterní odkaz: bulbapedia (anglicky)\n\nPokémon Probopass, japonsky \"Dainose\" (ダイノーズ). V národním pokédexu č.476, v regionálním pokédexu Sinnoh č.156 (v Pokémon Platinum).Typ: kamenný / ocelový Vývoj: Nosepass (po zvýšení úrovně v lokaci Mt.Coronet nebo Chargestone Cave) → \"Probopass\"Externí odkaz: bulbapedia (anglicky)\n\nPokémon Dusknoir, japonsky \"Yonoir\" (ヨノワール). V národním pokédexu č.477, v regionálním pokédexu Sinnoh č.191 (v Pokémon Platinum).Typ: duší Vývoj: Duskull (od 37.úrovně) → Dusclops (při výměně, pokud má pokémon u sebe předmět Reaper Cloth) → \"Dusknoir\"Externí odkaz: bulbapedia (anglicky)\n\nPokémon Froslass, japonsky \"Yukimenoko\" (ユキメノコ). V národním pokédexu č.478, v regionálním pokédexu Sinnoh č.208 (v Pokémon Platinum).Typ: ledový / duší Vývoj: Snorunt (pomocí předmětu Dawn Stone, pokud je pokémon ženského pohlaví) → \"Froslass\"Externí odkaz: bulbapedia (anglicky)\n\nPokémon Rotom, japonsky \"Rotom\" (ロトム). V národním pokédexu č.479, v regionálním pokédexu Sinnoh č.152 (v Pokémon Platinum).Typ: elektrický / duší Vývoj: -Externí odkaz: bulbapedia (anglicky)\n\nPokémon Uxie, japonsky \"Yuxie\" (ユクシー). V národním pokédexu č.480, v regionálním pokédexu Sinnoh č.146.Typ: psychický Vývoj: -Externí odkaz: bulbapedia (anglicky)\n\nSeznam všech pokémonů ve formě tabulky s odkazy na detailní informace seřazený dle jejich čísel v národním pokédexu rozdělený podle jednotlivých generací je uvedený na konci tohoto článku. Stručný seznam všech pokémonů, který lze seřadit abecedně či podle jednotlivých pokédexů je uvedený zde.\n"}
{"id": "492103", "url": "https://cs.wikipedia.org/wiki?curid=492103", "title": "Bělečský potok", "text": "Bělečský potok\n\nNázev Bělečský potok má více vodních toků:\n\n"}
{"id": "492106", "url": "https://cs.wikipedia.org/wiki?curid=492106", "title": "Damien Abad", "text": "Damien Abad\n\nDamien Abad (* 5. dubna 1980, Nîmes, Gard) je poslanec Evropského parlamentu reprezentující jihovýchodní Francii. Ve svých 29 letech je nejmladším europoslancem za Francii.\n\nPřed svým zvolením pracoval pro skupinu Nouveau Centre ve francouzském Národním shromáždění na finančních a rozpočtových tématech.\n\nV roce 2007 kandidoval v pátém okresu Yvelines, kde získal 3,17% hlasů a v roce 2008 byl zvolen do městské rady Vauvertu.\n\nAbad trpí nemocí Artrogrypóza.\n"}
{"id": "492108", "url": "https://cs.wikipedia.org/wiki?curid=492108", "title": "Stuart Agnew", "text": "Stuart Agnew\n\nJohn Stuart Agnew (* 30. srpna 1949, Norwich) je poslanec Evropského parlamentu za region Východní Anglie za stranu United Kingdom Independence Party (UKIP). Do europarlamentu byl zvolen v roce 2009\n\nJako norfolkský zemědělec reprezentuje Norfolk v radě Národní Zemědělské Unie ( ) a dlouhodobě je členem UKIP. V Evropském parlamentu je v komisi Rozvoje zemědělství a venkova.\n\nZa United Kingdom Independence Party se v roce 2001 účastnil Všeobecných voleb Spojeného království v regionu Mid Norfolk a v roce 2005 v regionu Norfolk North.\n\n"}
{"id": "492111", "url": "https://cs.wikipedia.org/wiki?curid=492111", "title": "Katzelsdorf", "text": "Katzelsdorf\n\nKatzelsdorf může být:\n\n"}
{"id": "492112", "url": "https://cs.wikipedia.org/wiki?curid=492112", "title": "Kabinová lanová dráha Porto da Cruz", "text": "Kabinová lanová dráha Porto da Cruz\n\nKabinová lanová dráha v obci Porto da Cruz na severním pobřeží ostrova Madeira slouží místním zemědělcům při cestě na obtížně přístupná pole. Za 8 měsíců ji v roce 2005 postavila firma Reisch.\n\n\n\n\n\n\n\n\n\n\n\n\n\n\nhttps://web.archive.org/web/20081208201432/http://www.reisch.at/seilbahnen_frame.htm\nhttp://www.seilbahntechnik.net/cs/lifts/9339/datas.htm\n"}
{"id": "492119", "url": "https://cs.wikipedia.org/wiki?curid=492119", "title": "Seznam náměstí v Brně", "text": "Seznam náměstí v Brně\n\nSeznam náměstí v Brně obsahuje výčet veřejných prostranství, která mají v pojmenování obsažen výraz „náměstí“. Náměstí jsou seřazena abecedně podle současného názvu, u každého z nich je uvedena městská část a katastrální území (viz článek Členění Brna), kde se nachází.\n\n\"Kurzívou\" jsou označena náměstí, jejichž názvy byly zrušeny a jejich plocha rozdělena mezi okolní ulice. V takovém případě je v náměstí zařazeno podle posledního používaného názvu.\n\nVe výčtu se nacházejí i dvě prostranství (Obilní trh a Zelný trh), která výraz „náměstí“ ve svém názvu nemají. Svým charakterem se ale o náměstí jedná a rovněž v minulosti jejich pojmenování výraz „náměstí“ obsahovala.\n\nZvláštní postavení má tzv. Římské náměstí, což je v současné době pouze lidové označení části Františkánské ulice v historickém centru Brna. Prostor byl jako Římské náměstí (či náměstíčko) nazýván od roku 1744, při úředním pojmenování ulic v roce 1867 se ale stal součástí Františkánské ulice. Označení Římské náměstí se ale neoficiálně používá dodnes.\n"}
{"id": "492122", "url": "https://cs.wikipedia.org/wiki?curid=492122", "title": "SS Belgenland (1914)", "text": "SS Belgenland (1914)\n\nSS \"Belgenland\" byl parník postavený roku 1914 v loděnicích Harland & Wolff v Belfastu pro Red Star Line. Parník o hrubé prostornosti 24 547 BRT byl v roce 1917 prodán White Star Line, přejmenován na \"Belgic\" a sloužil jako nákladní loď bez prostorů pro cestující. V roce 1923 byl vrácen Red Star Line a přestavěn - byl přidán třetí komín, sejmut třetí stěžeň, dodělány extra paluby a přejmenován zpět na \"Belgenland\". Sloužil na trase Antverpy – Southampton – New York. V roce 1936 byl ve Skotsku sešrotován.\n"}
{"id": "492123", "url": "https://cs.wikipedia.org/wiki?curid=492123", "title": "Třída Arethusa (1913)", "text": "Třída Arethusa (1913)\n\nTřída Arethusa byla třída lehkých křižníků Royal Navy. Skládala se z jednotek \"Arethusa\", \"Aurora\", \"Galatea\", \"Inconstant\", \"Penelope\", \"Phaeton\", \"Royalist\" a \"Undaunted\", postavených v letech 1912–1915. Lodě byly určeny pro službu v Severním moři, zejména pro doprovod torpédoborců. Jejich koncepce byla vyústěním vývoje předzvědných křižníků (\"Scouts\") a stala se základem pro všechny další britské prvoválečné lehké křižníky. Novinkou u nich bylo též zavedení nafty jako výhradního paliva. Všechny lodi bojovaly v první světové válce, \"Arethusa\" byla v bojích potopena.\n\nZákladní výzbroj tvořily dva 152mm kanóny, šest 102mm kanónů a čtyři 533mm torpédomety. Během války se výzbroj změnila. Kromě \"Aurory\" a \"Undaunted\" ji tvořily tři 152mm kanóny, čtyři 102mm kanóny, jeden protiletadlový kanón a šest 533mm torpédometů. Rychlost jednotlivých lodí byla 28,5–30 uzlů. Pohon tvořila turbínová soustrojí Parsons či Brown-Curtiss, zásobovaná parou z osmy kotlů, ve kterých se topilo naftou. Pancéřová paluba měla sílu 26 mm a část boků rovněž kryl 76mm pancéřový pás.\n\n\"Arethusa\" byla vlajkovou lodí velitele Harwichského svazu komodora Reginalda Tyrwhitta v první bitvě u Helgolandské zátoky. Křižník byl v bitvě poškozen a z bojiště musel být odvlečen. Ztráty na palubě \"Arethusy\" čítaly 11 padlých a 16 raněných.\n\nV bitvě u Texelu dne 17. října 1914 napadly \"Undaunted\" s torpédoborci \"Lance\", \"Legion\", \"Lennox\" a \"Loyal\" německou 7. půlflotilu torpédoborců (čtyři starší malé torpédoborce), která chtěla naklást miny v oblasti mezi britským pobřežím a mělčinou Goodwin Sands. Britové všechny čtyři německé lodi potopily s minimálními ztrátami jednoho padlého a čtyř raněných.\n\nJako Tyrwhittova vlajková loď \"Arethusa\" zasáhla též bitvy u Dogger banku dne 24. ledna 1915 (v bitvě bojovala též její sesterská loď \"Aurora\"). Právě torpédový útok \"Arethusy\" poslal ke dnu těžce poškozený německý pancéřový křižník SMS \"Blücher\".\n\nJedinou ztracenou lodí byla Arethusa, která 19. února 1916 najela poblíž přístavu Felixstowe na minu položenou německou ponorkou \"UC 7\". Křižníkům \"Galatea\" a \"Phaeton\" se 4. května 1916 podařilo v Severním moři (s pomocí ponorky \"E 31\") sestřelit německou vzducholoď L 7.\n\nKřižníky \"Galatea\", \"Inconstant\", \"Phaeton\" a \"Royalist\" patřily k lodím, které se účastnily bitvy u Jutska na přelomu května a června 1916. \"Galatea\" se rovněž účastnila druhá bitvy u Helgolandské zátoky dne 17. listopadu 1917.\n\nSedm z osmy lodí válku přečkalo. Vyřazeny byly postupně v průběhu 20. let — \"Galatea\" (1921), \"Inconstant\" a \"Royalist\" (1922), \"Undaunted\" a \"Phaeton\" (1923), \"Penelope\" (1924) a \"Aurora\" (1927).\n\n\n"}
{"id": "492126", "url": "https://cs.wikipedia.org/wiki?curid=492126", "title": "Seznam ministrů zahraničních věcí Ruska", "text": "Seznam ministrů zahraničních věcí Ruska\n\nSeznam ministrů zahraničních věcí Ruska podává chronologický přehled všech ministrů zahraničních věcí Ruského impéria, Ruské republiky, Sovětského Ruska, Sovětského svazu a Ruské federace.\n\n\n\n\n\n\n\n"}
{"id": "492127", "url": "https://cs.wikipedia.org/wiki?curid=492127", "title": "Gabriele Albertini", "text": "Gabriele Albertini\n\nGabriele Albertini (* 6. července 1950, Milán) je italský politik, bývalý starosta Milána a poslanec Evropského parlamentu zvolený v roce 2004 a 2009 za stranu Forza Italia, která je součástí Evropská lidová strana. V Evropském parlamentu je v Komisi pro transport a turistiku.\n\nJe zástupce pro \"Komisi pro průmysl, výzkum a energetiku\", místopředseda Delegace pro vztahy s parlamentním shromáždění NATO a zástupce Delegace pro vztahy se Spojenými státy.\n\n\nPo ukončení studia práv v roce 1974 nastoupil jako manažer v \"Albertini Cesare Spa\", kde působil až do roku 1997. V roce 1987 působil také jako delegát za drobné podniky ve výkonné radě \"Federmeccanica\". V letech 1993 až 1997 působil jako místopředseda ve společnosti \"Assolombarda\". V roce 1996 začal působit také jako předseda společnosti \"Federmeccanica\". V této funkci zůstal do roku 1997, kdy byl zvolen starostou Milánu. Ve funkci starosty působil až do roku 2006. V letech 2002 až 2003 byl také vládním delegátem města Milán, a v letech 2001 až 2006 delegátem vlády.\n\n"}
{"id": "492133", "url": "https://cs.wikipedia.org/wiki?curid=492133", "title": "Listopad 2009", "text": "Listopad 2009\n\n"}
{"id": "492134", "url": "https://cs.wikipedia.org/wiki?curid=492134", "title": "Sání krve", "text": "Sání krve\n\nSání krve (též hematofágie) je vlastní proces příjmu krve ústním otvorem. Tento způsob vyživování je znám u krevsajícího (hematofágního čili sangvivorního) hmyzu, některých dalších členovců, ale i u dalších živočichů.\n\nCelý proces příjmu krve jako potravy je obvykle možné rozdělit do tří fází:\n\nSpíše vzácně může u některých druhů působit újmu samotné sání. Např. sání blech je bolestivé a způsobuje také alergické reakce. Sání jihoamerických ploštic \"Triatoma\" je bezbolestné, ale alergii způsobuje také. Klíšťata v tomto směru také obvykle nepředstavují výraznější riziko, ačkoliv u australského klíštěte \"Ixodes holocyclus\" a amerického druhu klíšťat \"Dermacentor andersoni\" může i z tohoto hlediska být sání problém pro lidské zdraví.\n\nKrevsající živočichové především představují hrozbu v tom, že se jedná o efektivní přenašeče některých infekčních onemocnění, a to jak lidských, tak i nemocí dobytka a divoce žijících zvířat. Následující tabulka zachycuje významná lidská onemocnění, přenášená členovci (nejedná se však o kompletní seznam):\n\n"}
{"id": "492142", "url": "https://cs.wikipedia.org/wiki?curid=492142", "title": "Jan Philipp Albrecht", "text": "Jan Philipp Albrecht\n\nJan Philipp Albrecht (* 20. prosince 1982, Braunschweig) je německý politik a poslanec Evropského parlamentu za stranu Spojenectví 90/Zelení. Specializuje se v oblasti občanských práv, ochrany dat a demokracie.\n\nAlbrecht vystudoval právo v Brémách, Bruselu a Berlíně a pracoval pro Walter-Hallstein Institut v Berlíně. Mezitím dokončil své postgraduální studium na univerzitě v Hannoveru a Oslu.\n\nAlbrecht byl mluvčím Green Youth v Německu v letech 2006-2008. V roce 2009 byl zvolen za Zelené do Evropského parlamentu, jako nejmladší poslanec za Německo.\n\n"}
{"id": "492149", "url": "https://cs.wikipedia.org/wiki?curid=492149", "title": "Sonia Alfano", "text": "Sonia Alfano\n\nSonia Alfano (* 15. října 1971, Messina, Itálie) je italská politička, antimafiánská aktivistka a poslankyně Evropského parlamentu.\n\nPo dokončení střední školy začala studovat na právnické fakultě Univerzity v Palermu. Studium přerušila po smrti svého otce, novináře Beppe Alfana, který byl zavražděn mafií. Od té doby se začala podílet na různých veřejných kampaních za snížení vlivu kriminálních skupin a objasnění zločinů mafie.\n\nVe volbách do Evropského parlamentu v roce 2009 za stranu Italia dei Valori.\n"}
{"id": "492153", "url": "https://cs.wikipedia.org/wiki?curid=492153", "title": "Annelie Ehrhardtová", "text": "Annelie Ehrhardtová\n\nAnnelie Ehrhardtová, rozená Jahnsová (* 18. června 1950, Ohrsleben, Sasko-Anhaltsko) je bývalá východoněmecká atletka, jejíž specializací byly krátké překážkové běhy.\n\nPrvní mezinárodní úspěch zaznamenala v roce 1968 v Lipsku na třetím ročníku Evropských juniorských her (předchůdce ME juniorů v atletice), kde vybojovala v běhu na 80 metrů překážek zlatou medaili. V roce 1971 vybojovala stříbrné medaile na halovém ME v Sofii a na evropském šampionátu v Helsinkách.\n\nO rok později se stala ve francouzském Grenoble halovou mistryní Evropy v běhu na 50 metrů překážek a na letních olympijských hrách v Mnichově se stala historicky první vítězkou na trati 100 metrů s překážkami. Trať navíc zaběhla v čase 12,59 s, čímž tehdy vytvořila nový světový rekord. Do roku 1968 ženy závodily na olympiádách na 80 metrové trati.\n\nV roce 1974 se stala v Římě mistryní Evropy, když ve finále zaběhla stometrovou trať s překážkami v čase 12,66 s. Stříbro vybojovala Annerose Fiedlerová z NDR, která byla o 23 setin sekundy pomalejší. Na halovém ME 1975 v polských Katovicích si doběhla v běhu na 60 m překážek pro stříbrnou medaili. Rychlejší byla jen Grażyna Rabsztynová z Polska.\n\nV roce 1976 reprezentovala na letních olympijských hrách v kanadském Montrealu kde skončila ve druhém semifinálovém běhu na pátém místě v čase 13,71 s a do finále nepostoupila.\n\n"}
{"id": "492154", "url": "https://cs.wikipedia.org/wiki?curid=492154", "title": "Naot Sinaj", "text": "Naot Sinaj\n\nNaot Sinaj (: נאות סיני, : Naot Sinai) byla izraelská osada v bloku osad Chevel Jamit nacházející se v severovýchodním cípu Sinajského poloostrova jihozápadně od města Jamit na nejvzdálenějším okraji regionu se souvislým osídlením izraelskými osadníky, nedaleko od okraje arabského města Al-Ariš. \n\nOsada byla založena jako civilně-vojenské sídlo typu \"Nachal\" v prosinci 1967. V červnu 1972 se proměnila na civilní mošav obydlený stoupenci hnutí Betar a Cherut. K roku 1977 zde zpráva připravená pro americký senát odhaduje počet obyvatel na 40. \n\nVesnice se zaměřovala na zemědělskou výrobu a také zde fungovala velkoprádelna, která sloužila izraelským vojákům z posádek na Sinaji. Počátkem roku 1978 se čestným obyvatelem osady stal izraelský premiér Menachem Begin. Vesnice byla vystěhována v roce 1982 v důsledku podpisu Egyptsko-izraelské mírové smlouvy. \n\nUž předtím v roce 1979 ale proběhlo vystěhování zemědělských pozemků v lokalitě zvané Gan Hajikar (גן הירק), která ležela jihozápadně od vlastní osady a nacházela se v pásmu, které měl na základě mírové smlouvy Izrael Egyptu předat dříve. 20. května 1979 zde tak jako v první lokalitě v bloku Chevel Jamit došlo ke konfrontaci mezi izraelskou armádou a osadníky, kteří se zde zabarikádovali. Výsledkem bylo několik zraněných vojáků. 24. května 1979 byla ale Gan Hajikar vystěhována. Poté, co byla vystěhována i vlastní vesnice Naot Sinaj, nedošlo k demolici její zástavby jako u ostatních osad v bloku Chevel Jamit. Zdejší zástavba byla zachována a předána Egyptu. Na Golanských výšinách pak začala výstavba nové osady Chad Nes, kam se měli přestěhovat obyvatelé z několika zdejších vystěhovaných vesnic, včetně Naot Sinaj.\n\n"}
{"id": "492164", "url": "https://cs.wikipedia.org/wiki?curid=492164", "title": "The Dude", "text": "The Dude\n\nThe Dude je monitorovací software pro platformu Microsoft Windows od společnosti MikroTik. Slouží pro monitorování stavu dostupnosti síťových služeb. \n\n\nThe Dude - domovská stránka\n"}
{"id": "492168", "url": "https://cs.wikipedia.org/wiki?curid=492168", "title": "Nir Avraham", "text": "Nir Avraham\n\nNir Avraham (: ניר אברהם) byla izraelská osada v bloku osad Chevel Jamit nacházející se v severovýchodním cípu Sinajského poloostrova jihovýchodně od města Jamit. \n\nV roce 1977 se ve zprávě připravené pro americký senát uvádí, že obec je právě ve výstavbě. Šlo o zemědělskou osadu typu mošav. Vesnice byla vystěhována v roce 1982 v důsledku podpisu Egyptsko-izraelské mírové smlouvy. V době před její evakuací do Nir Avraham ještě přišla nová skupina osadníků, která se snažila rozhodnutí izraelské vlády o zrušení osady zvrátit.\n\n"}
{"id": "492181", "url": "https://cs.wikipedia.org/wiki?curid=492181", "title": "François Alfonsi", "text": "François Alfonsi\n\nFrançois Alfonsi (* 1953, Ajaccio, Korsika) je francouzský politik, poslanec Evropského parlamentu zvolený v roce 2009 za oblast jihovýchod Francie a starosta Osani.\n\nAlfonsi je od 70. let 20. století korsický nacionalista a v roce 1987 byl zvolen do korsického shromáždění. Od roku 2002 je starostou Osani. V současnosti je členem strany Partitu di a Nazione Corsa (PNC).\n\nV Evropských volbách v roce 2009, byl druhý na kandidátce volební kolaice Europe Écologie v oblasti jihovýchod Francie a byl zvolen do Evropského parlamentu. Stal se tak druhým korsickým nacionalistou, po Maxovi Simoniovi (Zelení, 1989-1994), který byl zvolen do Europarlamentu.\n"}
{"id": "492186", "url": "https://cs.wikipedia.org/wiki?curid=492186", "title": "Druhá vláda Angely Merkelové", "text": "Druhá vláda Angely Merkelové\n\nDruhá vláda Angely Merkelové byla německá koaliční tzv. „černo-žlutá“ vláda dvou politických subjektů CDU/CSU a Svobodné demokratické strany (FDP) v čele s kancléřkou Angelou Merkelovou. Byla jmenována 28. října 2009 prezidentem republiky Horstem Köhlerem. Její složení vzešlo z výsledku parlamentních voleb, které se v Německu uskutečnily 27. září 2009. Spolkový kabinet navázal na první vládu Angely Merkelové, která působila v letech 2005 až 2009 v rámci tzv. velké koalice CDU/CSU a SPD. Činnost ukončil po jmenování třetí vlády Angely Merkelové 17. prosince 2013 po parlamentních volbách v roce 2013.\n\nPředseda nově ustaveného Spolkového sněmu Norbert Lammert oznámil, že vládu Merkelové podpořilo 323 poslanců z 612 hlasujících. Koaliční většina přitom činila 332 poslanců z celkového počtu 622 zákonodárců. Všichni vládní poslanci byli přítomni, takže jich 9 z nich nedalo kabinetu důvěru.\n\nMerkelová se stala prvním kancléřem v historii Německa, který během dvou po sobě jdoucích volebních obdobích vyměnil koaliční partnery. V den jmenování již uskutečnila první zahraniční návštěvu v rámci druhého mandátu, když se setkala s francouzským prezidentem Nicolasem Sarkozym v Paříži.\n\nK první rekonstrukci vlády došlo 30. listopadu 2009, kdy proběhly změny na dvou ministerstvech, se jmenováním nové ministryně pro rodinu, seniory, ženy a mládež Kristiny Köhlerové a ministryně pro práci a sociální věci Ursuly von der Leyenové.\n"}
{"id": "492192", "url": "https://cs.wikipedia.org/wiki?curid=492192", "title": "Ješa'jahu Leibowitz", "text": "Ješa'jahu Leibowitz\n\nJeša'jahu Leibowitz (: , 29. ledna 1903 – 18. srpna 1994) byl izraelský filozof a vědec, známý svými otevřenými, často kontroverzními názory na židovství, etiku, náboženství a politické otázky.\n\nJeša'jahu Leibowitz se narodil v Rize v roce 1903. V domě svých rodičů získal tradiční židovskou výchovu. V roce 1920 se rodina přestěhovala do Berlína. Mezi lety 1919 až 1924 studoval chemii a filozofii na Humboldtově univerzitě v Berlíně, kde byl pak v letech 1926 až 1930 asistentem biochemika Karla Neuberga. Od roku 1929 studoval medicínu na univerzitách v Kolíně nad Rýnem a Heidelbergu. Doktorem medicíny se stal na univerzitě v Bazileji roku 1934. Následujícího roku vycestoval do mandátní Palestiny a usadil se v Jeruzalémě.\n\nOženil se s Gretou Winter, pocházející z Bonnu, s níž měl šest dětí. Jeho syn Elija Leibowitz byl předsedou astrofyzikálního oddělení Telavivské univerzity a dlouholetý předseda Wiseovy observatoře. Další syn, Uri, byl profesorem medicíny v Univerzitním lékařském centru Hadasa.\nDcera Jiska byla prokurátorkou. Jeho sestra Nechama Leibowitz byla světoznámou biblistkou.\n\nJeša'jahu Leibowitz byl aktivní do posledního dne. Zemřel ve spánku 18. srpna 1994 (11. elulu podle hebrejského kalendáře).\n\nOd roku 1936 Leibowitz přednášel na fakultě matematiky a přírodních věd na Hebrejské univerzitě v Jeruzalémě. Roku 1941 se stal profesorem biochemie a od roku 1952 byl řádným profesorem organické chemie a neurofyziologie. Jeho odborným zájmem byla zejména oblast cukrů a enzymů. Na Hebrejské univerzitě přednášel po dobu téměř šesti desetiletí biochemii, neurofyziologii, filozofii a dějiny vědy.\n\nJeho náboženská filozofie spočívá na jednoznačné tezi, že judaismus se vyjadřuje naplňováním \"micvot\" a ve snášení „jha \"micvot\"“, nikoli ve věroučných zásadách a dogmatech, ve kterých se ani po mnoha generacích nedospělo ke všeobecné shodě.\n\n„Víra není vědění o Bohu (neboť co vlastně může člověk o Bohu vědět), nýbrž to, že jsem si vědom svých povinností vůči Bohu. Víra, která je založena na mých vědomostech o Bohu, není nic jiného než modloslužba.“ Leibowitz to dokládá citacemi z Rambamova (Maimonidova) Průvodce zbloudilých. Rambamův racionalismus je základem celé Leibowitzovy náboženské filozofie.\n\nV protikladu k jeho přísnému pohledu na některé podstaty náboženství, byl překvapivě liberální v jiných. Především v postavení ženy v judaismu. Co se týče homosexuality, Leibowitz věřil, že navzdory zákazu homosexuálních vztahů v judaismu, je nejlépe pro homosexuála zůstat dodržujícím Židem.\n\nLeibowitz pracoval jako redaktor Hebrejské encyklopedie, od roku 1953 byl šéfredaktorem. Kromě nespočitatelných článků a esejů je Leibowitz autorem široké palety knih o filozofii, lidských právech a židovském myšlení, výkladů o Rambamovi a politice. Mnohé jeho přednášky byly posléze sebrány a knižně vydány. Leibowitz vedl plodnou korespondenci, neboť jeho rady a komentáře vyžadovala široká veřejnost. První sbírka jeho dopisů v hebrejštině vyšla posmrtně.\n\nLeibowitz byl nemilosrdným kritikem izraelských hodnot a národní politiky. Mnohé jeho výroky by vytržením z kontextu zněly až antisionisticky, ale Leibowitz se během svého života opakovaně prohlašoval za sionistu. Někteří politologové jej považují za jednoho z prvních stoupenců postsionismu.\n\nBěhem války za nezávislost byl důstojníkem Hagany v Jeruzalémě. Poté aktivně působil v Ha-poel ha-dati (Věřící dělník), náboženském uskupení uvnitř Histadrutu (odborů), za který se stal prvním kandidátem do voleb legislativního shromáždění (prvního Knesetu). Pro své odmítavé stanovisko k státnímu systému v Izraeli, kde politické strany ovládají chod rabinátů, vystupoval Leibowitz od založení státu jako důsledný zastánce úplné odluky židovského náboženství od státu, neboť byl přesvědčen že stávající stav korumpuje víru. Hlavně v polovině padesátých let bojoval proti korupci v izraelském vládním systému. Hned po šestidenní válce vystupoval proti židovské nadvládě nad jiným národem, v níž viděl podkopání demokratického a židovského charakteru státu.\n\nRoku 1993 byl nominován na Izraelskou cenu. Ještě před předávací ceremonií byl však Leibowitz pozván, aby přednesl řeč na Izraelské radě pro izraelsko-palestinský mír, kde jeho přímočará kritika vyhoštění palestinských teroristů do území nikoho v Libanonu, ke kterému došlo měsíc předtím, vedla k tomu, že Jicchak Rabin pohrozil, že bude ceremonii bojkotovat. Následně se sešla porota ceny, aby zvážila možnost cenu odebrat, ale Leibowitz sám vyhlásil, že ji nepřijme, neboť nechce rozdmýchávat nepřátelství.\n\n„Vliv, jímž Leibowitz poznamenal kulturu a intelekt židovského národa [druhé poloviny 20.století] i do budoucna, je nerovnatelně větší než vliv a význam mnoho badatelů považovaných za významné ... jeho kvantitativně „malé“ spisy jsou kvalitativně velkým dílem, překypující originalitou; jsou malé, ale obsahově bohaté.“\n\nLeibowitzova hebrejská bibliografie obsahuje 26 položek.\n\n\n"}
{"id": "492197", "url": "https://cs.wikipedia.org/wiki?curid=492197", "title": "Dvorec (Borovany)", "text": "Dvorec (Borovany)\n\nDvorec je vesnice v okrese České Budějovice, je součástí města Borovany. Nachází se asi 2,4 km na jihovýchod od Borovan. Vesnicí prochází silnice II/157. Je zde evidováno 53 adres. V roce 2011 zde trvale žilo 79 obyvatel.\n\nPoblíž Dvorce se nachází malá zoologická zahrada (ZOO Dvorec, dříve Park exotických zvířat), ve které jsou k vidění hlavně velké kočky.\n\nPrvní písemná zmínka o vesnici pochází z roku 1385.\n\nPodél severovýchodní hranice protéká řeka Stropnice a zasahuje sem část národní přírodní rezervace Brouskův mlýn.\n\n\n"}
{"id": "492198", "url": "https://cs.wikipedia.org/wiki?curid=492198", "title": "Prekognice", "text": "Prekognice\n\nPrekognice se řadí mezi parapsychologické jevy a znamená předtuchu, předvídání budoucnosti. Člověk neví, že se někde něco stane, ale nějakým záhadným způsobem se to předem dozví, například ve snu nebo v nějaké (většinou) neblahé předtuše. Daná událost se poté většinou stane.\nPsychologie podává dvě vysvětlení prekognitivních zážitků – první se týká individuální prekognice, druhé prekognitivních výzkumů.\n\nPrvní jsou tzv. prekognitivní emoce, které nejsou založeny na kognitivním zhodnocení, ale předcházejí poznání. Pravděpodobnou příčinou je skutečnost, že existují spojení mezi smyslovými orgány a amygdalou, které neprocházejí kortexem. Amygdala je zodpovědná za tvorbu emocí, kdežto kortex za zvědomění, kognitivní zhodnocení. Emoce tedy vznikne na základě podnětu bez toho, abychom si jej uvědomili.\n\nDruhým vysvětlením je tzv. zásuvkový efekt, ovlivňující většinu parapsychologických výzkumů. Spočívá v tom, že publikovány bývají zpravidla ty výzkumy, které něco prokážou. Ostatní, bez signifikantních výsledků, jsou uloženy do \"zásuvky\" a nejsou nikdy zveřejněny. Protože psychologické výzkumy bývají zpravidla publikovány na 95% hladině pravděpodobnosti (pravděpodobnost, že nalezený výsledek je skutečný a není způsobený chybou měření či něčím jiným), je evidentní, že na 19 výzkumů bez objevu připadne jeden výzkum s objevem. Tak jsou ovlivněny například prekognitivní sny, předvídání výhry v loterii aj. – člověk má ve snu tušení často, a to se čas od času pravděpodobně splní.\n\nVe sci-fi či parapsychologické literatuře, filmu apod. se objevuje výraz prekog, odvozené od slova prekognice. Prekog je osoba, která dokáže předvídat budoucnost, jde o synonymum jasnovidce. Toto slovo se například vyskytuje v románech Philip K. Dicka (Minority Report), kde je zařazuje do skupiny psioniků, mezi které patří také psychokinetici a telepati.\n"}
{"id": "492200", "url": "https://cs.wikipedia.org/wiki?curid=492200", "title": "Hluboká u Borovan", "text": "Hluboká u Borovan\n\nHluboká u Borovan je vesnice v okrese České Budějovice, je součástí obce Borovany. Nachází se asi 2,8 km na východ od Borovan. Prochází tudy Železniční trať České Budějovice – Gmünd. Je zde evidováno 209 adres. V roce 2011 zde trvale žilo 373 obyvatel.\n\nPrvní písemná zmínka o vesnici pochází z roku 1357.\n\nJižně od vesnice protéká řeka Stropnice, kolem které se rozkládá národní přírodní rezervace Brouskův mlýn. Jihovýchodně od vsi leží přírodní památka Žemlička.\n\n"}
{"id": "492202", "url": "https://cs.wikipedia.org/wiki?curid=492202", "title": "Radostice (Borovany)", "text": "Radostice (Borovany)\n\nRadostice je vesnice v okrese České Budějovice, je součástí obce Borovany. Nachází se asi 2,5 km na západ od Borovan. Vesnicí protéká Trocnovský potok. Je zde evidováno 106 adres. V roce 2011 zde trvale žilo 226 obyvatel.\n\nProchází tudy železniční trať České Budějovice – Gmünd, na které je zřízena zastávka \"Radostice u Trocnova\".\n\nV katastrálním území Radostice u Trocnova leží i část obce Borovany.\n\nPrvní písemná zmínka o vesnici pochází z roku 1385.\n\n\n"}
{"id": "492205", "url": "https://cs.wikipedia.org/wiki?curid=492205", "title": "Trocnov", "text": "Trocnov\n\nTrocnov (dříve Záluží) je vesnice v okrese České Budějovice, je součást obce Borovany. Nachází se asi 3,5 km na západ od Borovan. Prochází tudy železniční trať České Budějovice – Gmünd. Vesnicí prochází silnice II/155. Je zde evidováno 55 adres. V roce 2011 zde trvale žilo 112 obyvatel.\n\nPrvní písemná zmínka o vesnici pochází z roku 1378.\n\nNarodil se zde Jan Žižka a dnes tu na ploše zhruba 15 hektarů stojí jeho velký památník. Nemovitý majetek Žižka prodal v roce 1378 rodu Rožmberků. Na konci 15. století se obec stala majetkem augustiniánů z Borovan, kteří zde v 17. století postavili klášterní dvůr. V 50. letech 20. století byl objekt upraven na muzeum.\n\n\n"}
{"id": "492207", "url": "https://cs.wikipedia.org/wiki?curid=492207", "title": "Třebeč", "text": "Třebeč\n\nTřebeč je vesnice v okrese České Budějovice, je součástí obce Borovany. Nachází se asi 3,8 km na jihovýchod od Borovan. Je zde evidováno 71 adres. V roce 2011 zde trvale žilo 165 obyvatel.\n\nPrvní písemná zmínka o vesnici pochází z roku 1364.\n\nSeverně od vesnice protéká řeka Stropnice, kolem které se rozkládá národní přírodní rezervace Brouskův mlýn.\n\n"}
{"id": "492208", "url": "https://cs.wikipedia.org/wiki?curid=492208", "title": "Magdalena Álvarez Arza", "text": "Magdalena Álvarez Arza\n\nMagdalena Álvarez Arza (* 15. února 1952, San Fernando, provincie Cádiz) je španělská politička, která v letech 2004-2009 působila jako Ministryně veřejných prací (Fomento). V roce 2009 byla zvolena poslankyní Evropského parlamentu za stranu Partido Socialista Obrero Español (Španělská socialistická dělnická strana) v oblasti Málaga. Předtím byla Ministryně pro Ekonomiku v Andaluské juntě.\n\nÁlvarez drží doktorát \"cum laude\" v Ekonomických a obchodních vědách z Complutense Univerzitě v Madridu a vyučovala Ekonomiku na Národní Univerzitě distančního vzdělávání v letech 1977 až 1990, na Escuela de Prácticas Jurídicas v Malaze v letech 1981 až 1989 a na Instituto de Estudios Fiscales v letech 1981 až 1989.\n\nV roce 1979 se připojila ke španělskému daňovému inspektorátu, kde zastávala mnoho funkcí včetně Ministryně Financí a později v AEAT, španělské daňové agentuře.\n\nByla šéfinspektorka Daňové delegace pro Málagu v letech 1987 – 1989, ředitelka Regionálních ekonomických pobídek (1989-1993) a ředitelka Oddělení finanční inspekce na Národním daňovém inspektorátu.\n\nÁlvarez byla členkou parlamentu Andalusie za provincii Málaga a v srpnu 1994 byla jmenována Ministryní ekonomiky a důchodů pro andaluskou juntu. Stala se tak členkou druhého kabinetu Manuela Chavese.\n\nBěhem doby jejího ministrování nebyl žádný z jejích dvou rozpočtů schválen Parlamentem.\n\nV roce 1996, po regionálních volbách, byla Chavesem potvrzena ve své funkci, a zaměřuje se na andaluský státní dluh a autonomní finance.\n\nV následných volbách v březnu 2000 ji Chaves ponechá jako hlavu Ministerstva ekonomie a důchodů pro šestý andaluský parlament.\n\nVe španělských všeobecných volbách v roce 2004 byla první na kandidátce do Poslanecké sněmovny za provincii Málaga a podporovala José Luis Rodríguez Zapatera, aby se stal španělským předsedou vlády.\n\nPřed těmito volbami, v lednu, byla Álvarez, vdaná matka jedné dcery, zvolena předsedkyní Komise sociální politické konference. Po těchto volbách byla jmenována Ministryní veřejných prací.\n\nZnovu zvolena byla ve španělských všeobecných volbách v roce 2008 jako člen parlamentu za provincii Málaga a pokračovala na ministerstvu do dubna 2009, kdy byla nahrazena José Blancem\n"}
{"id": "492210", "url": "https://cs.wikipedia.org/wiki?curid=492210", "title": "Vrcov", "text": "Vrcov\n\nVrcov je vesnice v okrese České Budějovice, je součástí obce Borovany. Nachází se asi 2,5 km na severovýchod od Borovan.Vesnicí protéká Vrcovský potok. Vesnicí prochází silnice II/155. Je zde evidováno 91 adres. V roce 2011 zde trvale žilo 144 obyvatel.\n\nPrvní písemná zmínka o vesnici pochází z roku 1396.\n\n\n"}
{"id": "492213", "url": "https://cs.wikipedia.org/wiki?curid=492213", "title": "Boršíkov", "text": "Boršíkov\n\nBoršíkov () je vesnice v okrese České Budějovice, je součástí obce Čížkrajice. Nachází se asi 1,3 km na sever od Čížkrajic. Vesnicí protéká Boršíkovský potok. Je zde evidováno 16 adres. V roce 2011 zde trvale žilo 39 obyvatel.\n\nPodél vsi protéká Boršíkovský potok, z něhož je napájen také návesní rybníček před čp. 2.\n\nPrvní písemná zmínka o vesnici pochází z roku 1373.\n\nV centru vesnice stojí kaple se zvoničkou datovaná 1930. U čp. 9 se nacházejí boží muka, která kulturní památkou. Druhou kulturní památkou ve vsi je výklenková kaplička za čp. 9.\n\n"}
{"id": "492215", "url": "https://cs.wikipedia.org/wiki?curid=492215", "title": "Chvalkov", "text": "Chvalkov\n\nChvalkov je vesnice v okrese České Budějovice, je součástí obce Čížkrajice. Nachází se asi 0,9 km na jih od Čížkrajic. Je zde evidováno 20 adres. V roce 2011 zde trvale žilo 81 obyvatel.\n\nPrvní písemná zmínka o vesnici pochází z roku 1389.\n\n\n"}
{"id": "492216", "url": "https://cs.wikipedia.org/wiki?curid=492216", "title": "Mezilesí (Čížkrajice)", "text": "Mezilesí (Čížkrajice)\n\nMezilesí (do roku 1950 Trutmaň, ) je vesnice v okrese České Budějovice a je součástí obce Čížkrajice. Nachází se asi 0,9 km na severovýchod od Čížkrajic. Je zde evidováno 32 adres. V roce 2011 zde trvale žilo padesát obyvatel.\n\nPrvní písemná zmínka o vesnici pochází z roku 1327.\n\n"}
{"id": "492220", "url": "https://cs.wikipedia.org/wiki?curid=492220", "title": "Brzeziny-Kolonia", "text": "Brzeziny-Kolonia\n\nBrzeziny-Kolonia je vesnice v okrese v okrese Čenstochová, je součástí gminy Poczesna. Má 499 obyvatel. Protéká jí říčka Brzezinka a s Čenstochovou je spojena dvěma autobusovými linkami, 14 a 25.\n"}
{"id": "492226", "url": "https://cs.wikipedia.org/wiki?curid=492226", "title": "Ugda", "text": "Ugda\n\nUgda též Ogda (: אוגדה) byla izraelská osada v bloku osad Chevel Jamit nacházející se v severovýchodním cípu Sinajského poloostrova jihovýchodně od města Jamit. \n\nZaložena byla v srpnu 1974. K roku 1977 zde zpráva připravená pro americký senát odhaduje počet obyvatel na 140. Šlo o zemědělskou osadu typu mošav. Vesnice byla vystěhována v roce 1982 v důsledku podpisu Egyptsko-izraelské mírové smlouvy.\n\n"}
{"id": "492228", "url": "https://cs.wikipedia.org/wiki?curid=492228", "title": "Česká Lhota", "text": "Česká Lhota\n\nČeská Lhota (dříve zvaná Prašivá Lhota) je vesnice v okrese České Budějovice, je součástí obce Dívčice. Nachází se asi 2,3 km na jihozápad od Dívčic. Je zde evidováno 48 adres. V roce 2011 zde trvale žilo 68 obyvatel.\n\nPrvní písemná zmínka o vesnici pochází z roku 1447.\n\nOd roku 1850 byla Lhota samostatnou obcí. Do roku 1920 k ní patřila osada Novosedly. V letech 1943-45 byla připojena k Dívčicím, po válce se opět osamostatnila. Roku 1960 se definitivně stala součástí Dívčic.\n\nDřívější název \"Prašivá\" nebo \"Prášlivá Lhota\" byl na základě povolení ministerstva změněn od 2. března 1905 na současnou \"Českou Lhotu\".\n\n\n"}
{"id": "492229", "url": "https://cs.wikipedia.org/wiki?curid=492229", "title": "Dubenec (Dívčice)", "text": "Dubenec (Dívčice)\n\nDubenec je vesnice v okrese České Budějovice, je součástí obce Dívčice. Nachází se asi 1,2 km na severozápad od Dívčic. Je zde evidováno 47 adres. V roce 2011 zde trvale žilo 71 obyvatel.\n\nNachází se zde dvě fotbalová hřiště, tenisový kurt a jezdecký klub Tandem. V okolí vesnice je soustava rybníků a hrází.\n\nPrvní písemná zmínka o vesnici pochází z roku 1344.\n\nPo roce 1850 patřil Dubenec pod Zbudov, od roku 1920 byl samostatnou obcí mimo období 1943-45 až do roku 1960, kdy se stal, stejně jako během války, součástí Dívčic.\n\nNejbližší železniční stanice – Dívčice – je vzdálena necelý kilometr. Cesta k ní vede podél trati 190 (Plzeň – České Budějovice), na které stanice leží. V samotném Dubenci je autobusová zastávka. Linkové autobusy jezdí do Českých Budějovic, Dřítně, Zlivi a Týna nad Vltavou.\n\n\n"}
{"id": "492231", "url": "https://cs.wikipedia.org/wiki?curid=492231", "title": "Novosedly (Dívčice)", "text": "Novosedly (Dívčice)\n\nNovosedly je vesnice v okrese České Budějovice, je součástí obce Dívčice. Nachází se asi 2,7 km na jihozápad od Dívčic. Vesnicí prochází silnice II/122. Je zde evidováno 38 adres. V roce 2011 zde trvale žilo 56 obyvatel.\n\nPrvní písemná zmínka o vesnici pochází z roku 1434.\nV letech 1850-1920 byly Novosedly součástí obce Česká Lhota, poté do roku 1964 samostatnou obcí a v červnu 1964 připojeny k Dívčicím.\n\n"}
{"id": "492232", "url": "https://cs.wikipedia.org/wiki?curid=492232", "title": "Hvozdno", "text": "Hvozdno\n\nHvozdno je vesnice v okrese České Budějovice, je součástí obce Dolní Bukovsko. Nachází se asi 2,4 km na jihozápad od Dolního Bukovska. Je zde evidováno 23 adres. V roce 2011 zde trvale žilo 36 obyvatel.\n\nJméno Hvozdno je odvozeno z obecného jména hvozd.\n\nPrvní písemná zmínka o vesnici pochází z roku 1379, kdy je ve Hvozdně uváděn Jan Radslav. Z listiny je patrné, že ves v té době náležela do vltavotýnského panství, které tehdy patřilo pražskému arcibiskupství. Na přelomu 14. a 15. století vzniklo ve vsi vladycké sídlo pánů z Dírné, kteří se začali psát z Hvozdna. Na hvozdenské tvrzi žil Ctibor z Hvozdna. Alois Jirásek použil tuto historickou postavu k tomu, aby byla jednou z hlavních postav smyšleného příběhu v románu Proti všem, který byl později zfilmován režisérem Otakarem Vávrou. Ctibor (Stibor) z Hvozdna byl jeden ze 452 signatářů stížného listu proti upálení Mistra Jana Husa.\n\n\n\nŘímskokatolická farnost Dolní Bukovsko\n"}
{"id": "492236", "url": "https://cs.wikipedia.org/wiki?curid=492236", "title": "Pelejovice", "text": "Pelejovice\n\nPelejovice je vesnice v okrese České Budějovice, je součástí obce Dolní Bukovsko. Nachází se asi 2,3 km na jihovýchod od Dolního Bukovska. Je zde evidováno 24 adres. V roce 2011 zde trvale žilo 47 obyvatel.\n\nPrvní písemná zmínka o vesnici pochází z roku 1475.\n\n\n"}
{"id": "492237", "url": "https://cs.wikipedia.org/wiki?curid=492237", "title": "Popovice (Dolní Bukovsko)", "text": "Popovice (Dolní Bukovsko)\n\nPopovice je vesnice v okrese České Budějovice, je součástí obce Dolní Bukovsko. Nachází se asi 1,7 km na jihozápad od Dolního Bukovska. Je zde evidováno 19 adres. V roce 2011 zde trvale žilo 35 obyvatel.\n\nV katastrálním území Popovice u Dolního Bukovska leží i část obce Hvozdno.\n\nPrvní písemná zmínka o vesnici pochází z roku 1562.\n\n"}
{"id": "492238", "url": "https://cs.wikipedia.org/wiki?curid=492238", "title": "Radonice (Dolní Bukovsko)", "text": "Radonice (Dolní Bukovsko)\n\nRadonice je vesnice v okrese České Budějovice, je součástí obce Dolní Bukovsko. Nachází se asi 3,8 km na jihozápad od Dolního Bukovska. Je zde evidováno 49 adres. V roce 2011 zde trvale žilo 102 obyvatel.\n\nPrvní písemná zmínka o vesnici pochází z roku 1541.\n\n\n"}
{"id": "492240", "url": "https://cs.wikipedia.org/wiki?curid=492240", "title": "Sedlíkovice (Dolní Bukovsko)", "text": "Sedlíkovice (Dolní Bukovsko)\n\nSedlíkovice je vesnice v okrese České Budějovice, je součástí obce Dolní Bukovsko. Nachází se asi 2,8 km na východ od Dolního Bukovska. Vesnicí protéká Bukovský potok. Je zde evidováno 21 adres. V roce 2011 zde trvale žilo padesát obyvatel.\n\nPrvní písemná zmínka o vesnici pochází z roku 1367.\n\n\n"}
{"id": "492243", "url": "https://cs.wikipedia.org/wiki?curid=492243", "title": "Pri'el", "text": "Pri'el\n\nPri'el (: פריאל) byla izraelská osada v bloku osad Chevel Jamit nacházející se v severovýchodním cípu Sinajského poloostrova jihovýchodně od města Jamit. Šlo o zemědělskou osadu typu mošav. Vesnice byla vystěhována v roce 1982 v důsledku podpisu Egyptsko-izraelské mírové smlouvy.\n\n"}
{"id": "492247", "url": "https://cs.wikipedia.org/wiki?curid=492247", "title": "Acmona", "text": "Acmona\n\nAcmona (: עצמונה,: Atzmona) byla izraelská osada v bloku osad Chevel Jamit nacházející se v severovýchodním cípu Sinajského poloostrova poblíž břehu Středozemního moře, v těsné blízkosti jiné osady Charuvit a jihozápadně od města Jamit. Šlo o zemědělskou osadu typu mošav. Vesnice byla založena v roce 1979. Podle jiného zdroje v roce 1980, každopádně v době, kdy již platila Egyptsko-izraelská mírová smlouva, která předpokládala vyklizení izraelských osad na Sinaji a jejich návrat pod egyptskou suverenitu. Založení mošavu Acmona tak bylo gestem osadníků, kteří chtěli rozhodnutí izraelské vlády o stažení ze Sinaje zvrátit.Vesnice byla ale nakonec skutečně vystěhována v roce 1982. Obyvatelé osady pak založili jako náhradní sídlo osadu Bnej Acmon v Pásmu Gazy. I tato náhradní osada ale zanikla roku 2005 po realizaci izraelského plánu jednostranného stažení.\n\n"}
{"id": "492253", "url": "https://cs.wikipedia.org/wiki?curid=492253", "title": "Checer Adar", "text": "Checer Adar\n\nChecer Adar (: חצר אדר,: Hetzer Adar) byla izraelská osada v bloku osad Chevel Jamit nacházející se v severovýchodním cípu Sinajského poloostrova poblíž města Jamit. Vesnice byla založena v prosinci 1981 v době, kdy již platila Egyptsko-izraelská mírová smlouva, která předpokládala vyklizení izraelských osad na Sinaji a jejich návrat pod egyptskou suverenitu. Založení Checer Adar tak bylo gestem osadníků, kteří chtěli rozhodnutí izraelské vlády o stažení ze Sinaje zvrátit. Vesnice byla ale nakonec skutečně vystěhována v roce 1982. Místní osadníci se celkem pětkrát po vyhnání vrátili zpět, až byla osada nakonec zbořena armádou.\n\n"}
{"id": "492255", "url": "https://cs.wikipedia.org/wiki?curid=492255", "title": "Altmark", "text": "Altmark\n\nAltmark je:\n\n"}
{"id": "492262", "url": "https://cs.wikipedia.org/wiki?curid=492262", "title": "Ma'oz ha-Jam", "text": "Ma'oz ha-Jam\n\nMa'oz ha-Jam (: מעוז הים, : Ma'oz HaYam) byla izraelská osada v bloku osad Chevel Jamit nacházející se v severovýchodním cípu Sinajského poloostrova poblíž města Jamit. Vesnice byla založena v lednu 1982 tedy v době, kdy již platila Egyptsko-izraelská mírová smlouva, která předpokládala vyklizení izraelských osad na Sinaji a jejich návrat pod egyptskou suverenitu. šlo o poslední osadu, kterou Izraelci na Sinaji založili. Vznik Ma'oz ha-Jam byl gestem osadníků, kteří chtěli rozhodnutí izraelské vlády o stažení ze Sinaje zvrátit. Vesnice byla ale nakonec skutečně vystěhována v roce 1982.\n\n"}
{"id": "492267", "url": "https://cs.wikipedia.org/wiki?curid=492267", "title": "Johnny Hallyday", "text": "Johnny Hallyday\n\nJohnny Hallyday (15. června 1943 Paříž – 6. prosince 2017 Marnes-la-Coquette), pravým jménem Jean-Philippe Smet, byl francouzský zpěvák a herec. Od počátku své kariéry se věnuje rokenrolu a popu ve frankofonním světě, občas je mu přezdíváno „francouzský Elvis Presley“. Vydal 39 zlatých a 17 platinových desek.\n\nOd roku 1997 byl rytířem Čestné legie.\n\n6. prosince roku 2017 podlehl rakovině plic.\n\n\n\n\n"}
{"id": "492270", "url": "https://cs.wikipedia.org/wiki?curid=492270", "title": "Nik Szymanek", "text": "Nik Szymanek\n\nNicholas Szymanek, známější jako Nik Szymanek, je britský amatérský astronom a astrofotograf, žijící v obci West Horndon v hrabství Essex na jihovýchodě Anglie.\n\nJe uznávaný zejména za své CCD snímky hlubokého vesmíru a za své příspěvky astronomickému vzdělávání a popularizaci astronomie. Často spolupracuje i s profesionálními astronomy a své fotografie pořizuje pomocí teleskopů umístěných na observatořích na ostrově La Palma (Kanárské ostrovy) a na Havajských ostrovech. Jeho schopnosti pořizování kvalitních snímků a zpracování obrazu mu v roce 2004 vynesly mezinárodní cenu \"Amateur Achievement Award\", udělovanou americkou Pacifickou astronomickou společností. Jeho fotografie jsou zveřejňovány v řadě astronomických periodik a v roce 2005 vydal také knihu o astrofotografii \"Infinity Rising\", která je zčásti sbírkou astronomických fotografií blízkého i vzdáleného vesmíru a zčásti astrofotografickou příručkou.\n\nSpoluautory následujících fotografií jsou Daniel Bramich a Nik Szymanek.\n\n"}
{"id": "492275", "url": "https://cs.wikipedia.org/wiki?curid=492275", "title": "Plicní oběh", "text": "Plicní oběh\n\nPlicní oběh (také malý oběh, malý plicní oběh nebo malý krevní oběh) je část kardiovaskulárního systému, která přenáší krev ochuzenou o kyslík z pravé komory srdce plicní tepnou do plic a okysličenou krev vrací zpět čtyřmi plicními žilami (dvěma z každé plíce) do levé síně a komory srdce.\n\n"}
{"id": "492278", "url": "https://cs.wikipedia.org/wiki?curid=492278", "title": "Virgin Racing", "text": "Virgin Racing\n\nVirgin Racing, známý též jako Marussia Virgin Racing, je automobilový závodní tým, který se účastnil závodů Formule 1 v letech 2010 a 2011. Počínaje sezonou 2012 tým závodil pod názvem Marussia F1 Team.\n\nTým byl původně založen pod názvem Manor Grand Prix, jako partnerství Manor Motorsport a Wirth Research. Šéf společnosti Manor Motosport John Booth byl šéfem týmu a technickým ředitelem byl Nick Wirth. Tým používal motory dodané společností Cosworth. Manor Motosport je známý ze svého působení ve F3 Euroseries, nyní závodí v sérii GP3. Tým sídlil ve městě Dinnington, oblast South Yorkshire ve Velké Británii, zatímco Wirth Research navrhovala a vyráběla monoposty F1 ze své základny v Bicesteru.\nNa konci roku 2009 byl tým přejmenován na Virgin Racing. Společnost Virgin Richarda Bransona se stala hlavním sponzorem týmu.\n\nVirgin VR-01 je prvním monopostem F1, který byl navrhován pouze využitím technologie CFD bez použití aerodynamického tunelu.\nDne 17. listopadu 2009 bylo oznámeno, že v týmu bude účinkovat na pozici týmové jedničky Timo Glock, bývalý jezdec týmu Toyota. Jezdec podepsal dvouletou smlouvu s možností jednoletého prodloužení. Jeho týmovým kolegou byl brazilský pilot Lucas di Grassi. Testovacími piloty se stali Luiz Razia a Álvaro Parente, kterého nahradil 23. února 2010 Andy Soucek. 11. srpna 2010 se rozhodl Soucek odejít z týmu. 20. září 2010 bylo oznámeno, že Jérôme d'Ambrosio, bývalý testovací jezdec týmu Renault, bude působit jako testovací jezdec týmu Virgin Racing a zúčastní se čtyř prvních pátečních tréninků v Singapuru, Japonsku, Koreji a Brazílii.\n\nRuská automobilka Marussia odkoupila 11. listopadu 2010 většinový podíl týmu. Nový monopost Virgin MVR-02 tuto změnu reflektoval svým označením.\nV roce 2011 zůstal prvním jezdcem týmu Marussia Virgin Racing Němec Timo Glock a jeho novým týmovým kolegou se stal Belgičan Jérôme d'Ambrosio.\n\nNázev Virgin Racing se do motoristického sportu vrátil v roce 2014, kdy se přihlásil do první sezóny 2014/15 nově vznikajícího šampionátu vozů na elektrický pohon Formule E, personálně se ovšem jedná o jiný tým.\n\nTučně – Pole position\n\"Kurzívou\" – Nejrychlejší kolo závodu\n\n\n"}
{"id": "492279", "url": "https://cs.wikipedia.org/wiki?curid=492279", "title": "Georges Bach", "text": "Georges Bach\n\nGeorges Bach (* 12. června 1955, Lucemburk) je lucemburský politik a odborář a od roku 2009 poslanec Evropského parlamentu.\n\nOd roku 1974 byl zaměstnaný v Société Nationale des Chemins de Fer Luxembourgeois (lucemburský národní železniční dopravce). Angažoval se do činnosti odborů. V roce 2003 se stal předsedou Svazu křesťanských pracovníků v dopravě (\"Federatioun vun den chrëschtlechen Transportaarbechter\") a také předsedou unie Syprolux, působící v odvětví železniční dopravy.\n\nV evropských volbách v roce 2009 kandidoval za Chrëschtlech Sozial Vollekspartei (Křesťanskosociální lidová strana) do Evropského parlamentu. V Europarlamentu se přidal ke Evropské lidové straně (EPP) a stal se také členem Výboru pro dopravu a cestovní ruch.\n"}
{"id": "492282", "url": "https://cs.wikipedia.org/wiki?curid=492282", "title": "Johanna Schallerová", "text": "Johanna Schallerová\n\nJohanna Schallerová, provdaná Klierová (* 13. září 1952, Artern, Durynsko) je bývalá východoněmecká atletka. Specializovala se na krátké překážkové běhy.\n\nJe dvojnásobnou olympijskou medailistkou. Zlatou medaili získala na olympiádě v kanadském Montrealu 1976 v čase 12,77 s. O čtyři roky později na letních olympijských hrách v Moskvě vybojovala stříbro, když cílem proběhla v čase 12,63 s.\n\nV roce 1978 vybojovala na ME v atletice v Praze na stadionu Evžena Rošického dvě medaile. Zlato v běhu na 100 metrů překážek a bronz ve štafetě na 4×100 metrů.\n\n"}
{"id": "492287", "url": "https://cs.wikipedia.org/wiki?curid=492287", "title": "Životní úroveň", "text": "Životní úroveň\n\nŽivotní úroveň lze definovat jako míru uspokojování materiálních i nemateriálních potřeb a tužeb jednotlivce či skupiny zbožím a službami. Jedná se o relaci mezi skutečností a tím, co je pociťováno jako žádoucí, což se podle něj značně blíží sociologické kategorii kvality života a zahrnuje tak kvalitu životního prostředí, kvalitu výživy, zdravotní prevence, úroveň zdravotní péče atp.\nObvykle se měří podle norem jako např. reálný příjem (tj. očištěný od inflace) na osobu a mírou chudoby. Jiná měřítka představují například přístup a kvalita zdravotní péče, ekonomické nerovnosti a úroveň vzdělání, aj. Dalšími jsou například přístup k určitému zboží (např. počet chladniček na 1000 lidí) nebo kvalita zdraví a života.\n\nJe dána osobní spotřebou obyvatelstva (objem spotřeby statků a služeb) dále pak společenskou spotřebou, která je dána úrovní pracovních podmínek (délka pracovní doby aj.), mimopracovních podmínek apod.\n\n\n"}
{"id": "492291", "url": "https://cs.wikipedia.org/wiki?curid=492291", "title": "Alexander Alvaro", "text": "Alexander Alvaro\n\nAlexander Nuno Alvaro (* 26. května 1975, Bonn-Bad Godesberg) je německý politik a poslanec Evropského parlamentu za stranu Freie Demokratische Partei (Svobodná demokratická strana), která je součástí Aliance liberálů a demokratů pro Evropu.\n\nV Europarlamentu je člen Výboru pro občanské svobody, spravedlnost a vnitřní věci, Dele\"gace pro vztahy s Palestinskou legislativní radou\" a \"Delegace pro vztahy s Indií\". Je náhradník ve Výboru pro průmysl, výzkum a energetiku a Petičním výboru.\n\n\n\n"}
{"id": "492293", "url": "https://cs.wikipedia.org/wiki?curid=492293", "title": "Before I Self Destruct", "text": "Before I Self Destruct\n\nBefore I Self Destruct je čtvrté studiové album amerického rappera 50 Centa, jde o poslední sólové album 50 Centa u nahrávací společnosti Interscope Records. Spolu s albem byl vydán stejnojmenný režisérský debut 50 Centa a dokument o životě a smrti rappera Jam Master Jaye.\n\nAlbum Before I Self Destruct bylo plánováno na rok 2007, během něj měl připravených již 12 písní. Namísto 'BISD' se však rozhodl vydat album Curtis a \"BISD\" byl odsunut na rok 2008.\n\nNa začátku roku 2008 vyšel první promo single \"Get Up\", který produkoval Scott Storch, poté vyšel druhý promo single \"Get It In\", který produkoval Dr. Dre. Posléze však bylo potvrzeno, že ani jeden z těchto promo singlů na albu nebude. V květnu 2009 vyšel první oficiální promo single \"Ok, You're Right\", který byl zveřejněn na mixtapu \"War Angel LP\". První oficiální rádiový single je píseň \"Baby By Me\" (ft. Ne-Yo), která byla vydána v prosince 2009. Jako druhý oficiální single byla v lednu 2010 vydána píseň \"Do You Think About Me\" (ft. Governor).\n\nPůvodní tracklist z počátku roku 2009 byl odlišný od nynějšího, téměř celé album tedy bylo přehráno během roku 2009.\n\nAlbum je, podle samotného autora, \"temnější\" a \"agresivnější\" než jeho předchozí alba a jde o prequel k albu Get Rich or Die Tryin'. V 16místném tracklistu bylo místo jen pro pár hostů, a tak si 50 Cent sezval umělce jako Eminem, Ne-Yo, R. Kelly a Lloyd Banks, později, po vydání klipu k písni \"Do You Think About Me\" se zveřejnilo jméno zpěváka na této písni, jde o Governora, což je RnB/Soulový zpěvák.\n\nPůvodně (v roce 2007) bylo album \"BISD\" plánováno na únor 2008, poté posunuto na březen, ale kvůli vydání Curtise se odsunulo na neurčito.\n\nNové oficiální datum bylo stanoveno na 9. prosinec 2008, poté se však znovu odsunul, až na únor a březen 2009. Poté 50 Cent oznámil, že chce vydat \"BISD\" až Eminem vydá svůj Relapse a nový termín byl stanoven na září 2009. Přesněji na 11. září 2009, tedy den, kdy Jay-Z vydával svůj The Blueprint 3. Ani tento termín však nebyl dodržen, a tak 50 Cent oznámil nové datum - 3. listopad a hned nato 23. listopad, kdy vydala album např. i Rihanna.\n\nNaneštěstí \"BISD\" uniklo během října 2009 na internet a bylo tak více jak měsíc před vydáním k volnému stažení. A tak bylo album k zakoupení v digitální formě již 9. listopadu na iTunes a 16. listopadu v obchodech.\n\nAlba se prodalo první týden \"jen\" 160 000 ks, což tehdy bylo nejméně v kariéře 50 Centa, dalšího alba se však prodalo ještě méně. Celkem se v USA prodalo okolo 500 000 ks. V lednu 2010 album získalo certifikaci zlatá deska od společnosti RIAA.\n\n\"Kritiky:\"\n\n Deluxe Edition Bonus\n\niTunes Bonus\n\n"}
{"id": "492294", "url": "https://cs.wikipedia.org/wiki?curid=492294", "title": "Alex Yoong", "text": "Alex Yoong\n\nAlexander Charles Loong Yoong (* 20. července 1976, Kuala Lumpur, Malajsie) je malajsijský automobilový závodník. Je čínského a britského původu. Stal se také trojnásobným mistrem Malajsie ve vodním lyžování.\n\nZačal závodit v roce 1994 v Formuli Asia, kde obsadil 3. místo ve své první sezoně a v roce 1995 druhé místo. Poté odešel do Evropy, konkrétně do britské Formule Renault, kde v sezoně 1996 získal 12. místo. V letech 1997 – 1999 závodil v britské formuli 3 a roku 1999 ve formuli 3000, avšak nedosáhl zde velkých úspěchů. Pro sezony 2000 a 2001 se vrátil do Asie, kde závodil ve formuli Nippon.\n\nV roce 2001 debutoval ve formuli 1 za tým Minardi při Grand Prix Itálie 2001 (spolu s českým pilotem Tomášem Engem). V týmu nahradil pomalého Brazilce Tarsa Marquese a jezdil po boku pozdějšího mistra světa Fernanda Alonsa. Absolvoval tři závody, z nichž dva nedokončil pro technickou závadu, při Grand Prix Japonska 2001 obsadil 16. místo. Vždy startoval z posledního, 22. místa.\n\nPro sezonu 2002 zůstal v týmu Minardi, ovšem dostal nového týmového kolegu, Marka Webbera. Třikrát se nedokázal kvalifikovat, jeho nejlepším výsledkem byla Grand Prix Austrálie 2002, kde obsadil 7. pozici. Pro dva závody (GP Maďarska a GP Belgie) byl z výkonnostních důvodů vystřídán Anthony Davidsonem, ale pro zbytek sezony byl znovu angažován hlavně díky přílivu peněz od sponzorů.\n\ntučně vyznačené závody znamenají zisk pole position, závody vyznačené kurzívou zajetí nejrychlejšího kola v závodě\nV roce 2003 závodil v americké sérii Champ Car a obsadil 23. místo. V letech 2004 – 2007 se věnoval převážně sportovním vozům (V8 Supercar v Austrálii, Le Mans Series). V roce 2007 obsadil v 24 hodin Le Mans 8. místo spolu s Janem Charouzem a Stefanem Mückem. V letech 2006 – 2008 reprezentoval svou zemi v A1 Grand Prix, a s Yoongovým přispěním dokázala Malajsie vybojovat 5. místo v roce 2006, 6. místo v roce 2007 a 15. místo v roce 2008. V roce 2009 závodil v GP2 Asia Series, kde obsadil 25. místo.\n\n"}
{"id": "492295", "url": "https://cs.wikipedia.org/wiki?curid=492295", "title": "Straňany", "text": "Straňany\n\nStraňany jsou vesnice v okrese České Budějovice, je součástí obce Doudleby. Nachází se asi 0,2 km na jih od Doudleb. Vesnicí protéká Malše. Je zde evidováno 92 adres. V roce 2011 zde trvale žilo 281 obyvatel.\n\nPrvní písemná zmínka o vesnici pochází z roku 1360.\n\n"}
{"id": "492298", "url": "https://cs.wikipedia.org/wiki?curid=492298", "title": "Luís Paulo Alves", "text": "Luís Paulo Alves\n\nLuís Paulo de Serpa Alves (* 19. září 1961, Horta, Azory) je portugalský ekonom a politik spjatý s Azorami a od roku 2009 je poslanec Evropského parlamentu.\n\nZískal bakalářský titul v oboru organizace a řízení podniků na Azorské univerzitě. Pokračoval v postgraduálním studiu na Vysoké škole ekonomie a managementu v Lisabonu. V roce 1989 by zaměstnaná ve firmě Unileite.\n\nDržel mandát poslance Regionálního legislativního shromáždění Azorů. Ve volbách 2009 do Evropského parlamentu byl zvolen z kandidátky strany Partido Socialista. V Evropském parlamentu je členem Výboru pro regionální rozvoj a Delegace ve Smíšeném parlamentním shromáždění AKT-EU.\n\n"}
{"id": "492304", "url": "https://cs.wikipedia.org/wiki?curid=492304", "title": "Gloria Siebertová", "text": "Gloria Siebertová\n\nGloria Siebertová (rozená Kovariková, později Uibelová; * 13. ledna 1964, Ortrand, Braniborsko) je bývalá východoněmecká atletka, která se věnovala krátkým překážkovým běhům.\n\nV roce 1981 si doběhla na juniorském mistrovství Evropy v nizozemském Utrechtu pro stříbrnou medaili. V roce 1987 získala stříbrnou medaili na halovém ME ve francouzském Liévinu i na druhém ročníku MS v atletice v Římě. O rok později vybojovala stříbro také na letních olympijských hrách v jihokorejském Soulu, kde v cíli byla o 23 setin sekundy později než Bulharka Jordanka Donkovová.\n\nSbírku stříbrných medailí završila na evropském šampionátu ve Splitu v roce 1990. Na Mistrovství světa v atletice 1991 v Tokiu skončila ve třetím rozběhu na 5. místě a do semifinále nepostoupila.\n\n\n"}
{"id": "492306", "url": "https://cs.wikipedia.org/wiki?curid=492306", "title": "Kniha Severní Qi", "text": "Kniha Severní Qi\n\nKniha Severní Qi (čínsky:北齐书, pinyin Bei Qi Shu), byla oficiální historie čínské dynastie Severní Qi. Byla napsána historikem dynastie Tang Li Baiyaoem (李百药) a byla dokončena v roce 636. Je uveden mezi oficiálními Čtyřiadvaceti historiemi Číny. Původní Kniha obsahovala 50 kapitol, ale za dynastie Song bylo zjištěno, že pouze 17 kapitol zůstalo neporušených, zbytek je ztracen.\n"}
{"id": "492308", "url": "https://cs.wikipedia.org/wiki?curid=492308", "title": "Kasimovský chanát", "text": "Kasimovský chanát\n\nKasimovský chanát (též \"Kasimovské carství\" tatarsky: \"Касыйм ханлыгы\", \"Касыйм патшалыгы\"; rusky: \"Касимовское ханство\", \"Касимовское царство\") byl vazalský stát velikého knížectví moskevského, založený Vasilijem II. pro tatarského emigranta \"\"careviče\"\" Qasima roku 1452. Existoval do roku 1681. Pod jeho kontrolou byla dnešní Rjazaňská oblast. Hlavním městem byl Kasimov, ležící na řece Oce.\n\n\n"}
{"id": "492309", "url": "https://cs.wikipedia.org/wiki?curid=492309", "title": "Ryzost", "text": "Ryzost\n\nRyzost (od \"ryzí\" = čistý, nesmíšený) je číselný údaj o poměrném hmotnostním obsahu drahého kovu v předmětu nebo ve slitině. V některých zemích je zákonem stanoveno, že na ozdobných předmětech a špercích z drahých kovů musí být ryzost vyznačena a potvrzena značkou státní zkušebny (puncem). V ČR tuto povinnost ukládá a vymezuje Puncovní zákon č 539/1992 Sb.\n\nRyzost se tradičně udává v karátech (kt): jeden karát přitom odpovídá 1/24 hmotnosti a ryzí kov má tedy 24 karátů. V ČR se nejčastěji používá 14 kt zlato, to znamená směs kovu v poměru 14/24; nově se označuje v tisícinách jako 585/1000. Na státní značce bývá ryzost vyznačena ryzostním číslem. Běžně používané ryzosti ve zlatnictví a šperkařství jsou v následujících tabulkách:\n\nU mincí z drahých kovů je ryzost jmenovitě předepsána. Zlaté mince mívají ryzost 900/1000 nebo 986/1000 (dukátové zlato). Stříbrné mince mívají ryzost 500/1000 (předválečná čs. pětikoruna), 835/1000 (Rakousko-uherská koruna a dvoukoruna), 900/1000 nebo 925/1000 (sterlingové stříbro). Moderní investiční mince se většinou vyrábí ve vysokých ryzostech. U stříbra bývá minimálně 900/1000, u zlata i ryzost 999,9/1000.\nU mincí je výrobcem mincovna, ale dále je garantem stát. U medailí je garantem povětšinou emitent. Rozdíl mezi mincí a medailí je, že mince je platební, medaile je pamětní.\n\n\n\n"}
{"id": "492312", "url": "https://cs.wikipedia.org/wiki?curid=492312", "title": "Ladislav z Boskovic", "text": "Ladislav z Boskovic\n\nLadislav Velen z Boskovic (1455–1520 Letovice) byl moravský šlechtic z rodu pánů z Boskovic.\n\nJeho otcem byl Václav z Boskovic, zvaný též Vaněk, matkou byla Kunka z Kravař a ze Strážnice. První písemná zmínka o Ladislavovi pochází z roku 1455. Ladislav byl velice vzdělaný muž, na jehož výchově měl podíl jeho strýc, olomoucký biskup Tas z Boskovic. Ladislav studoval na univerzitách v Itálii, kde se seznámil s uměním i s klasickou literaturou. Vydal se na duchovní dráhu, současně však psal knihy a básně. V roce 1480 se stal kanovníkem v Olomouci. Po násilné smrti svého bratra Jaroslava z Boskovic byl na svoji žádost propuštěn z kněžského stavu a ujal se správy rodového majetku.\n\nV roce 1490 koupil Ladislav od Jana Heralta z Kunštátu hrad a město Moravskou Třebovou s okolními vesnicemi a uváděl se též s přídomkem \"Třebovský\". Hrad v Moravské Třebové, kterou do konce století renesančně přestavěl, se postupně stávala jeho hlavním sídlem, kam začal soustřeďovat své sbírky a kde založil rozsáhlou knihovnu. V roce 1496 se stal nejvyšší komorníkem českého krále Vladislava II. Jagellonského jako významný šlechtic začal rozmnožovat své majetky. Od své matky Kunky z Kravař získal tvrz a městečko Židlochovice. Roku 1506 koupil polovinu Letovic a o rok později koupil od svých příbuzných hrad Cimburk s Městečkem Trnávkou a několika okolními vesnicemi. Od krále Vladislava získal hrad Úsov se stejnojmenným městečkem a Litovel. Od Mikuláše Trčky z Lípy koupil zbořené hrady Brníčko a Hoštejn s příslušnými vesnicemi a vyměnil hrad Zábřeh s městem za Svojanov. Ladislav z Boskovic patřil k předním humanistům své doby, jednalo se též o nábožensky tolerantního člověka.\n\nSe svou ženou Magdalenou Berkovou z Dubé měl dvě děti: Kryštofa z Boskovic a Elišku z Boskovic.\n\nLadislav z Boskovic zemřel na zámku v Letovicích \"druhou neděli po sv. Janu Křtiteli\" roku 1520.\n\n\n"}
{"id": "492313", "url": "https://cs.wikipedia.org/wiki?curid=492313", "title": "Kazašská autonomní sovětská socialistická republika", "text": "Kazašská autonomní sovětská socialistická republika\n\nKazašská autonomní sovětská socialistická republika, rusky Казакская Автономная Советская Социалистическая Республика byla samosprávná republika v Sovětském svazu, která existovala od roku 1925 do roku 1936.\n\nKazašská ASSR byla původně založena jako Kyrgyzská autonomní sovětská socialistická republika (neplést si s Kyrgyzskou sovětskou socialistickou republikou). V roce 1925, byla přejmenována na Kazašskou autonomní sovětskou socialistickou republiku s hlavním městem Kyzylordou. V roce 1929 bylo město Alma-Ata ustanoveno hlavním městem Kazašské ASSR. 5. prosince 1936 se reorganizovala na Kazašskou sovětskou socialistickou republiku.\n\nV roce 1932 hraničila na západě s Nižnevolžským krajem, na severozápadě s Srednevolžským krajem a Západosibiřským krajem, na severu s Uralskou oblastí, na jihu se středoasijskými sovětskými republikami, a na jihovýchodě s Čínou.\n\n\nPodíl průmyslové výroby v celkovém produktu v roce 1931 tvořil 36,8% (18,4% v 1927/28).\nV roce 1931 bylo více než 40 mil. hektarů půdy vhodných k obdělávání, ze kterých se použila mizivá část — pouhých 5,6 mil. hektarů - v roce 1932. 10 mil. ha tvořily posečené louky, 95 mil. ha sena a 40 mil. ha pastviny.\nV prvních pěti letech dával Kazachstán okolo 10% obilnin do ostatních republik SSSR. V roce 1932 bylo združstevněno 66% hospodářství a 85,6% sečných ploch vlastnila zemědělská družstva, rovněž bylo organizováno na 300 chovatelů dobytka.\n\nCelková délka železnic v roce 1932 čítala 5474 km (3241 v roce 1927).\n\nKazašská ASSR vznikala v roce 1925 v důsledku přejmenování Kyrgyzské autonomní sovětské socialistické republiky. Současně s přejmenováním republiky bylo hlavní město přeneseno z Orenburgu do města Ak-Mečeť, které bylo přejmenované na Kyzyl-Orda a Orenburská gubernie byla vrácena Ruské sovětské federativní socialistické republice. V květnu 1927 bylo hlavní město přeneseno do Alma-Aty. V srpnu 1928 byly zrušeny všechny gubernie Kazašské ASSR, a její teritoria byla rozdělena na 13 obvodů a okresů. V březnu 1930 byla Karakalpatská autonomní oblast vyřazena z Kazašské ASSR a bezprostředně podřízena RSFSR. V březnu 1932 bylo území republiky rozděleno na šest velkých oblastí. V prosinci 1934 byl menší okrsek na severu republiky předán nově vytvořené Orenburské oblasti. Se schválením nové Ústavy SSSR 5. prosince 1936 byl status Kazašské ASSR povýšen na svazovou republiku, která byla vyvedena z RSFSR.\n\n"}
{"id": "492324", "url": "https://cs.wikipedia.org/wiki?curid=492324", "title": "Karel Paleček", "text": "Karel Paleček\n\nGenerálporučík Karel Paleček (28. ledna 1896, Plzeň – 12. března 1962, Praha) byl československý legionář, voják a zakladatel výsadkových jednotek Československé armády.\n\nKarel Paleček se narodil 28. ledna 1896 v Plzni v rodině truhláře a železničáře Františka Palečka (1864–??) a jeho manželky Doroty, rozené Ulčové (1864–??). Měl pět starších sester a bratra. Po absolvování čtyř ročníků reálného gymnázia vystudoval obchodní školu.\n\nNa začátku první světové války byl povolán do Rakousko-uherské armády a v řadách 35. pluku odjel na ruskou frontu. Bojoval v Haliči a v Rusku. Tam v září 1916 přeběhl do zajetí a 1. prosince 1916 se přihlásil do Československých legií, se kterými prodělal bitvu u Zborova a přechod Sibiře.\n\nDo nově vzniklého Československa se vrátil v roce 1919. Svůj další život se rozhodl spojit s armádou. Po absolvování školy pro důstojníky prošel řadou velitelských funkcí u 46. pluku v Chomutově. V roce 1931 se stal důstojníkem druhého oddělení Hlavního štábu, tehdejší vojenské zpravodajské služby. Působil v ofenzivním (rozvědném) oddělení zaměřeném na Německo. Zároveň umožnil čs. vojenským zpravodajcům zřídit ve svém rodinném domě ve Střešovicích konspirační (utajené) pracoviště.\n\nPoté, co zpravodajská služba získala nezvratné informace o chystaném obsazení republiky nacistickým Německem, využil Paleček nabídku plk. Moravce a opustil Československo, aby se z Anglie podílel na boji proti okupantům.\n\nV exilu byl nejdříve pověřen řízením pařížské zpravodajské expozitury. Po pádu Francie se přesunul do Anglie, kde začal řídit Zvláštní skupinu D, která prováděla výběr a výcvik budoucích příslušníků paradesantních skupin vysílaných v rámci zvláštních operací do okupovaného Československa.\n\nNa konci války byl pověřen dalším plněním koordinací výsadků materiálů pro odboj v Protektorátu Čechy a Morava ze strany SSSR. Z tohoto důvodu se z Londýna přesunul do osvobozených Košic. Ve funkci koordinátora ale záhy zjistil, že sovětská strana má malý zájem na posilování národního odboje v českých zemích.\n\nPo válce jako důstojník zpravodajského oddělení HŠ přijímal hlášení přeživších výsadkářů ze zvláštních operací a zároveň připravoval vznik prvních československých výsadkových jednotek, tzv. \"jednotek dopravovaných vzduchem\" (JDV). V roce 1948 byl, již v hodnosti brigádního generála jmenován do funkce velitele výsadkového vojska.\n\nV listopadu 1949 byl spolu se svým náčelníkem štábu Rudolfem Krzákem zatčen a na základě vykonstruovaných obvinění odsouzen k 9 rokům odnětí svobody, degradaci, ztrátě občanských práv na deset let, zabavení většiny majetku a peněžitému trestu. Trest si odpykával nejprve na plzeňských Borech a poté v Leopoldově. V roce 1952 byl jeho případ znovu otevřen a Karel Paleček byl v neveřejném procesu zbaven viny a osvobozen.\n\nZemřel 12. března 1962 po několika těžkých operacích.\n\nDne 10. dubna 1923 se Karel Paleček oženil s Eliškou Stádníkovou z Chomutova (1900–??).\n\nBratr Karla Palečka emigroval do Izraele po r. 1945 a jeho rodiče byli vystěhování do Horšovského Týna, kde žili v 60. a 70. letech až do své smrti.\n\n\n"}
{"id": "492326", "url": "https://cs.wikipedia.org/wiki?curid=492326", "title": "Manor Motorsport", "text": "Manor Motorsport\n\nManor Motorsport je motoristický závodní tým z Velké Británie, který byl založen v roce 1990.\n\nV roce 1990 založil Manor Motorsport bývalý jezdec John Booth, aby se primárně účastnil britské Formule Renault. Zde získal i nejvíce úspěchů, když za Manor závodili pozdější šampióni Formule 1 Kimi Räikkönen a Lewis Hamilton nebo další jezdci F1 jako Antonio Pizzonia. V roce 1999 vstoupil tým i do britské Formule 3, kde získal dva tituly s jezdci Marcem Hynesem a Pizzoniou.\n\nV roce 2007 se změnila vlastnická struktura. Manažer týmu ve Formuli Renault UK Tony Shaw odkoupil tuto čás týmu od Bootha a pod názvem Manor Competition provozoval svůj vlastní tým. Boothovi zůstala práva na jméno Manor Motorsport a pokračoval ve Formuli 3 Euro Series až do roku 2009.\n\nV letech 2010 až 2016 se Manor Motorsport (pod několika názvy) účastnil šampionátu Formule 1. Tým F1 byl pojmenován jako Manor Grand Prix, ale ze sponzorských důvodů bylo jméno změněno na Virgin Racing, později koupila většinu týmu ruská automobilka Marussia, podle které se tým přejmenoval na Marussia F1. V roce 2014 Marussia F1 zkrachovala, tým poté zachránil investor Stephen Fitzpatrick, v sezóně Formule 1 2015 tak jezdil pod jménem Manor Marussia. V posledním roce 2016 pak soutěžil pod názvem Manor Racing MRT a kvůli nedostatku financí se již sezóny 2017 nezúčastnil.\n\nMezi roky 2010 a 2014 měl Manor také svůj tým v GP3 Series, který od roku 2011 nesl jméno Marussia Manor Racing.\n\n5. února 2016 oznámil Manor Motorsport svůj vstup do seriálu vytrvalostních závodů FIA World Endurance Championship.\n\nJezdecké tituly:\n\nTýmové tituly tým nemá.\n\nV sezóně 2016 se Manor účastnil závodů ve třídě LMP2 se dvěma vozy postavenými na šasi Oreca 05 a s motory Nissan. Stroj s číslem 44 řídili Tor Graves, James Jakes a Will Stevens, číslo 45 Richard Bradley, Roberto Merhi a Matt Rao.\n\nHlavní články - Virgin a Marussia\n\nTým Manor Motorsport se účastnil také těchto šammpionátů:\n\n"}
{"id": "492327", "url": "https://cs.wikipedia.org/wiki?curid=492327", "title": "Karin Balzerová", "text": "Karin Balzerová\n\nKarin Balzerová, rozená Richertová (5. června 1938, Magdeburk – 17. prosince 2019) byla východoněmecká atletka, sprinterka, jejíž specializací byly krátké překážkové běhy.\n\nV roce 1964 se stala v Tokiu olympijskou vítězkou v běhu na 80 metrů překážek. O osm let později v Mnichově, kde ženy poprvé běžely delší trať brala bronz. Je také dvojnásobnou mistryní Evropy v běhu na 100 metrů překážek a dvojnásobnou halovou mistryní Evropy v běhu na 60 metrů překážek.\n\nJejí syn Falk (* 1973), se rovněž věnoval překážkovým běhům.\n\n"}
{"id": "492332", "url": "https://cs.wikipedia.org/wiki?curid=492332", "title": "Kryštof z Boskovic", "text": "Kryštof z Boskovic\n\nKryštof z Boskovic († 13. září 1550) byl moravský šlechtic z rodu pánů z Boskovic.\n\nJeho rodiči byli Ladislav z Boskovic a Magdalena Berková z Dubé. První zmínka o Kryštofovi pochází z roku 1520, kdy zemřel jeho otec. Oženil se s Kunkou z Minsterberka, která byla potomkem slavného rodu z Kunštátu a Poděbrad. Roku 1530 se Kryštof stal nejvyšším komorníkem, roku 1540 byl jmenován do funkce moravského zemského hejtmana. V této funkci pořádal výpravu do Uher na obranu proti tureckému nebezpečí. Tato turecká vojna ho finančně vyčerpala. V roce 1544 prodal Letovice, za což o rok později financoval koupi svojanovského panství. V roce 1547 však prodal rodové sídlo pánů z Boskovic s městem a s mnoha vesnicemi rozsáhlého panství zbohatlému důlnímu podnikateli Šimonu Ederovi ze Štiavnice. Kromě toho prodal i hrad Cimburk s panstvím, Úsov a Litovel.\n\nKryštof zemřel 13. září 1550, zanechal po sobě jediného syna Ladislava Velena z Boskovic a dceru Marii Magdalenu.\n\nLadislav Velen z Boskovic zemřel již roku 1551 a zanechal po sobě sirotky Václava, Jana, Kunku, Marii Annu a Johanku.\n\n\n"}
{"id": "492333", "url": "https://cs.wikipedia.org/wiki?curid=492333", "title": "Tibor Kočík", "text": "Tibor Kočík\n\nDr. Tibor Kočík (* 5. prosince 1952, Košice) je slovenský básník, esejista, publicista a speciální pedagog. Patří ke košickému okruhu literátů.\n\nNarodil se na severu Košic v jednom z domů, který postavili čeští stavitelé po převratu roce 1918, přičemž ulice, kde dům stojí, dodnes nese jméno Havlíčkova. Psychiku jeho raného vývoje stigmatizovalo opuštění rodiny otcem. Vystudoval všeobecnou a speciální pedagogiku na Pedagogické fakultě UPJŠ v Prešově, později žurnalistiku na Filozofické fakultě Univerzity Komenského v Bratislavě. Od svého nástupu do zaměstnání roce 1976 působil jako učitel, vydavatelský redaktor, novinář, tajemník Svazu slovenských výtvarních umělců, později Slovenské výtvarné unie. Od roku 1991 až do současnosti se věnuje jako speciální pedagog emocionálně a sociálně narušeným dětem v Léčebně-výchovném sanatoriu v Košicích – Barci, které při vzniku spoluvytářel a v pozici zástupce ředitele ho již porfiloval více než dvě desetiletí. Jeho dcera Dana vystudovala klasickou hru na kytaru na Hudební a herecké univerzitě ve Vídni, kde žije a věnuje se hudbě.\n\nPoezii začal psát v 70. letech 20. století. Publikoval nejprve v neoficiálních periodikách, a to v samizdatech Smetisko (1973–1976) a Denníkové záznamy (1978–1979), které neměly politický aspekt, ale spíše presentovaly vnitřní rezignovaný pocit několika mladých začínajících básníků jako vyjádření nesouhlasu s manipulativními tendencemi v oficiální slovenské normalizační literatuře, především s těmi, které aplikoval básník Vojtěch Mihálik v příloze pro mladou literaturu v týdeníku Nové slovo. Na počátku 80. let poezii publikoval v \"Romboidu\", \"Slovenských pohľadoch\", \"Smene na nedeľu\", po odchodu již zmíněného Mihálika z Nového slova taktéž v tomto periodiku. V té době se projevoval také publicisticky. Pro košické studio někdejšího Československého rozhlasu napsal několik rozhlasových pásem kromě slovenských, také o poezii českých, v té době poměrně frekventovaných básníků, např. Josefa Šimona, Jaromíra Pelce, Petra Cincibucha, Karla Sýse. Když ve snaze o knižní vydání svých veršů narazil na rigidní vydavatelské bariéry, rezignoval na vydavatelské ambice a věnoval se výtvarné publicistice. Výtvarněkriticky zhodnotil pohyb na výtvarné scéně východního Slovenska v rozpětí let 1985–2000, což zúročil v knize výtvarných esejí \"Fragmenty z medzičasu\" (2000).\n\nJe členem slovenského Klubu nezávislých spisovatelů a Združení historiků moderního výtvarního umění v Slovenské republice.\n\nVe své prvotině \"Vnútrozemie\" (1995) \"\"jako jedné z mála zbírek podobného typu u nás, zachytil výbušnou atmosféru v každodenním životě\"\" (Dalimír Hajko). Projevil se v ní jako autor kultivované poezie, vyznačující se nekompromisním pohledem do „vlastního vnitrozemí“ zachováváním si záznamů z různých životních napětí a krizí. Vzhledem k opožděnému vydání debutu a dalších na vydání připravených rukopisů, v krátkých časových intervalech mu vyšlo hned po sobě pět básnických knih: \"Premenlivé dno\" (1996), \"Pohľadnice & skice\" (1997), \"Stretnutie voľných pádov\" (1998), \"dlhá jazda/ružová záhrada\" (1999), \"Medirytiny duše\" (2000), ve kterých nenabízel žádne iluze, nic nepřizdoboval ani spomínkovým optimismem, ani potěšující nadějí. Sbírky charakterizují programový senzualizmus, vícevýznamovost, úvahovost, přičemž jde o poezii plné otázek, pochybností, metafyzického napětí. Po smrti své manželky Lujzy vydal sbírku pod názvem \"Byť namiesto ma\"ť (2004), ve které významovými uzly ztišených lyrizovaných monologů a také ponorných dialogů s univerzem jsou svědomí, hřích, pravda, láska, smrt, osud, čas a jiné abstraktní veličiny. V knížce \"Zóna\" (2007), obsahující čtyři básnické skladby (Grafity, Vodopád, Rock in love, Zraniteľnosť), Tibor Kočík vyjádřil kritické stanoviska k aktuálnímu stavu lidského bytí a morálky. Nehodnotí, nevyslovuje soudy, neodsuzuje konkrétní společenské nebo politické systémy. Básnické postoje spíše zajímá prostřednictvím zpytování sebe sama. Pojmenoval podstatné znaky naší současnosti, jako jsou akčnost dění, zproblematizování identity člověka, komercionalizace všeho druhu, drogová scéna a z ní vyplývající závislost, emocionální vyprahnutost, nehostinnost betonového prostoru, masmediální manipulace, mezigenerační rozpory, zneužívání politické moci, tupá pornografie a j. V nejnovší zbírce \"Rok zasvětěnce\" (2017) se projevil jako \"\"velmi dobrý pozorovatel každodennosti. Umí pojmenovat její krizové jevy, její slabosti i hodnotově silné místa, na které se vyplatí vstoupit jako diskutér...\"\" (Ján Gbúr).\n\nTibor Kočík je sestavovatelem několika sborníků poezie a prózy, naposledy sborníku sestaveného z příspěvků účastníků mezinárodní konference \"Sándor Márai - zaprisahaný nepriateľ diktatúr\" (2007).\n\n\n"}
{"id": "492337", "url": "https://cs.wikipedia.org/wiki?curid=492337", "title": "Marta Andreasenová", "text": "Marta Andreasenová\n\nMarta Andreasenová, nepřechýleně Marta Andreasen (* 26. listopadu 1954, Buenos Aires, Argentina) je španělská účetní, která byla v lednu 2002 zaměstnána Evropskou komisí jako hlavní účetní. V roce 2009 byla zvolena poslankyní Evropského parlamentu za United Kingdom Independence Party (UKIP).\n\nAndreasenová byla v roce 1977 kvalifikována jako autorizovaný účetní v Buenos Aires. Poté pracovala pět let jako auditorka v Price Waterhouse.\n\nOd roku 1982 pracovala jako finanční a administrativní manažerka a poté jako regionální finanční ředitelka v různých společnostech převážně ve Španělsku jako například Rockwell Automation nebo Lotus Development\n\nV roce 1998 se připojila k Organizaci pro hospodářskou spolupráci a rozvoj (OECD), kde zjistila vážné problémy v jejich účetním systému, které zvýšily její zájem o management a navrhované možnosti reformy. Po počátečních překážkách vypsal Arthur Andersen vnější analýzu. V roce 2000 jejich zpráva popisuje interní účetní systém OECD jako zastaralý a nevhodný.\n\nV roce 2007 oznámila Andersen, že se stane novou pokladní United Kingdom Independence Party (UKIP), jejíž programu zahrnuje i vystoupení Spojeného království z Evropské unie. V září 2009 resignovala na tento post, ačkoliv pokračuje v působení poslankyně Evropského parlamentu za UKIP.\n\nAndreasenová byla zvolena europoslankyní pro oblast jihovýchodní Anglie ve volbách do Evropského parlamentu 2009. Okamžitě se stala členkou Rozpočtového výboru a Výboru pro rozpočtovou kontrolu, ačkoliv skupina Evropské lidové strany (EPP) zablokovala její snahu stát se místopředsedkyní.\n\nAndreasenová je vdaná za ekonoma Octavia Otana. Mají dvě děti a žijí v Barceloně.\n"}
{"id": "492338", "url": "https://cs.wikipedia.org/wiki?curid=492338", "title": "Chevel Jamit", "text": "Chevel Jamit\n\nChevel Jamit (: חבל ימית, : Hevel Yamit) byl blok izraelských osad nacházející se v letech 1967–1982 v severovýchodním cípu Sinajského poloostrova okolo města Jamit. \n\nPovrch této oblasti (označované též jako Pitchat Rafijach, : פתחת רפיח) je tvořen písečnými dunami a podél pobřeží Středozemního moře sem od severovýchodu přesahuje úzký pruh zemědělsky obdělávané půdy. Do roku 1967 bylo obyvatelstvo této oblasti ryze arabské, zčásti usedlé (v okolí města Rafáh), zčásti kočovné a polokočovné (Beduíni). V roce 1967 byla celá oblast Sinajského poloostrova během Šestidenní války dobyta izraelskou armádou. \n\nIzraelská vládní levicová strana Ma'arach se na přelomu 60. a počátkem 70. let 20. století rozhodla tento region využít pro intenzivní osidlování. Izraelské osady zde měly vytvořit trvalou bariéru mezi Pásmem Gazy a Sinajským poloostrovem. Centrem bloku těchto osad mělo být nové město Jamit, které se podle plánů prosazovaných Mošem Dajanem mělo stát velkoměstem s námořním přístavem. Výstavba Jamitu skutečně začala roku 1973 a v jeho okolí došlo již předtím k zakládání zemědělských osad. Navzdory nízkým dešťovým srážkám se zdejší půda ukázala jako vhodná pro intenzivní farmaření s využitím zavlažovacích sítí. Na plážích Středozemního moře se předpokládal vznik turistického průmyslu. V roce 1977 už měl Jamit cca víc než 2000 obyvatel (podle jiného zdroje jen 1000) a do roku 1981 vzrostl počet obyvatel v zemědělských vesnicích v okolí Jamitu na 2000. Zavlažované pozemky dosáhly rozlohy přes 12 000 dunamů (12 kilometrů čtverečních). Zdejší osady se specializovaly na pěstování zeleniny, květin, citrusů a ovoce. Byly zde i vinice. Část plodin dozrávala ve skleníkách. Ideologicky patřili zdejší osadníci jak ke stoupencům pravice (hnutí Cherut, Betar a strana Likud) tak levice (Ma'arach respektive Izraelská strana práce). Organizačně se zdejší osady dělily na kibucy a mošavy. \n\nV roce 1976 schválila pod dojmem úspěchu zdejších osad izraelská odborová centrála Histadrut plán další expanze tohoto bloku, respektive založení nového bloku, který se měl rozkládat jižním směrem a vytvořit mezi městy Jamit a Beerševa síť desítek nových izraelských vesnic. Tento plán ale již nebyl realizován.\n\nJeště během počátečních fází izraelsko-egyptských mírových rozhovorů Izrael hodlal území Chevel Jamit ponechat pod svou suverenitou. Vláda Menachema Begina zde ovšem zastavila zřizování nových osad a pouze rozšiřovala ty stávající. Egyptský prezident Anvar as-Sádát to ovšem odmítl a v rámci Egyptsko-izraelské mírové smlouvy bylo rozhodnuto, že celá Sinaj bude vrácena Egyptu. \n\nZdejší osadníci a jejich vesnice měly být přestěhovány do sousední oblasti ve vlastním Izraeli (region Pitchat Šalom). 30. března 1982 schválil Kneset plán kompenzací pro zdejší usedlíky. V roce 1979 mezitím začalo vyklízení zdejších osad (jako první přišla na řadu Naot Sinaj) a vyklízení této osady bylo poprvé provázeno potyčkami s izraelskou armádou. Nacionalističtí aktivisté pokračovali v zakládání nových neoficiálně uznávaných osad v Chevel Jamit. Jako poslední byla ještě v lednu 1982 založena vesnice Ma'oz ha-Jam. Do oblasti zároveň přicházeli narychlo noví radikálně orientovaní osadníci, zatímco část původních obyvatel odcházela a stěhovala se do vlastního Izraele. \n\nKoncem února 1982 izraelská vláda oblast uzavřela a vpouštěla do ní jen obyvatele, kteří zde měli trvalé bydliště. V dubnu 1982 pak začalo vystěhovávání osadníků, které bylo provázeno dalšími potyčkami a demonstracemi. Nakonec se ale vše obešlo bez vážných zranění a obětí na životech. Poslední izraelští civilisté odešli 25. dubna 1982 a 26. dubna byla oblast oficiálně předána Egypťanům. Mezitím začala izraelská armáda s demolicí zdejších domů. Kromě osady Naot Sinaj byla veškerá zástavba Chevel Jamit zbořena.\n\n"}
{"id": "492341", "url": "https://cs.wikipedia.org/wiki?curid=492341", "title": "Josefa Andrés Barea", "text": "Josefa Andrés Barea\n\nJosefa Andrés Barea (* 17. února 1958, Burjassot) je španělská politička a od roku 2009 poslankyně Evropského parlamentu.\n\nAndrés Barea je původně diplomovaná zdravotní sestra. Pracovala jako inspektorka ministerstva zdravotnictví regionální vlády Valencie.\n\nNa začátku 80. let 20. století se připojila k odborům UGT a také k Partido Socialista Obrero Español (PSOE; Španělská socialistická dělnická strana). V roce 1999, 2003 a 2007 byla zvolena do Parlamentního shromáždění Valencie.\n\nVe volbách v roce 2009 získala za PSOE mandát poslankyně Evropského parlamentu. V Europarlamentu se připojila ke skupině Progresivní aliance socialistů a demokratů a také byla zvolena do Výboru pro rybolov.\n"}
{"id": "492345", "url": "https://cs.wikipedia.org/wiki?curid=492345", "title": "Rentgenová tomografie", "text": "Rentgenová tomografie\n\nRentgenová tomografie nebo dříve jen tomografie je metoda RTG vyšetření, stará řadu desetiletí. I dnes má ale své opodstatnění, což dokládá mimo jiné i fakt, že i moderní digitální RTG vyšetřovací systémy mají stále metodu implementovánu a jsou schopny toto zdánlivě obsoletní vyšetření provádět.\n\nMetoda spočívá v tom, že se při vyšetření pohybuje okolo pacienta jak zdroj záření, tedy rentgenka, tak i záznamové medium, tedy film, nebo záznamová kazeta u digitálních systémů, a to na opačné strany. Například pohybuje-li se zdroj doleva, pohybuje se film doprava. V obvyklém uspořádání je zdroj nad pacientem a film pod ním. Tím dojde k tomu, že v určité vzdálenosti mezi zdrojem a detektorem je vrstva tkáně, jejíž jednotlivé body se při tomto pohybu promítají stále na stejné místo na filmu/detektoru. \n\nPouze tato vrstva bude zobrazena ostře, zatímco všechny vrstvy nad i pod budou rozmazané. Na získaném snímku je sice rušivé zastření oněmi rozmazanými vrstvami, ale řezy ve vybrané vrstvě jsou poměrně ostré. Před vynálezem a rozšířením počítačové tomografie byla tohle jediná metoda, jak získat zobrazení pouze nějaké vrstvy.\n\nPoloha zobrazované vrstvy je dána poměrem pohybu zdroje a detektoru. Například pokud by se pohybovaly stejnou rychlostí, byla by to vrstva právě uprostřed nich. V praxi se rentgenka pohybuje rychleji a film pomaleji a zkoumaná vrstva s tím posunuje do blízkosti záznamového media, což dále zlepšuje ostrost. (Ostrost RTG snímků obecně stoupá s blízkostí RTG filmu, který bývá v intimní blízkosti pacienta a se vzdáleností rentgenky – čím je rentgenka dále, tím pro ostrost lépe) \n\nU běžných snímků lze mezi film a zkoumaný objekt vložit mřížku (například Buckyho clonu), která odstíní rozptýlené záření, které by na film dopadalo z jiných úhlů, nežli od rentgenky. Výsledkem je snímek, který je ostřejší a vypadá jako z obrazovky (je patrné velmi jemné řádkování od uvedené clony). Je to ovšem možné jen v případě že je zdroj RTG záření dostatečně daleko od filmu (a clony). Navíc musí být objekt ozářen (osvícen) jen ze směru kolmém na onu clonu a film, z čehož plyne, že pro tomografii to použít nelze.\n\nU původních systémů byl film a rentgenka spolu spojeny jedním ramenem na společné ose a tím se docílilo kýženého pohybu. Posouváním pacienta nahoru, nebo dolů na vyšetřovacím lůžku se docilovalo změny polohy vyšetřované vrstvy. V dnešních přístrojích spolu zdroj a detektor spojeny již nejsou, a jejich pohyb se realizuje motorovým posunem řízeným počítačem.\n\nVyšetření se používá v dnešní době například pro vyšetřování drobných kůstek v zápěstí, pokud běžný snímek neprokáže změny a pacient má klinické obtíže ukazující na postižení skeletu, zejména pokud není dostupné vyšetření na CT. Alternativní metodou je i zde výpočetní tomografie, která ale stále není všude dostupná, zatímco toto vyšetření lze snadno provést jak na běžných přístrojích starých několik desetiletí, tak i na současných digitálních RTG vyšetřovacích systémech.\n\n"}
{"id": "492348", "url": "https://cs.wikipedia.org/wiki?curid=492348", "title": "Laima Liucija Andrikienė", "text": "Laima Liucija Andrikienė\n\nLaima Liucija Andrikienė (* 1. ledna 1958, Druskininkai) je litevská politička, ekonomka, signatářka Aktu znovuzaložení stálu Litva a poslankyně Evropského parlamentu za Tėvynės sąjunga - Lietuvos krikščionys demokratai. Je také členkou Evropské lidové strany.\n\nV roce 1980 absolvovala obor ekonomie a matematika na Vilniuské univerzitě. V roce 1986 obhájila doktorát z ekonomie a v roce 2005 se stala docentkou.\n\nV 80. letech 20. století pracovala ve Výzkumném ústavu zemědělské univerzity jako inženýrka a vědkyně. V letech 1988 a 1989 přednášela na University of Manchester a v roce 1996 na Georgetownské univerzitě. Od roku 1989 působila jako asistentka místopředsedy vlády.\n\n"}
{"id": "492350", "url": "https://cs.wikipedia.org/wiki?curid=492350", "title": "Kerstin Knabeová", "text": "Kerstin Knabeová\n\nKerstin Knabeová, rozená Clausová (* 7. července 1959, Oschatz, Sasko) je bývalá východoněmecká atletka, jejíž specializací byly krátké překážkové běhy.\n\nV roce 1977 se stala v Doněcku juniorskou mistryní Evropy. V roce 1982 vybojovala v Miláně časem 7,89 s titul halové mistryně Evropy v běhu na 60 metrů překážek a na evropském šampionátu v Athénách brala bronz (100 m př.). Na Mistrovství světa v atletice 1983 v Helsinkách získala stříbrnou medaili (12,42 s). V soutěži prohrála jen s další východoněmeckou atletkou Bettine Jahnovou. Ve finále byla i Cornelia Oschkenatová, která skončila sedmá.\n\nDvakrát reprezentovala na letních olympijských hrách. Na olympiádě v Moskvě 1980 doběhla ve finále jako čtvrtá v čase 12,66 s. Bronzová Polka Lucyna Langerová byla o jedinou setinu rychlejší. V roce 1984 se kvůli bojkotu nemohla zúčastnit letních her v Los Angeles. O čtyři roky později v jihokorejském Soulu skončila v semifinálovém běhu jako první nepostupující do finále.\n\n"}
{"id": "492358", "url": "https://cs.wikipedia.org/wiki?curid=492358", "title": "Makový olej", "text": "Makový olej\n\nMakový olej (též olej z makových semen) je jedlý rostlinný olej získávaný ze semen máku (zejména máku setého, \"Papaver somniferum\").\n\nSemena máku obsahují 45-50 % oleje. Makový olej je dobře stravitelný, obsahuje velké množství vitaminu E a nemá žádné omamné účinky. Makové semeno obsahuje zvlášť vysoké dávky jiných tokoferolů, než je vitamin E (alfa-tokoferol). V porovnání s jinými rostlinnými oleji obsahuje jen mírné množství fytosterolů, vyšší než sójový a arašídový olej, avšak nižší než olej světlicový, sezamový, kukuřičný či oleje z pšeničných klíčků a z rýžových otrub. Makový olej má slabou nebo žádnou vůni a příjemnou chuť a žlukne pomaleji než jiné oleje.\n\nPoužívá se v potravinářství. Dalšími oblastmi použití je zvláčňování kůže, výroba barev, laků a mýdel.\n\nPatří mezi zasychající oleje. V olejových barvách se obvykle využívá lněný olej. Malíři však často preferují olej ořechový nebo makový, každý z olejů se využívá pro jiné účely. Používá se hlavně v bílých barvách. Do konce 19. století, než se takové barvy začaly prodávat předem připravené v tubách, si je malíři vyráběli sami.\n\nZasychá mnohem pomaleji (5 - 7 dní) než olej lněný (3 - 5 dní). Proto by se neměl používat pro podkladovou vrstvu a nemělo by se malovat barvami se lněným olejem přes vrstvu barev s makovým olejem.\n\nJe základem lipiodolu, radiokontrastní látky používané v lékařské radiologii.\n\nPrůmyslový manuál z počátku 20. století tvrdí, že přestože pěstování máku na opium bujelo v Eurasii, většina světové produkce makového oleje pocházela z Francie a Německa, které dovážely mák z jiných zemí. V letech 1900 - 1911 vyrobily uvedené dva státy cca 60 000 tun oleje ročně. Makový olej se tehdy využíval hlavně do salátů a byl často pančován sezamovým nebo oříškovým olejem pro zlepšení chuti oleje ze skladovaných (žluklých) semen. Naopak makový olej se používal k pančování oleje olivového nebo oleje z broskvových jader.\n\n"}
{"id": "492377", "url": "https://cs.wikipedia.org/wiki?curid=492377", "title": "Roberta Angelilli", "text": "Roberta Angelilli\n\nRoberta Angelilli (* 1. února 1965, Řím) je italská politička a poslankyně Evropského parlamentu zvolená v roce 2004 a 2009 za stranu Alleanza Nazionale (AN), která je součástí Unie pro Evropu národů.\n\nV Evropském parlamentu je ve Výboru pro občanské svobody, spravedlnost a vnitřní věci. Je náhradnicí Podvýboru pro lidská práva, Výboru pro zahraniční věci, Výboru pro práva žen a rovnost pohlaví a Výboru pro zaměstnanost a sociální věci.\n\n\n\n"}
{"id": "492418", "url": "https://cs.wikipedia.org/wiki?curid=492418", "title": "Richard Ashworth", "text": "Richard Ashworth\n\nRichard James Ashworth (* 17. září 1947, Folkestone) je poslanec Evropského parlamentu za region jihovýchodní Anglie za Konzervativní stranu. Je ženatý a má tři dcery. Vystudoval The King's School v Canterbury a zemědělství a management na Seale-Haynově univerzitě v Devonu.\n\nPo řadu let působil jako ředitel vyšší odborné školy pro další vzdělávání, stejně jako v několika veřejných institucích ve vzdělávacím sektoru. Jeho zájmy zahrnují hudbu, divadlo, sport a letectví.\n\nJe mluvčí konzervativců pro rozpočet v Evropském parlamentu.\n\nV roce 1997 byl kandidát do parlamentu za Severní Devon a ve volbách do Evropského parlamentu v roce 1999 za region jihovýchod.\n\nPřed volbami v roce 2004 byl zemědělec ve Východním Sussexu po celých třicet let. Během té doby pracoval na svém vlastním zemědělském podniku. Také jednal jako předseda \"United Milk Plc and of NFU Corporate\". \n\nByl členem dozorčí komise Ministerstva zemědělství pro potravní řetězce.\n\nByl zvole zástupcem lídra Konzervativní delegace v Evropském parlamentu v listopad 2008.\n\n"}
{"id": "492419", "url": "https://cs.wikipedia.org/wiki?curid=492419", "title": "Bourne &amp; Shepherd", "text": "Bourne &amp; Shepherd\n\nBourne & Shepherd je fotografické studio, které založili v roce 1863 britští fotografové Samuel Bourne a Charles Shepherd ve městě Šimla. Později téhož roku založili druhou pobočku v Kalkatě.\n\nŠimla je hlavní město indického státu Himáčalpradéš na strmém horském hřbetě ve střední části Himálaje v nadmořské výšce okolo 2 200 metrů nad mořem. Na počátku 19. století toto město vyhledávali Britové před úmornými vedry indických nížin.\n\n\n\n"}
{"id": "492424", "url": "https://cs.wikipedia.org/wiki?curid=492424", "title": "Arkleb Trnavský z Boskovic", "text": "Arkleb Trnavský z Boskovic\n\nArkleb Trnavský z Boskovic byl moravský šlechtic pocházející z rodu pánů z Boskovic.\n\nJeho otcem byl Oldřich Trnavský z Boskovic. \n\nPrvní písemná zmínka o Arklebovi pochází z roku 1508, kdy veřejně vystoupil na sněmu. Získal si přízeň krále Vladislava Jagellonského a za své služby byl roku 1511 odměněn ziskem hradu Buchlova a městečka Napajedel. Roku 1516 koupil hrad Vranov a několik vsí v okolí Znojma a začal se v některých listinách uvádět s přídomkem \"Vranovský.\" \n\nRoku 1519 po Janovi z Pernštejna stal nástupcem ve funkci moravského zemského hejtmana. Na Moravě v té době řádilo několik loupežnických band, které měly svá sídla na neprávem zabraných hradech, např. Dalečín, Hoštejn. Arkleb tato loupežnická sídla vyvrátil. Roku 1523 svůj úřad hejtmana Arkeb složil a přenechal ho Janu Kunovi z Kunštátu na Rožnově. Roku 1527 se stal nejvyšším komorníkem, rok nato zemřel. Zanechal po sobě jediného syna Jana Jetřicha.\n\n\n"}
{"id": "492427", "url": "https://cs.wikipedia.org/wiki?curid=492427", "title": "Václav Bučovický z Boskovic", "text": "Václav Bučovický z Boskovic\n\nVáclav Bučovický z Boskovic (* před 1524, † 1554) byl moravský šlechtic z rodu pánů z Boskovic. \n\nJeho otcem byl Oldřich Trnavský z Boskovic. První písemná zmínka pochází z roku 1524, kdy se účastnil moravského zemského sněmu. Zanedlouho nato se oženil s Annou z Ojnic. Po její smrti v roce 1538 se oženil podruhé s Marií Žabkovou z Limberka. \n\nV letech 1526–1532 se uváděl jako pán na Nemoticích, v letech 1533–1539 s přízviskem \"Letovický\" a od roku 1540 jako pán na Bučovicích a Střílkách. V letech 1540, 1544 a 1546 Václav dočasně zastával funkci moravského zemského hejtmana. V roce 1549 držel městečko Vizovice a o rok později získal Černou Horu. Roku 1552 se stal nejvyšším zemský sudím. Zemřel „v pátek po sv. Uršule“ roku 1554. Byl pochován v minoritském klášteře v Brně. \n\nPotomci Václava Bučovického:\n\n\n"}
{"id": "492430", "url": "https://cs.wikipedia.org/wiki?curid=492430", "title": "Zdeněk Kühn", "text": "Zdeněk Kühn\n\nZdeněk Kühn (* 8. října 1973 Nymburk) je soudce Nejvyššího správního soudu se sídlem v Brně a profesor na Katedře teorie práva Právnické fakulty Univerzity Karlovy v Praze, kde od roku 2009 učil teorii a praxi antidiskriminačního práva a vybrané směry soudobé právní filozofie. S Prahou je též spjato jeho působení na půdě New York University in Prague, kde pro americké studenty vedl od roku 2003 semináře na téma \"Contemporary Issues in Law: Human Rights in Transition in the Czech Republic\". Od roku 2004 působil též jako přednášející na Justiční akademii v Kroměříži.\n\nAčkoliv jeho akademická kariéra je významně spojena s Právnickou fakultu UK, kde získal tituly Mgr. (1997), JUDr. (rigorózní práce \"Soudcovské právo v právní kultuře common law\", 2000) a Ph.D. (doktorská práce \"Právní principy v judikatuře\", 2001), má Kühn velice blízko též ke své druhé alma mater, a to Právnické fakultě Michiganské univerzity v Ann Arbor, USA (LL.M. v roce 2002), kde jako první Čech získal v roce 2006 titul doktora práv S.J.D (disertace \"The Changing Face of the Judiciary in Central Europe\"). V menší míře jej též ovlivnily další jeho studijní pobyty, a to konkrétně na Central European University v Budapešti v letech 1999 a 2000, University of Tübingen v Německu v roce 2000 a na Tulane Law School v New Orleans v roce 2001. Je držitelem několika akademických ocenění: Ceny Josefa Hlávky pro nejlepší studenty a absolventy vysokých škol v ČR (2001), Bolzanovy ceny za vynikající doktorskou práci (2001) a Hessel Yntema Prize (Berkeley, Kalifornie) za nejlepší odborný právnický článek napsaný vědcem do 40. let věku.\n\nVedle akademické kariéry absolvoval též několikaletou praxi v advokacii, konkrétně v advokátní kanceláři Stoklásek & Partners (1997–2001; současně v témže období působil na pozici poradce poslance Parlamentu ČR). V roce 2000 složil advokátní zkoušky \"summa cum laude\". Později v období studia ve Spojených státech působil jako právní expert na československé právo před americkými soudy. Konkrétně v roce 2003 pro Heller Ehrman White & McAuliffe LLP ve věci Assicurazioni Generali S.p.A. Holocaust Insurance Litigation (United States District Court Southern District of New York).\n\nV oblasti soudnictví působí od roku 2004, kdy byl jmenován asistentem ústavního soudce Františka Duchoně (1. ledna 2004 – 31. prosince 2007) a současně od ledna 2005 též asistentem ústavního soudce Jiřího Muchy (17. ledna 2005 – 31. prosince 2007). Koncem roku 2007 byl nominován českou vládou na pozici \"ad hoc\" soudce u Evropského soudu pro lidská práva ve Štrasburku v kauzách týkajících se regulace nájemného v České republice. V prosinci téhož roku byl jmenován soudcem Nejvyššího správního soudu. \n\nJe také členem redakční rady časopisu \"Jurisprudence\" a časopisu \"Croatian Yearbook of European Law and Policy\" a jedním ze zakladatelů blogu \"Jiné právo\".\n\n\n"}
{"id": "492431", "url": "https://cs.wikipedia.org/wiki?curid=492431", "title": "Třída Bristol", "text": "Třída Bristol\n\nTřída Bristol byla třída lehkých křižníků Royal Navy. Skládala se z jednotek \"Bristol\", \"Glasgow\", \"Gloucester\", \"Liverpool\" a \"Newcastle\", postavených v letech 1909–1910. Byla to první z pěti tříd křižníků souhrnně označovaných jako třída \"Town\". Všechny lodi bojovaly v první světové válce, ani jedna v bojích nebyla ztracena a v průběhu 20. let byly sešrotovány.\n\nZákladní výzbroj tvořily dva 152mm kanóny, deset 102mm kanónů, čtyři 47mm kanóny, jeden 76mm kanón a dva 457mm torpédomety. Rychlost jednotlivých lodí byla mírně nad 26 uzlů. Pohon tvořila turbínová soustrojí Parsons či Brown-Curtiss. Pancéřová paluba měla sílu 51 mm.\n\n\"Gloucester\" byl jednou z britských lodí, které se 28. července až 10. srpna 1914 podílely na neúspěšném pronásledování křižníků \"Goeben\" a \"Breslau\". Únik obou lodí do Istanbulu významně přispěl k zapojení Osmanské říše do první světové války na straně Centrálních mocností. \"Liverpool\" se podílel na porážce Kaiserliche Marine v první bitvě u Helgolandské zátoky. Křižník \"Liverpool\" se 27. října 1914 zapojil do neúspěšného pokusu o záchranu dreadnoughtu HMS \"Audacious\", který najel na minu. Ten se stal první moderní bitevní lodí, kterou Britové ve válce ztratili.\n\nKřižník \"Glasgow\" byl jedinou lodí, která přežila střetnutí britské eskadry admirála Craddocka s Německou východoasijskou eskadrou admirála von Spee v bitvě u Coronelu dne 1. listopadu 1914. Nedlouho poté se \"Bristol\" a \"Glasgow\" podílely na zničení Speeových lodí. Stalo se tak 8. prosince 1914 v bitvě u Falklandských ostrovů. Německý lehký křižník SMS \"Dresden\" tuto bitvu přečkal a skrýval se u ostrova Robinsona Crusoe, kde ho zastihly britské křižníky \"Glasgow\" a \"Kent\". Po krátké přestřelce kapituloval. Během vyjednávání, které vedl pozdější admirál Wilhelm Canaris, loď potopila vlastní posádka.\n\n\"Gloucester\" se v roce 1916 zapojil do bitvy u Jutska. \"Bristol\" se 15. května 1917 zapojil do bitvy v Otrantské úžině. \"Glasgow\" a \"Gloucester\" patřily k lodím, které byly 2. října 1918 nasazeny do útoku na Drač.\n\nVšechny jednotky válku přečkaly. Vyřazeny byly postupně v průběhu 20. let — \"Bristol\", \"Gloucester\", \"Liverpool\" a \"Newcastle\" v roce 1921, zatímco \"Glasgow\" v roce 1927.\n\n\n"}
{"id": "492433", "url": "https://cs.wikipedia.org/wiki?curid=492433", "title": "Otmar Brancuzský", "text": "Otmar Brancuzský\n\nOtmar Brancuzský (* 13. února 1956 Jihlava) je český herec a dabér.\n\nV letech 1971 – 1974 se vyučil jako knihař ve Vidmavě. Na brněnské uměleckoprůmyslové škole studoval grafiku a fotografii. Po studiích působil jako herec v několika amatérských souborech a založil divadelní spolek „Bez chiby“. Profesionálně se věnuje herectví od roku 1990, kdy přijal angažmá v Horáckém divadle v Jihlavě. V roce 1993 odešel do Klicperova divadla v Hradci Králové a v letech 1995 – 2006 hrál v pražském divadle ABC - např. v rolích Brasseta v \"Charleyově tetě\" nebo Froggyho v \"Cizinci\" Larryho Shueho. Od roku 2010 je členem pražského Činoherního klubu.\n\nV Činoherním klubu ztvárnil např. role starosty Matěje Rachoty v Štolbově \"Vodním družstvu\", Phillyho Cullena v Syngeho \"Hrdinovi západu\" nebo Dmitrije Kosycha v Čechovově \"Ivanovovi\". Působil také v Divadle Skelet herce Pavla Trávníčka nebo v Divadle Palace (jako Plisson ve \"Velké zebře\" autorů Bricaira a Lassayqua).\n\nVe filmu ztvárnil spíše menší role, např. ve filmech \"Kolja\", \"Lotrando a Zubejda\", \"Báječná léta pod psa\", \"Městečko\", \"Jak básníci neztrácejí naději\", \"Podvraťáci\", či v nízkorozpočtových snímcích \"Country club\" a \"Nekameňák\".\n\n"}
{"id": "492438", "url": "https://cs.wikipedia.org/wiki?curid=492438", "title": "Albrecht Bučovický z Boskovic", "text": "Albrecht Bučovický z Boskovic\n\nAlbrecht Bučovický z Boskovic byl moravský šlechtic pocházející z rodu pánů z Boskovic.\n\nJeho otcem byl Václav Bučovický z Boskovic. První písemná zmínka o Albrechtovi pochází z roku 1554. V roce 1558 zastupoval moravského hejtmana Zdeňka z Valdštejna na sněmu. Téhož roku koupil Ždánice a v roce 1559 Veveří s Veverskou Bítýškou. Roku 1560 mu odkázal jeho příbuzný Jan Jetřich z Boskovic panství Úsov a Litovel. V roce 1562 Albrecht koupil Nový hrad, který předtím dával moravský markrabě pouze do zástavy. Též získal Račice a další majetek na Moravě, který postupně rozšiřoval. \n\nV roce 1562 se Albrecht stal zemským podkomořím, v roce 1564 nejvyšším zemským sudím na Moravě a 1567 nejvyšším komorníkem. Tuto svoji funkci zastával až do své smrti. Jeho oblíbeným sídlem byl zámek v Černé Hoře, u kterého nechal vybudovat předhradí. Zemřel bezdětný 7. srpna 1572. Své rozlehlé statky odkázal svému bratru Janu Šemberovi s tím, že pokud nebude mít mužské potomky, tak má majetek připadnout dalším mužským potomkům rodu z Boskovic. \n\n\n"}
{"id": "492451", "url": "https://cs.wikipedia.org/wiki?curid=492451", "title": "Angusta", "text": "Angusta\n\nAngusta je stará jednotka délky používaná ve starověku v perské říši. Svojí velikostí je podobná jednotce palec.\n\n1 angusta = 2,72 cm = 1/10 vitasti.\n\n"}
{"id": "492452", "url": "https://cs.wikipedia.org/wiki?curid=492452", "title": "Liechtenstein", "text": "Liechtenstein\n\nVýraz Liechtenstein může mít následující významy:\n\nLiechtenstein je označení různých budov:\n\nLiechtenstein je příjmení následujících osob:\n\nViz také\n"}
{"id": "492453", "url": "https://cs.wikipedia.org/wiki?curid=492453", "title": "Ofira", "text": "Ofira\n\nOfira (: אופירה) byla izraelská osada nacházející se na Sinajském poloostrově, na jeho jižním cípu, v místech nynějšího egyptského města Šarm aš-Šajch.\n\nV roce 1967 byla celá oblast Sinajského poloostrova během šestidenní války dobyta izraelskou armádou. Ještě téhož roku byla na jižním konci Sinaje založena osada Ofira. V roce 1970 u ní začala výstavba turistického centra. Cca. 15 kilometrů severovýchodně od osady byla otevřena 14. května 1968 letecká základna Ofir, která pak sloužila jak pro izraelskou armádu, tak pro civilní leteckou dopravu (později se z ní stalo mezinárodní letiště Šarm aš-Šajch). V roce 1977 už zde stály 3 hotely a několik restaurací. V roce 1974 byla v osadě otevřena základní škola.\n\nOfira a celá východní část Sinaje podél Akabského zálivu měla podle plánů izraelské vlády zůstat trvalou součástí Izraele i po případné mírové dohodě s Egyptem. V roce 1977 prohlásil Ariel Šaron, že Izrael musí do konce století usídlit v pásu od Golanských výšin přes Jordánské údolí až k městu Ofira na jižním konci Sinajského poloostrova 2 miliony nových osadníků.\n\nV 1. fázi se v osadě Ofira plánovalo usazení 500 rodin (cca 2000 obyvatel). V roce 1977 se ve zprávě zhotovené pro Senát Spojených států amerických odhaduje počet stálých obyvatel v této osadě na 150. Do konce roku 1977 se předpokládalo, že zde bude usazeno 1000 rodin. Obyvatelstvo Ofiry ale nakonec dosáhlo maximálního počtu jen 1000 lidí.\n\nV důsledku podpisu Egyptsko-izraelské mírové smlouvy bylo rozhodnuto, že celá Sinaj bude vrácena Egyptu. V roce 1981 se zde odehrál summit, na kterém se sešel egyptský prezident Anvar as-Sádát a izraelský premiér Menachem Begin. Před svátky Pesach na jaře 1982 pak osadu Ofira izraelští civilisté vyklidili a obec byla předána pod správu Egypta. Na rozdíl od města Jamit a okolních osad na severovýchodě Sinaje nebyla zdejší zástavba zbořena a stala se součástí nynějšího egyptského města Šarm aš-Šajch. Turistický průmysl založený zde Izraelci včetně letiště Ofir byl zachován a rozvinut.\n\n"}
{"id": "492454", "url": "https://cs.wikipedia.org/wiki?curid=492454", "title": "Jan Šembera z Boskovic", "text": "Jan Šembera z Boskovic\n\nJan Šembera z Boskovic (kolem 1543 – 30. dubna 1597) byl moravský šlechtic pocházející z rodu pánů z Boskovic. \n\nJeho otcem byl Václav Bučovický z Boskovic. První písemná zmínka o Janu Šemberovi pochází z roku 1543. \n\nV roce 1568 byl uveden do zemského sněmu v Brně, o rok později se oženil se Sidonií Šlikovou. Ta však brzy zemřela a Jan Šembera se oženil podruhé s Annou Krajířovou z Krajku. Po smrti svého bratra Albrechta zdědil rozsáhlé rodové statky. Za své hlavní sídlo vybral Bučovice, kde nechal zbourat starý hrad a opodál postavil renesanční zámek, který nechal bohatě vyzdobit. Roku 1581 mu zemřela i jeho druhá žena a ani ve druhém manželství se nedočkal mužského potomka. V průběhu jeho života zemřeli všichni mužští příslušníci rodu z Boskovic. \n\nPřestože nevynikal svým vzděláním ani nedosáhl vysokého postavení v zemské správě, vyznamenal se jako schopný stavitel s vynikajícím výtvarným vkusem. Pro stavbu i výzdobu Bučovického zámku vybral přední umělce nejen z Čech (např. vídeňský Ital Pietro Ferrabosco di Lagno), kteří byli schopni splnit jeho nemalé nároky a realizovat tak jeho velkorysý projekt. Tímto podnikem se Jan Šembera řadí mezi tehdejší přední objednavatele v Zaalpí. Nutno doplnit, že kvůli své zálibě ve stavění měl velké dluhy. \n\nDíky svému původu zasedal v moravském sněmu i soudu a později zastával místo rady a truksasa (spolustolovníka) císaře Rudolfa II. Šemberovu nechvalnou pověst, ilustrovanou častými soudními spory, vylepšovala snad jen jeho proslulá jezdecká obratnost. \n\nVe své závěti odkázal nemalé částky brněnským minoritům, ke kterým jej vázalo osobní pouto. Pamatoval také na své poddané zaměstnance, mj. i na umělce pro něj pracující. Lidské a neobvyklé gesto učinil v poslední vůli vůči své mladší dceři, které dovolil se provdat za toho, koho si sama určí. \n\nJan Šembera zemřel 30. dubna 1597 a jím vymřel rod pánů z Boskovic po meči. Pohřben byl v rodinné hrobce v minoritském klášteře u sv. Janů v Brně. Zanechal dvě dcery – Annu a Kateřinu. Anna se vdala za Karla z Lichtenštejna a stala se tak první kněžnou z Lichtenštejna. Kateřina se pak vdala za jeho bratra, Maxmiliána z Lichtenštejna. Obrovský rodový majetek tak připadl Lichtenštejnům. \n\n\n"}
{"id": "492457", "url": "https://cs.wikipedia.org/wiki?curid=492457", "title": "Skrull", "text": "Skrull\n\nSkrull je stará jednotka objemu používaná v Norsku.\n\nPřevodní vztahy:\n\n"}
{"id": "492463", "url": "https://cs.wikipedia.org/wiki?curid=492463", "title": "Axe", "text": "Axe\n\nAxe, nebo též Lynx, je obchodní značka firmy Unilever označující řadu kosmetických výrobků určených pro muže.\n\nHlavní produkty značky AXE jsou deodoranty, dále také antiperspiranty, vody po holení, sprchové gely, šampony, opalovací krémy a gely na vlasy. V Austrálii, na Novém Zélandu, v Irsku, a ve Spojeném království jsou tyto produkty prodávány pod značkou nazývá Lynx.\n\nAXEjet je fiktivní letecká společnost, která byla součástí reklamy na deodoranty AXE. V rámci reklamní kampaně AXE došlo k oklamání řady českých a slovenských zpravodajských serverů, včetně slovenské agentury TASR, zprávou o vstupu nové australské letecké společnosti, která nabízí luxusní služby, na evropský trh.\n\n"}
{"id": "492468", "url": "https://cs.wikipedia.org/wiki?curid=492468", "title": "Di Zahav", "text": "Di Zahav\n\nDi Zahav též Dizahav nebo Di-Zahav (: די זהב, podle biblické lokality z Knihy Deuteronomium 1,1 - \"\"Dí-zahab\"\", která ale zároveň má symbolický význam, doslova \"\"Dost zlata\"\" jako narážka na kritiku takzvaného Zlatého telete) byla izraelská osada nacházející se na Sinajském poloostrově, na jeho východním pobřeží, v místech nynějšího egyptského města Dahab.\n\nV roce 1967 byla celá oblast Sinajského poloostrova během Šestidenní války dobyta izraelskou armádou. Východní část Sinaje podél Akabského zálivu měla podle plánů izraelské vlády zůstat trvalou součástí Izraele i po případné mírové dohodě s Egyptem.\n\nV září 1971 zde byla poblíž stávající egyptské obce Dahab u ústí zdejšího vádí založena osada Di Zahav. K roku 1977 se ve zprávě zhotovené pro Senát Spojených států amerických odhaduje počet stálých obyvatel v této osadě na 80. V únoru 1975 byla osada postižena záplavami, po kterých byly nánosy vlivem silného větru naváty mezi domy v osadě. Osada měla charakter mošavu.\n\nV důsledku podpisu Egyptsko-izraelské mírové smlouvy bylo rozhodnuto, že celá Sinaj bude vrácena Egyptu. K tomu došlo v roce 1982, kdy osadu vyklidili izraelští civilisté. Turistický průmysl nastartovaný během izraelské okupace byl pak rozvinut v nynějším egyptském městě Dahab.\n\n"}
{"id": "492471", "url": "https://cs.wikipedia.org/wiki?curid=492471", "title": "Balzám po holení", "text": "Balzám po holení\n\nBalzám, voda nebo gel po holení je druh přípravku, který je určený na žiletkou nebo strojkem podrážděnou pokožku (od toho také cizí název \"aftershave\"). Hydratuje po oholení, snižuje zarudnutí a dezinfikuje rány.\n\n"}
{"id": "492475", "url": "https://cs.wikipedia.org/wiki?curid=492475", "title": "Třída Weymouth", "text": "Třída Weymouth\n\nTřída Weymouth byla třída lehkých křižníků Royal Navy. Skládala se z jednotek \"Weymouth\", \"Yarmouth\", \"Dartmouth\" a \"Falmouth\", postavených v letech 1909–1912. Byla to druhá z pěti tříd křižníků souhrnně označovaných jako třída \"Town\". Všechny lodi bojovaly v první světové válce, ztracen byl pouze \"Falmouth\".\n\nOproti třídě \"Bristol\" byla posílena palebná síla lodí. Základní výzbroj tvořilo osm 152mm kanónů, které doplňovaly čtyři 47mm kanóny, jeden protiletadlový 76mm kanón a dva 533mm torpédomety. Pancéřová paluba měla sílu 51 mm. Lodě poháněla čtyři turbínová soustrojí Parsons. Měly čtyři lodní šrouby.\n\n\"Falmouth\" se podílel na porážce Kaiserliche Marine dne 28. srpna 1914 v první bitvě u Helgolandské zátoky. \"Yarmouth\" se stal předmětem diplomatické šarvátky, ke které došlo po bitvě u Texelu, ve které 17. října 1914 křižník \"Undaunted\" se čtyřmi torpédoborci zničily německou 7. půlflotilu torpédoborců (čtyři jednotky), která chtěla naklást miny v oblasti mezi britským pobřežím a mělčinou Goodwin Sands. Den po bitvě do oblasti připlula německá nemocniční loď \"Ophelia\", kterou \"Yarmouth\" zadržel a donutil odplout do britského přístavu. Britové se za incident 4. listopadu 1914 omluvili.\n\n\"Weymouth\" a \"Dartmouth\" se podílely na zneškodnění německého lehkého křižníku \"Königsberg\" v bitvě v deltě Rufidži a ve dnech 28.–29. prosince 1915 se rovněž podílely na bitvě u Drače.\n\"Falmouth\" a \"Yarmouth\" se na přelomu května a června 1916 podílely na bitvě u Jutska. Jedinou lodí, která byla ve válce ztracena byl \"Falmouth\", potopený 21. srpna 1916 německými ponorkami \"U 66\" a \"U 52\".\n\n\"Dartmouth\" během návratu z bitvy v Otrantské úžině torpédem těžce poškodila německá ponorka \"UC 25\". Posádka loď nejprve opustila, nakonec se ji ale podařilo odvléct do Brindisi. Z přístavu vyplulo na pomoc několik torpédoborců, z nichž francouzský \"Boutefeu\" najel na minu položenou \"UC 25\" a potopil se. \"Weymouth\" a \"Dartmouth\" rovněž patřily k lodím, které byly 2. října 1918 nasazeny do útoku na Drač. \"Weymouth\" během útoku úspěšně napadla rakousko-uherská ponorka \"U 31\". Obě torpéda cíl zasáhla, ale těžce poškozenou loď se Britům podařilo zachránit.\n\nTři jednotky válku přečkaly. Vyřazeny byly postupně na konci 30. let — \"Weymouth\" (1928), \"Yarmouth\" (1929) a \"Darmouth\" (1930).\n\n\n"}
{"id": "492477", "url": "https://cs.wikipedia.org/wiki?curid=492477", "title": "Le Grau-du-Roi", "text": "Le Grau-du-Roi\n\nLe Grau-du-Roi (: \"\") je město na jihu Francie, ležící v regionu Languedoc-Roussillon, v departementu Gard. Leží na pobřeží Středozemního moře asi 30 km od města Nimes. Dříve poměrně bezvýznamný rybářský přístav se s rozvojem turistického ruchu na začátku 20. století postupně stal význačným přímořským letoviskem. Nedaleko se nachází přístav Port Camargue (administrativně je součástí města), nazvaný podle přírodní rezervace Camargue, proslulé rozsáhlými mokřinami s hnízdícími plameňáky a volně pobíhajícími stády polodivokých koní.\n\nSousední obce: Aigues-Mortes, La Grande-Motte a Palavas-les-Flots.\n\n\"Počet obyvatel\"\n\n\n\n"}
{"id": "492478", "url": "https://cs.wikipedia.org/wiki?curid=492478", "title": "Nachal Jam", "text": "Nachal Jam\n\nNachal Jam (: נחל ים, : Nahal Yam) byla izraelská osada nacházející se na Sinajském poloostrově, na jeho severním pobřeží, v prostoru mezi městem al-Ariš a Suezským průplavem.\n\nLežela v nadmořské výšce cca 10 metrů, při silnici spojující al-Ariš a město Kantara, na okraji laguny El Bardawil.\n\nV roce 1967 byla celá oblast Sinajského poloostrova během Šestidenní války dobyta izraelskou armádou. Nachal Jam byla založena už 3. října 1967 jako první sídlo na Sinajském poloostrově a zároveň nejzápadnější izraelská osada na okupovaných územích, která navíc stála zcela izolovaně, mimo bloky izraelských osad, jakým byl Chevel Jamit na severovýchodní straně poloostrova. Šlo o civilně-vojenské sídlo typu \"Nachal\", na jehož vzniku se podílela Židovská agentura.\n\nZástavba zpočátku spočívala jen z několika stanů a dvou přízemních zděných budov. V březnu 1973 agentura AP oznámila, že izraelská armáda se chystá vyklidit osadu Nachal Jam a mělo jít o první opuštěnou osadu, která by nebyla přeměněna v trvalé civilní sídlo. V roce 1973 ale Nachal Jam byla proměněna na civilní zemědělskou vesnici. Podle jiného pramene se ovšem Nachal Jam nikdy civilní osadou nestala a trvale zůstala jen polovojenským opěrným bodem. Obyvatelé se zabývali rybařením, fungovala zde experimentální rybí farma.\n\nV důsledku podpisu Egyptsko-izraelské mírové smlouvy bylo rozhodnuto, že celá Sinaj bude vrácena Egyptu a osada tak byla roku 1979 vyklizena a předána pod egyptskou suverenitu.\n\n"}
{"id": "492485", "url": "https://cs.wikipedia.org/wiki?curid=492485", "title": "Karel Macháček", "text": "Karel Macháček\n\nPlk. v.v. MUDr. Karel Antonín Macháček (11. ledna 1916, Brandýs nad Labem – 4. července 2005, Canvey Island, Essex, Anglie) byl český vojenský lékař, plukovník ve výslužbě.\n\nV roce 1939 emigroval do Anglie, kde v roce 1943 dokončil svá studia medicíny v Oxfordu. Později sloužil v Československé vojenské nemocnici v Anglii. Po druhé světové válce se vrátil zpět do Československa, emigroval však podruhé po roce 1948 a v Anglii strávil již celý zbytek života.\n\nZa rok 2002 byl pasován na hodnost Rytíře českého lékařského stavu.\n\nNarodil se 11. ledna 1916 v Brandýse nad Labem. Své mládí však prožil ve Vlkoši u Kyjova, kde byl jeho otec přednostou stanice. Po ukončení kyjovského gymnázia odchází do Brna studovat Lékařskou fakultu Masarykovy univerzity, angažuje se ve Svazu čs. studentstva a stává se jeho místopředsedou v Brně a předsedou Akademického spolku v Kyjově, také se aktivně účastní sokolských aktivit. Po nacistické okupaci a událostech 17. listopadu, kdy bylo v Praze popraveno devět studentských funkcionářů a obsazeny Kounicovy koleje, plánuje se svým kamarádem Janem Kudrnou riskantní útěk přes Slovensko, Balkán a Libanon do Francie, kde se formuje jednotka čs. dobrovolníků.\n\nOdchází ještě před Vánocemi roku 1939 a po dlouhé pouti, se oba dostali do Agde na jižním pobřeží Francie, kde československé jednotky podstupovaly výcvik a čekaly na povolání na frontové linie. Roku 1940 po bitvě o Francii byla velká část čs. dobrovolníků evakuována do Anglie, a tak se Karel Macháček dostal do tábora Cholmondeley Park v Cheshire. Setkává se zde mj. se starostou brněnských mediků Přemyslem Sonnkem.\n\nSe souhlasem vojenského velení zakládají studenti Ústřední svaz československého studentstva v zahraniční armádě a letectvu, jehož založení se váže s datem 17. listopadu 1940. Karel A. Macháček se stává místopředsedou a v této funkci setrvá až do konce války. Výbor ve složení Paleček, Šulc, Adamec, Kavan a Macháček vydává prohlášení, které je uveřejněno v britském tisku a přečteno rozhlasovou stanicí BBC. \"\"Víme, že náš boj je bojem za právo a spravedlnost a nebude svobodné Evropy bez svobodného Československa...\"\" Od dalších studentů uprchlých z protektorátu se svět dozvídá o nacistických koncentračních táborech a dalších zvěrstvech páchaných na našem národu. Cílem výboru je dosáhnout toho, aby 17. listopad byl uznán jako Mezinárodní den studentstva. Na pomoc k tomuto uskutečnění se přidávají i britské studentské organizace. Výbor získává za pomoci naší vlády souhlas 14 představitelů spojených národů a na slavnostním ceremoniálu 16. listopad 1941 v londýnském sále v Caxton Hall za přítomnosti zástupců spojených vlád, univerzitních klubů a studentských organizací je slavnostně vyhlášen 17. listopad za Mezinárodní den studentstva.\n\nUznání 17. listopadu nebyl jediný úspěch. Karel A. Macháček byl iniciátorem jednání o dostudování našich mediků (bylo jich v té době v armádě asi 40 v posledních semestrech studia) na britských univerzitách. S pomocí Edvarda Beneše bylo přijato 43 našich mediků na britské univerzity k dokončení svých studií.\n\nPo slavnostní promoci v Oxfordu 24. července 1943, kde naši vládu zastupoval ministr zahraničí Jan Masaryk, nastupuje Karel A. Macháček k letectvu.\n\nPo válce se major MUDr. Macháček vrátil se svou manželkou Betty do Československa a setkal se v Brně se svojí rodinou. Žil v Praze a nadále sloužil v leteckém zdravotnictví. Po komunistickém puči v únoru 1948, kdy docházelo k perzekuci západních důstojníků, se Macháček rozhodl znovu emigrovat. Nejprve poslal letadlem do Anglie svoji manželku, která měla britské občanství, a svého dvouapůlročního syna Jima. Sám překročil hranici na Šumavě do americké západní zóny a v Německu čekal několik týdnů na víza do Anglie.\n\nPo dvou letech práce v sheffieldské nemocnici se usadil jako praktický lékař na ostrově Canvey Island se dvěma českými kolegy: Mudr. Jiřím Lintnerem z Kunovic a Mudr. Přemyslem Sonnkem z Brna. Hned od počátku si získal u svých budoucích pacientů oblibu, když organizoval záchranné akce při povodni, která ohrožovala 17500 obyvatel ostrova v ústí řeky Temže.\n\nV roce 1983 odešel do důchodu a začal psát svůj životopis, který vychází v roce 1988 pod názvem \"Escape to England\".\n\nV listopadu 1989 vstupuje do styku s revolučním výborem pražských studentů a píše do Studentských listů. V roce 1990 je pozván k projevu na Václavském náměstí při návštěvě amerického prezidenta George Bushe seniora. V roce 1994 mluví v pražském Karolinu k 55. výročí 17. listopadu, v roce 1996 pronáší projev jménem vojenských lékařů při 70. výročí založení Lékařské akademie v Hradci Králové. Je iniciátorem pamětní desky generála Sergěje Jana Ingra ve Vlkoši u Kyjova a stává se čestným občanem této obce, se kterou ho spojuje jeho dětství a léta školou povinná. Následuje čestné občanství města Kyjova, kde studoval na reálném gymnáziu.\n\nČeská lékařská společnost ho v roce 2002 pasovala na Rytíře českého lékařského stavu v Míčovně Pražského hradu. Této pocty se dostává jednomu lékaři za rok. I přes svůj vysoký věk pracoval jako místopředseda Svazu letců svobodného Československa a ve výboru Československé obce legionářské a staral se o zdravotní problémy svých spolubojovníků. V roce 2003 se dočkal českého vydání své knihy Univerzitou Karlovou a v lednu 2004 jejího křtu na kyjovské radnici.\n\nV roce 2009 byla odhalena pamětní deska ve Vlkoši na nádražní budově, kde bydlel až do odchodu do zahraničí v roce 1939. MUDr. Karel Antonín Macháček má svoji stálou expozici v Military muzeum generála Sergěje Jana Ingra ve Vlkoši. Vlkošská škola nese od roku 2016 název Základní škola a Mateřská škola MUDr. K. A. Macháčka.\n\n"}
{"id": "492487", "url": "https://cs.wikipedia.org/wiki?curid=492487", "title": "Biologická olympiáda", "text": "Biologická olympiáda\n\nBiologická olympiáda je vědomostní soutěž pro žáky základních a středních škol se zaměřením na biologii. Soutěž vyhlašuje Ministerstvo školství, mládeže a tělovýchovy podle vyhlášky č. 55/2005 SB., o podmínkách organizace a financování soutěží a přehlídek v zájmovém vzdělávání.\n\nSoutěž se člení na čtyři kategorie podle stupně studia soutěžících. V každé kategorii se koná několik postupových kol. Prvním kolem je vždy školní kolo, které na škole organizuje pověřený učitel, a při němž účastníci plní praktické a teoretické úkoly podle zadání a poznávají předložené přírodniny. Nejlepší soutěžící postupují do vyššího kola. V případě kategorií pro základní školu a nižší gymnázium se konají okresní kola. U kategorie pro nejvyšší ročníky středních škol se koná ústřední kolo.\n\nBiologická olympiáda vznikla z popudu vysokoškolských pedagogů s cílem podpořit přípravu talentovaných studentů středních škol, potenciálních uchazečů o studium na vysokých školách přírodovědeckých směrů. První ročník se uskutečnil v roce 1966.\n\nKaždá kategorie biologické olympiády se rozděluje na jednotlivá postupová soutěžní kola. Soutěžící do vyšších kol olympiády vybírá vždy komise a to na základě postupového klíče definovaného v propozicích soutěže a výsledků, které jí jsou zaslány z předcházejících kol.\nNe každá kategorie olympiády obsahuje všechna soutěžní kola, ale všechny kategorie začínají školním kolem. U kategorií A a B ve školním kole soutěžící řeší tři praktické úlohy, poznávání přírodnin a test všeobecných znalostí z biologie. Ze školního kola řešitelé kategorií C a D postupují do okresního kola. Krajské kolo se koná pro kategorie A, B, C a v některých krajích i pro kategorii D. Nejlepší účastníci krajského kola kategorie A postupují do ústředního (celostátního) kola. Na základě výsledku z ústředního kola postupuje skupina řešitelů na teoretické a praktické soustředění před mezinárodní biologickou olympiádou. Soutěžní úlohy v jednotlivých kategoriích jsou vždy pro všechny soutěžící v celé České republice stejné.\n\nSoutěž se dělí na čtyři kategorie, které se od sebe liší složitostí úloh a určeným ročníkem studia, během kterého se žáci dané kategorie mohou zúčastnit. Často se vyšších kategorií účastní i mladší žáci, ale starší žáci se nemohou účastnit nižších kategorií. Kategorie se označují písmeny podle abecedy od nejsložitější, určené pro nejstarší žáky středních škol, po nejlehčí, určené pro žáky základních škol. Všechny kategorie obsahují teoretickou a praktickou část a jsou děleny na jednotlivá kola, ve kterých je obtížnost úloh postupně stupňována.\n\nKategorie D je určena pro žáky 6. a 7. ročníků základních škol a 1. a 2. ročníků osmiletých gymnázií. Kategorie zahrnuje školní kolo, okresní kolo a v některých krajích se koná i krajské kolo.l\n\nKategorie C je určena pro žáky 8. a 9. ročníků základních škol, 3. a 4. ročníků osmiletých gymnázií a 1. a 2. ročníků šestiletých gymnázií. Kategorie zahrnuje školní kolo, okresní kolo a krajské kolo.\n\nKategorie B je určena pro žáky 1. a 2. ročníků středních škol, 5. a 6. ročníků osmiletých gymnázií a 3. a 4. ročníků šestiletých gymnázií. Kategorie zahrnuje školní kolo a krajské kolo. Úlohy této kategorie vycházejí ze zaměření ročníku a pro vyšší kola je vhodná znalost přípravného textu. Obě kola se skládají z praktických úkolů, testu všobecných znalostí z biologie a z části poznávání přírodnin. V krajském kole se část poznávání přírodnin skládá ze sekce poznávání organismů v rámci zoologie a botaniky, a sekce všeobecných objektů.\n\nKategorie A je určena pro žáky 3. a 4. ročníků středních škol, 7. a 8. ročníků osmiletých gymnázií a 5. a 6. ročníků šestiletých gymnázií. Kategorie zahrnuje školní, krajské a ústřední kolo. Úlohy této kategorie vycházejí ze zaměření ročníku a pro vyšší kola je nezbytná znalost přípravného textu. Obě kola se skládají z praktických úkolů, testu všobecných znalostí z biologie a z části poznávání přírodnin. V krajském a ústředním kole se část poznávání přírodnin skládá ze sekce poznávání organismů v rámci zoologie a botaniky, a sekce všeobecných objektů.\n\nMezinárodní biologická olympiáda (IBO) je celosvětově nejvyšší možné kolo biologické olympiády pro žáky gymnázií. Mohou se ho účastnit pouze nejlepší soutěžící, kteří úspěšně prošli celou kategorií A a dvěma následujícími soustředěními. Z každého státu na něj mohou postoupit maximálně 4 soutěžící. Československo patřilo spolu s Polskem a Maďarskem k zakládajícím zemím mezinárodní biologické olympiády. První ročník IBO se konal v Olomouci v roce 1990. Každý rok se IBO pořádá v jiné zemi kdekoliv ve světě. Úlohy IBO jsou velmi obtížné. IBO probíhá v průběhu několika dní. Po příjezdu do země je oddělen pedagogický doprovod od soutěžících. Doprovod má za úkol přeložit soutěžní úlohy do národního jazyka. Soutěžící mají mezitím pestrý program. Po opravení úloh se sečtou body a vyhlásí výsledky. Medaile se neudělují jen třem nejlepším, ale pásmům nejlepších soutěžích: prvních 10% ve výsledkové listině získá zlatou medaili, dalších 15% stříbrnou a dalších 30 % bronzovou. Prvního ročníku IBO se v roce 1990 účastnilo 6 států a 22 soutěžících. V letech 2014 a 2015 se IBO účastnilo 61 států a počet soutěžících se vyšplhal na téměř 240.\n\nZdroj: výsledkové listiny mezinárodní biologické olympiády\n\n"}
{"id": "492488", "url": "https://cs.wikipedia.org/wiki?curid=492488", "title": "Baně", "text": "Baně\n\nBaně nebo též Báně je osada na jihozápadě pražského katastrálního území Zbraslav. Západní část, včetně samotného jádra osady, původně náležela ke katastru bývalé obce Lipence, východní část náležela ke zrušenému katastru bývalé obce Záběhlice.\n\n"}
{"id": "492489", "url": "https://cs.wikipedia.org/wiki?curid=492489", "title": "6,5 × 52 mm Mannlicher-Carcano", "text": "6,5 × 52 mm Mannlicher-Carcano\n\n6,5 x 52 Mannlicher-Carcano nebo jen 6,5 x 52mm Carcano je náboj, který používala italská vojenská opakovací puška Carcano. Náboj měl progresivní vývrt a míry 6,5x52mm. Byl první na světě, který měl menší ráži než 7mm a přesto byl zaveden do pravidelné armády. Jeho hodnoty jsou 705m/s a vstřel je na tak malou ráži úctyhodný.\n"}
{"id": "492497", "url": "https://cs.wikipedia.org/wiki?curid=492497", "title": "Maxmilián z Lichtenštejna", "text": "Maxmilián z Lichtenštejna\n\nMaxmilián z Lichtenštejna (1578, Lednice–1643, Ráb) byl kníže ze moravsko-rakouského šlechtického rodu Lichtenštejnů.\n\nJeho otcem byl kníže Hartmann II. z Lichtenštejna a měl bratry Karla a Gundakera.\n\nMaxmilián byl původně protestant, ale později přestoupil ke katolictví. Byl stoupencem císaře Matyáše, který se i díky jeho přičinění stal českým králem. V bitvě na Bílé hoře bojoval Maxmilián na straně císařské armády. Působil ve funkcích polního zbrojmistra, císařského tajného rady a dvorního vojenského rady. Za své věrné služby byl odměněn majetky, které byly zkonfiskované vzbouřeným protestantským šlechticům a v roce 1623 byl odměněn knížecím titulem. \n\nV roce 1597 oženil s Kateřinou z Boskovic, jednou ze dvou dcer posledního mužského potomka Boskoviců, Jana Šembery z Boskovic. Druhá Šemberova dcera Anna Marie byla již od roku 1592 manželkou jeho bratra Karla. Maxmilián se tak stal majitelem Nového hradu a panství Pozořice a Bučovice. \n\nZemřel však bezdětný v roce 1643 a jeho majetek zdědil synovec Karel Eusebius z Lichtenštejna.\n"}
{"id": "492506", "url": "https://cs.wikipedia.org/wiki?curid=492506", "title": "Annerose Fiedlerová", "text": "Annerose Fiedlerová\n\nAnnerose Fiedlerová, rozená Krumpholzová (* 5. září 1951, Kutzleben, Durynsko) je bývalá východoněmecká atletka, jejíž specializací byly krátké překážkové běhy.\n\nV roce 1972 reprezentovala na letních olympijských hrách v Mnichově, kde ve finále doběhla jako sedmá v čase 13,27. Olympijskou vítězkou se zde stala Annelie Ehrhardtová a bronz získala další východoněmecká překážkářka Karin Balzerová.\n\nNejvětší úspěchy zaznamenala v roce 1974. Na halovém mistrovství Evropy v Göteborgu získala stříbrnou medaili. V letní sezóně poté vybojovala stříbro i na mistrovství Evropy v Římě (12,89). O rok později doběhla na HME v polských Katovicích na čtvrtém místě. Zúčastnila se pražského mistrovství Evropy v roce 1978, kde na stadionu Evžena Rošického skončila ve finále na šestém místě (13,09).\n\n"}
{"id": "492513", "url": "https://cs.wikipedia.org/wiki?curid=492513", "title": "Brejlov", "text": "Brejlov\n\nBrejlov je samota v okrese Mladá Boleslav; je součástí města Bakov nad Jizerou. Nachází se asi 3,2 km na jih od Bakova nad Jizerou na vrcholu \"Brejlov\" (349 m n. m.) v souvrší Baba uvnitř přírodní rezervace Vrch Baba u Kosmonos. Je zde evidována 1 adresa. Trvale zde žijí 4 osoby.\n\n"}
{"id": "492519", "url": "https://cs.wikipedia.org/wiki?curid=492519", "title": "Záběhlice (Zbraslav)", "text": "Záběhlice (Zbraslav)\n\nZáběhlice (v historických pramenech psáno též Zaběhlice) jsou bývalá obec, jejíž zrušený katastr je v současnosti rozdělen mezi jihopražské katastrální území Zbraslav, k němuž náleží drtivá většina, a obec Jíloviště, k níž náleží menší jihozápadní část s Výzkumným ústavem lesního hospodářství a myslivosti. Většina zástavby této bývalé obce se nachází na jihovýchodě území katastru Zbraslavi na levém břehu Vltavy, která protéká okrajem bývalého katastru obce, a vedle vlastní vesnice Záběhlice zahrnuje osadu Strnady, východní část osady Báně a část panelové a rodinné zástavby přiléhající k zástavbě sousední bývalé obce Žabovřesky. Na bývalém katastru Záběhlic se rozkládá i rozlehlý zbraslavský kamenolom. Ke Zbraslavi byly Záběhlice připojeny roku 1924 \n\nPodle nynějšího statistického členění Zbraslavi tvoří základní sídelní jednotku Záběhlice dolní část Zbraslavi na levém břehu Vltavy, a to jižně od zátoky a sídelní jednotky Krňák, od Žabovřesk ji odděluje park u Vančurovy vily, ulice Košířkářská, Žabovřeská, Matjuchinova, Elišky Přemyslovny, od základních sídelních jednotek Nad lomem a U vysílače pak ulice Nad Kamínkou a lesíky Kamínka a V borovičkách. Pobřežní pás mezi ulicí K přehradám a Vltavou až k bývalému přístavišti u ulice K přístavišti je však počítán ke Strnadům, severněji pak k ZSJ Krňák. K ZSJ Záběhlice je počítán i areál zámku (kláštera) a Zbraslavské náměstí včetně okolí. Naopak Strnady tvoří samostatnou ZSJ a pod Záběhlice tak nespadají. \n\n\n\n"}
{"id": "492524", "url": "https://cs.wikipedia.org/wiki?curid=492524", "title": "Infest (album)", "text": "Infest (album)\n\nInfest je druhé album americké nu-metalové (dnes hard rockové) skupiny Papa Roach. Bylo vydáno 25. dubna 2000 a stalo se dvacátým nejlépe prodávaným albem téhož roku ve Spojených státech. 21. července 2001 bylo certifikováno jako 3x platinové a jedná se tedy o nejlépe prodávané album skupiny. Z desky pocházející celkem tři singly a to Last Resort, Between Angels and Insects a Broken Home. Díky CD dostala skupina nominaci Grammy.\n\n"}
{"id": "492535", "url": "https://cs.wikipedia.org/wiki?curid=492535", "title": "Jiříkovský rybník", "text": "Jiříkovský rybník\n\nJiříkovský rybník se nachází zhruba 4 km jihovýchodně od města Habry v okrese Havlíčkův Brod. Napájí jej říčka Sázavka, zde známá spíše jako \"Jiříkovský potok\". Rozloha rybníka činí 25 ha.\n\nRybník je využíván k chovu ryb a k rekreačním účelům. Při severovýchodním břehu se nalézá chatová oblast.\n\nRybník a jeho okolí je významným hnízdištěm a migrační zastávkou pro mnoho druhů ptáků. Je zde možno zahlédnout například potápku roháče, která zde i pravidelně hnízdí, dále volavku bílou, nebo vzácného orla mořského. Východně od rybníka se nachází přírodní rezervace Havranka.\n\n"}
{"id": "492539", "url": "https://cs.wikipedia.org/wiki?curid=492539", "title": "Babesia", "text": "Babesia\n\nBabesia (česky někdy klíštěnka) je rod výtrusovců řazený mezi piroplazmy. (Piroplasmida). Jsou to jednobuněční prvoci s obligátně parazitickým způsobem života; napadají celou řadu divokých i domácích zvířat a způsobují jim vážná onemocnění – babesiózy. Mohou však napadat i člověka.\n\nVegetují uvnitř červených krvinek – vytvářejí zde stadia zvaná merozoit – obvykle dva nebo čtyři merozoiti v jedné napadené červené krvince. Tito merozoiti se v krvi množí a čekají, až se na hostitele přisaje klíště. S nasátou krví se pak dostávají babézie do trávicího traktu klíšťat, dochází ke komplikovanému pomnožení a k infekci vajíček klíštěte, a dalšími sáními krve se babézie šíří na další hostitele.\n\nJe známo asi sto druhů babézií, ze známějších je možné jmenovat:\n\n\"B. divergens\" je východoevropský a středoevropský parazit napadajíc skot: přenáší je klíště obecné (\"Ixodes ricinus\"). Mimo to se v ČR vyskytuje i \"B. microti\", parazit hlodavců, přenášený rovněž klíšťaty rodu \"Ixodes\". Přestože je babesióza zoonóza, napadá náhodně i člověka: v USA je většina lidských babesióz způsobena zřejmě druhem \"B. microti\"; některé infekce mohou zůstat člověkem nepovšimnuty, ale za určitých okolností se nemoc může komplikovat.\n\n"}
{"id": "492544", "url": "https://cs.wikipedia.org/wiki?curid=492544", "title": "Daniel Pearl", "text": "Daniel Pearl\n\nDaniel Pearl (10. října 1963 Princeton, New Jersey, USA – 21. února 2002 Karáčí, Sindh, Pákistán) byl novinářem pro \"The Wall Street Journal\". Počátkem roku 2002 byl unesen a zavražděn teroristy v Pákistánu.\n\nDaniel Pearl se narodil 10. října 1963 v Princetonu v New Jersey a vyrůstal v Los Angeles, kde projevil svůj zájem o hudbu, akademické prostředí a sport. Hudba se ukázala být nezbytnou výrazovou součástí Pearla a dovedla ho k členství v několika hudebních skupinách po celém světě, kde improvizoval na elektrické housle a mandolínu.\n\nNa Stanfordově univerzitě spoluzaložil studentské noviny \"Stanford Commentary\". Absolvoval v roce 1985 s Phi Beta Kappa vyznamenáním a následně strávil léto jako stipendista Pulliam Fellow na \"Indianapolis Star\", předtím než vstoupil do \"North Adams Transcript\" a \"The Berkshire Eagle\". Po několika letech se přesunul do \"The San Francisco Business Times\" a během pár týdnů se stal členem \"The Wall Street Journal\" v roce 1990. Daniel začal v \"The Wall Street Journal\" v atlantské pobočce a postupně se přesunul do washingtonské a londýnské pobočky, jako dopisovatel Středního východu. Poté, co se v roce 1998 seznámil s Mariane, odstěhoval se do Paříže, kde se o rok později vzali.\n\nV říjnu 2002 se přestěhovali do Bombaje, kde se Pearl stal vedoucím jihoasijské pobočky \"The Wall Street Journal\". Pearl psal jak zábavné články, tak investigativní reportáže. Odhalil, že USA bombardovaly súdánské farmaceutické závody v Chartúmu a praní peněz al-Káidy prostřednictvím Tarzanitského trhu klenotů.\n\nV Bombaji psal Pearl o „Válce proti teroru“ a příležitostně cestoval do Pákistánu. Hledal stopy „shoe bombera“ Richarda Reida a doufal, že se setká se Sheikem Glanim, duchovním vůdcem. 23. ledna 2002 byl Pearl v Karáčí unesen. Několik týdnů uplynulo bez jakýchkoli zpráv o jeho osudu; jeho smrt byla potvrzena 21. února 2002. Čtyři z únosců byli odsouzeni 15. července 2002, včetně vůdce šejka Omara Saeeda Sheika.\n\nDva dny před svým únosem se Pearl dozvěděl, že jeho žena Mariane očekává chlapce, pro kterého vybral jméno Adam. V květnu, tři měsíce po jeho vraždě, Marianne Pearlová porodila Adama.\n\nPo jeho vraždě Pearlova rodina a přátelé založili The Daniel Pearl Foundation, která nese dál jeho odkaz pomoci hudby a slova k řešení příčin nenávisti. Kniha \"At Home in the World\" publikovaná v červnu 2002, obsahuje padesát Pearlových nejlepších článků. Projekty „MAKANNA“ a „Duo Brikcius – 2 Cellos Tour“ se konají v rámci Daniel Pearl World Music Days.\n\n"}
{"id": "492545", "url": "https://cs.wikipedia.org/wiki?curid=492545", "title": "Karel Weinbrenner", "text": "Karel Weinbrenner\n\nKarel Weinbrenner (německy \"Carl\" nebo \"Karl Weinbrenner\", 15. října 1856, Brno – 1. ledna 1942, Praha) byl česko-rakouský architekt a profesor na pražské německé technice. Během svého působení ve službách knížete Jana II. z Lichtenštejna navrhl řadu církevních a světských staveb na území lichtenštejnského panství na jižní Moravě a v Dolním Rakousku.\n\nV letech 1875–1876 studoval na německé technice v Brně a poté pokračoval na Vysoké škole technické ve Vídni. Zde roku 1881 absolvoval první státní zkoušku a o rok později i druhou. Téhož roku také nastoupil na škole jako asistent. Během let 1881–1883 dále studoval na vídeňské Akademii výtvarných umění u profesora Friedricha von Schmidta. Od roku 1883 pracoval na stavebním úřadě olomouckého arcibiskupství v Kroměříži. Následujícího roku vstoupil do služeb knížete Jana II. z Lichtenštejna, kde setrval přes čtvrt století. Stal se vedoucím knížecího stavebního úřadu v Lednici, kde také navrhl a realizoval řadu obytných i veřejných staveb, které značně dotvořily ráz obce. Jako dvorní architekt knížete Lichtenštejna je autorem velkého množství církevních i světských staveb, zbudovaných v té době na lichtenštejnském panství na Břeclavsku a v Dolním Rakousku. Styl jeho návrhů sahal od pozdního historismu až po anglikanizující pozdní secesi. Na svých stavbách často využíval typickou produkci knížecí cihelny v Poštorné. Jedním z jeho nejvýznamnějších děl je kostel Navštívení Panny Marie v Poštorné.\n\nV roce 1887 se oženil s Idou Prügerovou (Ida Prüger von Marchwalden), o rok později se manželům narodil syn Friedrich.\n\nRoku 1909 opustil knížecí služby a odešel do Prahy, kde začal vyučovat středověkou církevní architekturu na tamější německé Vysoké škole technické. Zde zůstal až do odchodu do penze roku 1926. Během svého působení byl několikrát zvolen děkanem. Až do školního roku 1938/39 ještě zastával místo ve zkušební komisi pro státní závěrečné zkoušky.\n\nZemřel 1. ledna 1942 v Praze, pochován byl 7. ledna v Litoměřicích. \n\n"}
{"id": "492548", "url": "https://cs.wikipedia.org/wiki?curid=492548", "title": "James Simon", "text": "James Simon\n\nJames Simon (29. září 1880 – 12. října 1944 Osvětim) byl německý skladatel židovského původu.\n\nNěmecký skladatel, klavírista a muzikolog James Simon (29. září 1880 – po 12. říjnu 1944, datum deportace z Terezína do Osvětimi) se narodil v Berlíně v rodině židovského původu a byl zavražděn v koncentračním táboře Osvětim bezprostředně po deportaci z Terezína (1941–1944). Studoval na Musikhochschule v Berlíně hru na klavír u prof. C. Ansorge a skladbu u Maxe Brucha. V roce 1934 byl nucen opustit Německo, utekl do Curychu, dále pak do Amsterdamu, kde byl v roce 1944 zatčen a přesunut do Terezína. Přestože jeho klavírní díla, písně a jeho opera \"\"Frau im Stein\"\" (1918) byla publikována, mnoho jeho klíčových děl zůstává neznámo. Bývá označován jako tzv. \"Lost Composer\".\n\nV roce 1938 odjel navštívit svou sestru Berthu Seligsohn (1882 – 4. února 1938, Tel Aviv) do tehdejší Palestiny, po svém příjezdu zjistil, že jeho sestra zesnula. V zármutku složil během dvou dnů lkavé \"Lamento pro violoncello a klavír\". Bezprostředně po návratu do Evropy byl v Amsterdamu zatčen gestapem. Lamento Jamese Simona bylo v České republice premiérováno českým violoncellistou Františkem Brikciem a klavíristou Tomášem Víškem v rámci projektu \"Weinberger Tour\" 23. dubna 2007 ve Španělské synagoze v Praze.\n\n"}
{"id": "492556", "url": "https://cs.wikipedia.org/wiki?curid=492556", "title": "Los Mistrovství světa ve fotbale 2010", "text": "Los Mistrovství světa ve fotbale 2010\n\nLos Mistrovství světa ve fotbale 2010 proběhl v pátek 4. prosince 2009 od 18 hodin středoevropského času v jihoafrickém Kapském Městě.\n\nPřed vlastním losováním byly týmy rozděleny do 4 skupin (tzv. \"košů\"). Každá ze skupin čítala 8 členů.\n\nDo prvního koše byla nasazena pořadatelská země a dále 7 nejvýše postavených kvalifikovaných týmů v žebříčku FIFA z října 2009. O tomto způsobu sestavení rozhodla organizační komise Mezinárodní fotbalové federace.\n\nDo druhého koše byly ze zbývajících kvalifikovaných zemí umístěny ty, které jsou ze Severní či Střední Ameriky a z Asie.\n\nTřetí koš se skládá z kvalifikovaných zemí z Afriky a Jižní Ameriky.\n\nČtvrtý koš obsahuje zbývající kvalifikanty z Evropy.\n\n\n\n\n\nVlastního losovací akt vedl generální sekretář FIFA Jérôme Valcke s herečkou Charlize Theron. Míčky s názvy jednotlivých zemí tahali z košů ragbista John Smit a vytrvalec Haile Gebrselassie, míčky s pořadovými čísly pozic v jednotlivých skupinách tahali hráč kriketu Makhaya Ntini a fotbalisté Simphiwe Dludlu, Matthew Booth a David Beckham.\n\nCelkem bylo nalosováno 8 skupin a to tak, že z každého z košů (viz výše) byl do skupiny vylosován jeden tým. Navíc se v jedné skupině nesmí potkat dva týmy ze stejného kontinentu (s výjimkou Evropy; dvě evropská mužstva v jedné skupině být mohou). Jednotlivé skupiny pak byly označeny písmeny abecedy.\n\nTermínový program jednotlivých skupin mistrovství byl stanoven již před vlastním losováním skupin. V tomto termínovém programu byly jednotlivé týmy v rámci skupiny označovány pořadovým číslem (například pro skupinu A: \"A1\", \"A2\", \"A3\" a \"A4\"). Stanovení tohoto pořadového čísla nemá (s výjimkou 1. koše) žádnou souvislost s označením košů, do nichž byly účastnické týmy před mistrovstvím rozděleny.\n\nZ tohoto důvodu bylo nutné po vylosování člena skupiny ihned stanovit i zmíněné pořadí v této skupině.\n\nPořadí vylosovaných týmů bylo následující:\n\n\n\n\n\n\n\n\n\n"}
{"id": "492564", "url": "https://cs.wikipedia.org/wiki?curid=492564", "title": "Seznam rodů čeledi lipnicovitých", "text": "Seznam rodů čeledi lipnicovitých\n\nSeznam rodů čeledi lipnicovitých (\"Poaceae\") podle \n\n"}
{"id": "492569", "url": "https://cs.wikipedia.org/wiki?curid=492569", "title": "Lánský potok (přítok Labe)", "text": "Lánský potok (přítok Labe)\n\nLánský potok je malý vodní tok na území Pardubic.\n\nUpravený a udržovaný pramen Lánského potoka zvaný \"Čivická studánka\" či též \"Kokešovská studánka\" se nachází v místní pardubické části Kokešov v lese za elektrotechnickou továrnou stojící u křižovatky silnice I/2 Pardubice – Přelouč a silnice Lány na Důlku – Bezděkov. U lánské silnice se u jihovýchodního rohu průmyslové zóny nachází malé parkoviště, ze kterého vede k prameni pěšina se zeleně značenou turistickou trasou 4289. Pramen Lánského potoka je spojován s kultem Panny Marie, bývaly mu přisuzovány zázračné schopnosti a dodnes je obyvatelstvem často využíván k odběru vody. V roce 1867 zde přenocovali tři slovenští dráteníci a jednomu u nich Juraju Hutarovi se zjevila Panna Marie. Karel Chotek z Chotkova, kterému místní les patřil, nechal pramen upravit a postavit zde Mariánský sloup. Ten byl později přemístěn do prostoru dnešní kaple Panny Marie Bolestné. V roce 1869 zde byla Karlem Chotkem a jeho ženou postavena první dřevěná kaple. Místo se stalo poutním. V roce 1995 byla studánka zrekonstruována a v letech 1996 – 1997 zde byla postavena kaple nová zděná.\n\nTok Lánského potoka sleduje přibližně severní směr. Asi 300 metrů od pramene vtéká potok do nevelkého Crkáňského rybníku. Pod jeho hrází opouští les a dále teče poli stále k severu. Asi po 700 metrech podtéká železniční trať Kolín - Česká Třebová a po dalších přibližně 400 metrech mění směr na severovýchodní. Před tím, než dospěje k Lánům na Důlku, přijme zprava jediný významnější přítok, netrvalou vodoteč odvodňující pole jihovýchodně od vsi. Lánský potok východně obtéká centrum vesnice, které se nachází na malém návrší, přičemž změní směr na severozápadní. Asi 350 metrů severně od okraje obce se zleva vlévá do Labe. \n\n"}
{"id": "492590", "url": "https://cs.wikipedia.org/wiki?curid=492590", "title": "Novgorodská republika", "text": "Novgorodská republika\n\nNovgorodská republika (rusky Новгородская республика, \"Novgorodskaja respublika\"; v církevní slovanštině Новгородская земьля, \"Novgorodskaja zemlja\"; latinsky \"Novogardie\") byl ruský středověký stát existující ve 12. až 15. století s centrem v Novgorodu. Novgorod Veliký byl svébytným organismem s netypickým vnitřním uspořádáním i rozsahem ovládaného území, které se rozkládalo na severu východní Evropy od Finského zálivu až k Uralu.\n\nNovgorodskými knížaty bývali zpočátku obvykle nejstarší synové velikého knížete kyjevského. Na samém počátku procesu rozpadu jednotného kyjevského státu se však Novgorod uvolnil ze svazku velkoknížecího vlastnictví. Roku 1136 povstali Novgorodští proti svému knížeti Vsevolodu Mstislaviči, vnuku Vladimíra Monomacha, a sesadili ho. Poté zde bylo zavedeno svébytné společenské zřízení, jež bývá v historiografii označováno jako bojarská republika. V jejím čele stál volený kníže, který byl do města zván pouze příležitostně, nesměl zde mít žádné příjmy, pozemkový majetek ani poddané a nebylo mu povoleno brát do ochrany zdejší obyvatele. Jeho rezidence se nacházela za městskými hradbami. Při svém příchodu do Novgorodu musel uzavřít s městem smlouvu. Pokud ji později porušil, byl z města vyhnán. Navzdory těmto nevýhodným podmínkám se Rurikovci postu novgorodského knížete ujímali rádi. Město bylo bohaté a aktivně se účastnilo obchodní výměny se západní Evropou, což bylo pro příchozí knížata lákavé. Kromě toho byli městem placeni za vojenskou ochranu a v případě vojenské akce získávali podíl na kořisti.\n\nSoučástí snah o politickou samostatnost města bylo zavedení církevní autonomie. Od roku 1156 si Novgorod sám volil biskupa (vladyku), o devět let později si prosadil zřízení arcibiskupství.\n\nZákladem autonomie Novgorodu Velikého byl hospodářský rozvoj města jako významného obchodního centra, které mělo rozsáhlé vazby v Pobaltí. Z bezprostředního okolí Novgorodu byla poté šířena tributární závislost dále na severovýchod. Novgorod se stal svébytným mnohonárodnostním státním útvarem pod slovanským vedením s obrovským ekonomickým zázemím.\n\nNovgorodská republika zanikla dobytím jejího území Ivanem III. a připojením státu k Moskevskému velkoknížectví.\n\n\n\n"}
{"id": "492600", "url": "https://cs.wikipedia.org/wiki?curid=492600", "title": "Kortaderie dvoudomá", "text": "Kortaderie dvoudomá\n\nKortaderie dvoudomá (\"Cortaderia selloana\", syn. \"Cortaderia argentea\", \"Arundo selloana\", \"Gynerium argenteum\"), známá jako pampová tráva nebo také jako pampas dvoudomý, je statná vytrvalá tráva původem z Jižní Ameriky, která dorůstá výšky až 120 cm.\n\nKortaderie má obloukovitě ohnuté šedozelené listy s ostrými okraji, které mohou dorůstat až do délky 200 cm. Je domovem na jihoamerických pampách, po nichž získala svůj obecný název, a v Patagonii, kde roste v hustých chomáčích, jež mohou dosahovat až 3 metrů. Její listy mohou být i stříbřitě šedé.\n\nSvé jméno získala od německého přírodovědce Alexandera von Humboldta, jenž ji v roce 1818 pojmenoval po německém přírodovědci Friedrichu Sellowovi, který studoval jihoamerickou, zejména brazilskou květenu.\n\nKortaderie je velmi atraktivní solitéra. U nás se proto pěstuje jako okrasná travina.\n\n\n \n"}
{"id": "492607", "url": "https://cs.wikipedia.org/wiki?curid=492607", "title": "Satellite (album)", "text": "Satellite (album)\n\nSatellite je čtvrté studiové album americké alternativní metalové skupiny P.O.D. CD se dostalo do prodeje 11. září 2001 a umístilo se na šestém místě v Billboard 200, přičemž v první týdnu bylo prodáno 133 000 kusů. Deska se stala ve Spojených státech 3x platinová a celosvětově se jí prodalo 5 milionů.\n\n\"Satellite\" obsahuje čtyři singly (na každý z nich bylo vytvořeno video) s názvem Alive, Youth of the Nation, Boom a Satellite. Ovšem, nerealizovaný singl Portrait byl nominován na cenu Grammy za nejlepší metalové provedení pro rok 2003.\n\n\nTato speciální edice vyšla až po roce vydáví Satellite:\n\n Kapela \n"}
{"id": "492608", "url": "https://cs.wikipedia.org/wiki?curid=492608", "title": "Mevo Chama", "text": "Mevo Chama\n\nMevo Chama ( מְבוֹא חַמָּה, doslova „\"Brána Slunce\"“, v oficiálním přepisu do angličtiny Mevo Hamma, přepisováno též Mevo Hama) je izraelská osada a vesnice typu kibuc na Golanských výšinách v Oblastní radě Golan.\n\nVesnice se nachází v nadmořské výšce 350 metrů, cca 13 kilometrů jihovýchodně od města Tiberias, cca 62 kilometrů východně od Haify a cca 110 kilometrů severovýchodně od centra Tel Avivu. Leží na náhorní plošině v jižní části Golanských výšin, na okraji prudkého zlomu, který se západně od osady propadá směrem ke Galilejskému jezeru, na východní straně terén klesá do údolí toku Nachal Mejcar.\n\nJe situována v oblasti s hustou sítí zemědělského osídlení, takřka výlučně židovského, tedy bez arabských sídel. Na dopravní síť Golanských výšin je napojena pomocí silnice číslo 98, která je hlavní severojižní komunikací v tomto regionu.\n\nMevo Chama leží na Golanských výšinách, které byly dobyty izraelskou armádou v roce 1967 a byly od té doby cíleně osidlovány Izraelci. Tato osada byla založena už roku 1968\n(9. ledna) jako druhá v celé oblasti Golanských výšin (po vesnici Merom Golan). První skupinou obyvatel bylo osm členů kibuců z  Jordánského údolí, kteří se usadili v nedaleké opuštěné železniční stanici v údolí řeky Jarmuk, v lokalitě El Hamma, kde se dnes nachází lázeňský komplex Chamat Gader. Od počátku počítali s tím, že založí kibuc přímo na Golanských výšinách, což se stalo v září 1968. Poloha osady je strategicky významná a umožňuje přehlédnout celé Galilejské jezero a velkou část Galileje. Před rokem 1967 se zde nacházel post syrské armády, která odtud ostřelovala kibuc Ejn Gev. V roce 1971 se k původním osadníkům připojily další rodiny, včetně přistěhovalců z Austrálie a z Velké Británie.\n\nVe zprávě z roku 1977 vypracované pro Senát Spojených států amerických se počet obyvatel v osadě odhaduje na 150. Plocha vesnice byla udávána na 4500 dunamů (4,5 kilometrů čtverečních).\n\nEkonomika je založena na zemědělství (živočišná i rostlinná výroba). Východně od osady se rozkládají intenzivně obhospodařované pozemky. Dále zde funguje průmysl (továrna Mapal na výrobu plastů) a kibuc je také částečným vlastníkem lázeňského komplexu Chamat Gader. V obci vyrůstá nová zástavba, jejíž obyvatelé již nemusejí být zapojeni do kolektivního hospodaření v rámci kibucu. V Mevo Chama fungují zařízení předškolní péče o děti. Základní školství je k dispozici v nedaleké vesnici Bnej Jehuda, střední školství ve městě Kacrin.\n\nObyvatelstvo obce Mevo Chama je sekulární. Jde o malé sídlo vesnického typu s dlouhodobě stagnující populací. K 31. prosinci 2014 zde žilo 323 lidí. Během roku 2014 stoupla populace o 0,9 %.\n\n\n"}
{"id": "492616", "url": "https://cs.wikipedia.org/wiki?curid=492616", "title": "Seznam zápasů české fotbalové reprezentace 2003", "text": "Seznam zápasů české fotbalové reprezentace 2003\n\nV roce 2003 odehrála česká fotbalová reprezentace celkem 9 mezistátních zápasů, z toho 6 kvalifikačních o ME 2004 a 3 přátelské. Celková bilance byla 8 výher a 1 remíza. Hlavním trenérem byl Karel Brückner.\n"}
{"id": "492620", "url": "https://cs.wikipedia.org/wiki?curid=492620", "title": "Curtis (album)", "text": "Curtis (album)\n\nCurtis je třetí studiové album amerického rappera 50 Centa. Album se prodává od 11. září 2007, tedy od stejného dne jako třetí studiové album rappera a zpěváka Kanyeho Westa. Oba umělci rozpoutali velkou mediální aféru okolo jejich sázky kdo prodá více alb první týden, sázku vyhrál Kanye West o 266 000ks.\n\n50 Cent plánoval vydat album Before I Self Destruct, ale později se rozhodl toto album odložit a nahrál album \"Curtis\". Název alba se měnil hned dvakrát, nejdříve z \"Curtis\" na \"Curtis S.S.K.\" a poté nazpět. \"S.S.K.\" mělo hned několik významů: \"SoundScan Killer\", \"South Side King\" a \"Shoot, Stab, Kill\". 50 Cent oznámil, že album bude odrážet jeho život před komerčním úspěchem a i proto zvolil název \"Curtis\", protože ho tak lidé znali, dříve než si našel fanoušky jako 50 Cent.\n\nZajímavostí je, že 50 Cent napsal část textů v domě svých prarodičů, kde vyrůstal, proto, aby měly větší hloubku a správnou atmosféru.\n\nV lednu 2007 byl vydán první single s názvem \"Straight to the Bank\", v květnu byl zveřejněn druhý single \"Amusement Park\", v červnu vyšel úspěšný single alba \"I Get Money\", který se dočkal i několika remixů. V červenci jako poslední single před vydáním alba byla vydána píseň \"Ayo Tehnology (ft. Justin Timberlake)\", která se stala nejúspěšnějším singlem z alba. V listopadu, téměř dva měsíce po vydání alba, byl vydán poslední single \"I'll Still Kill (ft. Akon)\"\n\nAlbum obsahuje 17 písní na nichž 50 Cent spolupracoval s umělci jako jsou: Akon, Justin Timberlake, Robin Thicke, Eminem, Mary J. Blige, Tony Yayo, Young Buck a Nicole Scherzinger.\n\nAlba se prodalo úctyhodných 695 000 ks první týden. Celkově přes 1 300 000 kusů v USA. Album získalo v USA ocenění zlatá deska společnosti RIAA hned první týden prodeje, platinovou certifikaci album získalo na konci října 2007. Ocenění zlatá deska album získalo i v Německu a Maďarsku.\nCelosvětově se alba prodalo přes 2 miliony kusů.\n\n\nU.K. Bonus Tracks\n\n"}
{"id": "492640", "url": "https://cs.wikipedia.org/wiki?curid=492640", "title": "Seznam meklenburských panovníků", "text": "Seznam meklenburských panovníků\n\nSeznam meklenburských panovníků zahrnuje postupně vládnoucí knížata, vévody a velkovévody. Meklenbursko vzniklo jako knížectví v okolo roku 1167, kdy z něj bylo učiněno knížectví pod vládou dynastie Niklotovců. Roku 1348 bylo Karlem IV. povýšeno na vévodství. V roce 1701 bylo Meklenbursko po rodinných rozporech rozděleno do dvou částí: Mecklenburska-Zvěřínska a Meklenburska-Střelicka. Na Vídeňském kongresu v roce 1815 byly obě části povýšeny na velkovévodství. V letech 1815–1866 byly obě části členem Německého spolku, poté v letech 1866–1871 Německého spolku a od roku 1871 se staly součástí Německého císařství jako spolkové země. Po roce 1918 se meklenburské země přeměnily na republiky: Svobodný stát Meklenbursko-Střelicko a Svobodný stát Meklenbursko-Zvěřínsko. V současnosti je Meklenbursko součástí německé spolkové země Meklenbursko-Přední Pomořansko.\n\nNa území dnešního Meklenburska vládla přibližně v letech 1131–1167 obodritská knížata zrodu Niklotovců (slovanský rod). Podmanění slovanského Obodritského knížectví dovršil saský vévoda Jindřich Lev. Avšak již roku 1167 obdržel syn obodritského kníže Niklota, kníže Pribislav (poslední obodritský kníže) území zpět jako saské vévodské léno tj. knížectví Meklenburské. Tato obodritská dynastie Niklotovců, jež se záhy poněmčila, zde vládla až do roku 1918, kdy byla zrušena monarchie v Německu. V roce 1348 povýšil císař Karel IV. Meklenbursko na vévodství.\n\n\nPovýšením Meklenburska na říšské vévodství císařem Karlem IV. byla definitivně odstraněna lenní závislost na Sasku. V roce 1358 zakoupil vévoda Albrecht II. Meklenburský hrabství Schwerin (Zvěřín). Roku 1471 byly spojeny dříve rozdělené meklenburské země pod vládou jednoho rodu v jednotné vévodství.\n\n\nPo vnitřních rodinných rozporech mezi syny vévody Adolfa Fridricha I. (+ 1658) bylo v roce 1701 vévodství opět rozděleno, při zachování jednoty stavů, do dvou částí: Mecklenburska-Zvěřínska \"(německy Mecklenburg-Schwerin)\" a Meklenburska-Střelicka \"(něm. Mecklenburg-Strelitz)\". Zároveň byla v obou částech zavedena primogenitura.\n\nMeklenbursko-Střelicko bylo utvořeno z území knížectví Ratzeburg a panství Stargard (dnes součástí Šlesvicka-Holštýnska) na části území bývalého vévodství Meklenbursko-Güstrow. Hlavním městem se stal Neustrelitz. Vládla starší (původní) linie rodu. 28. července 1815 bylo povýšeno na velkovévodství.\n\n\nVévodství Meklenbursko-Zvěřínsko bylo utvořeno na velké části původního Meklenburského vévodství včetně Baltského pobřeží, přibližně na území bývalého knížectví Meklenburského, Rostockého, biskupství Zvěřín (Schwerin) a knížectví Werle-Güstrow a Werle-Waren. Hlavním městem se stal Schwerin (Zvěřín). Vládla mladší linie rodu, ale na podstatně větším území než linie starší resp. střelická. 14. července 1815 bylo povýšeno na velkovévodství.\n\n\nRoku 1808 přistoupila obě vévodství k Rýnskému spolku a roku 1813 se připojila na stranu Pruska proti Napoleonovi. Roku 1815 pak byla obě vévodství (Meklenbursko-Zvěřínsko 14. července a Meklenbursko-Střelicko 28. července) povýšena na velkovévodství a stala se členy Německého spolku. Roku 1866 se v prusko-rakouském sporu o Šlesvicko-Holštýnsko postavila obě velkovévodství opětovně na stranu Pruska a pak následujícího roku (1. července 1867) vstoupila do Severoněmeckého spolku a 18. ledna 1871 se stala spolkovými zeměmi Německého císařství.\n\n14. listopadu 1918 odstoupili oba velkovévodové (resp. velkovévoda Meklenburska-Zvěřínska Fridrich František IV. a jako regent Meklenburska-Střelicka) a oba meklenburské státy byly prohlášeny Svobodnými státy resp. \"Svobodný stát Meklenbursko-Střelicko (Freistaat Mecklenburg-Schwerin)\" a \"Svobodný stát Meklenbursko-Zvěřínsko (Freistaat Mecklenburg-Strelitz)\", které byly až do roku 1933 spolkovými zeměmi tzv. Výmarské republiky.\n\n\n\n\n"}
{"id": "492654", "url": "https://cs.wikipedia.org/wiki?curid=492654", "title": "Lothar von Richthofen", "text": "Lothar von Richthofen\n\nLothar-Siegfried svobodný pán von Richthofen (27. září 1894 – 4. července 1922) byl německý vojenský pilot. Jednalo se o německé letecké eso účastnící se 1. světové války. Dosáhl 40 vzdušných vítězství. Lothar byl mladší bratr nejlepšího leteckého esa 1. světové války Manfreda von Richthofen takzvaného \"Rudého Barona\". Jeho vzdáleným příbuzným byl Wolfram von Richthofen, polní maršál Luftwaffe ve 2. světové válce.\n\nLothar začal svoji vojenskou kariéru jako důstojník 4. dragounského regimentu, stejně jako jeho bratr Manfred. V říjnu 1914, když přebýval u Attigny, byl vyznamenán za chrabrost Železným křížem 2. třídy. Následující měsíc byl jeho regiment přesunut na východní frontu.\n\nLothar vstoupil do Německého letectva (Luftstreitkräfte) na konci roku 1915. Sloužil od ledna 1916 jako pozorovatel v Jastě 23. Jako pozorovatel se také účastnil bitvy u Verdunu. V prosinci byl vyznamenán Železným křížem 1. třídy a započal se cvičit na stíhacího pilota.\n\nSvoji stíhací kariéru zahájil 6. března 1917 v Jastě 11, které velel jeho bratr Manfréd. První vzdušné vítězství si nárokoval 28. března. Jeho obětí se stal letoun FE 2b z 25. Squadrony Britského královského letectva.\n\nBěhem období německé vzdušné dominance, Brity zvané „Krvavý duben“, nastřádal Lothar do začátku května 15 vítězství. Když si vzal jeho bratr dovolenou, převzal Lothar velení nad letkou. Manfréd považoval Lotharův bojový styl za hazardní a označoval Lothara spíše za „střelce“ než za „lovce“, právě pro tyto důvody si dělal starosti o Lotharovu bezpečnost.\n\nBěhem prvního týdne května 1917 přidal Lothar na svůj účet další tři sestřely. Navečer 7. května vedl Lothar skupinu pěti Albatrosů D.III z Jasty 11 a poblíž Douai se setkali s 11 SE 5 z elitní 56. squadrony Britského královského letectva, v které létalo největší anglické letecké eso kapitán Albert Ball. Zároveň se setkali se Spadem z 19. squadrony a se Sopwithem Triplanem z 8. (námořní) squadrony. V průběhu bitvy ve zhoršující se viditelnosti ve středu bouřky nad Bourbonským lesem se obě strany rozprchly. Ball byl naposled viděn, jak padá bez kontroly nad letadlem. Havaroval pro něj s fatálními následky. Lothar bojoval v samostatném boji se Sopwithem Triplanem. Sestřelil ho, což přidalo k jeho pověsti. Měl ovšem poškozené letadlo a byl nucen nouzově přistát. Zranil se, ale unikl z nepřátelského území.\n\nDetaily tohoto střetnutí jsou nejasné. Piloti 56. squadrony říkali, že viděli Balla zápasit se všemi červenými albatrosy předtím, než havaroval. Jsou zde také pochybnosti o Richthofenově vítězství, protože se zúčastněný Sopwith Triplane vrátil na základnu nepoškozen. Angličané Ballovu smrt využili pomocí propagandy ve svůj prospěch, přičemž německé vrchní velení v podstatě také, když připsalo Ballovu smrt na Lotharovo konto. Pozdější zkoumání přišlo s vysvětlením, že Ball následkem dezorientace dostal závrať a přešel do strmého stoupání. Následně přestal fungovat karburátor a motor jeho letadla se zastavil, následkem čehož havaroval.\n\nRichthofen zvýšil svoje skóre do 13. května na 23 vítězství po sestřelu BE.2. Zároveň bylo jeho letadlo trefeno protileteckým flakem, přičemž byl raněn na boku. Havaroval při přistání.\n14. května byl vyznamenán Pour le Mérite, ale jeho zranění si vyžádalo pět měsíců rekonvalescence. Poté se navrátil k velení Jasty 11 v září 1917. Na počátku roku 1918 utrpěl prudký zánět ucha a byl hospitalizován v Berlíně.\n\nK jednotce se navrátil v únoru. Připsal si další sestřely, 3 Bristol Fightery F2.Bs 11. a 12. března. 13. března byl opět nucen nouzově přistát, když ho sestřelil a Sopwith Camel kapitána Augustuse Orlebara ze 73 squadrony. Když vedl svůj poškozený Fokker Dr.I na přistání, zavadil o dráty vysokého napětí a těžce havaroval. Utrpěl vážná zranění hlavy. Když se léčil z následků svého zranění, dozvěděl se o smrti svého bratra Manfreda.\n\nDo služby k Jastě 11 se vrátil v červenci 1918. Jeho poslední sestřel D.H.-9a následoval 12. srpna 1918, kdy letěl na novém Fokkeru D.VII. Další den byl v akci opět zraněn a opět ho sestřelili Sopwith Camely, pravděpodobně stroj pilotovaný kapitánem Field E. Kindleym ze 148. Aero Squadron USAS. Richthofen byl následně povýšen do hodnosti Oberleutnant (nadporučík), ale do bojů už do konce války nezasáhl.\n\nVzhledem k tomu, kolik času strávil Lothar von Richtofen na frontě a v nemocnici, byl jedním z nejvíce bojově výkonných leteckých es první světové války. Možná byl dokonce efektivnější než jeho slavnější bratr Manfred. Z jeho 40 potvrzených vítězství sestřelil Lothar 33 během pouhých třech měsíců, 15 sestřelů v dubnu 1917, 8 v květnu 1917 a 19 vítězství v srpnu 1918.\n\nPo válce pracoval Lothar krátce na farmě, než přijal místo v průmyslu. V červnu 1919 se oženil se s hraběnkou Doris von Keyserlingk v Cammerau. Než se manželství rozpadlo, zplodili dvě děti. Z Lothara se stal komerční pilot převážející pasažéry a poštu mezi Berlínem a Hamburkem. 4. července 1922 Richthofen zemřel při havárii jeho LVG C VI u Fuhlsbuettel způsobené závadou na motoru. Na palubě s ním byla herečka Fern Andra a režisér Georg Bluen. Bluen s Androu přežili, ovšem Andra se téměř rok zotavovala ze zranění.\n\n\n"}
{"id": "492656", "url": "https://cs.wikipedia.org/wiki?curid=492656", "title": "Rwandština", "text": "Rwandština\n\nRwandština (Kinyarwanda nebo zkráceně Rwanda) je bantuský jazyk, úřední jazyk Rwandy, mluví se jím i v jižní Ugandě. Rwandština je vzájemně srozumitelná s kirundi, jenž je úředním jazykem Burundi, asi jako čeština a slovenština.\n\nRwandština je tónový jazyk.\n\n\n"}
{"id": "492657", "url": "https://cs.wikipedia.org/wiki?curid=492657", "title": "Hünfeld", "text": "Hünfeld\n\nHünfeld je město v okrese Fulda ve východním Hesensku. Leží na řece Haune v blízkosti přírodního parku pohoří Rhön. Jeho sousedem na jihu je město Fulda, na severu pak Bad Hersfeld. V roce 2008 zde žilo 16 091 obyvatel.\n\nHünfeld se poprvé zmiňuje v historických pramenech v roce 781 jako \"Campus Unofelt\" a jméno znamená „pole na Hauně“ (Hunaha). Karel Veliký předal Hünfeldsko fuldskému opatství. To nejpozději na počátku 9. století založilo „cella in Huniofelt“, sídliště, připomínané poprvé 27. března 815. Tentýž historický pramen přiznává fuldskému opatství desátek a několik dalších sídlišť v okolí.\n\nHünfeldské sídliště se vyvinulo pravděpodobně na místě franského dvora. Původně klášterní sídliště se rychle vyvinulo v klášter samý; jako „monasterium“ se Hünfeld písemně připomíná již 20. února 825. Roku 883 čítal konvent 33 mnichů a 13 žáků. Klášter byl pravděpodobně zničen roku 915 při vpádu Maďarů. Klášter byl obnoven kanovníky jako kolegiátní. Zbytky tohoto nově zřízeného gotického klášterního kostela jsou dosud obsaženy v evangelickém farním kostele. První probošt se uvádí v roce 1128.\n\nVýhodně – na vojenské a obchodní cestě – položený Hünfeld obdržel právo trhu roku 1244. Městská práva udělil obci král Jindřich VII.. Poloha však městu způsobovala i útrapy v dobách válek; kupř. vojska Napoleona tudy táhla devětkrát.\n\nHünfeld také navštívil Goethe a o svých dojmech sepsal roku 1814 báseň \"Hünfeldský jarmark\" ( ).\n\nDne 29. října 1888 padlo celé jádro města za oběť ničivému požáru. V následující době vzniklo ve městě mnoho budov, mezi nimi například budova radnice nebo oblátský klášter svatého Bonifáce z roku 1895.\n\nDo správní reformy v roce 1972 byl Hünfeld okresním městem stejnojmenného okresu. Současně bylo k městu připojeno čtrnáct doposud samostatných obcí. Částmi města tak jsou: Hünfeld (Hünfeld-Mitte), Dammersbach, Großenbach, Kirchhasel, Mackenzell, Malges, Michelsrombach, Molzbach, Nüst, Oberfeld, Oberrombach, Roßbach, Rudolphshan, Rückers a Sargenzell. Připojením sousedních obcí se počet obyvatel města zvýšil ze 7 500 na 16 000.\n\nHünfeldský magistrát tvoří sedm radních a starosta; pět z nich jsou zástupci CDU, jeden SPD a taktéž jeden z CWE.\n\nZnak města se skládá z pravidelného barokizujícího štítu. Ten je modrý s bílým olemováním. Na modro-bílém podkladu štítu je dvojitý bílý černě lemovaný kříž. Tento kříž ukazuje zpět na černý kříž fuldského kláštera.\n\nV Hünfeldu sídlí věznice (Justizvollzuganstalt Hünfeld), okresní soud (Amtsgericht Hünfeld), pracoviště hesenského ministerstva vnitra a spolkové policie (Bundespolizeiabteilung).\n\nVzdělání v Hünfeldu poskytují čtyři základní školy, z nichž dvě sídlí ve vlastním městě a dvě v přidružených obcích Mackenzell a Michelsrombachu:\n\nStřední vzdělání poskytují střední školy:\n\nV Hünfeldu jsou dvě muzea:\n\nV Hünfeldu se pravidelně konají tyto akce:\n\nHospodářský rozvoj Hünfeldu započal po druhé světové válce. Usadily se zde strojírenské a kovozpracující podniky. Největším zaměstnavatelem je provoz světoznámé firmy Wella, mající více než 1000 pracovníků.\n\nMěstem Hünfeldem procházejí spolkové silnice B 27 a B 84. Město má též spojení na dálnici A 7 prostřednictvím exitu \"Hünfeld/Schlitz\".\n\nHünfeld leží na železniční trati Fulda–Bad Hersfeld–Bebra–Kassel/Erfurt. Na někdejší trati Hünfeld–Wenigentaft-Mansbach, byla 27. dubna 2007 otevřena cyklistická trasa \"Kegelspiel-Radwag\".\n\n"}
{"id": "492658", "url": "https://cs.wikipedia.org/wiki?curid=492658", "title": "Very-large-scale integration", "text": "Very-large-scale integration\n\nVery-large-scale integration (VLSI) je v elektronice název jedné z generací technologie výroby polovodičových integrovaných obvodů s velmi vysokou mírou integrace. Označení definuje míru integrace polovodičových prvků na jednom čipu (tj. počet prvků/tranzistorů na malé polovodičové destičce uvnitř integrovaného obvodu – tzv. die). Velké procento současných polovodičových obvodů je právě VLSI. Nejčastěji jsou to jednodušší mikroprocesory. Například Atmel AT89C2051 s malou pamětí a malým počtem vstupně/výstupních bran. Předchůdcem VLSI byla generace LSI (large-scale integration).\n\n"}
{"id": "492664", "url": "https://cs.wikipedia.org/wiki?curid=492664", "title": "Zločin v šantánu", "text": "Zločin v šantánu\n\nZločin v šantánu (1968) je film Jiřího Menzela na námět Josefa Škvoreckého, na kterém se podíleli hlavně lidé z okruhu kolem divadla Semafor. Svou jedinou filmovou roli zde ztvárnil Jiří Grossmann, zároveň to byl poslední film Jiřího Šlitra a poprvé se před kamerou objevili Zdeněk Svěrák a Ladislav Smoljak.\n\nDěj filmu se odehrává v prvorepublikovém šantánu, je však satirou na dobovou politickou situaci.\n\nFilm je druhým dílem volné trilogie Josefa Škvoreckého. Prvním filmem byl \"Zločin v dívčí škole\" (1966), posledním pak \"Zločin v knihovně rukopisů\", který režisér Ladislav Rychman přejmenoval na \"Šest černých dívek aneb Proč zmizel Zajíc?\" (1969) a který měl premiéru v době, kdy byl Škvorecký už v exilu.\n\nV šantánu pravidelně vystupuje zpěvačka Klára Králová (Eva Pilarová) a od svého obdivovatele ministra spravedlnosti (Vlastimil Brodský) dostane darem náhrdelník. Ten ale ukradne eskamotér (Jiří Grossmann), pak jej ale v tísni nenápadně strčí do kapsy nevinného podomka Pepíčka (Jiří Suchý). Krádež začne vyšetřovat policie, ale zároveň je do šantánu ministrem poslán zvláštní agent a situace se značně zamotává. Do toho žárlivý manžel Kláry (Jan Přeučil) zabije eskamotéra. Čerstvě promovaný advokát Vilém, který fakultu studoval čtvrt století a všechny zkoušky udělal u svých bývalých spolužáků a je tedy zcela neschopný (Jiří Šlitr), se svojí pomocnicí Stellou (Jitka Zelenohorská) obhajují Pepíčka, ale státní zástupce (Zdeněk Svěrák) bojuje i za to, aby mu byla přišita i vražda. Za svoji práci je pak odměněn samotným ministrem. Pepíček i jeho advokát jsou odsouzeni k smrti, milost, kterou ministr pod tlakem novinářů i zpěvačky Kláry podepsal, nikdy nedorazí do správných rukou. Pepíček a advokát Vilém se tak před smrtí dočasně zachraňují zpěvem (což je jejich poslední přání) nekonečné písně \"Balada pod šibenicí\".\n\nV roce 1968 vyšlo LP \"Zločin v šantánu\" s šesti písničkami (\"Kočičí bál\", \"Balada pod šibenicí\", \"Kolena\", \"Poklad\", \"Ach, miluji vás\", \"Na shledanou\") a jednou instrumentální skladbou (\"Mordsong\") z filmu. Písnička \"Balada pod šibenicí\" vyšla také na albu \"Ďábel z Vinohrad\" (2005).\n\nAutorem námětu je Josef Škvorecký. Jeho literární scénář z listopadu 1967 vyšel v rámci souboru \"Zločin v šantánu a jiné filmové povídky a scénáře\" (spisy Josefa Škvoreckého, svazek 28, Literární akademie, Praha 2007). Film se od tohoto scénáře mírně liší, také některé písně, které psal Jiří Suchý, ne zcela odpovídají původním představám Škvoreckého. Definitivní verzi scénáře napsal právě Suchý s Jiřím Menzelem. Technický scénář z roku 1968 i Škvoreckého literární scénář jsou uloženy v Národním filmovém archivu.\n\n"}
{"id": "492670", "url": "https://cs.wikipedia.org/wiki?curid=492670", "title": "Letiště Nursultana Nazarbajeva", "text": "Letiště Nursultana Nazarbajeva\n\nLetiště Nursultana Nazarbajeva (; IATA: TSE, ICAO: UACC) je jediné mezinárodní letiště v hlavním městě Kazachstánu. Od stejnojmenného města je vzdáleno cca 14 km. Má dva terminály, jeden pro vnitrostátní lety a jeden pro mezinárodní lety. Maximální vstupní kapacita letištní odbavovací budovy činí 750 osob za hodinu. Vstupní kapacita terminálu činí cca 600 tun nákladu za den.\n\nPrvní letiště u \"Akmolinska\" vzniklo v roce 1930 ve vzdálenosti 3 km od města.\n\nVe 30. letech 20. století se transport pasažérů a poštovního nákladu prováděl letadly K-4, K-5, PR-5, P-5, P-2.\n\nV roce 1951 letiště prodloužilo přistávací dráhu.\n\nV roce 1963 18 km od Celinogradu začalo fungovat nové letiště.\n28. února roku 1966 bylo schváleno používání nového letiště a v červnu toho roku byly všechny služby přesunuty ze starého letiště na nové.\n\nV roce 1997 kvůli přesunu hlavního města z Alma-Aty byla neodkladně prodloužena přistávací dráha na dnešních 3500 metrů. V letech 2002 až 2005 byla uskutečněna velká modernizace celého letiště. V roce 2019 bylo pojmenováno jako celé město na počest Nursulana Nazarbajeva.\n\nMezinárodní letiště Astana má 2 terminály. Toto jsou destinace:\n\n\n"}
{"id": "492674", "url": "https://cs.wikipedia.org/wiki?curid=492674", "title": "Petr Sailer", "text": "Petr Sailer\n\nPetr Sailer (* 18. září 1975 v Jindřichově Hradci) je bývalý český hokejový útočník, dvojnásobný mistr extraligy. Od března 2012 je asistent sportovního manažera v HC Mountfield. Celkem odehrál 19 extraligových sezón z toho 17 za České Budějovice. Po skončení sezóny 2011/2012 měl na kontě 885 ligových utkání (patřilo mu tak 17. místo v pořadí hráčů s nejvíce starty v extralize) a 174 gólů. Z toho 137 gólů vstřelil za HC České Budějovice, čímž je 10. nejlepším střelcem v historii klubu.\n\nJe odchovanec Jindřichova Hradce − v rodném městě s hokejem začínal v šesti letech. V patnácti letech přestoupil do dorostu HC České Budějovice, kde se v roce 1993 stal dorosteneckým mistrem ligy. Hned v následující sezóně dostal příležitost hrát extraligu dospělých, neboť se na jeden rok vrátil do HC Vajgar Jindřichův Hradec, který se překvapivě stal extraligovým nováčkem. Poté se postupně prosazoval v HC České Budějovice, kde odehrál s výjimkou čtyř hostování nepřetržitě sedmnáct sezón. Jeho nejvydařenější sezóna byla 2001/02, kdy se s 24 góly a 18 asistencemi stal nejlepším střelcem i nejproduktivnějším hráčem svého týmu a měl velký podíl na tom, že se HC České Budějovice po velmi špatném začátku vyhnul hrozbě baráže a skončil na 12. místě. V průběhu další sezóny byl vyměněn do HC Slavia Praha, s níž se stal mistrem extraligy. Po návratu do HC České Budějovice zažil naopak sestup z extraligy. V další sezóně se výrazně podílel na rychlém návratu svého klubu mezi elitu (uplatnil se především jako penaltový specialista) a rovněž krátce hostoval v HC Bílí tygři Liberec. V dalších sezónách byl kapitánem týmu. V sezóně 2008/09, kdy se týmu nedařilo, byl vyměněn do HC Energie Karlovy Vary a podruhé v kariéře získal extraligový titul. I tentokrát se vrátil do HC ČB a znovu se stal kapitánem. Ani v sezóně 2009/10 se však týmu nedařilo a po jejím skončení vedení klubu Sailera zařadilo mezi hráče, s nimiž pro příští sezónu již nepočítá. A tak zamířil na roční hostování do Karlových Varů. S Energii se umístili na desátém místě v základní části a postoupili do předkola play-off, kde prohráli 2:3 na zápasy s týmem HC Slavia Praha. Po skončení hostování ve Varech se vrátil zpět do ČB Mountfieldu. Zde ale po konci sezony 2011–2012 ukončil kariéru.\n\nKonec hokejové kariéry\n\n"}
{"id": "492678", "url": "https://cs.wikipedia.org/wiki?curid=492678", "title": "All I Ever Wanted", "text": "All I Ever Wanted\n\nAll I Ever Wanted může být:\n\n"}
{"id": "492681", "url": "https://cs.wikipedia.org/wiki?curid=492681", "title": "Česká středověká historiografie", "text": "Česká středověká historiografie\n\nČeská středověká historiografie se začala rozvíjet v 9. století v prostředí duchovenstva, jež sepisovalo seznamy významných zemřelých (nekrologie) a svatých (martyrologia) a významných historických událostí (anály). Výpravnějším útvarem byly legendy (například \"Kristiánova legenda\"). Z těchto materiálů později čerpali kronikáři, z nichž byl nejvýznamnější Kosmas (asi 1045–1125), na kterého později navazovali další.\n\nDalší významná díla vznikla až na přelomu 13. a 14. století (\"Zbraslavská kronika\" a \"Kronika tak řečeného Dalimila\"), pak však následovalo za vlády Karla IV. období útlumu, v němž vznikala v podstatě jen málo originální díla, ačkoli Karel IV. psaní děl o dějinách podporoval.\n\nAni bouřlivé husitské období českému dějepisectví příliš nepřála. V této době se sice objevují mnozí plodní autoři, jejich díla se však vyznačují tendenčností a mají spíše politický než historiografický charakter (Vavřinec z Březové: \"Husitská kronika\", Mikuláš z Pelhřimova: \"Kronika táborská\"). Kromě deníků (Václav Šašek z Bířkova) pak také vznikaly různé paměti, jež byly později shrnuty do souboru s názvem \"Staré letopisy české\".\n\nV počátcích českého státu představovalo duchovenstvo jedinou společenskou vrstvu, která se profesionálně zabývala intelektuální prací, proto právě v tomto prostředí vznikla první historiografická díla české provenience. Tato díla ovšem měla sloužit především církevním účelům, zájem o zachycování historické skutečnosti stál zprvu až na druhém místě. Vznikala tak nejdříve martyrologia, stručné poznámky k životu svatých seřazené dle dat v kalendáři, aby se jejich svátky mohly slavit ve správné dny. Dále šlo o nekrologia, tedy o soupisy dat úmrtí, aby se ve výročním dni mohla vykonat modlitba za patřičného zemřelého. Z nekrologií se lze dozvědět základní iniciálie osobností a v českém prostředí je významné především břevnovské martyriologium z 12. století.\n\nVětší historickou výpovědní hodnotu pak nesou anály (letopisy), chronologický soupis událostí postupující rok po roku. Z české provenience jsou významné například klášterní letopisy hradišťsko-opatovické a kalendáře. Ucelenějším útvarem jsou pak legendy, jež však měly sloužit především k posílení úcty ke křesťanským svatým a ke křesťanské výchově. Mnohé prvky legend jsou schematické a šablonovité, mohou však nezřídka poskytnout poměrně věrný pohled do prostředí, do něhož bylo dění legendy zasazeno. Mezi nejvýznamnější legendy patří \"Život Konstantinův\" a \"Život Metodějův\" (9.–10. století), \"Kristiánova legenda\" (pravděpodobně 10. století) nebo \"Vita minor\" (okolo roku 1200).\n\nPrvní českou kroniku sepsal latinsky Kosmas (asi 1045–1125), děkan pražské kapituly, a nazývá se Chronica Boemorum (zpravidla překládáno \"Kronika česká\"). Tato kronika je ve skutečnosti mezistupněm mezi análem a kronikou a inspirovala se kronikou Reginona z Prümu. Kosmas se ve svém díle ovšem nesnažil popsat dějiny vykoupení, nýbrž se kronikou snažil dokázat legitimitu a oprávněnost existence českého knížectví, a chtěl skrze ni působit nejen na klérus, ale také na vládnoucí vrstvu. Čerpal přitom ze své znalosti některých antických autorů, starších análů i ze své vlastní zkušenosti.\n\nNa Kosmu přímo navázali tzv. pokračovatelé Kosmovi, kteří jeho kroniku doplňovali o novější události a čerpali přitom z různých letopisů, nekrologií a legend. Pravděpodobně v 2. polovině 12. století vznikla \"Kronika mnicha sázavského\" a letopis tzv. Kanovníka vyšehradského. Ve 13. století pak vzniklo ještě tzv. \"Druhé pokračování Kosmovo\".\n\nNa počátku 14. století vznikla v českém království vedle církevních institucí nová kulturní střediska: města a šlechtická sídla. Kláštery ovšem ve své dějepisecké činnosti dále pokračovaly. \"Zbraslavská kronika\" začala zprvu pod perem zbraslavského opata Oty vznikat jako oslava zakladatele zbraslavského kláštera, Václava II., jeho pokračovatel Petr Žitavský († 1339) se však již nesoustředil jen na události bezprostředně spjaté s dějinami kláštera, nýbrž také na dějiny celého českého království. Petr Žitavský, jenž se zasadil o zvolení Lucemburků na trůn, záhy přestal souhlasit s politikou Jana Lucemburského, a tak se ve své kronice mj. snaží uchovat odkaz Přemyslovců.\n\n\"Kronika tak řečeného Dalimila\" již však vznikla v laickém, zřejmě šlechtickém prostředí. Zároveň se jednalo o první česky psanou kroniku, všechny předcházející byly sepsány v latině. V tomto díle se ozývá silný nacionální tón a přísně vzato se nejedná o historiografické, ale spíše o útočné politické dílo. Autor, jehož identita není přesně známa, tuto kroniku psal v nejisté době, kdy se hledal nový český panovník. Cizího lucemburského panovníka tzv. Dalimil sice přijímá, klade mu však na srdce, aby dbal mínění české šlechty. Kronikářovo vlastenectví pak vede k nekritickému přeceňování všeho domácího. Hodnota kroniky proto kvůli její tendenčnosti nespočívá v podání historických faktů, ale v tom, že představuje svědectví o dobovém smýšlení. Svůj význam měla tato kronika i pro další období, ve kterých se český národ cítil být ohrožen (v době bělohorské či při národním obrození).\n\nAčkoli doba vlády Karla IV. znamenala pro kulturu českých zemí rozkvět, historiografie v tomto období zažívala útlum, a to i přes oficiální podporu státu i církve. Tvorba se vyznačovala pouhým netvůrčím přejímáním látek. František Pražský, Beneš Krabice z Weitmile i Přibík Pulkava z Radenína sepsali svá nepříliš originální díla z popudu Karla IV., jenž sám napsal svou autobiografii \"Vita Caroli\". O českých dějinách pojednal ve svém díle také Giovanni Marignola, to se však vykazuje velkými mezerami ve znalostech českých dějin. Také kronika opatovického opata Neplacha představuje jen mechanickou syntézu domácích a zahraničních faktů. Ani klášterní dějepisectví se nevyznačovalo originálnější tvorbou.\n\nRušná doba husitská velkým dějepisným dílům rovněž příliš nepřála, dochovala se však agitační literatura, jež používala historii jako zbraň. Významným zahraničním dílem o českých dějinách se stala \"Česká kronika\", kterou napsal bývalý papežský legát v Čechách Eneáš Silvius Piccolomini (pozdější papež Pius II.) a která velmi ovlivnila vnímání českých zemí v zahraničí. Později \"Česká kronika\" po otupení protičeského tónu vyšla také v českých zemích.\n\nV českých zemích samotných působil zejména Vavřinec z Březové, jenž ve své \"Husitské kronice\" brání husitskou revoluci. Ve svém díle vystupuje proti Zikmundovi Lucemburskému i proti radikálním husitům, zachytil však jejich názory. Naproti tomu příznivě se o Zikmundovi vyjadřuje Bartošek z Drahonic. Petr z Mladoňovic zase ve svém spise \"O utrpení M. Jana Husi\" zachoval dokumenty a žaloby spojené s odsouzením Jana Husa a v \"Kronice univerzity pražské\" podal svědectví o sporech na univerzitě. Z prostředí táboritů vzešla \"Kronika táborská\" Mikuláše Biskupce z Pelhřimova.\n\nVedle těchto velkých děl vznikaly také menší útvary. Dochovaly se deníky Václava Šaška z Bířkova (popis cesty Lva z Rožmitálu do západní Evropy), Václava Korandy mladšího nebo Jana z Rabštejna. Dějinné téma obsahují také některé písně, jako třeba \"Píseň o bitvě před Ústím\" či \"Krátké sebranie z kronik českých k výstraze věrných Čechů\". V této době se také objevují zápisky neučených pamětníků. Tyto paměti z doby od Václava IV. po dobu jagellonskou později František Palacký shrnul v souboru, který nazval \"Staré letopisy české\".\n\n\n"}
{"id": "492682", "url": "https://cs.wikipedia.org/wiki?curid=492682", "title": "Bitva o Moravskou Chrastovou", "text": "Bitva o Moravskou Chrastovou\n\nBitva o Moravskou Chrastovou byl střet svedený mezi československými a sudetoněmeckými jednotkami v roce 1938. Bitva skončila vyhnáním sudetských Němců z Moravské Chrastové, ale o necelý měsíc později byla Moravská Chrastová zařazena do tzv. šestého a sedmého pásma záboru a 24. listopadu ji bez boje obsadila německá vojska.\n\nV Moravské Chrastové žilo 1312 obyvatel, z čehož bylo 811 Čechů a 501 Němců. Díky tomu Chrastová unikla zabrání Německem, protože podle Mnichovské dohody docházelo k záboru obcí s více než polovinou německého obyvatelstva. Tudíž se na tuto obci zmíněné pravidlo nevztahovalo.\n\nČlenům SdP ve Svitavách vadilo že Chrastová zůstala součástí Československa. Proto byl připraven přepad. Pět set ordnerů mělo v noci z 30. na 31. října 1938 obec obsadit. Původně se akce měla účastnit i svitavská SS, ale nakonec se rozhodlo o provedení akce bez ní.\n\nÚtok by úspěšný, čemuž pomohla podpora ze strany zdejších Němců a skutečnost, že se ten večer konala v Lidovém domě v Chrastové zábava. Na té se poměrně dlouho do noci zdrželi i někteří vojáci. Moravská Chrastová byla německými jednotkami obsazena hladce. Většina československých jednotek v Moravské Chrastové byla zajata. Nyní byla jedinou ozbrojenou československou jednotkou v této oblasti četa 11. roty v Rozhraní, ta však byla moc slabá, než aby byla schopná protiútoku.\n\nPo obsazení Moravské Chrastové ordneři začali organizovat odvoz zajatců za demarkační čáru do Březové a budovali palebná a opěrná postavení. Němci oslavovali v mlýně Vincenze Schwaaba v Chrastové Lhotě vítězství a nechali se hostit místním německým obyvatelstvem i na dalších místech.\n\nKolem třetí hodiny ranní se o události dozvěděl na svém velitelství v Boskovicích velitel 13. pluku plukovník Karel Čejka. Čejka byl v těžké situaci. Věděl, že musí zahájit protiútok. Problém byl v tom, jakými silami a jakými prostředky jej provést. Jednotlivé roty pluku byly rozmístěny po celém svěřeném demarkačním úseku. Jejich stažení by si vyžádalo mnoho hodin. Navíc nově vytvořená státní hranice nemohla zůstat nechráněná - podobný útok jako v Chrastové se mohl kdykoliv opakovat na kterémkoliv jiném místě. K dispozici měl pouze rotu doprovodných zbraní. Tyto jednotky vyráží kolem páté hodiny ranní. Úkol, který je čekal, nebyl jednoduchý. Výzbroj Němců pocházela z velké části z německých armádních skladů posílené navíc ukořistěnými zbraněmi. Z toho důvodu bylo jasné, že pokud se za denního světla zakopají, nedostane je z jejich pozic na přístupech k Chrastové ani celý pluk.\n\nProtiútoku se účastnila i jedna četa 11. roty, která se udržela v Rozhraní a četnický pohotovostní oddíl. Tvořili ho převážně zkušení délesloužící, kteří teprve před nedávnem odešli z armády. Tento oddíl také postupoval nejrychleji. K prudkým bojům došlo u Schwaabova mlýna a u Roučkovy továrny v Rozhraní. Na obou stranách byli první ranění a dokonce i mrtví. Němci v těchto bojích používali i zakázané střely dum-dum. Boj trval necelou hodinu. Nakonec se v devět hodin ocitla Moravská Chrastová opět v československých rukou. Zbývalo už jen vyčistit obec a zlikvidovat poslední ohnisko odporu u evangelického kostela, což trvalo celé odpoledne. Na československé straně padli vojáci Antonín Černý, Bedřich Stuchlík (občan moravských Nezdenic), Alois Žatka (rodák z obce Střeň) a Tomáš Morávek.\n\n\n"}
{"id": "492684", "url": "https://cs.wikipedia.org/wiki?curid=492684", "title": "Ross 248", "text": "Ross 248\n\nRoss 248 (jiný název \"HH Andromedae\") je červený trpaslík v souhvězdí Andromedy. Objevil ho roku 1925 americký astronom Frank Elmore Ross. Patří k eruptivním proměnným hvězdám typu UV Ceti. Nachází se přibližně 10,3 světelných let od Slunce. Je devátou nejbližší známou hvězdou a nejbližší hvězdou souhvězdí Andromedy. Přibližně ve směru hvězdy letí sonda Voyager 2, která ji za zhruba 40 tisíc let mine ve vzdálenosti přibližně 1,7 světelného roku.\n\nHvězda Ross 248 se přibližuje ke sluneční soustavě a podle výpočtů Roberta A. J. Matthewse z roku 1993 vystřídá za 33 000 let (±2300 let) Proximu Centauri na pozici naší nejbližší hvězdy. Proxima Centauri své prvenství ztratí po 65 000 letech. Ross 248 se Slunci nejvíce přiblíží za 36 000 let, kdy se ocitne ve vzdálenosti asi 3 světelných let (0,927 parseku).\n\n\n"}
{"id": "492694", "url": "https://cs.wikipedia.org/wiki?curid=492694", "title": "Air Astana", "text": "Air Astana\n\nAir Astana jsou národní kazašské aerolinie s ředitelstvým v Almaty v Air Astana Centre 1, a registrovanou kanceláří v Astaně. Byla založena 14. září roku 2001 a operovat začala 15. května následujícího roku. Air Astana je jeden ze sponzorů cyklistického týmu Astana Team.\n\nPrvní let se uskutečnil 15. května 2002.\n\nV květnu 2002 Air Astana pronajala první tři stroje Boeing 737. V roce 2004 byli do provozu zařazeny tři Boeingy 757 a pět letadel Fooker 50.\nAir Astana se stala národním dopravcem poté, co vláda v únoru 2004 uzavřela Air Kazakhstan a převedla všechny trasy na Air Astana. Vláda Republiky Kazachstán vlastní 51% a firma BAE Systems zbylých 49%.\nAerolinie mají 1761 zaměstnanců (březen 2007).\nLetecká společnost nedávno vstoupila do partnerství s německou leteckou společností Lufthansa pro rozšíření nabídky letů pro pasažéry obou společností.\n\nV září roku 2009 Air Astana nabízelá 15 vnitrostátních letů a 17 mezinárodních. Nedávno otevřeli lety do kyrgyzského Biškeku, ázerbájdžánského Baku, ruského Novosibirsku a do malajsijského Kuala Lumpuru.\nStoupl také zájem o lety do Bangkoku, Frankfurtu, Istanbulu a Moskvy.\n\nAir Astana má moderní flotilu skládající se z letadel Boeing a Airbus, což odráží zájem mezi národy bývalého Sovětského svazu v preferenci západní versus ruského vybavení.\n\n"}
{"id": "492696", "url": "https://cs.wikipedia.org/wiki?curid=492696", "title": "Owenodon", "text": "Owenodon\n\nOwenodon (\"Owenův zub\") byl rod velkého ornitopodního dinosaura ze skupiny Iguanodontia. Nález sestává z částečně zachované spodní čelisti, objevené v Dorsetu (Velká Británie). \"Owenodon\" žil asi před 143 miliony let, v období nejspodnější křídy. Původně byl popsán již v roce 1874 jako \"Iguanodon hoggii\" Richardem Owenem. V roce 2009 přeřadil tento taxon do samostatného rodu paleontolog Peter Galton. Tento velký iguanodont dosahoval délky zhruba 7 metrů.\n\n"}
{"id": "492697", "url": "https://cs.wikipedia.org/wiki?curid=492697", "title": "Planeta s tiše fialovou září", "text": "Planeta s tiše fialovou září\n\nPlaneta s tiše fialovou září (hvězdářská opera) je básnická skladba Jiřího Suchého. Zhudebnil ji Zdeněk Lukáš a zpívali ji Linha Singers Jiřího Linhy. V roce 1991 ji zfilmoval Adam Rezek jako stejnojmenný televizní film.\n\n\n"}
{"id": "492699", "url": "https://cs.wikipedia.org/wiki?curid=492699", "title": "Volání divočiny", "text": "Volání divočiny\n\nVolání divočiny je román amerického spisovatele Jacka Londona vydaný roku 1903. Jedná se o Londonovu nejčtenější knihu. Děj se odehrává koncem 19. století v kanadské provincii Yukon během zlaté horečky na Klondiku a hlavním hrdinou je domestikovaný pes jménem Buck.\n\nRomán se dočkal několika filmových a divadelních adaptací, například v letech 1935 a 1997. Tematicky na něj navazuje další Londonův román, \"Bílý tesák\", vydaný v roce 1906.\n\nV roce 2017 vyšlo jako audiokniha v podání Vladislava Beneše.\n"}
{"id": "492703", "url": "https://cs.wikipedia.org/wiki?curid=492703", "title": "Širokoúhlý objektiv", "text": "Širokoúhlý objektiv\n\nŠirokoúhlý objektiv je objektiv ve fotografii a kinematografii, jehož ohnisková vzdálenost je podstatně kratší než ohnisková vzdálenost normálního objektivu pro velikost obrazu vytvořeného fotoaparátem, což může být dáno rozměry políčka obrazu na rovině filmu pro filmové fotoaparáty (filmový formát) nebo rozměry fotosenzory pro digitální fotoaparáty.\n\nPodle konvencí je ve fotografii ohnisková vzdálenost normálního objektivu pro daný formát zhruba rovná délce úhlopříčky políčka obrazu nebo digitálního čipu. V kinematografii je za \"normální\" objektiv považováno o něco delší ohnisko.\n\nExistuje jednoduchý vzorec pro výpočet \"zorného pole\" jakéhokoli objektivu, který vytváří obdélníkový obraz. Dodatečně k poskytnutí širšího zorného pole je obraz vytvořený širokoúhlým objektivem citlivější na deformaci perspektivy než obraz vytvořený normálním objektivem, protože se obvykle používá mnohem blíže k fotografovanému objektu.\n\nPro celopolíčkový (full-frame) 35 mm fotoaparát s formátem 36 mm × 24 mm měří úhlopříčka 43,3 mm a podle zvyku je za normální objektiv adoptovaný většinou výrobců považováno 50 mm ohnisko. Takže, podle stejného měřítka, je objektiv jehož ohnisková vzdálenost je 35 mm a méně považován za širokoúhlý.\n\nBěžné širokoúhlé objektivy pro celopolíčkový fotoaparát jsou 35, 28, 24, 21, 18 a 14 mm. Mnoho objektivů v tomto rozsahu vytvoří víceméně obdélníkový obraz na rovině filmu (i když se zde obvykle projeví určitý stupeň soudkovitého zkreslení).\n\nExtrémně širokoúhlé objektivy, které nevytvářejí obdélníkový obraz, se nazývají rybí oka. Běžné ohniskové vzdálenosti těchto objektivů jsou 6 až 8 mm (ty vytvářejí kruhový obraz) pro 35 mm fotoaparát. Objektivy s ohniskovou vzdáleností 14 až 16 mm mohou být navrženy buď jako obdélníkové nebo jako rybí oka.\n\nŠirokoúhlé objektivy existují v obou typech, jako pevná ohniska i jako zoomy. Pro 35 mm fotoaparáty se mohou vyskytovat objektivy, které vytvářejí obdélníkové obrazy s ohniskovou délkou až 10 mm, včetně zoom objektivů s rozsahem 2:1, které také začínají od 12 mm.\n\n"}
{"id": "492707", "url": "https://cs.wikipedia.org/wiki?curid=492707", "title": "Anker", "text": "Anker\n\nAnker je stará jednotka hmotnosti a objemu používaná ve různých zemích severní a západní Evropy. Jako jednotka objemu byla používána pro kapaliny, nejčastěji pro víno.\nPřevodní vztahy pro hmotnost:\n\nPřevodní vztahy pro objem:\n"}
{"id": "492715", "url": "https://cs.wikipedia.org/wiki?curid=492715", "title": "Buda (Bakov nad Jizerou)", "text": "Buda (Bakov nad Jizerou)\n\nBuda je vesnice v okrese Mladá Boleslav; je součástí města Bakov nad Jizerou. Nachází se asi 3,2 km na východ od Bakova nad Jizerou. Vesnicí protéká Býčinský potok. Prochází tudy Železniční trať Bakov nad Jizerou - Kopidlno. Vesnicí prochází silnice II/276. Je zde evidováno 51 adres. Trvale zde žije 117 obyvatel.\n\n"}
{"id": "492717", "url": "https://cs.wikipedia.org/wiki?curid=492717", "title": "Majaka", "text": "Majaka\n\nMajaka (\"Mayaca\") je jediný rod čeledi majakovité jednoděložných rostlin z řádu lipnicotvaré.. Ve starších taxonomických systémech je rod často řazen do řádu křížatkotvaré (\"Commelinales\") nebo do samostatného řádu \"Mayacales\".\n\nJsou to plazivé byliny, svým habitem nápadně připomínají plavuně nebo mechy, jedná se o bahenní až vodní rostliny kořenící ve dně. Listy jsou drobné a početné, jednoduché, střídavé, spirálně uspořádané, přisedlé, bez pochev. Čepel je niťovitá, čárkovitá až kopinatá, celokrajná nebo na špičce dvouklaná, jednožilná. Jsou to jednodomé rostliny s oboupohlavnými květy. Květy jsou malé, pravidelné, jednotlivé a vrcholové nebo zdánlivě boční. Okvětních lístků je 6, jsou rozlišeny na kalich a korunu, kališní lístky jsou 3, volné, korunní také 3, mají bílou až růžovou barvu a jsou volné. Tyčinky jsou 3, jsou volné. Gynecum je srostlé ze 3 plodolistů, je synkarpní, semeník je svrchní. Plodem je tobolka.\n\nJe známo asi 4-10 druhů, které jsou rozšířeny v tropech Ameriky, na sever po jižní státy USA, 1 druh je v Africe.\n\n\n \n"}
{"id": "492721", "url": "https://cs.wikipedia.org/wiki?curid=492721", "title": "Normální objektiv", "text": "Normální objektiv\n\nVe fotografii a kinematografii, je normální objektiv myšlený takový objektiv, který vytváří obrazy, které obecně mají \"přirozenou\" perspektivu v porovnání s objektivy delších nebo kratších ohniskových vzdáleností.\n\nObjektivy kratších ohniskových vzdáleností se nazývají \"širokoúhlé objektivy\" a objektivy delších ohniskových vzdáleností se nazývají \"teleobjektivy\". \n\nVe fotografii je normální objektiv myšlený takový objektiv, jehož ohnisková vzdálenost je přibližně ekvivalentní s úhlopříčkou obrazu projektovaného uvnitř fotoaparátu. Toto zhruba sbližuje perspektivu vnímanou lidským viděním.\n\n\nPro 35 mm fotoaparát s úhlopříčkou 43 mm je nejpoužívanější \"normální\" objektiv 50 mm, ale ohniskové vzdálenosti mezi přibližně 40 a 58 mm jsou také považovány za \"normální\".\n\nOhniskovou vzdálenost 50 mm vybral Oscar Barnack, konstruktér fotoaparátu Leica, jako kompromis mezi teoretickou hodnotou a dobrou ostrostí, protože technologie objektivů té doby umožňovala dosáhnout optimální ostrosti s objektivem s o něco delší ohniskovou vzdáleností.\n\n\n\n"}
{"id": "492722", "url": "https://cs.wikipedia.org/wiki?curid=492722", "title": "Horka (Bakov nad Jizerou)", "text": "Horka (Bakov nad Jizerou)\n\nHorka je malá vesnice v okrese Mladá Boleslav; je součástí města Bakov nad Jizerou. Nachází se asi 1,9 km na jihovýchod od Bakova nad Jizerou. Vesnicí protéká Kněžmostka. Vesnicí prochází dálnice D10. Je zde evidováno 33 adres. Trvale zde žije 76 obyvatel.\n\nV katastrálním území Horka u Bakova nad Jizerou leží i část obce Zájezdy.\n\n"}
{"id": "492724", "url": "https://cs.wikipedia.org/wiki?curid=492724", "title": "Klokočka (Bakov nad Jizerou)", "text": "Klokočka (Bakov nad Jizerou)\n\nKlokočka je samota v okrese Mladá Boleslav, je součástí obce Bakov nad Jizerou. Nachází se 4 km na severozápad od Bakova nad Jizerou. Jsou zde evidovány 2 adresy v areálu myslivny v přilehlé oboře Klokočka. Trvale zde žije 7 obyvatel.\n\nKlokočka leží v úzkém a vlhkém údolí potoka Rokytky a je proslulá hlavně pro svůj vydatný pramen, tvořící krátký vedlejší přítok Rokytky, jejíž je to ale nejsilnější přítok na celém toku. Toto místo získalo jméno údajně podle mohutného klokoče rostoucího nad pramenem.\n\nBěhem 18. století byly poblíž místní kaple sv. Stapina postaveny malé lázně, svého času velmi vyhledávané, které byly ale časem zrušeny. Hlavní lázeňská budova byla v roce 1832 přeměněna na myslivnu a později ještě klasicistně přestavěna. Souběžně vznikala oplocená obora Klokočka a myslivna se ocitla uvnitř. Nedaleko samoty se nachází též obnovený památník osvobození, připomínající oběti obou světových válek.\n\nV roce 2010 byla podél toku Rokytky (úsek Velký Rečkov – Klokočka) zřízena naučná a prožitková stezka určena především rodinám s dětmi \"Klokočským lesem za hrou, vodou a ptačím zpěvem\".\n\n\n"}
{"id": "492731", "url": "https://cs.wikipedia.org/wiki?curid=492731", "title": "Kfar Charuv", "text": "Kfar Charuv\n\nKfar Charuv ( כְּפַר חָרוּב, podle stromu rohovníku, hebrejsky „\"Charuv\"“, doslova „\"Rohovníková vesnice\"“, zároveň návaznost na jméno zdejší vysídlené syrské vesnice \"Kafr Harb\", která uchovávala jméno židovského sídla \"Harub\" zmiňovaného v Talmudu., v oficiálním přepisu do angličtiny Kefar Haruv, přepisováno též Kfar Haruv) je izraelská osada a vesnice typu kibuc na Golanských výšinách v Oblastní radě Golan.\n\nVesnice se nachází v nadmořské výšce 310 metrů, cca 12 kilometrů jihovýchodně od města Tiberias, cca 63 kilometrů východně od Haify a cca 113 kilometrů severovýchodně od centra Tel Avivu. Leží na náhorní plošině v jižní části Golanských výšin, na úzkém plošině na okraji prudkého zlomu, který se západně od osady propadá směrem ke Galilejskému jezeru a na východní straně do údolí toku Nachal Mejcar.\n\nJe situována v oblasti s hustou sítí zemědělského osídlení, takřka výlučně židovského, tedy bez arabských sídel. Na dopravní síť Golanských výšin je napojena pomocí silnice číslo 98, která je hlavní severojižní komunikací v tomto regionu.\n\nKfar Charuv leží na Golanských výšinách, které byly dobyty izraelskou armádou v roce 1967 a byly od té doby cíleně osidlovány Izraelci. Tato osada byla založena v květnu 1973. Osadníky tvořili stoupenci levicové Strany práce, respektive strany Ma'arach.\n\nPrvní rok šlo o provizorní sídliště. V roce 1974 byl kibuc přesunut do nynější polohy s trvalou zděnou zástavbou. Vznik obce se v oficiálních statistických výkazech klade do roku 1974. Osídlena byla zčásti přistěhovalci z USA. Vesnice zaujímá strategickou polohu. Před rokem 1967 odtud syrská armáda ostřelovala kibuc Ejn Gev. Ekonomika je založena na zemědělství a turistice. Východně a jižně od osady se rozkládají intenzivně obhospodařované pozemky. Nachází se tu ubytování pro turisty a vyhlídkový areál Micpe le-Šalom (מיצפה לשלום). Kibuc je částečným vlastníkem lázeňského komplexu Chamat Gader. V Kfar Charuv fungují zařízení předškolní péče o děti. Základní školství je k dispozici v nedaleké vesnici Bnej Jehuda, střední školství ve městě Kacrin.\n\nVe zprávě z roku 1977 vypracované pro Senát Spojených států amerických se počet obyvatel v osadě odhaduje na 180. Plocha vesnice byla udávána na 2800 dunamů (2,8 kilometrů čtverečních). V obci funguje zdravotní středisko, obchod se smíšeným zbožím a plavecký bazén.\n\nObyvatelstvo obce Kfar Charuv je sekulární. Jde o malé sídlo vesnického typu s rostoucí populací. K 31. prosinci 2014 zde žilo 347 lidí. Během roku 2014 stoupla populace o 5,8 %.\n\n\n"}
{"id": "492733", "url": "https://cs.wikipedia.org/wiki?curid=492733", "title": "Viktor Sanějev", "text": "Viktor Sanějev\n\nViktor Danilovič Sanějev (gruzínsky: ვიქტორ სანეევი, rusky: Виктор Данилович Санеев; * 3. října 1945, Suchumi, Gruzínská SSR) je bývalý sovětský atlet gruzínské národnosti, který se věnoval trojskoku.\n\nJe dvojnásobným mistrem Evropy a šestinásobným halovým mistrem Evropy. Na světové letní univerziádě v Turíně 1970 získal zlatou o tři roky později v Moskvě stříbrnou medaili. Třikrát vytvořil v trojskoku světový rekord.\n\nČtyřikrát se zúčastnil letních olympijských her, třikrát v řadě získal zlatou medaili. Poprvé reprezentoval na olympiádě v Ciudad de México 1968, kde padlo v trojskoku celkem pět světových rekordů. První předvedl již v kvalifikaci Ital Giuseppe Gentile, výkonem 17,10 m. Ve finále navíc Ital vlastní rekord vylepšil v první sérii na 17,22 m. Sanějev ve třetí sérii překonal rekord o jeden cm. Další světový rekord vytvořil Brazilec Nelson Prudêncio, který skočil v páté sérii do vzdálenosti 17,27 m. V poslední, šesté sérii však Sanějev brazilcův rekord z prvního místa světových tabulek vymazal, když skočil 17,39 m. Rekord překonal v roce 1971 Kubánec Pedro Pérez o jediný centimetr.\n\nV Mnichově 1972 zvítězil podruhé (17,35 m). Stříbrný Jörg Drehmel z Německé demokratické republiky skočil o čtyři cm méně. V též roce vytvořil nový světový rekord, když 17. října skočil v rodné Suchumi 17,44 m. Třetí zlatou medaili v řadě vybojoval na letních hrách v Montrealu 1976. Stříbro získal za výkon 17,18 m Američan James Butts. Na olympiádě v Moskvě 1980 získal stříbrnou medaili, když čtvrtá zlatá v řadě mu nakonec unikla o jedenáct centimetrů. Zlato vybojoval sovětský atlet estonské národnosti Jaak Uudmäe.\n\nČtyři zlaté medaile v řadě v jedné atletické disciplíně na olympijských hrách získali jen Carl Lewis (skok daleký) a Al Oerter (hod diskem).\n\n"}
{"id": "492735", "url": "https://cs.wikipedia.org/wiki?curid=492735", "title": "Malá Bělá", "text": "Malá Bělá\n\nMalá Bělá je vesnice v okrese Mladá Boleslav, součást obce Bakov nad Jizerou. Nachází se 1 km na severozápad od Bakova. Vesnicí protéká Jizera a říčka Bělá (po níž je ves pojmenována), které se stékají poblíž jižního cípu vsi. Je zde evidováno 207 adres. Trvale zde žije 588 obyvatel.\n\nV katastrálním území Malá Bělá leží i části obce Klokočka, Malý Rečkov, Velký Rečkov, a také části národních přírodních památek Rečkov a Klokočka.\n\nMalou Bělou prochází silnice II/276. V obci se také nachází železniční zastávka na trati Bakov nad Jizerou - Jedlová, kde zastavují osobní vlaky \"Česká Lípa - Bakov nad Jizerou\".\n\n"}
{"id": "492736", "url": "https://cs.wikipedia.org/wiki?curid=492736", "title": "Malý Rečkov", "text": "Malý Rečkov\n\nMalý Rečkov je samota v okrese Mladá Boleslav, součást obce Bakov nad Jizerou. Nachází se 5 km na severozápad od Bakova. Vesnicí protéká Bělá a prochází jí silnice II/276. Je zde evidováno 7 adres. Trvale zde žije 9 obyvatel.\n\n"}
{"id": "492737", "url": "https://cs.wikipedia.org/wiki?curid=492737", "title": "Podhradí (Bakov nad Jizerou)", "text": "Podhradí (Bakov nad Jizerou)\n\nPodhradí je malá vesnice v okrese Mladá Boleslav, součást města Bakov nad Jizerou. Nachází se asi 1,8 km na jihozápad od Bakova nad Jizerou. Vesnicí protéká řeka Jizera. Je zde evidováno 30 adres. Trvale zde žije 51 obyvatel.\n\nNa vesničku navazuje zřícenina hradu Zvířetice. Hrad byl založen Zdislavem z Lemberka z rodiny Lemberků, potomkem rodu Markvarticů. Okrajem vesnice vede železniční trať 080 mezi Českou Lípou a Bakovem nad Jizerou. A je zde i nádraží označené podle nedalekého města Bakov nad Jizerou. Na zdejší stanici lze přestoupit na trať 070 mezi Turnovem (a Libercem) a Prahou. Zvířetický hrad je u trati. Pod tratí vede do Bakova silnice a souběžně teče řeka Jizera. Asi ¾ km jihozápadně od Podhradí, blíže Dalešicům, se rozkládá přírodní památka Podhradská tůň.\n\n"}
{"id": "492738", "url": "https://cs.wikipedia.org/wiki?curid=492738", "title": "Studénka (Bakov nad Jizerou)", "text": "Studénka (Bakov nad Jizerou)\n\nStudénka je samota v okrese Mladá Boleslav; je součástí města Bakov nad Jizerou. Její poloha je asi 3,8 km na jihovýchod od Bakova nad Jizerou. Je zde evidována 1 adresa. Trvale zde žije 1 obyvatel.\n\nNejstarší dochovaná zmínka o existenci Studénky pochází z roku 1297. Nachází se zde dvoukřídlý renezanční zámek na místě tvrze, kde je prvně připomínán Vlastibor ze Studénky. Tehdy byl součástí uváděné velké tvrze i pozdně románský kostel. Další známý majitel tvrze byl Viecek ze Studénky, o kterém se je první doklad k roku 1370, za vlády Karla IV. Vedle lokálních nižších šlechticů byl mezi majiteli tvrze i člen panského stavu  Hynek Berka z Dubé a k roku 1391 Jan Lišč ze Zásady majetkově významně zastoupený nižší šlechtic v kraji.\n\nV první polovině 16. století se majiteli stali Vančurové z Řehnic, Jiřík Vančura v roce 1543 přestavěl tvrz na menší renesanční zámek, vyzdobený psaníčkovým sgrafitem. Vančurovský majetek byl tehdy spojen s hradem Valečov. V roce 1623 se stalo panství a usedlost Studénka majetkem Albrechta z Valdštejna, který zdejší majetek postoupil svému bratranci Maxmiliánu z Valdštejna, zakladateli mnichovohradišťské větve rodu. Zámek již sloužil pouze jako správní budova hraběcího statku, v tomto duchu probíhaly i další úpravy na konci 17. století. Valdštejnové Studénku vlastnili až do 20. století, kdy statek vlivem pozemkové reformy agrárníků získala ve 20. letech firma Schöller z Kosmonos.\nOd 70. let 20. století docházelo postupně k destrukci celého objektu, po roce 2000 se již jednalo o jeho demolici. Impulzem k zahájení alespoň nejnutnějších záchranných prací byla změna vlastnictví objektu. Nový soukromý vlastník začal proměňovat lokalitu a přilehlé zbylé hospodářské budovy v soukromý ranč, o zámek však neprojevoval významněji zájem. Budova byla nicméně staticky zajištěna a z dotací v režii NPÚ byla zbudována nová střecha. V části lokality zároveň proběhl záchranný archeologický průzkum při němž byly objeveny zbytky románského kostela s kryptou.\n\nSoučástí zámku ve Studénce byl i gotický pískovcový portál v jihovýchodní části zámku. Ten byl odcizen v roce 2004, později byl lokalizován u soukromého vlastníka v obci Kobylnice na Mladoboleslavsku. Tento stav nebyl dosud dořešen. Zámek a tvrz Studénka přesto patří k významným dokladům malého šlechtického sídla a zemědělského podnikání v období raného novověku.\n\n\n"}
{"id": "492740", "url": "https://cs.wikipedia.org/wiki?curid=492740", "title": "Velký Rečkov", "text": "Velký Rečkov\n\nVelký Rečkov je osada v okrese Mladá Boleslav, součást obce Bakov nad Jizerou. Nachází se 3 km na severozápad od Bakova. Je zde evidováno 7 adres. Trvale zde žije 9 obyvatel. Osadou prochází silnice II/276 a protékají jí vodní toky Bělá a Rokytka, které se zde i stékají. Podstatnou část osady zabírá úpravna vody a pila. Poblíž se nacházejí národní přírodní památky Rečkov a Klokočka.\n\n"}
{"id": "492746", "url": "https://cs.wikipedia.org/wiki?curid=492746", "title": "Zájezdy", "text": "Zájezdy\n\nZájezdy je část města Bakov nad Jizerou v okrese Mladá Boleslav. Nachází se asi 3 km na východ od Bakova nad Jizerou. Vesnicí prochází silnice II/276. Jsou zde evidovány 2 adresy. Trvale zde nežije žádný obyvatel.\n\n"}
{"id": "492747", "url": "https://cs.wikipedia.org/wiki?curid=492747", "title": "Vandermondova matice", "text": "Vandermondova matice\n\nVandermondova matice, pojmenovaná po Alexandru-Théophilovi Vandermondovi, je matematický termín označující matici, která v každém řádku obsahuje po sobě jdoucí členy geometrické posloupnosti počínaje jedničkou, tedy matici\n\nneboli matici, kde lze prvek na pozici \"i\",\"j\" vyjádřit předpisem\n\nV případě čtvercové Vandermondovy matice je možné počítat její determinant, ten je roven \n\nTento determinant bývá označován Vandermondův determinant.\n\nČtvercová Vandermondova matice je regulární, právě když hodnoty formula_4 jsou různé.\n\nVandermondova matice se používá např. v případech, kdy známe množinu bodů (tj. kořeny formula_5 a hodnoty formula_6) a potřebujeme zjistit polynom, který jimi prochází (tj. koeficienty formula_7). Řešíme následující soustavu:\n"}
{"id": "492748", "url": "https://cs.wikipedia.org/wiki?curid=492748", "title": "Zvířetice", "text": "Zvířetice\n\nZvířetice je malá vesnice v okrese Mladá Boleslav, je součástí města Bakov nad Jizerou. Nachází se asi 2,4 km na západ od Bakova nad Jizerou. Je zde evidováno 34 adres. Trvale zde žije 49 obyvatel.\n\nV katastrálním území Zvířetice leží i další bakovská část obce Podhradí, kde jsou zříceniny hradu Zvířetice, založeného Lemberky, rodu vzešlého z Markvarticů, a také přírodní památka Podhradská tůň.\n\n\n"}
{"id": "492750", "url": "https://cs.wikipedia.org/wiki?curid=492750", "title": "Peter Jambrek", "text": "Peter Jambrek\n\nDr. Peter Jambrek (*  Lublaň) je slovinský právník, politik, publicista a sociolog. Jambrek je spolu s France Bučarem považován za otce současné slovinské ústavy.\n\nJambrek se narodil v tehdy jugoslávské Lublani. Gymnázium studoval v Mariboru a v Lublani. Následně studoval lublaňskou právnickou fakultu, kde v roce 1962 získal titul magistra. V průběhu studia se aktivně zapojil do studentských organizací a patřil k editorům studentských novin \"Tribuna\". V roce 1966 získal titul magistra sociologie a vstoupil do Svazu komunistů Slovinska. Mezi roky 1968 a 1971 studoval sociologii na Univerzitě v Chicagu, kde v roce 1971 získal doktorát.\n\nPočátkem sedmdesátých let měl Jambrek blízko k reformnímu křídlu slovinských komunistů, reprezentovanému Stane Kavčičem a Ernestem Petričem. Po čistkách, které v letech 1972 až 1973 proběhly napříč svazy komunistů federace i republik, se Jambrek stáhl k akademické práci. Působil na Právnické fakultě a Fakultě sociálních studií Lublaňské univerzity. Zabýval se teorií konfliktu a publikoval sociologickou studii na téma rituál a rebelie. Mezi léty 1973 a 1975 vyučoval na univerzitě v zambijské Lusace. V roce 1975 publikoval srovnávací studii na téma transformace kmenové společnosti v národní stát. V letech 1975 až 1982 publikoval na téma struktury politického rozhodování v Jugoslávii.\n\nV osmdesátých letech začíná Jambrek spolupracovat s disidentskými intelektuály sdruženými kolem literárního časopisu \"Nova revija\". V roce 1987 publikoval na stránkách tohoto literárního časopisu právní studii možnosti slovinského oddělení od Jugoslávie.\n\nV roce 1989 opustil Svaz komunistů a stal se zakládacím členem Slovinského demokratického svazu, jedné z prvních nekomunistických politických stran ustavených v průběhu Slovinského jara (1988–1990). Po vítězství protikomunistické koalice DEMOS v prvních svobodných volbách na jaře 1990 se Jambrek stal členem slovinského Ústavního soudu. V letech 1990 až 1991 byl jedním z hlavních představitelů ústavního výboru připravujícího novou slovinskou ústavu.\n\nV roce 1993 se stal členem Evropského soudu pro lidská práva ve Štrasburku. Od června do listopadu 2000 byl ministrem vnitra v středo-pravé vládě Andreje Bajuka. V roce 2004 se stal spoluzakladatelem a předsedou liberálně-konzervativní platformy \"Zbor za republiko\".\n\nJambrek je znám svou podporou Slovinské demokratické straně, přičemž není jejím členem.\n\n\n"}
{"id": "492754", "url": "https://cs.wikipedia.org/wiki?curid=492754", "title": "Buchanky", "text": "Buchanky\n\nBuchanky (Cyclopoida) jsou malí (cca 1 mm) vodní planktonní korýši, většinou predátoři, kteří žijí ve sladkých i slaných vodách. Cévní soustava je redukovaná či chybí. Dýchají celým tělem. V Africe jsou hostitelem larev vlasovce medinského.\n\nBuchanky se značí tím, že nemají krunýř či kožní záhyb. Hlava, hruď a první článek trupu tvoří širokou hlavohruď, ostatní 3 či 4 trupové články (poslední je někdy zakrnělý) jsou volné. Pětičlenný zadeček je zakončen vidlicovitým přívěškem se štětinami—toto se nazývá furka. Hrudní končetiny jsou rozeklané a obrvené a slouží k plavání. 5. pár končetin je zakrnělý. Kusadla jsou žvýkací. Uprostřed hlavy mají jedno naupliové (neboli mediální) oko, tvořeno 3-6 jednoduchými očkami. První pár tykadel je dlouhý, samčí tykadla jsou přizpůsobena k chytání samic.\n\nBuchanky jsou gonochoristé, vyskytuje se u nich pohlavní dvojtvárnost. Samičky zpravidla nosí vajíčka po párech na zadečku. Z vajíček se líhnou nečlánkované larvy, nejprve se třemi páry končetin, postupně pak s více, počet přibývajíc s každým svlékáním.\n\nZ mnoha zástupců je možné uvést jako příklad:\n\n"}
{"id": "492758", "url": "https://cs.wikipedia.org/wiki?curid=492758", "title": "Česká humanistická historiografie", "text": "Česká humanistická historiografie\n\nČeská humanistická historiografie se vyvíjela v 16. století. Humanistická historiografie se vyvinula na území Itálie a vyznačovala se větší kritičností a promyšlenější metodologií než dějepisectví středověké. Záhy po vstupu humanistického dějepisectví na českou půdu vzniklo několik kronik, z nichž největšího vlivu dosáhla Hájkova \"Kronika česká\", jež ovšem obsahovala kromě faktů také mnohé Hájkovy výmysly. Další významná díla vznikala v prostředí Jednoty bratrské, jejíž dějiny tato díla právě popisovala. Na tomto poli vynikl zejména Jan Blahoslav. Kromě toho vznikalo také množství děl v prostředí šlechty (Václav Březan, Bartoloměj Paprocký z Hlahol), měst (městské kroniky) a na pražské univerzitě.\n\nHumanistické historiografie se začala rozvíjet na území Itálie v 2. polovině 14. století. Odtud se pak šířila do zbytku Evropy. Pro metodologii byla významná zejména díla italského právníka Lorenza Valla (1406–1457) a francouzského právníka a filosofa Jeana Bodina (1529–1596). Do střední Evropy dorazila humanistická historiografie s určitým zpožděním, kde narážela na problémy způsobované reformací a kde se jí elity chopily, aby ji využívaly či zneužívaly v náboženských konfliktech. Tento postup se ovšem dostával do rozporu s původním humanistickým požadavkem nestrannosti. Historiografie se krom náboženských hledisek začala diferencovat také podle jazyka; dějepisná díla se již nepsala pouze v latině, nýbrž také stále častěji v národních jazycích.\n\nHumanistická historiografie začala se svým kritičtějším přístupem k historické skutečnosti do českých zemí pronikat v době jagellonské – do utrakvistického prostředí, v němž stavy soupeřily mezi sebou a společně s panovníkem a do něhož začalo z německých zemí pronikat luteránství. Právě spory mezi utrakvisty a luterány popisuje ve svém díle \"Kronika o bouři pražské roku 1524\" luterán Bartoš písař (1470–1535).\n\nSkutečný rozmach české humanistické historiografie přišel až s rozšířením knihtisku. Během krátké doby tak mohly vzniknout hned tři významné kroniky, z nichž každá byla sepsána z jiné pozice a s odlišnými cíli. Bohuslav Bílejovský (asi 1480–1555) se snažil ve své \"České kronice\" (1537) podat důkaz o souvislosti husitství s cyrilometodějstvím a pravoslavím. Husitství pak podle něj představuje nejstarší, a tedy nejoprávněnější církev v Čechách. Faktograficky se jedná o bezvýznamné dílo, ovlivnilo však Komenského a v 19. století pak slavjanofily.\n\nMartin Kuthen ze Šprinsberku († 1564) ve své \"Kronice o založení země české a prvních obyvatelích jejích\" (1539) sice také píše z pozice utrakvisty, ve snaze neznepřátelit si své katolické přátele však tehdy ožehavá témata stručně přebíhá. Jedná se ovšem o první kroniku, v níž se objevuje tvrzení, že Slované nebyli prvními obyvateli českých zemí. Ještě zásadnější byly před vydáním díla obavy a očekávání, co kronika bude obsahovat. Nakonec přinesla zklamání, avšak ony dřívější obavy podnítily vznik nejvýznamnější kroniky tohoto období.\n\nJednalo se o \"Kroniku českou\" (1541) Václava Hájka z Libočan († 1553), kanovníka u svatovítské katedrály. Kniha se z velké části zakládá na jiných kronikách, zápisech, pověstech, ústních zprávách i výpisech z desk zemských, to vše však Hájek často doplnil vlastní fabulací. Záhy po vydání Hájkovo dílo získalo značný ohlas, bylo přeloženo do němčiny, stalo se základem Dubraviova latinského zpracování českých dějin a Veleslavinova Historického kalendáře, velkou roli hrála po bělohorské porážce, kdy rezonovala s vlasteneckým cítěním českých čtenářů. Motivy Hájkovy kroniky pak ještě dlouhou dobu hojně pronikaly do děl pozdějších autorů.\n\nPoslední významnou kroniku \"Historia regni Bohemiae\" (1552) sepsal olomoucký biskup Jan Skála z Doubravky (zvaný Dubravius, 1486–1553), jenž vyšel z Hájkovy kroniky (místy se dokonce jedná o její překlad) a dovedl ji do současnosti.\n\nKromě rozsáhlých kronik vycházela také díla užšího zaměření. O stavovském odboji roku 1547 pojednával Sixtus z Ottersdorfu (1500–1583). Zvláštní oblastí představovaly dějiny Jednoty bratrské. Bohatý materiál sesbíral Jan Černý-Nigranus (1510–1565), který byl posléze uspořádán do souboru \"Acta Unitatis Fratrum\". Jan Blahoslav (1523–1571) v apologetickém díle \"O původu Jednoty a řádu v ní\" nashromážděný materiál obohatil o ústní informace žijících pamětníků. Vývoj Jednoty konečně popisuje také anonymní \"Historia Fratrum bohemicorum\".\n\nVedle toho vznikaly tzv. historické kalendáře, tedy kalendáře, kde byly u každého dne zapsány významné historické události. Zde se velmi přičinil nakladatel Daniel Adam z Veleslavína, jenž vydal rovněž v jednom svazku (\"Kroniky dvě o založení země české\", 1585) kroniku Eneáše Silvia Piccolominiho a Martina Kuthena a tento svazek doplnil předmluvou, který se stala jakýmsi prvním přehledem dosavadní české historiografie.\n\nSe vzestupem stavů souvisel také rozvoj stavovských kronik. Oslavné genealogie a historii šlechtických rodů zpracovali Václav Březan, Bartoloměj Paprocký z Hlahol (původem z Polska) či Mikuláš Dačický z Heslova. Z městského prostředí vzešlo množství kronik psaných latinsky, německy i česky. Vedle toho se opět objevily osobní paměti, významné jsou zejména vzpomínky na bělohorské dění Karla staršího ze Žerotína. Historiografie rozvíjela rovněž na pražské univerzitě: Marek Bydžovský z Florentina nasbíral materiál k českým dějinám a doplnil jej vlastními paměťmi, Jan Kocín z Kocínetu se pokusil vypracovat teorii dějin a snažil se přisuzovat pramenům různou váhu dle jejich hodnověrnosti.\n\n\n\n"}
{"id": "492760", "url": "https://cs.wikipedia.org/wiki?curid=492760", "title": "Forenzní analýza", "text": "Forenzní analýza\n\nForenzní analýza je souhrnný termín pro analytické postupy používané k řešení právních otázek. Může to být\n"}
{"id": "492761", "url": "https://cs.wikipedia.org/wiki?curid=492761", "title": "Lasturnatky", "text": "Lasturnatky\n\nLasturnatky (Ostracoda) jsou malí (jen několik mm měřící) korýši. Na Zemi jsou už od kambria, hlavní rozvoj zažili před asi 500 miliony let. Jejich fosilie potvrdily například to, že v Antarktidě v dry valleys kdysi panovalo klima podobné tomu v dnešních tundrových oblastech.. Nedávno byly také převratně objeveny 100 milionů let staré velké lasturnatčí spermie. Lasturnatky žijí u dna, v mořských i sladkých vodách, potrava je různorodá.\n\nLasturnatky mají tělo pokryté dvouchlopňovou schránkou. Jejich tělní články splývají či jsou úplně redukované. Zadeček je buďto zakrnělý či chybí, hlava je jasně největším článkem s většinou končetin. Na hrudi je jen jeden pár končetin nebo i žádný. K plavání používají dva páry antenul a tří páry hrudních končetin. Mají také pár mandibul a dva páry maxil. Vylučovací soustavu tvoří žlázy na maxilách, anténách, či na obou. Cévní soustava (a s tou i srdce) chybí, krev obíhá mezi chlopněmi na schránce. Lasturnatky dýchají povrchem těla. Předpokládá se, že hlavním smyslem je hmat, protože na těle a končetinách se vyskytují obzvláště citlivé chlupy, i když na hlavě sedí jednoduché naupliové očko a u některých druhů je i pár složených očí.\n\nVětšina lasturnatek snáší vajíčka buďto rovnou do vody (jako plankton) či je lepí na rostliny či objekty u dna. Některé druhy však uchovávají vajíčka ve schránce pro větší ochranu. Z vajíčka se vylíhne naupliová larva, od začátku s tvrdou schránkou. Larva se před dospělostí svlékne osmkrát.\n\nJak už bylo zmíněno, lasturnatky mají velké spermie, někdy dokonce až obřích rozměrů. Protože tak tomu bylo už před 100 miliony let, předpokládá se, že existovala a existuje silná sexuální konkurence mezi samci.\n\n\n"}
{"id": "492773", "url": "https://cs.wikipedia.org/wiki?curid=492773", "title": "Bezdědice (Bělá pod Bezdězem)", "text": "Bezdědice (Bělá pod Bezdězem)\n\nBezdědice je vesnice v okrese Mladá Boleslav, je součástí města Bělá pod Bezdězem. Nachází se asi 7,9 km na západ od Bělé pod Bezdězem. Je zde evidováno 64 adres. Trvale zde žije 52 obyvatel.\n\nVes byla poprvé doložena ve 14. stol. Tragické následky měl pro obec i kostel požár, k němuž došlo 7. června 1859. Z obce zůstalo jen 14 domů; škola, fara i kostel byly spáleny, přičemž veškerá kostelní akta a také obecní archiv se starými pozemkovými knihami byly požárem zničeny.\n\n\nJosef Khýn, sklářský výtvarník, učitel a později ředitel na Střední uměleckoprůmyslové škole sklářské v Kamenickém Šenově.\n\n"}
{"id": "492774", "url": "https://cs.wikipedia.org/wiki?curid=492774", "title": "Březinka (Bělá pod Bezdězem)", "text": "Březinka (Bělá pod Bezdězem)\n\nBřezinka je vesnice v okrese Mladá Boleslav, je součástí obce Bělá pod Bezdězem. Nachází se asi 3,2 km na jihozápad od Bělé pod Bezdězem. Vesnicí prochází silnice II/272. Je zde evidováno 76 adres. Trvale zde žije 122 obyvatel.\n\n\n"}
{"id": "492775", "url": "https://cs.wikipedia.org/wiki?curid=492775", "title": "Hlínoviště", "text": "Hlínoviště\n\nHlínoviště je vesnice v okrese Mladá Boleslav, je součástí obce Bělá pod Bezdězem. Nachází se asi 4,3 km na západ od Bělé pod Bezdězem. Vesnicí prochází silnice I/38. Je zde evidováno 97 adres. Trvale zde žije 179 obyvatel.\n\n"}
{"id": "492776", "url": "https://cs.wikipedia.org/wiki?curid=492776", "title": "Tessar", "text": "Tessar\n\nTessar je anastigmat složený ze čtyř čoček. Navrhl jej a zkonstruoval Paul Rudolph v roce 1902. Tessar je variantou triplety, ve kterém první čočka je plankonvexní spojka, druhá bikonkávní rozptylka a zadní čočky jsou stmelené a tvoří achromatický kladný meniskus. Tessar se stal základem dalších objektivů (Belar, Elmar, Industar, Xenar a další). Patří k nejpoužívanějším objektivům v astronomické fotografii.\n\n"}
{"id": "492777", "url": "https://cs.wikipedia.org/wiki?curid=492777", "title": "Dalešice (Bítouchov)", "text": "Dalešice (Bítouchov)\n\nDalešice je malá vesnice v okrese Mladá Boleslav, je součástí obce Bítouchov. Nachází se asi 2,5 km na jihovýchod od Bítouchova. Vesnicí protéká Jizera (řeka). Je zde evidováno 43 adres. Trvale zde žije 43 obyvatel.\n\n\n"}
{"id": "492778", "url": "https://cs.wikipedia.org/wiki?curid=492778", "title": "Dolánky (Bítouchov)", "text": "Dolánky (Bítouchov)\n\nDolánky je malá vesnice v okrese Mladá Boleslav, je součástí obce Bítouchov. Nachází se 2 km na severovýchod od Bítouchova.\n\nDolánky se skládají z několika roztroušených usedlostí. Je zde evidováno 19 adres a žije zde trvale 25 obyvatel.\n\n"}
{"id": "492795", "url": "https://cs.wikipedia.org/wiki?curid=492795", "title": "Honda CBR1000F", "text": "Honda CBR1000F\n\nHonda CBR1000F, přezdívaný Hurricane, je motocykl vyráběný společností Honda.\n\nTento motocykl se stal nástupcem veleúspěšné řady motocyklů Honda CB. Při konstruování tohoto stroje byly využity všechny poznatky získané při provozu a tvorbě předchozích modelů.\n\nMotocykl byl nezvykle (na tehdejší dobu) zcela okapotován a kritici tohoto stroje prohlašovali, že „vypadá jak kelímek s jogurtem“. I přes tuto kritiku se roku 1988 stal nejprodávanějším motocyklem světa a to díky kvalitní konstrukci stroje jako celku. Motor byl chlazen vodou a poskytoval maximální výkon 100 kW (136 PS) a díky takto vysokému výkonu byla Honda CBR 1000F také nejrychlejším sériově vyráběným motocyklem světa. Toto prvenství si udržela až do roku 1990, kdy firma Kawasaki přišla na trh s motocyklem Kawasaki ZZR 1100, který následně titul nejrychlejšího motocyklu držel celých neuvěřitelných 9 let.\n\nNa Hondě CBR 1000F byla použita celá řada inovačních prvků, např. technologie \"all new oil\", tedy samostatné chlazení oleje v olejovém chladiči. V roce 1988–1989 byl model sc 21 inovován a byl vypuštěn do výroby model sc 24. Tento model se v takřka nezměněné podobě vyráběl až do roku 1999. Inovace, která proběhla, nebyla však příliš významná a i nadále v motocyklu pulsoval takřka shodný motor, který se lišil jen ve velmi malých drobnostech (změna vývodů chlazení, změna umístění náhonu tachometru, změna alternátoru a změna senzorů zapalování a samotné zapalování). Větší inovací prošel ocelový rám motocyklu a kapotáž.\n\nPostupem času, jak motocykl stárnul, se ze \"supersportovního\" modelu stal díky požadavkům doby jen rychlý \"cesťák\".\n\nV roce 1996 se však začal vyrábět nástupce Honda CBR 1100XX, který ve velké míře převzal zákazníky této osvědčené motorky. Přesto se CBR 1000F vyráběla souběžně ještě celé 3 roky.\n\n\nTyto různé typy mají jen drobné odlišnosti však díky ním lze přesně určit původ motocyklu, tedy zemi pro kterou byla určena.\n"}
{"id": "492812", "url": "https://cs.wikipedia.org/wiki?curid=492812", "title": "Pyšný štít", "text": "Pyšný štít\n\nPyšný štít (polsky: Durny Szcyt), dříve nazývané též Lastovičia veža je s výškou 2621 m n. m. čtvrtou nejvyšší horou Vysokých Tater a Slovenska. Nachází se na hřebeni mezi Baraním sedlem a Lomnickým štítem. V jeho sousedství leží Malý Pyšný štít, mezi oběma štíty je drobná skalní věžka vysoká asi deset metrů, zvaná Loktibrada, podle níž je Pyšný štít snadno rozpoznatelný.\n\nPrvní výstup na Pyšný štít vykonali Martin Spitzkopf, mlynář z Nové Lesné a Edmund Téry, lékař z Banskej Štiavnice a známý propagátor tatranské turistiky. Prvovýstup uskutečnili 8. srpna 1877 z Doliny Pěti Spišských ples roklí Lastovičí štrbiny, ze které v horní části uhnuli do západní stěny štítu a po ní vylezli na severozápadní hřeben pod vrcholem. Tento směr výstupu se dnes téměř nepoužívá. Obtížnost II UIAA.\n\nDruhý výstup vylezli Jan Gwalbert Pawlikowski s vůdci Józefom a Maciejom Sieczkovými 8. srpna 1881. Vystoupili přímo do Lastovičí štrbiny a z ní po hřebeni na vrchol. Tato cesta je dodnes populární především v zimě. Obtížnost II UIAA.\n\nVýstup z Bachledovy štrbiny podél jihovýchodního hřebenu zdolali J. Fischer, M. Siedlecki, K. Bachleda a J. Gaslenica Glaczan 24. srpna 1893. Krátký ale komplikovaný směr se obvykle spojuje s první částí Jordánky na Lomnický štít od Téryho chaty. Jedná se o oblíbený letní výstup. Obtížnost II-III UIAA.\n\nJihozápadní hřeben zdolali Wladyslaw Dobrucki, A. Herold, Š. Lux, Stanislaw Motyka a Štefan Zamkovský 14. září 1937. Jedná se o nejznámější výstup v pevné skále střední obtížnosti. Obtížnost IV UIAA.\n"}
{"id": "492814", "url": "https://cs.wikipedia.org/wiki?curid=492814", "title": "Afik", "text": "Afik\n\nAfik ( אֲפִיק, podle jména vysídlené syrské vesnice \"Fik\" a podle biblického města \"Afek\" - například Kniha Jozue 13,4, v oficiálním přepisu do  angličtiny Afiq, též přepisováno 'Afik) je izraelská osada a vesnice typu kibuc na Golanských výšinách v Oblastní radě Golan.\n\nVesnice se nachází v nadmořské výšce 335 metrů. Leží cca 15 kilometrů jihovýchodně od města Tiberias, cca 65 kilometrů východně od Haify a cca 115 kilometrů severovýchodně od centra Tel Avivu, na náhorní plošině v jižní části Golanských výšin, na okraji prudkého zlomu, který se západně od osady propadá směrem ke Galilejskému jezeru.\n\nJe situována v oblasti s hustou sítí zemědělského osídlení, takřka výlučně židovského, tedy bez arabských sídel. Na dopravní síť Golanských výšin je napojena pomocí silnice číslo 98, která je hlavní severojižní komunikací v tomto regionu, ze které zde odbočuje lokální silnice číslo 789, jež vede do sousední střediskové obce Bnej Jehuda. Afik tvoří společně s vesnicemi Ne'ot Golan, Bnej Jehuda a Giv'at Jo'av územně prakticky souvislou sídelní aglomeraci.\n\nAfik leží na Golanských výšinách, které byly dobyty izraelskou armádou v roce 1967 a byly od té doby cíleně osidlovány Izraelci. Tato osada byla založena jako vůbec první na Golanských výšinách a to už 27. prosince 1967. Šlo ale tehdy zatím pouze o provizorní vojensky-civilní sídlo typu Nachal nazývané Nachal Golan. V lednu 1968 byla osada rozšířena a získala své nynější jméno. Pozdější civilní osadníky tvořili stoupenci levicové Strany práce, respektive strany Ma'arach. K proměně na ryze civilní sídlo došlo slavnostně 8. května 1972, kdy se vesnice přesunula definitivně do nynější polohy. Ekonomika osady je založena na zemědělství (živočišná i rostlinná výroba) a na podnikání včetně turistiky.\n\nPoblíž vesnice se nachází menší letiště. V kibucu Afik je k dispozici turistické ubytování. Ve zprávě z roku 1977 vypracované pro Senát Spojených států amerických se plocha vesnice udává na 4500 dunamů (4,5 kilometrů čtverečních) a počet obyvatel se odhadoval na 90. V obci funguje zubní ordinace, obchod se smíšeným zbožím a plavecký bazén.\n\nObyvatelstvo obce Afik je sekulární. Jde o malé sídlo vesnického typu se stagnující populací. K 31. prosinci 2014 zde žilo 259 lidí. Během roku 2014 stoupla populace o 2,8 %.\n\n\n"}
{"id": "492815", "url": "https://cs.wikipedia.org/wiki?curid=492815", "title": "Antal (jednotka)", "text": "Antal (jednotka)\n\nAntal je stará jednotka objemu používaná v Maďarsku pro víno. Používáno bylo také pojmenování malý tokajský sud. Hodnota jednoho antalu činila 73,33 l a rovnal se 11/8 bratislavského vědra. Dvojnásobný objem se pak nazýval velký tokajský sud.\n\n"}
{"id": "492821", "url": "https://cs.wikipedia.org/wiki?curid=492821", "title": "Lýkie", "text": "Lýkie\n\nLýkie ( ) je historický region v Anatolii, jenž dnes administrativně spadá pod turecké provincie Antalya a Muğla. Jde  oblast s velmi bohatou historií, jejíž pozůstatky se dochovaly až do dneška. Její obyvatelé, Lýkové, se do charakteru krajiny nesmazatelně zapsali nesčetnými skalními hrobkami, jež lemují pobřeží Středozemního moře. Na území Lýkie existovalo zhruba 20 městských států, jež dohromady tvořily tzv. Lýkijskou konfederaci s jednotnou zahraniční politikou. Lýkijská konfederace je vůbec prvním známým příkladem federativního uspořádání na světě.\n\n"}
{"id": "492827", "url": "https://cs.wikipedia.org/wiki?curid=492827", "title": "Kriváň (rozcestník)", "text": "Kriváň (rozcestník)\n\nKriváň může být:\n\n\n\n\n\n"}
{"id": "492828", "url": "https://cs.wikipedia.org/wiki?curid=492828", "title": "Mejcar", "text": "Mejcar\n\nMejcar ( מֵיצָר, podle jména nedalekého vádí נחל מיצר (Nachal Mejcar), v oficiálním přepisu do angličtiny Mezar, přepisováno též Metzar) je izraelská osada a vesnice typu kibuc na Golanských výšinách v Oblastní radě Golan.\n\nVesnice se nachází v nadmořské výšce 355 metrů, cca 18 kilometrů jihovýchodně od města Tiberias, cca 70 kilometrů východně od Haify a cca 118 kilometrů severovýchodně od centra Tel Avivu. Leží v jižní části Golanských výšin, na náhorní plošině, která se na jihu prudce svažuje do údolí řeky Jarmuk. Jihovýchodně od obce zase terén prudce klesá do údolí vodního toku Nachal Rakad, který odděluje území izraelské a syrské kontroly a tvoří hranici Golanských výšin. Jižně od obce se do terénu zařezává údolí vádí Nachal Mejcar.\n\nObec je situována v oblasti s hustou sítí zemědělského osídlení, takřka výlučně židovského, tedy bez arabských sídel. Na dopravní síť Golanských výšin je napojena pomocí silnice číslo 98, která je hlavní severojižní komunikací v tomto regionu.\n\nMejcar leží na Golanských výšinách, které byly dobyty izraelskou armádou v roce 1967 a byly od té doby cíleně osidlovány Izraelci. Tato osada byla založena v červnu 1981 jako provizorní polovojenské sídlo typu Nachal. V roce 1983 byla převedena na civilní obec, ale v později v roce 1989 byla pro ekonomické potíže prakticky opuštěna. V civilní sídlo se opět proměnila až roku 1991, kdy sem přišlo 35 nových aktivistů ze severu Golanských výšin.\n\nNachází se na strategicky významném místě poblíž bodu, kde se stýkají území pod kontrolou Izraele, Jordánska a Sýrie. V osadě funguje od roku 1998 Mechina מכינה קדם-צבאית, tedy vojenská přípravka. Běžná školská zařízení jsou k dispozici v Bnej Jehuda nebo ve městě Kacrin. Ekonomika vesnice se kromě toho zaměřuje na zemědělství a kibuc také má podíl na lázeňském komplexu v nedalekém Chamat Gader.\n\nObyvatelstvo obce Mejcar je sekulární. Jde o velmi malé sídlo vesnického typu s dlouhodobě rostoucí populací. K 31. prosinci 2014 zde žilo 198 lidí. Během roku 2014 populace stoupla o 31,1 %.\n\n\n"}
{"id": "492836", "url": "https://cs.wikipedia.org/wiki?curid=492836", "title": "Nová Lesná", "text": "Nová Lesná\n\nNová Lesná (, ) je obec na Slovensku, v Prešovském kraji, pod Tatrami. V roce 2013 zde žilo 1 564 obyvatel. Obec těsně sousedí s osadou Dolný Smokovec, který je na rozdíl od Nové Lesné součástí města Vysoké Tatry.\n\n"}
{"id": "492844", "url": "https://cs.wikipedia.org/wiki?curid=492844", "title": "Jeřábek (rozcestník)", "text": "Jeřábek (rozcestník)\n\nSlovo jeřábek či Jeřábek může mít více významů.\n\n\n\n\n\n"}
{"id": "492846", "url": "https://cs.wikipedia.org/wiki?curid=492846", "title": "Dunam", "text": "Dunam\n\nDunam (nebo dönüm, dunum, donum) je jednotka pro plošný obsah, užívaná v bývalé Osmanské říši. V různých standardizovaných verzích se stále používá v oblastech někdejší Osmanské říše. Jednotka byla definována jako „čtyřicet standardních kroků na délku a na šířku,“ což je značně odlišné místo od místa.\n\nJméno dönüm, z osmanské turečtiny دونمك / \"dönmek\" (= vrátit) je zřejmě kalkem řeckobyzantského stremma a má stejnou velikost. Slovo bylo zřejmě převzato Osmany od Byzantinců v Mysii-Bithýnii. V arabštině je dunam دونم (\"dūnam\").\n\nV Izraeli, Jordánsku, Libanonu a Turecku je dunam 1000 m². Před koncem Osmanské říše a během počátečních let Britského mandátu Palestina byla velikost dunamu 919,3 m², ale roku 1928 byl převzat metrický dunam 1000 m² a dodnes se užívá.\n\nNa Severním Kypru je dunam 1338 m². Na Kypru starší řecký „Cypriot“ také odkazuje na dunam, ačkoliv je postupně nahrazován dalším dialektním slovem kyperské řečtiny, σκάλες (ska'les), upřednostňovaným před pevninským řeckým slovem stremma. Ale oficiálně stejně Kypr užívá metr čtvereční.\n\nV Iráku je dunam 2500 m².\n\nDalšími zeměmi užívající nějakou variantu dunamu je Libye, Sýrie a některé země bývalé Jugoslávie.\n\nŘecká stremma má stejnou velikost jako metrický dunam.\n\nDunam není jednotkou SI. Plošnou jednotkou SI je metr čtvereční (m²).\n\n1 metrický dunam je roven:\n\n"}
{"id": "492852", "url": "https://cs.wikipedia.org/wiki?curid=492852", "title": "Isotoma", "text": "Isotoma\n\nPoskok (\"Isotoma\") je běžný rod chvostoskoků, typový rod čeledi \"Isotomidae\". Má přes 65 zástupců, avšak mezi nejznámější patří druh poskok zelený (\"Isotoma viridis)\". Minimálně dva druhy jsou již vyhynulé. Rod popsal Bourlet v roce 1839.\n"}
{"id": "492856", "url": "https://cs.wikipedia.org/wiki?curid=492856", "title": "FN Five-seveN", "text": "FN Five-seveN\n\nFive-seveN je samonabíjecí pistole a vyrábí ji Fabrique Nationale de Herstal v Belgii. Název zbraně odkazuje k ráži náboje 5,7 mm a současně k samotnému výrobci (velká písmena FN na začátku a na konci).\n\nNáboje typu 5.7x28mm byly původně vytvořeny FN na začátku roku 1990 pro použití v Osobní obranné zbrani FN P90. Pistole Five-seveN byla vytvořena na konci devadesátých let jako boční odnož vývoje používající stejný náboj. Od zavedení byla komerčně nabízena v několika různých modelech. Nejnověji jako Five-SeveN USG.\n\nDo roku 2009 byly tyto pistole v provozu u více než 300 policejních složek ve Spojených státech.\n\nVlastnosti této zbraně ji činí stále oblíbenější pro použití u speciálních jednotek, u kterých se dá počítat s tím, že budou zasahovat proti zločincům v neprůstřelné vestě.\n\nNáboj pro pistole Five-seveN – 5.7x28mm byl původně navržen pro FN P90 osobní obrannou zbraň v roce 1990. První náboj typu 5.7x28mm, tzv. SS90, byl představen na konci osmdesátých let. Tento náboj byl ještě vylepšen a představen v roce 1994 jako 5.7x28mm SS190.\n\nSS190 používá těžší (31grainů) a o 2,7 mm kratší střelu. Menší délka střely umožnila pohodlnější použití v pistoli Five-seveN vyvíjené v té době.\n\nPo zavedení náboje SS190 byla představena pouze dvojčinná (DAO) varianta pistole Five-seveN v roce 1995. S několika vylepšeními se začala vyrábět v roce 1998. Jednočinná (SA) varianta nazvaná Five-seveN Tactical byla představena krátce poté.\n\nV roce 2004 se začala vyrábět varianta IOM, zahrnující několik změn designu zbraně. Tyto změny zahrnovaly přidání lišty pro příslušenství (Mil-STD-1913), zásobníkové pojistky a plně stavitelných mířidel.\n\nDalší vývoj vedl k zavedení varianty Five-seveN USG, která zahrnuje vedle dalších změn také změnu na konvenční tvar lučíku a instalaci oboustranného ovládání záchytu zásobníku. Toto je jediný model Five-seveN, který je v současnosti nabízen (předchozí varianty se již nevyrábí). Model USG je také nabízen v dalších barvách rámu – FDE (Flat Dark Earth) a ODG (Olive Drab Green). Od roku 2009 je Five-seveN USG nabízena alternativně s pevnými mířidly.\n\nFive-seveN je samonabíjecí pistole standardní velikosti s polouzamčeným závěrem. Na jeho konstrukci jsou hojně užity polymery a dokonce i ocelových závěr je zalit do polymeru. 122mm dlouhá hlaveň je kovaná a má chromovaný vývrt. Pistole je velice lehká – váží pouhých 617g prázdná a 744g nabitá.\nSoučasná varianta USG má jednočinnou spoušť s odporem od 4,4 do 6,6 liber. Má lištu pro příslušenství (Mil-STD-1913) a zásobníkovou pojistku, která zabraňuje výstřelu ze zbraně bez vloženého zásobníku. Povrch rukojeti je zdrsněný a lučík je protáhlý pro usnadnění střelby v rukavicích. Pistole je v současné době nabízena s plně nastavitelnými mířidly nebo s pevnými mířidly a je nabízena kromě standardní černé barvy rámu i barvách FDE (Flat Dark Earth) a ODG (Olive Drab Green).\n\n\n"}
{"id": "492862", "url": "https://cs.wikipedia.org/wiki?curid=492862", "title": "Ne'ot Golan", "text": "Ne'ot Golan\n\nNe'ot Golan ( נְאוֹת גּוֹלָן, doslova „\"Pastviny golanské\"“, v oficiálním přepisu do angličtiny Ne'ot Golan) je izraelská osada a vesnice typu mošav na Golanských výšinách v Oblastní radě Golan.\n\nNachází se v nadmořské výšce 320 metrů, cca 15 kilometrů jihovýchodně od města Tiberias, cca 65 kilometrů východně od Haify a cca 117 kilometrů severovýchodně od centra Tel Avivu. Leží na náhorní plošině v jižní části Golanských výšin, na okraji prudkého zlomu, který se západně od osady propadá směrem ke Galilejskému jezeru.\n\nJe situována v oblasti s hustou sítí zemědělského osídlení, takřka výlučně židovského, tedy bez arabských sídel. Na dopravní síť Golanských výšin je napojena pomocí lokální silnice číslo 789, jež vede do sousední střediskové obce Bnej Jehuda a která se na jihu napojuje na silnici číslo 98 - hlavní severojižní komunikaci v tomto regionu. Ne'ot Golan tvoří společně s vesnicemi Afik, Bnej Jehuda a Giv'at Jo'av územně prakticky souvislou sídelní aglomeraci.\n\nNe'ot Golan leží na Golanských výšinách, které byly dobyty izraelskou armádou v roce 1967 a byly od té doby cíleně osidlovány Izraelci. Vesnice byla založena podle oficiální statistiky už roku 1967. Podle jiného zdroje v září 1968, kdy se na nedaleké křižovatce Fik (צומת פיק) usadila skupina osadníků, kteří se tu zabývali chovem ovcí. V roce 1973 se osada posunula do nynější polohy a začala výstavba zděných obydlí. Vesnice původně vznikla jako mošav typu mošav šitufi, v roce 1978 se proměnila v běžný mošav (mošav ovdim) s menší mírou kolektivního hospodaření.\n\nNa osidlování vesnice se podíleli členové mládežnického hnutí ha-No'ar ha-cijoni. Osadníci patřili mezi stoupence Izraelské liberální strany. Ve zprávě z roku 1977 vypracované pro Senát Spojených států amerických se počet obyvatel odhadoval na 180 a plocha osady byla udávána na 4500 dunamů tedy 4,5 kilometrů čtverečních.\n\nPočátkem 90. let 20. století začalo rozšiřování obce včetně příchodu nových obyvatel, kteří již nejsou vázáni kolektivním systémem mošavu. V obci fungují zařízení předškolní péče o děti. Základní školství je k dispozici v nedaleké obci Bnej Jehuda, střední ve městě Kacrin. Ekonomika osady je založena na zemědělství, podnikání a turistickém ruchu. V obci funguje poštovní úřad a obchod se smíšeným zbožím. Další služby jsou v sousední střediskové obci Bnej Jehuda.\n\nNe'ot Golan je malé sídlo vesnického typu s dlouhodobě rostoucí populací. K 31. prosinci 2014 zde žilo 510 lidí. Během roku 2014 vzrostla populace o 7,8 %.\n\n\n"}
{"id": "492869", "url": "https://cs.wikipedia.org/wiki?curid=492869", "title": "Špalková brzda", "text": "Špalková brzda\n\nŠpalkové brzdy je typ brzdového systému jízdního kola. Brzdy jsou určitě jednou z nejdůležitější částí kola. Umožňují nám zpomalení nebo zastavení pohybu. Je mnoho druhů brzd např. špalkové, kotoučové brzdy. Oba typy ještě rozdělujeme na hydraulické a mechanické. Zde bude popsáno, jak fungují mechanické špalkové brzdy. Skládají se z jednoduchého systému pák a kladky. Ten nám snadno umožní přenést a zvýšit sílu působenou na páčku, umístěnou na řídítkách, na spodní páku se špalíčky. Samotné zpomalení pohybu způsobí přimáčknutí gumových špalků na ocelový ráfek kola.\n\nZmáčknutí páčky, která funguje jako nerovnoramenná páka, silou 1 N, se na druhém 6× kratším rameni vytvoří síla 6× větší. Ta potom působí na volnou kladku, přes kterou se rozdělí na 2 síly o poloviční velikosti. Každá z těchto sil působí na jednoramennou páku, kde se velikost zvýší 2×, protože působiště síly je v polovině této kladky. Na ráfek je tedy vyvíjena síla z každé strany o velikosti 6 N, takže na každé straně vzniká síla třecí a tím dochází k brzdění a zastavení.\n\nNa nerovnoramennou páku působíme velikostí 1 N. Rameno působení je 6× delší než druhé rameno. Vycházíme ze vztahu: Fd = Fd.\nPo dosazení 1·6 = F·1 → F = 6 N.\nLanko vede sílu k volné kladce a ta rovnoměrně rozděluje sílu F na F a F (F = 3 N, F = 3 N).\nKaždá z těchto dvou sil působí na jednoramennou páku. Síla se zvětší 2×, protože působiště druhé síly je v polovině této páky. Vycházíme také totiž ze vztahu Fd=Fd.\nPo dosazení 3·2 = F·1 → F = 6 N.\nNa ráfek působí síla 6 N. Zde dochází k tření mezi povrchem ráfku (ocel) a povrchem špalků (guma). Třecí sílu vypočítáme ze vztahu: F = F·f → F = (F je síla vyvolaná zmáčknutím páčky, F je síla třecí, f je součinitel smykového tření – ten se rovná mezi gumou a ocelí 0,28).\nPo dosazení F = 6/0,28 → F = 21,4 N.\nPodle odhadů by měla mít vzniklá třecí síla 21,4 N. Působí z každé strany. 2 × 21,4 = 42,8. Vzniká tedy síla 42,8 N.\n\n"}
{"id": "492878", "url": "https://cs.wikipedia.org/wiki?curid=492878", "title": "1931 v dopravě", "text": "1931 v dopravě\n\nTento článek obsahuje seznam událostí souvisejících s dopravou, které proběhly roku 1931.\n"}
{"id": "492879", "url": "https://cs.wikipedia.org/wiki?curid=492879", "title": "František Bartoš", "text": "František Bartoš\n\nJméno František Bartoš mělo několik významných osobností:\n"}
{"id": "492888", "url": "https://cs.wikipedia.org/wiki?curid=492888", "title": "Klokočka", "text": "Klokočka\n\nKlokočka má více významů:\n\n\n"}
{"id": "492891", "url": "https://cs.wikipedia.org/wiki?curid=492891", "title": "František Bartoš (generál)", "text": "František Bartoš (generál)\n\nFrantišek Bartoš (1. května 1880, Chvalčovice – 16. září 1946, Praha) byl československý divizní generál a zástupce náčelníka Hlavního štábu branné moci.\n\nV roce 1906 absolvoval vídeňskou Kriegs-Schule. Od května 1922 obdržel post přednosty 4. etapního oddělení Hlavního štábu branné moci, od února 1926 pak funkci druhého zástupce náčelníka Hlavního štábu branné moci. Od února 1925 byl také generální sekretář Meziministerského pracovního sboru pro věci národní obrany. Obě tyto funkce zastával do února 1929.\nByl jedním z mála čs. generálů, který kolaboroval s nacisty. Po skončení války byl souzen Národním soudem v Praze a odsouzen k trestu smrti provazem. Trest byl vykonán 16. září 1946.\n\n\n"}
{"id": "492894", "url": "https://cs.wikipedia.org/wiki?curid=492894", "title": "František Bartoš (skladatel)", "text": "František Bartoš (skladatel)\n\nFrantišek Bartoš (13. června 1905 Brněnec – 21. května 1973 Praha) byl český hudební skladatel.\n\nV letech 1921 - 1928 studoval na Pražské konzervatoři u Josefa Bohuslava Foerstera, Karla Boleslava Jiráka a Jaroslava Křičky. Poté zde do roku 1931 vyučoval, následně působil jako skladatel na volné noze.\n\nBartoš skládal mimo jiné orchestrální suity, melodramy, komorní hudbu, klavírní kousky, písně a divadelní hudbu. Kromě toho uveřejnil několik publikací z historie hudby.\n\nVyrostl v rodině učitele a ředitele měšťanské školy. První kontakt s hudebním světem mu zprostředkoval jeho otec, který skládal menší sborové a taneční kompozice. Ve svých šesti letech se celá rodina přestěhovala do Prahy, takže ač byl rodákem z Vysočiny, na reálné gymnázium už chodil na pražském Žižkově (1916−21). Následovala studia na pražské konzervatoři, kam byl přijat do varhanní třídy, ale brzy přestoupil do kompoziční třídy ke Karlu Boleslavu Jirákovi a poté Jaroslavu Křičkovi (1921−25). Na svém absolventském koncertě roku 1925 předvedl svůj melodram Jaro na text Fráni Šrámka. Po absolutoriu navázal studiem na mistrovské škole u Josefa Bohuslava Foerstra (1925−28). Zároveň během studií navštěvoval teoretické přednášky Zdeňka Nejedlého na Karlově univerzitě. Jeho kompozice z doby studií, \"Smyčcový sextet op. 4\", získala v roce 1926 ocenění v soutěži Spolku pro komorní hudbu. V roce 1928 složil státní zkoušku ze hry na klavír, zároveň absolvoval na mistrovské škole \"Suitou z hudby k frašce\", která byla 27. 6. 1928 veřejně provedena Českou filharmonií pod vedením Františka Stupky. Na konzervatoři ještě nějaký čas zůstal jako korepetitor ve třídách zpěvu a dramatické výchovy, mezi lety 1929−31 coby zástupce za Ervína Schulhoffa vyučoval hru z partitur, generálbas a instrumentaci. Mezitím se věnoval vlastním kompozicím a hudební kritice.\n\nPublikovat začal nejprve v oblasti filmu (v Právu lidu), poté se stal hudebním referentem v periodikách Český svět (1928−29) a Signál (1929−30), psal i do Rozprav Aventina (od 1929), Hudebního věstníku či Literárních novin. V letech 1931−37 byl hudebním referentem Lidových novin, přispíval do Klíče (1930−31), Tempa (jako spoluredaktor 1935−38 s Jaroslavem Tomáškem, později znovu 1946−48 s Václavem Holzknechtem), psal texty do Národní politiky (1937−45) a Zemědělských novin (1945−49).\n\nOd třicátých let se také angažoval v různých hudebních spolcích a institucích. Od roku 1932 spolupracoval s hudební skupinou Mánesa a Uměleckou besedou, od roku 1933 byl ředitelem městské hudební školy ve Zlíně. Byl také úzce napojen na československou sekci Mezinárodní společnosti pro soudobou hudbu (ISCM), která mu dopomohla k veřejnému provedení několika jeho kompozic. Na festivalu této společnosti v Amsterdamu roku 1933 byla provedena jeho \"Suita z hudby k frašce\", roku 1938 v Londýně jeho \"Rozhlasová hudba\". V zahraničí sklidila zřejmě největší ohlas jeho suita k Moliè­rově hře \"Měšťák šlechticem\" pro dechové kvinteto (1934). Kompozičně se profiloval jako autor skladeb dobového slohu a formální přehlednosti, ze kterých je cítit Foerstrův i Novákův vliv. Měl rád francouzské texty a soudobé náměty, nevyhýbal se ani hudební grotesce. Zejména v oblasti komorní hudby se mu podařilo vytvořit propracovaná díla se znatelnou uměleckou hodnotou (například jeho \"Druhý smyčcový kvartet op. 10\", který byl roku 1935 oceněn Spolkem pro komorní hudbu). Od čtyřicátých let však jeho dalšímu tvůrčímu napření a skladatelskému rozvoji bránila častá nemocnost, takže se postupně těžiště jeho práce přesouvalo do oblasti literárně-editorské a redaktorské.\n\nV meziválečném období začal studovat díla, korespondenci a dokumentaci o životě velkých skladatelů. To následně zúročil ve vlastních literárních dílech, z nichž první bylo \"Mozart v dopisech\" (1930) založené na skladatelových dopisech otci. Nejvíce se ale ponořil do studia života a díla Bedřicha Smetany. Vydal dokumentární obraz skladatelovy osobnosti \"Smetana ve vzpomínkách a dopisech\" (1939), který se dočkal kromě několika českých vydání i německého a anglického. Později tento obraz doplnil další knihou \"Z dopisů Bedřicha Smetany\" (1947). Od roku 1939 si začal připravovat vydávání jeho partitur a mezi lety 1940−62 se stal vedoucím redaktorem edice \"Studijní vydání děl Bedřicha Smetany\". Zabýval se také revizí klavírních výtahů Smetanových oper. Spolu se Zdeňkem Němcem začal sepisovat tematický katalog Smetanových děl, ten však nedokončil. Kromě Smetany se zajímal i o další skladatele; spolu s Karlem Janečkem redigoval a vydal \"Všeobecnou nauku o hudbě Otakara Šína\" (1949), podílel se na kritických edicích Dvořákových děl (od roku 1952 člen redakční komise edice \"Souborné dílo Antonína Dvořáka\", od roku 1956 její předseda místo Otakara Šourka), zasloužil se o vydání vlastního životopisu Vojtěcha Jírovce, korespondence Gustava Mahlera a dalších literárních počinů.\n\nVedle editorské činnosti se mezitím organizačně angažoval při zrodu mezinárodního hudebního festivalu Pražské jaro (1946−48), pracoval jako člen umělecké správy a lektor orchestru České filharmonie (1945−51), redaktor v Muzeu Bedřicha Smetany (1951−52) a odpovědný redaktor klasické hudby ve Státním nakladatelství krásné literatury, hudby a umění v Praze (1953−56). Poté působil jako vědecký pracovník s podporou Českého hudebního fondu (1957−59) a skladatel na volné noze.\n\n"}
{"id": "492896", "url": "https://cs.wikipedia.org/wiki?curid=492896", "title": "Elijahu Kitov", "text": "Elijahu Kitov\n\nRabi Avraham Elijahu Mokotow (22. března 1912 - 7. února 1976), více známý jako Elijahu Kitov, také Ki Tov ( ) (doslova „Neboť je (Hospodin) dobrý“), byl rabín, vychovatel a spisovatel.\n\nNarodil se ve Varšavě jako Abraham Elijahu Mokotow. Dětství strávil v městečku Opole Lubelskie, kde se učil v chederu a bejt midraši. Učil ho také jeho otec, rabi Michael, který byl chasidem a měl velký vliv na formování jeho osobnosti. \n\nVe věku 17 let přesídlil do Varšavy, kde studoval v bejt midraši, živil se manuální prací a publikoval v Agudat Jisra'el. Pracoval jako vychovatel a dával hodiny Talmudu, Tanachu a židovství. V této době pracoval také jako dobrovolník ve světských židovských školách pro opuštěné děti, až do svého vystěhování do mandatorní Palestiny roku 1936.\n\nPo své imigraci pracoval ve stavebnictví. Jako charedi (ultraortodoxní) Žid byl velice nespokojený s hroznými podmínkami charedi dělníků, jak je sám zakusil. Proto pomáhal založit dělnickou unii Agudat Jisra'el (\"Po'alej Agudat Jisra'el\").\n\nRoku 1941 založil školu pro charedi děti, na které byl pak osm let ředitelem. V roce 1954 zanechal své veřejné práce a celý svůj čas zasvětil psaní.\n"}
{"id": "492899", "url": "https://cs.wikipedia.org/wiki?curid=492899", "title": "Mařenka", "text": "Mařenka\n\nMařenka (711,2 m) je vrchol v Křižanovské vrchovině a nejvyšší bod geomorfologického okrsku Zašovický hřbet, současně též okresu Třebíč. Zalesněný vrch, označovaný někdy jako hora, se zvedá východně od obce Lesná a jižně od obce Štěměchy, zhruba 14 km zjz. od Třebíče.\n\nČeská státní trigonometrická síť uvádí zaměřený trigonometrický bod (č. 12 triangulačního listu 4206) s názvem „Hora Mařenka\" a geodetickým označníkem s nivelací 716,1 m n. m. na železobetonovém pilíři v zalesněném prostoru na vrcholu kopce. Výškový bod leží z hlediska administrativně správního na katastrálním území obce Štěměchy v okrese Třebíč náležejícím do Kraje Vysočina v České republice.\n\nVrcholovou částí je vedena turistická modře značená trasa Klubu českých turistů v úseku Rokytnice nad Rokytnou – Bítovánky, v části Dašov (Dašovský mlýn) – vrchol kopce (rozhledna Mařenka) s naučnou stezkou Mařenka. Vrchol je dostupný i po neznačených lesních cestách.\n\nModře značená turistická trasa Želetava (bus) – Krahulov, železniční stanice na trati 240 (Brno – Jihlava). Na vrcholu rozhledna Mařenka, vysoká 31 metrů, vybudována v roce 2012 z iniciativy okolních obcí.\n\n"}
{"id": "492901", "url": "https://cs.wikipedia.org/wiki?curid=492901", "title": "Starý Bohumín", "text": "Starý Bohumín\n\nBogun (dnešní Starý Bohumín a polské Chałupki) (německy Alt Oderberg, polsky \"Stary Bogumin\") vznikl na území tehdejšího ratibořského knížectví v roce 1256. Hrad, nazývaný Barudswerde, byl založen na levém břehu Odry (dnešní Chalupki), podhradní ves, později město (dnešní Starý Bohumín), vznikla na pravém břehu řeky. Majitelé panství se střídali, nejdéle patřilo bankéřskému rodu Henckelů z Donnersmarku, kteří také mají ve farské zahradě svou hrobku z roku 1752. Za jejich vlády v roce 1742 na základě vratislavského míru došlo k rozdělení Bohumína tak, že jeho levobřežní část (hrad a předměstí) připadly Prusku, kdežto pravobřežní město zůstalo součástí habsburského Slezska. Tím se Bohumín stal městem bez šlechtického sídla, které zůstalo v Prusku. Všichni dosavadní majitelé panství sídlili na hradě, který je dnes na území Polska a nachází se v něm hotel. Rozdělení způsobilo, že jeden a půl milionu Slezanů, 150 měst a pět tisíc vesnic přešlo k Prusku a Marii Terezii byla ponechána asi jedna osmina země – Těšínsko, část Bohumínska, Opavska, Krnovska a Kladska.\n\nRod Henckelů prodal rakouskou část bohumínského panství Erdmannu Guslarovi z Komorna, jeho dědici koupili v roce 1817 dva domy ve východní frontě bohumínského náměstí (č. p. 7 a 8) a přestavěli je na své obydlí, kterému se začalo říkat „zámek“. V roce 1857 další majitel velkostatku Leopold Heydenbrand přikoupil ještě sousední dům č. p. 9 a všechny domy přestavěl do podoby pozdně klasicistické dvoupatrové budovy, která na rozdíl od většiny šlechtických sídel i nadále souvisela s ostatní městskou zástavbou. V roce 1879 tento zámek s bohumínským velkostatkem koupil hrabě Jindřich Larisch-Mönnich. Zámek přestal být šlechtickým sídlem. Změnil se v kanceláře a byty zaměstnanců. V roce 1945 byl majitelům konfiskován, přešel do majetku města a sloužil i nadále obdobným účelům. Na jeho místě byl postaven architektonicky nepříliš vhodný dům s pečovatelskou službou. V objektu je v současné době i místní poštovní úřad.\n\nPřemostění Odry se uskutečnilo asi v 15. století. Rozdělením panství na část pruskou a rakouskou pozbyl most původní důležitosti, a protože jej nikdo neopravoval, byl nakonec stržen. V roce 1838 byl v těchto místech zřízen pouze přívoz. Při vyměřování budoucí železniční tratě se starobohumínští měšťané postavili proti stavbě železnice, což se stalo osudným dalšímu rozvoji města. Město postupně ztrácelo na významu. Stavba dráhy, rozvoj průmyslu a stoupající doprava si vynutily, že v roce 1898 byl položen základní kámen ke stavbě mostu přes Odru a za rok byla stavba dokončena. Železniční most byl postaven již v roce 1849.\n\n"}
{"id": "492904", "url": "https://cs.wikipedia.org/wiki?curid=492904", "title": "František Bartoš (závodník)", "text": "František Bartoš (závodník)\n\nFrantišek Bartoš (10. května 1926 Ostrava – 21. ledna 1987) byl český motocyklový závodník. Jeho mladší bratr Oldřich Bartoš byl také motocyklový závodník.\n\nNejlepší sezónu zažil jako tovární jezdec ČZ v roce 1957, kdy ukončil sezónu na devátém místě v mistrovství světa silničních motocyklů do 125 kubických centimetrů. Za svou kariéru odjel 5 závodů v seriálu MS – 3 v kategorii do 250 cm³ (Isle of Man TT 1956 (5. místo) a 1957 (4. místo) a GP Belgie 1957 (5. místo) a dvě v kategorii do 125 cm³ Dutch TT 1956 (6. místo) a GP Belgie 1957 (4. místo).\n\n"}
{"id": "492905", "url": "https://cs.wikipedia.org/wiki?curid=492905", "title": "7,62 × 54 mm R", "text": "7,62 × 54 mm R\n\n7,62 × 54 mm R Mosin je ruský náboj původně určený pro pěchotní pušku Mosin-Nagant. Do služby vstoupil v carském Rusku v roce 1891.\n\nPoužíval se jak v době carství, tak i za SSSR. Dodnes toto střelivo standardně slouží v různých ozbrojených silách a v současnosti je patrně nejdéle sloužícím vojenským nábojem na světě. Silně kuželová nábojnice s okrajem dna na první pohled prozrazuje vysoké stáří náboje. Na okraj kolem dna nábojnice odkazuje písmeno R v názvu, z angl. rimmed,( tj. mající obrubu, okraj) podle standardu CIP. Nicméně jeho balistický výkon jej ještě dnes bezpochyby řadí do popředí ve své rážové třídě. Střelivo se používá např. v samonabíjecí odstřelovačské pušce SVD Dragunov nebo kulometu PK.\n\n"}
{"id": "492919", "url": "https://cs.wikipedia.org/wiki?curid=492919", "title": "Antonín Basl", "text": "Antonín Basl\n\nBrigádní generál Antonín Basl (1. února 1889, Praha - 4. dubna 1937, Praha) byl československý středoškolský profesor, geograf, historik, legionář a velitel Vojenského zeměpisného ústavu (VZÚ).\n\nV roce 1912 absolvoval obor historie a geografie na filosofické fakultě Karlo-Ferdinandovy univerzity. Byl žákem prof. Václava Švambery, s nímž vypracoval oborové bibliografie a podílel se i na měření šumavských jezer. Původně se měl stát středoškolským profesorem, kde také počal působit jako zkušební kandidát, jejž do praxe uváděl známý zeměpisec, profesor PhDr. František Machát. Potom vyučoval Basl krátký čas v Turnově.\n\nZa první světové války byl dne 12. prosince roku 1914 zajat při bojích o Bělehrad. Byl v zajateckém táboře v Niši. Jako sokol a Čech byl denunciován v Rakousku, kde byl prohlášen za velezrádce. Přežil pochod hladu Albánií, sloužil jako jeden z prvních Čechů v italské armádě. Byl umístěn v zajateckém táboře na o. Asinara, potom i v Padule. Byl jeden z prvních dobrovolníků, který si vyžádal odeslání od pracovního oddílu k rozvědčíkům. Byl přidělen k IV. italské armádě mezi řekou Brentou a Piavou, kde se zúčastnil rozvědek u M. Pertice a u M. Asolone a bojových akcí na úseku Mte Grappy a na Fortina Regina. Přidal se tak k československým jednotkám v Itálii. \n\nPo válce již u armády zůstal a v hodnosti majora se zúčastnil maďarsko-československé války, kde například vedl obranu Komárna v bitvě o Komárno. V roce 1920 podstoupil Kurs pro výchovu důstojníků generálního štábu a o dva roky později vystudoval Válečnou školu v Praze. Od října 1927 do listopadu 1930 pak působil ve funkci přednosty 5. školského a výcvikového oddělení Hlavního štábu branné moci. Roku 1933 byl přidělen vojenskému zeměpisnému ústavu (VZÚ), v březnu roku 1934 byl jmenován jeho velitelem a v únoru roku 1936 brigádním generálem. Jako velitel ústavu se zúčastňoval geografických kongresů. Již před válkou se stal členem České společnosti zeměvědné, do jejíhož výboru byl roku 1935 zvolen. Ve vojenském vědeckému ústavu pracoval horlivě v létech 1923 - 1931 zprvu jako člen komise musejní a knihovní, potom vydavatelské i topografické, také jako redaktor „Vojenských rozhledů\"; roku 1936 byl zvolen předsedou nově zřízeného geografického odboru. Zemřel dne 4. dubna 1937 po krátké srdeční chorobě.\n\n\nV roce 1934 došlo ke změnám ve velení Vojenské zeměpisné služby a VZÚ. Dlouholetý velitel brigádní generál Karel Rausch odešel do důchodu a velení převzal (od 1. dubna 1934) brigádní generál PhDr. Antonín Basl, který dosud (od 30. září 1932 do 31. března 1934) zastával funkci zástupce velitele. Po jeho onemocnění a náhlém úmrtí v roce 1937 byl velitelem Vojenské zeměpisné služby a VZÚ ustanoven plukovník zeměpisné služby PhDr. Jiří Čermák. \n\n"}
{"id": "492922", "url": "https://cs.wikipedia.org/wiki?curid=492922", "title": "Česká osvícenská historiografie", "text": "Česká osvícenská historiografie\n\nČeská osvícenská historiografie se v kontextu osvícenství v českých zemích rozvíjela v 18. století. Vyznačovala se důrazem na kritiku a zpřístupňování pramenů. Při této ediční činnosti a při růstu vzdělanosti a náboženské tolerance nutně docházelo ke změně úhlu pohledu na dějinné události a k bourání staletých mýtů. Toto je zřetelné u Gelasia Dobnera (odhalení nevěrohodnosti Hájkovy kroniky), Františka Martina Pelcla (sympatie k Husovi) i Josefa Dobrovského (zpochybnění legendy Jana Nepomuckého).\n\nV tomto období vznikla také díla, jež měla české dějepisectví popularizovat a nakonec se s rostoucí vzdělaností začali objevovat dějepisci také v širších vrstvách (František Jan Vavák). Okolo roku 1800 však přišel v důsledku událostí spjatých s napoleonskými válkami útlum dějepisecké činnosti, jež se obnovila po roce 1820, tentokrát však již ne pod vlivem osvícenství, nýbrž pod vlivem romantismu ve službách národního obrození.\n\nS příchodem osvícenství vznikla také nová forma historiografie. Podobně jako v humanistickém dějepisectví se po období baroka znovu ozývá důraz na kritičnost a ještě více se zdůrazňuje nutnost empirického poznání. Do historiografie se začaly přenášet postupy z přírodních věd a v dějinách se začaly hledat obecné zákonitosti, což vedlo k přehlížení specifických individuálních procesů a ahistorismu – důležitost se připisovala přítomnosti, obecným principům a praxi. Dějiny se chápaly jako neustálý pokrok, a antika proto již nemohla být jako dříve renesanci vzorem. Historiografie se tak stala vysoce abstraktní vědou, jež mnohdy podceňovala práci s prameny a historickou metodologii.\n\nV českých podmínkách ovšem osvícenské dějepisectví nabylo poněkud odlišné podoby. Ahistorický charakter se zde tolik neprojevil a česká osvícenská historiografie se tak projevila zejména kritikou a zpřístupňováním pramenů, vytvářením vědeckých pracovišť a vydáváním časopisů. Dějepisectví se rovněž začalo specializovat na historii národa, literatury, práva apod.\n\nNa počátku ediční činnosti v českých zemích stojí dva benediktini Magnoald Ziegelbauer (1689–1750) a rajhradský Josef Bonaventura Piter (1708–1764). Záhy začal prameny vydávat také piarista Gelasius Dobner (1719–1790). Začal kritickým vydáním například Kristiánovy legendy a pokračoval vydáváním kronik. Po dvou staletích od jejího sepsání vydal Dobner Hájkovu kroniku, kterou podrobil obsáhlé kritice, jež odhalila nevěrohodnost Hájkova podání, v něž se tak dlouho věřilo. To vyvolalo v českých zemích polemiku o českých dějinách a prohlubování dějepisecké činnosti.\n\nVláda Josefa II. přinesla nejen rozvoj vzdělanosti, nýbrž také náboženskou toleranci, což umožnilo nahlížet na českou reformaci jinak než v předchozím barokním období. Zároveň pokračovala ediční činnost: piarista Mikuláš Adaukt Voigt (1733–1787) se věnoval zejména české literatuře (\"Acta Litteraria Bohemiae et Moraviae\") a numismatice a zároveň se stavěl proti josefinskému absolutismu a potlačování stavovských práv. František Martin Pelcl (1734–1801) se stavěl proti barokně-katolickému pojetí dějin a vyjadřoval sympatie k Husovi: úpadek nezpůsobila česká reformace, nýbrž mravní rozklad církve. Spolu s Dobrovským vydal Kosmovu kroniku a díla historiografů z doby Karla IV. pod názvem \"Scriptores rerum bohemicarum\", sám je pak autorem knihy \"Kurzgefaste Geschichte der Böhmen\" nebo \"Nová kronika česká\". Dalším významným editorem byl František Faustin Procházka, který vydal \"Dalimilovu kroniku\" a kroniku Přibíka Pulkavy z Radenína.\n\nJosef Dobrovský (1753–1829) se nesoustředil jen na filologii českého jazyka a na jazyk doby husitské a humanistické, ale také na otázky náboženské. Ukázal, že Jan Nepomucký nebyl „strážcem zpovědního tajemství“, jak tvrdí Hájek, nýbrž že byl obětí sporů mezi Václavem IV. a arcibiskupem Janem z Jenštejna. Dobrovský podrobil kritickému rozboru také české středověké legendy. Také jako první vystoupil rázně proti Rukopisu královédvorskému a zelenohorskému.\n\nKromě kritických edicí začala na přelomu 18. a 19. století vznikat také popularizační díla. František Pubička nabídl chronologický přehled \"Chronologische Geschichte Böhmens unter den Slaven\", syntetická díla nabídl také Ignác Cornova nebo Jan Jindřich Wolf. Tato díla měla sloužit pro potřeby širších vrstev. Díky rostoucí vzdělanosti vzcházelo z těchto vrstev také stále větší počet sběratelů historických dokumentů a pisatelů pamětí. Nejvýznamnějším z takových písmáků se stal František Jan Vavák.\n\nV letech 1800–1820 zažilo české dějepisectví v důsledku napoleonských válek útlum. Zároveň však začaly do země pronikat myšlenky romantismu, jenž vyzdvihoval emoce na úkor rozumu, což znamenalo pokles kritického myšlení a vzestup národního idealismu. Česká historiografie tak vstoupila do služeb romantického národního obrození.\n\n"}
{"id": "492928", "url": "https://cs.wikipedia.org/wiki?curid=492928", "title": "Giv'at Jo'av", "text": "Giv'at Jo'av\n\nGiv'at Jo'av ( גִּבְעַת יוֹאָב, doslova „\"Jo'avův vrch\"“, v oficiálním přepisu do angličtiny Giv'at Yo'av) je vesnice typu mošav a izraelská osada na Golanských výšinách v Oblastní radě Golan.\n\nNachází se v nadmořské výšce 320 metrů. Leží cca 13 kilometrů východně od města Tiberias, cca 65 kilometrů východně od Haify a cca 117 kilometrů severovýchodně od centra Tel Avivu. Giv'at Jo'av leží na náhorní plošině v jižní části Golanských výšin, na okraji prudkého zlomu, který se západně od osady propadá směrem ke Galilejskému jezeru.\n\nVesnice je situována v oblasti s hustou sítí zemědělského osídlení, takřka výlučně židovského, tedy bez arabských sídel. Na dopravní síť Golanských výšin je napojena pomocí lokální silnice číslo 789, jež vede jednak ke Galilejskému jezeru, jednak do sousední střediskové obce Bnej Jehuda a dál k jihu, kde se napojuje silnici číslo 98 – hlavní severojižní komunikaci v tomto regionu. Giv'at Jo'av tvoří společně s vesnicemi Afik, Bnej Jehuda a Ne'ot Golan územně prakticky souvislou sídelní aglomeraci.\n\nGiv'at Jo'av leží na Golanských výšinách, které byly dobyty izraelskou armádou v roce 1967 a byly od té doby cíleně osidlovány Izraelci. Tato vesnice byla založena v roce 1968, konkrétně v květnu (podle jiného údaje v březnu 1968) a nazvána podle padlého důstojníka izraelské armády Jo'ava Šachama (יואב שחם). Prvotní osadnické jádro tvořilo pět lidí, kteří zpočátku provizorně přebývali v lokalitě Fik.\n\nV roce 1972 byla vesnice rozšířena. Ve zprávě z roku 1977 vypracované pro Senát Spojených států amerických se počet obyvatel odhadoval na 180. Osadníci patřili mezi stoupence Izraelské strany práce. Plocha osady byla udávána na 4500 dunamů tedy 4,5 kilometrů čtverečních. Ekonomika mošavu je založena na zemědělství (živočišná i rostlinná výroba, zejména produkce mléka). Většina služeb je v sousední střediskové obci Bnej Jehuda.\n\nGiv'at Jo'av je sekulární osadou. Jde o malé sídlo vesnického typu s dlouhodobě rostoucí populací. K 31. prosinci 2014 zde žilo 636 lidí. Během roku 2014 stoupla populace o 10,2 %.\n\n\n"}
{"id": "492975", "url": "https://cs.wikipedia.org/wiki?curid=492975", "title": "Jan Mydlář", "text": "Jan Mydlář\n\nJan Mydlář (1572, Chrudim – 14. března 1664, Praha) byl staroměstský kat, nejznámější kat českých dějin, zakladatel katovské dynastie Mydlářů a syn chrudimského městského písaře Mydláře. \n\nNejznámějším zdrojem pro životopis Jana Mydláře je román českého spisovatele Josefa Svátka \"Paměti katovské rodiny Mydlářů v Praze\". Svátek se při psaní svých knih sice opíral o historická studia, v jeho pracích ale fikce převažuje. I osudy Josefa Mydláře je proto nutno přijímat s rezervou. Podle Svátkovy knihy vystudoval Jan Mydlář pražské Karlovo vysoké učení a stal se tak magistrem medicíny. Jen nešťastnou shodou událostí (neopětovaná láska) se stal katovským holomkem u tehdejšího chrudimského kata Jiřího (Svátek) či Záviše Matěhy (což je podle Karla Štorkána pravděpodobnější) Stal se tak člověkem bezectným a opovrhovaným. Jeho další cesta z chrudimské katovny vedla však přímo do katovny staroměstské, tedy do obydlí nejvyššího popravčího Koruny české Václava Jaroše, mistra ostrého meče Starého Města pražského. Zde se Jan, coby katův pacholek, učil všem katovským dovednostem a mnohé z nich pak dále zdokonaloval už jako staroměstský kat. Oženil se s Alžbětou Špetlovou, dcerou slánského kata Jáchyma Špetleho, které koupil na Starém Městě i dům. Sám byl jako staroměstský kat i hlavním protagonistou staroměstských poprav českých stavů 21. 6. 1621. Žil v době císařů Rudolfa II. (1552–1612), jeho bratra Matyáše (1557–1619), Fridricha Falckého (1596–1632), Ferdinanda II. (1578–1637), Ferdinanda III. (1608–1657) a Leopolda I. (1640–1705). Aktivním staroměstským katem byl až do roku 1632, kdy poprvé „minul“ a přenechal tak své řemeslo synovi Janu Václavovi a sám odešel na zasloužený odpočinek.\n\nZemřel 14. března 1664 v Praze. Katovská dynastie rodu Mydlářů pak pokračovala jeho synem Janem Václavem a jeho vnuky Janem, jenž skončil sám na popravišti, a Danielem, který byl katem v Kostelci nad Černými lesy. Další osudy katovské rodiny Mydlářů jsou už nejasné a spekulativní.\n\n\n\n"}
{"id": "492984", "url": "https://cs.wikipedia.org/wiki?curid=492984", "title": "Vladimír Liščák", "text": "Vladimír Liščák\n\nVladimír Liščák (* 9. února 1954 Praha) je český sinolog, vědecký pracovník Oddělení východní Asie Orientálního ústavu AV ČR. Je autorem desítek odborných článků a několika knih. Do češtiny přeložil několik publikací zejména z angličtiny i jiných jazyků.\n\n\n"}
{"id": "492999", "url": "https://cs.wikipedia.org/wiki?curid=492999", "title": "Žebice", "text": "Žebice\n\nŽebice je malá vesnice v okrese Mladá Boleslav, je součástí obce Boreč. Nachází se asi 1,7 km na západ od Boreče. Vesnicí protéká Košátecký potok. Je zde evidováno 33 adres. Trvale zde žije 209 obyvatel.\n\n"}
{"id": "493001", "url": "https://cs.wikipedia.org/wiki?curid=493001", "title": "Mužský", "text": "Mužský\n\nMužský je malá vesnice v okrese Mladá Boleslav, je součástí obce Boseň. Nachází se asi 2,9 km na severovýchod od Bosně. Je zde evidováno 44 adres. Trvale zde žije 26 obyvatel. Zástavba vsi s řadou cenných příkladů lidové architektury je od roku 1995 chráněna jako vesnická památková rezervace.\n\nObec leží na svahu kopce Mužský a s nadmořskou výškou intravilánu 375 až 400 metrů se jedná o nejvýše položenou ves mladoboleslavského okresu.\n\n\n"}
{"id": "493002", "url": "https://cs.wikipedia.org/wiki?curid=493002", "title": "Česká obrozenecká historiografie", "text": "Česká obrozenecká historiografie\n\nČeska obrozenecká historiografie se vyvíjela v 1. polovině 19. století, zejména v letech 1820–1850. Metodologicky navazovala na výdobytky osvícenské historiografie (kritika a interpretace pramenů), osvícenské důrazy však nahradily akcenty romantické, ustupovalo se od hledání abstraktních mechanických zákonitostí a namísto toho se zdůrazňovala specifická individualita každé doby. Inspiraci obrozenecká historiografie čerpala z Herdera. Stále větší význam získávalo také nacionální hledisko, přičemž do české historiografie postupně pronikala Hegelova dialektika.\n\nNejvlivnější osobností pro historiografii tohoto období se stal František Palacký, který nejen inicioval a podporoval zakládání institucí věnujících se dějinám (Vlastenecké museum v Čechách a jeho časopis), ale sám sepsal dílo, vůči kterému se po celá další desetiletí museli historici ať už pozitivně či negativně vymezit. Stěžejní myšlenku díla představovalo neustálé stýkání a potýkání českého a německého živlu v českých zemích.\n\nV tomto období se postupně historiografická produkce specializovala. Ke vzniku archeologie přispěl Pavel Josef Šafařík, zejména však Jan Erazim Vocel. V rámci ediční činnosti vznikly obrovské projekty pro vydávání zejména diplomatických pramenů (\"Codex diplomaticus et epistolaris Moraviae\"). A konečně se od doposud jednotné historiografie v českých zemích začala s rostoucím nacionalismem oddělovat historiografie německá. Zdůrazňování nacionálních hledisek vedlo nutně k rozdílnému pohledu na společné dějiny.\n\nNa konci 18. století již měla historiografie díky osvícenství vypracovány přísné zásady historické práce, pravidla pro kritiku pramenů a jejich interpretaci. Dějepisectví již nebylo považováno za pouhé „psaní na historické téma“, nýbrž se již začínalo podobat vědecké práci. Zároveň však začal vznikat odpor vůči osvícenskému ahistorismu, přílišnému zevšeobecňování a hledání neměnných mechanických zákonitostí v dějinách. Pod vlivem romantismu začali historikové klást větší důraz na individualitu a dynamiku. Vznikl tak historismus, jenž zdůrazňoval potřebu vcítění se do určité doby namísto abstraktního hledání zákonitostí, barvitou rekonstrukci minulosti namísto osvícenské analýzy.\n\nDo těchto podmínek vstoupilo dílo pruského filosofa Johanna Gottfrieda Herdera se svým učením o „duchu národů“ a o neuzavřenosti dějinného vývoje. Jeho myšlenky rezonovaly zejména ve střední a východní Evropě, české země nevyjímaje. Byla také odmítnuta osvícenská idea neustálého pokroku a „temného středověku“ a nic tedy již nebránilo tomu, aby se česká historiografie zaměřila na nejstarší české dějiny a tehdejší domnělou demokracii. Metodologicky dějepisectví navázalo na osvícenskou kritiku pramenů, cílem však spíše než poznání empirických faktů bylo rozpoznání „ducha národa“ a českých specifik.\n\nDějepisecká tvorba sice narážela na finanční problémy i na překážky kladené státem (například cenzura), přesto se však v českých zemích podařilo založit několik institucí, na nichž se mohla historiografie rozvíjet. Roku 1817 bylo založeno Vlastenecké museum v Čechách (později \"České museum\", \"Museum Království českého\" a nakonec \"Národní muzeum\"), jež se zprvu věnovalo přírodním vědám, z popudu Františka Palackého se však bádání rozšířilo i o obor historie, a jež vydávalo od roku 1827 \"Časopis Společnosti vlasteneckého musea v Čechách\". Na Moravě sice vzniklo také roku 1817 Zemské museum, Češi však v něm nehráli příliš velkou roli.\n\nPublikační činnost ovšem představovala hlavní cíl pro Matici českou, která byla založena roku 1831 a měla vydávat především vědecké knihy v češtině. Dále začala vycházet odborná periodika (časopis Krok, Archeologické listy a Památky archeologické a místopisné) a objemné edice historických dokumentů (\"Scriptores rerum bohemicarum\", \"Archiv český\", \"Codex diplomaticus et epistolaris Moraviae\", \"Regesta diplomatica nec non epistolaria Bohemiae et Moraviae\").\n\nStěžejní osobností české obrozenecké historiografie se stal František Palacký (1798–1876). Nejen kvůli své iniciativě a podpoře českých institucí pro výzkum dějin, ale zejména proto, že jeho \"Dějiny národu českého v Čechách a na Moravě\" se staly dílem, vůči němuž se po celá následující desetiletí museli historikové vždy pozitivně či negativně vymezit. Po dlouhé době se jednalo o počin, který se neomezoval na pouhé bourání tvrzení, jež se ukázala jako neudržitelná, nýbrž který rozsáhle podal české dějiny, byť jen do roku 1526. Palacký se nezaměřil pouze na politické dějiny, nýbrž také na státní právo, správní dějiny, umění i prostý život. Toto dílo se navíc zakládalo na studiu pramenů v řadě zahraničních archivů.\n\nPalacký na české dějiny nahlížel jako na neustálý boj českého a germánského živlu. Podobným způsobem postupoval i dále a kladl proti sobě dvojice věda × víra, svoboda × autorita, feudalismus × demokracie. Evidentní vliv zde na Palackého měla Hegelova dialektika, ale také Královédvorský a zelenohorský rukopis, v jejichž pravost Palacký věřil.\n\nPostupem doby se mohla česká historiografie konečně specializovat. Od historie se pozvolna začala oddělovat archeologie, což naznačovalo již dílo jazykovědce a historika literatury Pavla Josefa Šafaříka (1795–1861), jenž ve svých \"Slovanských starožitnostech\" pracoval s toponymy a snažil se dokázat rovnocennost Slovanů s ostatními národy. Dosud mlhavé slovanství tak konečně získalo oporu, byť mnohá jeho tvrzení později archeologie vyvrátila. Skutečným zakladatelem české vědecké archeologie se stal Jan Erazim Vocel (1803–1871), jenž ve svém díle \"Pravěk země české\" podal na základě studia jazyka i vykopávek rozbor germánských, keltských i slovanských památek. Také se objevila teorie o autochtonním původu Slovanů ve střední a západní Evropě, kterou prosazoval zejména Alois Vojtěch Šembera.\n\nTaké v obrozeneckém období pokračovala ediční činnost, v níž se angažoval zejména Antonín Boček (1802–1847), který však ke škodě vědy přidával ve svém výboru \"Codex diplomaticus et epistolaris Moraviae\" ke skutečným listinám také svá falza. Karel Jaromír Erben (1811–1870) krom diplomatického materiálu (\"Regesta diplomatica nec non epistolaris Bohemiae et Moraviae\") sbíral a vydával také lidové materiály, zejména písně a pohádky. V neposlední řadě se do ediční činnosti zapojil Václav Hanka (1791–1861), jenž se však spíše proslavil neblaze vytvořením falešných rukopisů (královédvorský a zelenohorský).\n\nPo revoluci roku 1848–1849 začala hrát v české historiografii velkou roli Hegelova dialektika a postupně rostl také vliv Karla Marxe a socialismu, a to vše na pozadí stále sílícího nacionalismu. Například Augustin Smetana se snažil dokázat v sousledné řadě \"románská kultura → germánská kultura → slovanská kultura\" jako dějinně nutné, aby Slované převzali evropské kulturní dědictví a naplnili je vyšším obsahem. Karel Sladkovský se zase snažil představit Slovany jako připravovatele socialismu. Emanuel Arnold pro změnu projektoval prožitou revoluci do revoluce husitské a Žižku představil téměř jako agrárního socialistu, který bohatým bere a chudým dává.\n\nAž do tohoto období lze jen velmi těžko od sebe rozlišit českou a německou historiografii v českých zemích. Bylo tomu tak zejména proto, že etnické hledisko nehrálo dříve takovou roli a jazykové rozdíly se stíraly často díky tomu, že se knihy nezřídka psaly latinsky. Rozmáhající se nacionalismus ovšem položil mezi české a německé obyvatele zemí Koruny české ostré dělítko. Nejednalo se jen o volbu jazyka, nýbrž také o odlišné nahlížení na společně prožívané dějiny. Spory nebyly v polovině 19. století ještě nijak ostré a většinou se týkaly odlišného chápání Jana Husa, o kterém psal Josef Alexandr Helfert nebo Karl Adolf Konstantin Höfler.\n\n"}
{"id": "493004", "url": "https://cs.wikipedia.org/wiki?curid=493004", "title": "Zápudov", "text": "Zápudov\n\nZápudov je malá vesnice v okrese Mladá Boleslav, součást obce Boseň. Nachází se 1,5 km na severovýchod od Bosně. Je zde evidováno 12 adres. Trvale zde žijí 2 obyvatelé.\n\n\n"}
{"id": "493007", "url": "https://cs.wikipedia.org/wiki?curid=493007", "title": "Zásadka", "text": "Zásadka\n\nZásadka je malá vesnice v okrese Mladá Boleslav, je součástí obce Boseň. Nachází se asi 1,5 km na sever od Bosně. Vesnicí protéká Veselka. Je zde evidováno 45 adres. Trvale zde žije 86 obyvatel.\n\n"}
{"id": "493016", "url": "https://cs.wikipedia.org/wiki?curid=493016", "title": "Ja'akov Ari'el", "text": "Ja'akov Ari'el\n\nRabi Ja'akov Ari'el (: ) (narozen 16. října 1937) je vrchní rabín města Ramat Gan v Izraeli a jeden z hlavních rabínů náboženského sionismu. Je odborníkem na předpisy roku šmita.\n\nNarodil se v Jeruzalémě, studoval na ješivě \"Bnej Akiva\" v Kfar ha-Roe, na \"Midrešet Noam\" ve městě Pardes Chana a v \"Merkaz ha-Rav\" v Jeruzalémě. V ješivě Merkaz ha-Rav byl jedním z nejdůležitějších žáků rabi Cvi Jehudy Kooka. Ari'el působil jako roš ješiva v ješivě zbořené izraelské osady v Jamitu na Sinaji do roku 1982 a v současnosti je prezidentem ješivy \"Ramat Gan\" (roš ješiva je rabi Jehošua Šapira). Také sloužil po 25 let jako rabín Kfar Majmon.\n\nV roce 2003 byl rabi Ari'el hlavním kandidátem na aškenázského vrchního rabína Izraele, ale nakonec byl jmenován charedi kandidát. Jeho bratr rabi Jisra'el Ari'el je bývalý hlavní rabín Jamitu a zakladatel Chrámového institutu.\n"}
{"id": "493036", "url": "https://cs.wikipedia.org/wiki?curid=493036", "title": "Saracén", "text": "Saracén\n\nSaracén je středověký evropský název pro Turka či Araba, především však muslima.\n\nEtymologie pojmu se dosud nepodařila spolehlivě prokázat. Tomáš Rataj se přiklání k rozšířenému vysvětlení, že pojem je odvozen z řeckého \"Sarakenoi\", což byl řecký název pro divoký arabský kmen Saraků. Název se pak měl časem rozšířit i do latiny a postupně svým významem zahrnul i další arabské kmeny.\n\nDíky křižákům a Byzantincům se pojem rozšířil do západní Evropy, kde byl dlouhou dobu užíván.\n\nPojem saracéni ve středověku sloužil k označování muslimů, tj. především Arabů a Turků, ale i dalších muslimských etnik. Podle Miloše Mendela pojem \"saracén\" sloužil především k označení islámských vojáků východního Středomoří (především tureckých a arabských vojáků), zatímco pro vojáky západní části Středomoří se užívalo pojmu \"moros\", resp. Maur.\n\nV českých středověkých rukopisech se termín saracén objevuje poprvé v roce 1148, avšak sloužil k označení příslušníku pohanských etnik na východě od českých hranic.\n\n"}
{"id": "493038", "url": "https://cs.wikipedia.org/wiki?curid=493038", "title": "Družstevní nakladatelství Czytelnik", "text": "Družstevní nakladatelství Czytelnik\n\nDružstevní nakladatelství Czytelnik (pl. Spółdzielnia Wydawnicza Czytelnik) je polské nakladatelství a vydavatelství.\n\nBylo založeno v roce 1944 v Lublinu z iniciativy Jerziho Borejszy, v roce 1945 přesídlilo do Varšavy. Czytelnik (tj. Čtenář) a Jerzy Borejsza stojí též u zrodu několika významných polských novinových titulů, např. Dziennik Polski (\"Polský deník\"), či Rzeczpospolita (\"Republika\"). V letech 1945-1948 dosáhlo pod vedením svého zakladatele ústředního vlivu na polskou kulturu, stalo se „impériem“, „státem ve státě“. V roce 1948 bylo původní vedení odstraněno a Czytelnik zcela ztratil na významu.\n\nCzytelnik funguje do dnešního dne, vydává původní i překladovou beletrii, publicistiku, memoárovou literaturu aj.\n"}
{"id": "493049", "url": "https://cs.wikipedia.org/wiki?curid=493049", "title": "Anders Sparrman", "text": "Anders Sparrman\n\nAnders Erikson Sparrman (27. února 1748 – 9. srpna 1820 Stockholm) byl švédský přírodovědec a abolicionista.\n\nSparrman byl synem duchovního. Ve věku devíti let byl zapsán na univerzitu v Uppsale, ve čtrnácti zahájil lékařská studia a stal se jedním z vynikajících žáků Linného. Roku 1765 odplul do Číny jako lodní lékař. Během pohybu v Číně popisoval zvířata a rostliny, se kterými se setkal. Během cesty se setkal s Carlem Gustafem Ekebergem. Cesta trvala dva roky.\n\nV lednu 1772 odplul na mys Dobré naděje, kde vykonával funkci školitele. Když James Cook u mysu Dobré naděje přistál téhož roku během své druhé plavby, Sparrman se stal asistentem Johanna Forstera, který se s Cookem plavil jako hlavní přírodovědec. Při ukončení Cookovi plavby Sparrman opět vystoupil na mysu Dobré naděje a praktikoval zde lékařství.\nRoku 1776 se vrátil do Švédska, kde byl během jeho nepřítomnosti vyznamenán čestným doktorátem. Roku 1777 byl zvolen členem Královské švédské akademie věd.\nRoku 1780 byl jmenován kurátorem přírodopisné sbírky Akademie věd, roku 1781 byl jmenován profesorem přírodozpytu a farmakologie a roku 1790 poradcem \"Collegia Medicinum\". Roku 1787 se vydal na expedici do západní Afriky, která však nebyla úspěšná.\n\nSparrman publikoval několik děl, z nichž nejznámější jsou jeho cestopisy po jižní Africe a o plavbě s Cookem, vydané roku 1789 v Anglii pod názvem \"A voyage to the Cape of Good Hope, towards the Antarctic polar circle, and round the world: But chiefly into the country of the Hottentots and Caffres, from the year 1772 to 1776\". Vydal také \"Catalogue of the Museum Carlsonianum\" (1786-89), ve kterém popsal mnoho přírodopisných druhů, které nasbíral v jižní Africe a v Tichomoří, z nichž některé byly nové vědecké objevy. Roku 1806 publikoval dílo \"Svensk Ornithologie (Švédská ornitologie)\".\n\nAsteroid 16646 Sparrman nese jeho jméno.\n\n"}
{"id": "493051", "url": "https://cs.wikipedia.org/wiki?curid=493051", "title": "Doutnáč", "text": "Doutnáč\n\nDoutnáč (433 m n. m.) je kopec v Karlštejnské vrchovině na území NPR Karlštejn v Českém krasu. V roce 2004 byl po dohodě mezi správou Českého krasu a Lesů České republiky, s. p., vyhlášen bezzásahovou oblastí a kompletně vyjmut z lesního hospodářství.\n\nStejně jako většina území Českého krasu spadá Doutnáč do mírně suché a mírně teplé klimatické oblasti s průměrnou roční teplotou 8-9 °C a ročním úhrnem srážek okolo 530 mm. V Českém krasu se však výrazně uplatňuje mikroklima a právě Doutnáč je toho typickým příkladem. Klimatické podmínky tu totiž dosahují velké rozmanitosti. Na jižním svahu je celoročně velké sucho a v létě je vystaven největšímu množství slunečních paprsků. Tyto extrémní podmínky způsobily, že se zde špatně daří stromům, a proto zde vznikla lesostep přecházející ve skalní suťovitou step. Rozdíly teplot mezi severním a jižním svahem jsou v létě běžně přes 10 °C. Podél východního svahu Doutnáče teče Bubovický potok, který vytváří tmavou a vlhkou rokli, kde se vyskytují i vlhkomilná společenstva rostlin a kde je i v létě dostatek vláhy. V okolí se výrazně uplatňuje inverzní fenomén, proto je v podzimních a zimních měsících většinou na vrcholku kopce tepleji, než na úpatí.\n\nZ botanického hlediska je zajímavá především výše zmíněná lesostep, kde byl zjištěn výskyt rudohlávku jehlancovitého (Anacamptis pyramidalis), velmi vzácné vápnomilné orchideje. Doutnáč je jedním z mála míst v České republice, kde se vyskytuje a v podobné míře roste až v Bílých Karpatech.\nKromě lesostepi je celé území zalesněno. Na různých místech kopce je i velmi rozdílná druhová skladba lesů. V nižších polohách na jižním svahu rostou javořiny s klenem a babykou. Ty přecházejí v dubohabřiny a směrem k severu se zvyšuje zastoupení buku. Lesostep na jižním svahu lemuje šípáková doubrava, což je původní, druhově velmi bohaté společenstvo, tvořené především dubem šípákem (Quercus pubescent).\n\nJedná se o protáhlý hřbet ve směru S-J. Vrchol leží v nadmořské výšce 433 m n. m. a nachází se v jižní části území. Jižní svahy jsou proto velmi strmé, zatímco na sever se Doutnáč svažuje jen pozvolna. Vrch náleží do geomorfologického celku Hořovická pahorkatina, podcelku Karlštejnská vrchovina a okrsku Bubovická vrchovina.\n\nHlavním cílem bezzásahové oblasti je sledovat přirozený vývoj lesa. Uvnitř se nesmí kácet stromy, ani nejsou nijak odklízeny ty padlé. Lidský vliv je maximálně potlačen a za desítky let by zde mělo vzniknout společenstvo pralesovitého charakteru. Doutáč byl k tomuto účelu vybrán z několika důvodů. Navzdory tomu, že se na svazích tohoto kopce v minulosti těžilo dřevo, mají zdejší lesy druhovou skladbu velmi blízkou té přirozené. Kopec také leží uvnitř národní přírodní rezervace a nevede přes něj žádná turistická cesta, tudíž je značně izolován od vlivu člověka. Navíc, jak již bylo zmíněno, skýtá obrovskou škálu různých typů podmínek - lesostepí počínaje a mokřinami konče.\n\n"}
{"id": "493052", "url": "https://cs.wikipedia.org/wiki?curid=493052", "title": "Globální cirkulace atmosféry", "text": "Globální cirkulace atmosféry\n\nGlobální cirkulace atmosféry též všeobecná cirkulace atmosféry jsou více méně pravidelné pohyby vzduchových mas v planetárním měřítku Země způsobené jejich ohříváním a ochlazováním a rotací Země. Spolu s oceánskou cirkulací vyrovnávají teplotní rozdíly, rozvádějí energii slunečního záření po celé atmosféře a podílejí se na cirkulaci vody, spoluvytvářejí také klima i počasí. Základy výzkumu této problematiky byly položeny již v 17.století v souvislosti s využitím větru pro zámořské obchodní plavby.\n\nPohyby vzduchu v atmosféře jsou silně nepravidelné a obtížně předvídatelné, celková struktura atmosférických pohybů v globálním měřítku je však poměrně stálá. Zjednodušený model těchto cirkulací lze popsat následovně. V blízkosti rovníku je pásmo nízkého tlaku, tak zvaný teplotní rovník, který se během roku přesouvá na sever a na jih podle polohy Slunce. Na sever i na jih od tohoto pásma můžeme rozlišit tři konvekční buňky či pásy: tropická Hadleyova buňka, Ferrelova buňka středních šířek a polární buňka. Mechanismus pravidelného proudění je nejlépe popsán v Hadleyově buňce, v ostatních jsou poměry složitější. \n\nAtmosférická cirkulace v oblasti mezi rovníkem a 30° severní a jižní šířky působí pravidelné větry, směřující vždy k rovníku a díky zemské rotaci k západu. Cirkulace vzniká tak, že teplý a vlhký vzduch od rovníku vystupuje k horní hranici troposféry a pohybuje se směrem k pólům (antipasát). Zhruba kolem 30° severní a jižní šířky klesá k zemi v oblasti vysokého tlaku. Cestou ztratil velkou část své vlhkosti, takže je suchý a může zde vytvářet pouště (Sahara, Australská poušť). Oběh uzavírají přízemní větry (pasáty), které se vracejí k rovníku, ale s výraznou odchylkou k západu. V minulosti byly velmi významné pro námořní plavbu, v angličtině se jim říká „\"trade winds\"“.\n\nVzduch na 60° severní a jižní šířky je sice chladnější a sušší než na rovníku, může však stále ještě vytvořit konvekční pohyb. Vystupuje až ke hranici troposféry, která zde leží ve výšce asi 8 km, a pohybuje se k pólu. Tam ochlazený klesá k zemi a tvoří oblast vysokého tlaku. Vrací se směrem k rovníku při zemi, ale působením Coriolisových sil se odchyluje k západu.\n\nMezi 30° a 60° zeměpisné šířky jsou poměry složitější. Cirkulace zde není poháněna rozdíly teploty, nýbrž prouděním v sousedících buňkách, v tropech a v polární oblasti. Převládající směr větrů je zde směrem k pólu a k východu, proudění je však velmi proměnlivé a podléhá hlavně lokálním vlivům. Pro tuto oblast je typické nepravidelné střídání oblastí nízkého a vysokého tlaku.\n\nKromě těchto pravidelných proudění vznikají v atmosféře i další, způsobená například jinou tepelnou kapacitou moře a pevniny, případně mořskými proudy.\n\n"}
{"id": "493053", "url": "https://cs.wikipedia.org/wiki?curid=493053", "title": "SS Vedic (1918)", "text": "SS Vedic (1918)\n\nSS \"Vedic\" byl parník společnosti White Star Line postavený v loděnicích Harland & Wolff v Belfastu. Tento parník, dokončený roku 1918, s hrubou prostorností 9332 BRT, byl okamžitě poté mobilizován a do konce války sloužil jako transportní loď. Na službu s cestujícími se vydal až po opravě roku 1920. Sloužil na imigrantské trase Liverpool - Kanada, od roku 1925 sloužil na linkách do Austrálie. Roku 1934 byl vyvázán a rozebrán. Byl to jeden z prvních vyřazených parníků White Star Line po sloučení s Cunard Line, která měla větší podíl a rozhodla se vyřadit několik starých lodí White Star Line.\n"}
{"id": "493056", "url": "https://cs.wikipedia.org/wiki?curid=493056", "title": "Halové mistrovství Evropy v atletice 2005", "text": "Halové mistrovství Evropy v atletice 2005\n\n28. Halové mistrovství Evropy v atletice se odehrávalo ve španělském Madridu ve dnech 4. března – 6. března 2005 v hale Palacio de Deportes. Ve stejné hale se uskutečnily již v roce 1968 třetí Evropské halové hry a konalo se zde také halové ME v roce 1986. Na programu bylo dohromady 28 disciplín (14 mužských a 14 ženských), kterých se zúčastnilo 583 atletů a atletek ze 43 států Evropy. Naposledy měli muži a ženy na programu sprinterský závod na 200 metrů.\n\nStříbro na šedesátce mužů původně získal Brit Mark Lewis-Francis (6,59). Později však neprošel dopingovou zkouškou (Tetrahydrocannabinol). O stříbro ze závodu na 3000 metrů žen přišla i turecká běžkyně Tezeta Desalegn-Dangersaová (8:46,65), u ní byl objevena látka metenolon.\n\nBronz kromě Rumunky Adiny Antonové v dálce obdržela i německá dálkařka Bianca Kapplerová i přesto, že Němka skočila o šest cm méně. \n\nČeskou republiku na tomto šampionátu reprezentovalo 16 českých atletů (10 mužů a 6 žen).\n\n"}
{"id": "493066", "url": "https://cs.wikipedia.org/wiki?curid=493066", "title": "Nová Ves (Branžež)", "text": "Nová Ves (Branžež)\n\nNová Ves je vesnice v okrese Mladá Boleslav, je součástí obce Branžež. Nachází se asi 0,7 km na jihovýchod od Branžeže. Vesnicí protéká malá říčka Kněžmostka, která teče z Komárovského rybníka do rybníka Drhlenského. Je zde evidováno 79 adres. Trvale zde žije 93 obyvatel.\n\n"}
{"id": "493067", "url": "https://cs.wikipedia.org/wiki?curid=493067", "title": "Head-Smashed-In Buffalo Jump", "text": "Head-Smashed-In Buffalo Jump\n\nHead-Smashed-In Buffalo Jump (v češtině něco jako „skok, kde si bizoni rozbíjeli hlavy“) je název bizoního skoku v Kanadě u Skalnatých hor. Tento okolo 300 metrů dlouhý sráz byl dlouhou dobu používán indiánským kmenem Černonožců k lovení bizonů. Stáda bizonů byla hnána až ke srázu, do kterého bizoni padali a následkem zranění se stali snadnou kořistí pro lovce.\n\nDíky své vysoké kulturní hodnotě byla tato oblast v roce 1981 zařazena na seznam světového dědictví UNESCO.\n\n"}
{"id": "493068", "url": "https://cs.wikipedia.org/wiki?curid=493068", "title": "Zakopaná", "text": "Zakopaná\n\nZakopaná je malá vesnice v okrese Mladá Boleslav, je součástí obce Branžež. Nachází se asi 1,4 km na severovýchod od Branžeže. Je zde evidováno 16 adres. Trvale zde žije 11 obyvatel.\n\n\n"}
{"id": "493076", "url": "https://cs.wikipedia.org/wiki?curid=493076", "title": "Nejlepší osud", "text": "Nejlepší osud\n\nNejlepší osud je název knihy z prostředí Star Treku, jejíž autorkou je Američanka Diane Carey. Kniha je samostatným románem, není přepisem žádné televizní epizody či filmu z prostředí Star Treku, ovšem úzce na ně navazuje. V originálu se kniha jmenovala Best Destiny a v USA vydána roku 1992. Chronologicky je posazena za film \"\".\n\nJak v TV seriálu , tak knihách včetně této na seriál navazující je v popředí děje trojice tvořená kapitánem Jamesem Kirkem, prvním, vědeckým důstojníkem Spockem z planety Vulkán a vrchním lékařem Dr. Leonardem McCoyem. Tuto trojici doplňují další důstojníci - vrchní inženýr Montgomery Scott, komunikační důstojnice Nyota Uhura a dvojice navigačních důstojníků Hikaru Sulu a Pavel Čechov.\n\nKniha má dvě hlavní časové roviny posunuté o 45 let a příběh přeskakuje mezi nimi. V první současné kapitán James T. Kirk je se svou posádkou na poslední misi již zastaralého hvězdoletu Enterprise k planetě Faramond.\n\nBěhem letu vzpomíná na události svého vzteklého, vzpurného mládí se svým otcem Georgem Kirkem, který jej vzal na první misi Enterprise NX-01. Té velel kapitán April. Loď byla u planety Faramond přepadena piráty, kteří začali posádku zabíjet. Právě během tohoto střetu, v doteku smrti mladý James dospívá, chápe i otce, úlohu posádky Enterprise. Prokazuje i svou odvahu a schopnosti, dostane se na velkou loď pirátů a postupně ji ničí i s posádkou vedenou Rex Mossem a jeho synem Roy Mossem. Ten jediný je zachráněn, zajat.\n\nDěj se poté přenáší kupředu, opět k planetě Faramond. Zde nachází Kirk zločinného Roy Mosse, který dokázal znehybnit jinou loď Federace \"Bill of Rights\" a aktivovat dávné zařízení někdejší civilizace na planetě. Kirk jej opět dokáže zajmout a psychicky zdeptat a obě lodě dostat do bezpečí, planeta je však Mosem zničena. V závěru příběhu přesvědčí Kirk vedení Federace, že lodě typu Enterprise je třeba zachovat. \nDo češtiny knihu přeložila Dana Mikšíková v roce 2001 a vydalo ji nakladatelství Netopejr - Karel Petřík z Olomouce téhož roku jako svazek 56 v nákladu 1800 kusů. Brožovaná publikace měla cenu 199 Kč, 486 stran, barevnou obálku s portrétem mladého Kirka, titulem a jménem autorky.. \n\n"}
{"id": "493085", "url": "https://cs.wikipedia.org/wiki?curid=493085", "title": "Božkovy", "text": "Božkovy\n\nBožkovy jsou vesnice v okrese Domažlice, kraj Plzeňský. Patří pod obec Milavče. V roce 2011 zde trvale žilo 29 obyvatel.\n\nPrvní písemná zmínka o vesnici pochází z roku 1543. Ves však existovala patrně již ve 14. století, kdy náležela, stejně jako Milavče, pánům z Herštejna. Historickými prameny je ale doložena teprve roku 1472; tehdy patřila ves nebo její podstatná část Václavu z Osvračína. V roce 1543 je uváděna u panství tehdy již pustého hradu Nového Herštejna ve druhé polovině 14. století. Ves patrně zanikla a na jejím místě byl vybudován panský dvůr, ten ale později také zpustl a jeho pozemky byly připojeny k Milavčím. V roce 1713 získalo pozemky bývalého dvora do pronájmu 6 poddaných. Tímto způsobem byla obnovena ves, která se ještě v roce 1757 skládala ze 6 usedlostí.\n\nV roce 1930 zde ve 12 usedlostech žilo 50 obyvatel a v roce 1991 ve 13 usedlostech 32 obyvatel.\n\nKaplička: V obci je malá šestiboká kaple zasvěcená stejně jako v Milavčích svatému Vojtěchu. Stavba krytá plechovou stříškou s lucernou byla vystavěna roku 1763 a opravena roku 1903.\nNedaleko Božkov na silnici mezi Hradištěm a Radonicemi je malá kaplička Panny Marie s křížkem datovaná r. 1904.\n"}
{"id": "493088", "url": "https://cs.wikipedia.org/wiki?curid=493088", "title": "Brůdek (Všeruby)", "text": "Brůdek (Všeruby)\n\nBrůdek je malá vesnice, část obce Všeruby v okrese Domažlice, kraj Plzeňský. V roce 2011 zde trvale žilo 78 obyvatel.\n\nPrvní písemná zmínka o vesnici pochází z roku 1650.\n\nNa začátku 20. století byl Brůdek německou obcí, podle sčítání lidu ze dne 1. 12. 1930 zde bylo 34 domů, kde žilo 163 Němců a žádní Češi. V roce 1982 zde žilo 64 obyvatel, v roce 2001 zde žilo 64 obyvatel v 27 domech.\n\nKostel (kaple) svatého Václava byla postavena na památku vítězství Břetislava I. nad Jindřichem III. v bitvě u Brůdku roku 1040, připomíná se již ve 14. století. Původní dřevěná stavba byla ve 14. století přestavěna z kamene. V 17. století zpustla a nově byla postavena v letech 1669–1671 (vysvěcena v roce 1671), znovu obnovena 1878–1890.\n\nOd roku 1669 náleží kostelík (v nové podobě) všerubské farnosti. Ke krátké obdélné lodi je připojeno užší trojboce uzavřené kněžiště. Větší oprava byla provedena v letech 1965–1970.\n"}
{"id": "493090", "url": "https://cs.wikipedia.org/wiki?curid=493090", "title": "Březí (Meclov)", "text": "Březí (Meclov)\n\nBřezí se nachází v okrese Domažlice, kraj Plzeňský. Patří pod obec Meclov. V roce 2011 zde trvale žilo 80 obyvatel.\n\nFarnost: Klenčí pod Čerchovem (farnost do roku 2005: Meclov).\n\nPrvní písemná zmínka o vesnici pochází z roku 1528.\n\nPodle sčítání lidu ze dne 1. 12. 1930 zde žilo 187 obyvatel (33 domů: 177 Němců, 10 Čechů). V roce 1982 zde žilo 62 obyvatel, v roce 2001 zde žilo 55 obyvatel v 19 domech.\n\nKaple Panny Marie byla postavena počátkem 19. století, centrální, šestiboká, s jehlancovitou střechou s věžičkou, uvnitř sklenutá plochou kupolí, zbořena po r. 1967. Stála po levé straně silnice při cestě z Bozdíše mezi dvěma lípami vedle kříže. Nyní je zde jen 1 lípa a kříž.\n"}
{"id": "493101", "url": "https://cs.wikipedia.org/wiki?curid=493101", "title": "Revoluční gardy", "text": "Revoluční gardy\n\nRevoluční gardy (zkráceně RG) ozbrojené jednotky českých dobrovolníků, působících od 23. května 1945 do července až srpna 1945 v českých zemích, a to zejména v pohraničí.\n\nPod souhrnné označení Revoluční gardy se dnes nepřesné zahrnuje množství ozbrojených sborů, které od května do podzimu 1945 v českých zemích působily. Jsou to především bezpečnostní sbory Národních výborů, zřizované k výkonu pořádkové služby, dále jednotky obnovované armády, četnictva, policie, finanční stráže a stráže železnice, i jednotky Sboru národní bezpečnosti. Z popudu Ústřední rady odborů tehdy vznikaly Závodní stráže, které se později místy staly základem Lidových milicí.\n\nPovstalecké jednotky v Praze byly po 11. květnu 1945 reorganizovány na strážní prapory. Náplň jejich činnosti byla strážní služba, bezpečnost, pořádek ve městě, chod internačních táborů, dále organizace výcviku podřízených jednotek, aby mohly být brzy použity při obsazování pohraničí. Strážní prapory byly rozkazem Vojenského velitelství Velké Prahy č. 8 z 23. května 1945 přejmenovány na pražské pluky a prapory Revolučních gard. \n\nVojenskému velitelství Velké Prahy podléhaly 3 pluky RG a další jednotky RG. Celkem to bylo 26 praporů (z toho 1 motorizovaný), 14 samostatných rot (z toho 1 tanková, 1 motorizovaná a 1 jezdecká) a 14 samostatných skupin, každá v síle roty. Velitelství oblasti Praha-západ bylo přeměněno na velitelství pluku RG 1, oblast Praha-východ na velitelství pluku RG 2 a úsek Praha-sever byl přeměněn na pluk RG 3. Jednotky protiletecké policie jednotlivých policejních úseků vytvořily základ praporů RG I-VI. Ty zůstaly podřízeny velitelstvím oblastí pluků. Jen úsek I se stal jako prapor RG I součástí pluku RG 3. S tímto praporem přešly do rámce pluku RG 3 i zvláštní jednotky „Praha střed“ (kasárna Jiřího z Poděbrad), velitelství Eliáš „Hlavní pošta“, „Velitelství radničních budov“ a „prapor Svobody“. Z většiny ostatních bojových jednotek byly vytvořeny místní prapory RG. Každý pluk nyní obsahoval 6 praporů RG. Vojenské velitelství Velké Prahy si ponechalo jako vlastní velitelskou zálohu Pohotovostní prapor RG (dříve vládní vojsko), prapor finanční stráže, pluk 1 Svazu národních střeleckých gard, jednotky velitelství „Josef“ (elektrické podniky), prapor Klecany-Chabry, expediční motorizovanou rotu z Hořovic a z Komárna, rotu tanků, obrněné vlaky a bezpečnostní sbory. Podléhal mu i vojenský letecký sklad a automobilní parky 1 a 2. \n\nOd 25. května 1945 Revoluční gardy přešly z podřízenosti Ministerstva národní obrany do podřízenosti Ministerstva vnitra. Dne 27. května 1945 došlo k mobilizaci pěti nejmladších ročníků mužstva (odvodní ročníky 1933 až 1937) a osmi ročníků záložních důstojníků (odvodní ročníky 1928 až 1935) do armády. V souvislosti s nařízenou mobilizací Ministerstvo vnitra a Ministerstvo národní obrany nařídilo, aby v době od 12. do 17. června 1945 byly postupně rozpuštěny všechny ozbrojené jednotky, které jsou mimo rámec čs. armády a SNB. Toto nařízení se nemělo týkat ozbrojených strážních oddílů železničních a pátrací služby. Paradoxně tak Ministerstvo vnitra flagrantně porušilo Košický vládní program, když SNB v něm nepředpokládaný odzbrojoval ozbrojené sbory národních výborů, v něm naopak předjímané. Výnos Ministerstva národní obrany č.j. 2979 vl. III/03 odd. 45 ze 13. 6. 1945 pak nařídil i likvidaci Revolučních gard. Následoval jej výnos Ministerstva vnitra ze 3. 8. 1945, který nařizoval SNB prověřit stav odzbrojení RG a dokončit jej. V souvislosti s bojem o moc v ČSR v té době byly částí tehdejšího tisku označeny jako „Rabovací gardy“.\n\nZ rozkazu pro II. prapor 1. pluku RG: „\"Protože všechny vrstvy německého obyvatelstva se přihlásily k nacistické myšlence, je nutno je všechny považovat za naše nepřátele\"“. Podobně z Desatera pro čs. vojáka v pohraničním území: „\"… Nepřestaň nenávidět Němce… i německé ženy a hitlerovská mládež nesou vinu na zločinech Němců. …\"“ \n\n\n\n"}
{"id": "493105", "url": "https://cs.wikipedia.org/wiki?curid=493105", "title": "Dozer", "text": "Dozer\n\nDozery (česky shrnovače) jsou traktorové stroje, sloužící k rozhrnování, hrnutí zeminy, popř. k demolici. Jejich pracovním nástrojem je radlice, někdy bývají opatřeny i rozrývačem. Vesměs se pohybují na pásovém podvozku.\n\nDozery se rozdělují na:\n\nRadlice je kolmá ke směru jízdy, lze s ní hýbat směrem nahoru a dolu. Hrubě urovnávají terénní nerovnosti, zeminu mohou přemisťovat (hrnout) o krátké vzdálenosti (cca 50 m). Jsou to pásové traktory opatřené vpředu širokou radlicí. Od padesátých let je k nám dodával bývalý Sovětský svaz. DT-54, DT 55, DT-75, STALINEC 80 a 100. Číslo udávalo výkon v KS. Všechny měly benzinový startovací motorek s ručním startováním, ten potom nastartoval dieselmotor. Startovací motorek měl převodovku s I. a II. stupněm a ruční páku spojky. Za velkého mrazu protočil dieselmotor na jedničku, pak přeřadil na dvojku a při vyšších otáčkách motor naskočil. Řízení bylo řešeno tak, že strojník měl mezi nohama dvě páky, (slangově rajčáky) vysoké do výšky očí. Na nich měl položené ruce. Pokud chtěl zabočit např. doprava, přitahoval k sobě pravou páku. Tím vypínal spojku pravého pásu a levý pás začal pravý předbíhat. Když páku dále přitahoval, spojku úplně vypnul a začala působit brzda. Při úplném přitažení páky se pás úplně zabrzdil a stroj se začal točit na místě. Pozdější typy měly v pákách jen spojky a navíc byly nožní brzdy (toto konstrukční řešení nepoužil německý pásový traktor Hanomag, který měl volant). Byly to stroje maximálně jednoduché, prakticky bezporuchové, nezmaři k neutahání. Bohužel neměly ani tlumič výfuku, takže za několik let řidič nedoslýchal. Traktory DT na podzim oraly pole, pak dostaly radlici k zemním pracím. Do konce 60. let bylo ještě hodně silnic dlážděných, okresní bývaly štěrkové a po nich mohl buldozer přejíždět. Jak se rozmáhala pokládka asfaltu, význam pásových strojů klesal, převozy na speciálním přívěsu byly příliš drahé. Postupně je začaly vytlačovat kolové traktory.\n\nNa rozdíl od buldozerů mohou radlici nejen zvedat, ale mohou ji i „vyklonit“ až o 30°, čehož lze využít, např. při odklízení cest, zahrnování výkopů apod.\n\nDovedou radlici zvedat, vyklonit až o 30° a navíc i natočit na hranu. To je vhodné pro např. odstranění balvanu, vytvoření rýhy, rozrývání zeminy apod.\n\n\n"}
{"id": "493110", "url": "https://cs.wikipedia.org/wiki?curid=493110", "title": "Nechama Leibowitz", "text": "Nechama Leibowitz\n\nNechama Leibowitz ( נחמה ליבוביץ; žila 3. září 1905 – 12. dubna 1997) byla známá izraelská biblistka a komentátorka Tanachu, která podněcovala zájem o biblická studia.\n\nNechama Leibowitz se narodila v ortodoxní židovské rodině v Rize dva roky po svém bratru, filozofovi Ješajahu Leibowitzovi. Roku 1919 se rodina přestěhovala do Berlína. Tam ve dvacátých letech studovala na Hochschule für die Wissenschaft des Judentums a na marburské a berlínské univerzitě, kde v roce 1930 získala doktorát za svou práci o biblických překladech německožidovských překladatelů. Toho samého roku se vdala a vystěhovala do tehdejší Palestiny. Během dalších pětadvaceti let vyučovala na Semináři pro náboženskosionistické učitele. Od roku 1957 přednášela na telavivské univerzitě, kde byla od roku 1968 řádnou profesorkou. Vedle toho přednášela na Hebrejské univerzitě v Jeruzalémě a dalších vzdělávacích institucích po celé zemi. Kromě svých studií komentovala týdenní paraše pro rozhlas Kol Jisra'el.\n\nProvdala se za svého strýce, Jedidju Lipmana Leibowitze, který byl starší o 29 let. Neměli děti.\n\nSama sebe označovala jako „učitelku“, což pokládala za hodnotnější pojmenování než prestižnější „profesorka“. Na svou žádost má na náhrobku napsáno vedle jména jen „učitelka“.\n\n\n\n"}
{"id": "493114", "url": "https://cs.wikipedia.org/wiki?curid=493114", "title": "William Holman Hunt", "text": "William Holman Hunt\n\nWilliam Holman Hunt (2. dubna 1827, Londýn – 7. září 1910, tamtéž) byl anglický malíř a jeden z původních prerafaelitů. I když jméno Holman je prostředním jménem, často jej můžeme najít jako součást příjmení oddělenou pomlčkou.\n\nJiž ve velmi mladém věku začal William Hunt pracovat jako úředník, ale v roce 1844 je přijat na Královskou akademii, kde se setkává s Dantem Rossettim a Johnem Millaisem. Roku 1848 společně založil spolek prerafaelistů. Inspiraci ke svým dílům hledal, stejně jako ostatní prerafaelisté v umění středověkých malířů (tvořících před Rafaelem Santim). Aby hlouběji poznal renesanční umění, odcestoval ho studovat do Florencie.\nHuntova práce nebyla ve své době zpočátku příliš úspěšná, stejně jako práce ostatních prerafaelistů vzbuzovala pobouření. Huntovým největším zdrojem inspirace byla Bible a do mnoha obrazů vnáší duchovní pohled. Po rozpadu bratrstva prerafaelitů dokonce odcestoval čerpat inspiraci do Svaté země. Později se do Palestiny ještě vrací. Společně s duchovním významem vnáší do svých děl i morální ideály. Při tvorbě svých děl se také nechával inspirovat literárními díly – starými anglickými básněmi, nebo Shakespearem.\nHunt měl velký smysl pro detail a většina jeho děl se pyšní sytými, jasnými barvami. Pro Huntova díla je typické, že mají symbolický význam tudíž nutí pozorovatele zamyslet se a pokusit se v obraze \"číst\".\nKe konci života už Hunt příliš netvoří, měl totiž problémy s očima.\n"}
{"id": "493123", "url": "https://cs.wikipedia.org/wiki?curid=493123", "title": "Honsob", "text": "Honsob\n\nHonsob je malá vesnice v okrese Mladá Boleslav, je součástí obce Březina. Nachází se asi 1,7 km na  jihozápad od Březiny.Vesnicí prochází silnice II/610. Je zde evidováno 16 adres. Trvale zde žije 27 obyvatel.\n\nPůvodně se osada nazývala Porostlá. V 17. století získala nové jméno podle svého nejznámějšího obyvatele jménem Hoňsobě a znamenalo záškodník (německy \"Packknecht\").\n\nPrvní písemná zmínka o obci je z roku 1654.\n\n\n"}
{"id": "493125", "url": "https://cs.wikipedia.org/wiki?curid=493125", "title": "Dolánky (Březno)", "text": "Dolánky (Březno)\n\nDolánky je malá vesnice v okrese Mladá Boleslav, je součástí obce Březno. Nachází se asi 1,4 km na jih od Března. Je zde evidováno 26 adres. Trvale zde žije 19 obyvatel.\n\n"}
{"id": "493126", "url": "https://cs.wikipedia.org/wiki?curid=493126", "title": "Víska (Březovice)", "text": "Víska (Březovice)\n\nVíska je malá vesnice v okrese Mladá Boleslav, je součástí obce Březovice. Nachází se asi 2,4 km na jihozápad od Březovic. Je zde evidováno 26 adres. Trvale zde žije 48 obyvatel. Zástavba vsi s cennými příklady lidové architektury je od roku 1995 chráněna jako vesnická památková rezervace.\n\n"}
{"id": "493128", "url": "https://cs.wikipedia.org/wiki?curid=493128", "title": "Líny", "text": "Líny\n\nLíny (niem. \"Lin\", \"Legen\" (1370), \"Lehen\" (1410)) je vesnice v okrese Mladá Boleslav, je součástí obce Bukovno. Nachází se asi 2 km na severozápad od Bukovna. Je zde evidováno 74 adres. Trvale zde žije 140 obyvatel.\n\nProchází tudy železniční trať Mladá Boleslav – Mělník, na které je zřízena zastávka \"Líny\". Vesnicí prochází silnice II/259.\n\n\n"}
{"id": "493133", "url": "https://cs.wikipedia.org/wiki?curid=493133", "title": "Nokia 5800", "text": "Nokia 5800\n\nNokia 5800 XpressMusic (Tube) je smartphone a přenosné zábavní zařízení od společnosti Nokia, první s dotykovým displejem. Tento telefon funguje na platformě S60 Symbian 9.4 5th.\n\nJe součástí řady XpressMusic telefonů, u kterých je kladen důraz na hudbu a přehrávání multimédií. Odporový dotykový displej s hmatovou zpětnou vazbu lze ovládat jak prstem, tak i přiloženým stylusem.\n\nNokia 5800 je kompatibilní s aplikacemi Java, které nejsou primárně určeny pro dotykové displeje. Tento režim funguje tak, že u některých aplikací využívá část displeje pro zobrazení základních tlačítek potřebných pro správnou funkci programu, u ostatních aplikací se program spustí přes celý displej a je možné ho běžně ovládat.\n\n23. ledna 2009 Nokia oznámila, že byl prodán miliontý kus 5800 XpressMusic. 16. dubna 2009 to bylo již 2,6 milionu kusů. Ve druhém čtvrtletí, tedy do 16. července 2009 3,7 milionu kusů a více než 6,8 milionu kusů bylo celkem prodáno rok od uvedení na trh.\n\nPo aktualizaci firmware V20 má nyní Nokia 5800 Xpress Music vyšší rychlost procesoru, zvýšila se z 369 MHz na 434 MHz a má tedy stejnou taktovací frekvenci jako Nokia 5530 a N97. Další zvýšení výkonu může přijít s aktualizací na firware V30.\n\n"}
{"id": "493134", "url": "https://cs.wikipedia.org/wiki?curid=493134", "title": "Klášter svatého Bonifáce (Hünfeld)", "text": "Klášter svatého Bonifáce (Hünfeld)\n\nKlášter svatého Bonifáce, je katolický klášter v Hünfeldu. Je ústředím středoevropské provincie oblátů (OMI).\n\nKlášter svatého Bonifáce byl založen v roce 1895. Jeho plynulý vývoj přerušila až druhá světová válka, když roku 1941 nacisté misionáře z kláštera vyhnali. Svému účelu byl klášter vrácen v roce 1946. V roce 2006 náleželo ke klášteru 35 oblátů a 6 noviců. Klášter se stal ústředím středoevropské provincie oblátů („Hünfelder Oblaten“), založené dne 21. května 2007.\n\n"}
{"id": "493137", "url": "https://cs.wikipedia.org/wiki?curid=493137", "title": "Petr Vícha", "text": "Petr Vícha\n\nPetr Vícha (* 25. září 1963 Karviná) je český politik, od roku 2006 senátor za obvod č. 74 – Karviná a od roku 2008 předseda sociálnědemokratického senátorského klubu, starosta Bohumína a člen ČSSD.\n\nPo maturitě na bohumínském gymnáziu se zaměřením na strojírenství absolvoval Strojní a elektrotechnickou fakultu Vysoké školy báňské, kde studoval obor \"Strojírenská technologie\". Poté působil na Katedře slévárenství jako pomocná vědecká síla.\n\nPo základní vojenské službě nastoupil v roce 1988 do Železáren a drátoven Bohumín, kde působil do roku 1991. V letech 1991 až 1994 byl vedoucím finančního odboru Městského úřadu v Bohumíně.\n\nČlenem ČSSD se stal roku 1995. Roku 1994 byl zvolen do zastupitelstva Bohumína, kde od té doby působí také ve funkci starosty. V letech 2000 až 2008 působil v Zastupitelstvu Moravskoslezského kraje.\n\nOd roku 2006 je senátorem za obvod č. 74 – Karviná. V prvním kole voleb porazil kandidátku ODS Emilii Večeřovou v poměru 33,82 % ku 19,67 % hlasů. Ve druhém kole obdržel 66,82 % hlasů a stal se tak členem horní komory Parlamentu.\nV senátu předsedá od roku 2008 senátorskému klubu ČSSD. Mimo to je členem \"Organizačního výboru\" a \"Výboru pro územní rozvoj, veřejnou správu a životní prostředí\".\n\nV komunálních volbách v roce 2014 obhájil post zastupitele Bohumína, když vedl kandidátku ČSSD. Strana volby ve městě výrazně vyhrála (55,41 % hlasů, 14 mandátů) a v listopadu 2014 byl Petr Vícha zvolen starostou pro své již sedmé volební období.\n\nVe volbách do Senátu PČR v roce 2018 obhajoval za ČSSD svůj senátorský mandát v obvodu č. 74 – Karviná. Se ziskem 36,72 % hlasů vyhrál první kolo voleb a ve druhém kole se utkal s nestraničkou za KSČM Miladou Halíkovou. Tu porazil poměrem hlasů 72,06 % : 27,93 % a zůstal tak senátorem.\n\nV komunálních volbách v roce 2018 opět obhájil post zastupitele Bohumína, když vedl kandidátku ČSSD. V říjnu 2018 se stal již po sedmé starostou města.\n\n"}
{"id": "493138", "url": "https://cs.wikipedia.org/wiki?curid=493138", "title": "Bnej Jehuda", "text": "Bnej Jehuda\n\nBnej Jehuda ( בְּנֵי יְהוּדָה, doslova „\"Synové Jehudy\"“, v oficiálním přepisu do angličtiny Bene Yehuda, přepisováno též Bnei Yehuda) je izraelská osada na Golanských výšinách a vesnice typu mošav v Oblastní radě Golan.\n\nNachází se v nadmořské výšce 345 metrů. Leží cca 15 kilometrů východně od města Tiberias, cca 65 kilometrů východně od Haify a cca 118 kilometrů severovýchodně od centra Tel Avivu. Bnej Jehuda leží na náhorní plošině v jižní části Golanských výšin, na okraji prudkého zlomu, který se západně od osady propadá směrem ke Galilejskému jezeru.\n\nJe situována v oblasti s hustou sítí zemědělského osídlení, takřka výlučně židovského, tedy bez arabských sídel. Na dopravní síť Golanských výšin je napojena pomocí lokální silnice číslo 789, jež vede k severu ke Galilejskému jezeru a k jihu, kde se napojuje na silnici číslo 98 - hlavní severojižní komunikaci v tomto regionu. Bnej Jehuda tvoří střed územně prakticky souvislé sídelní aglomerace, do které patří ještě další zemědělské obce Afik, Giv'at Jo'av a Ne'ot Golan.\n\nBnej Jehuda leží na Golanských výšinách, které byly dobyty izraelskou armádou v roce 1967 a jsou od té doby cíleně osidlovány Izraelci. Tato vesnice byla založena v září 1971. Od počátku byla zamýšlena jako středisková obec, která bude poskytovat služby vesnicím v celém regionu jižních Golanských výšin. Podle oficiálních statistik došlo k založení osady v roce 1972.\n\nHistorie novověkého židovského osidlování v této oblasti je ale staršího data. Už v roce 1887 členové organizace Aguda Bnej Jehuda (אגודה בני יהודה) ze Safedu zakoupili s finanční pomocí britského spisovatele a cestovatele Laurence Oliphanta pozemky nedaleko odtud za účelem zřízení zemědělské osady. Tato první vesnice Bnej Jehuda ale stála cca 25 kilometrů severovýchodně od té nynější, poblíž současného mošavu Kešet. Osadníci se ovšem na místě nedokázali udržet kvůli odlehlosti a drsným přírodním podmínkám a po smrti Oliphanta (zemřel roku 1888) byla vesnice opuštěna. V roce 1890 se odehrál druhý pokus o osídlení. Vesnice byla nyní založena již blíž současné lokalitě, jen o něco dále k západu. Přistěhovalo se sem deset židovských rodin, ale po krátké době svou snahu vzdaly. Potřetí se osadu Bnej Jehuda pokusili založit v roce 1898. Z deseti rodin jich zde k roku 1913 zůstalo jen pět a potom tu žila už jen jedna rodina (Bernsteinových). V roce 1920 byla i ona vypuzena po útoku Arabů, při kterém zemřela matka a jeden její syn.\n\nVe zprávě z roku 1977 vypracované pro Senát Spojených států amerických se počet obyvatel odhadoval na 420. Osadníci patřili mezi stoupence Izraelské strany práce. V osadě fungoval tehdy průmysl zaměřený na dodávky pro Izraelské vojenské letectvo. Až do roku 1981 fungovala osada jako sídlo obývané výlučně zaměstnanci tohoto podniku (התעשיה גולן). Teprve pak se změnila v běžnou osadu, která umožňovala přistěhování i individuálním členům.\n\nV Bnej Jehuda fungují mateřské školy a základní škola Micpe Golan (מצפה גולן), která slouží i obyvatelům okolních vesnic. V obci je synagoga, zdravotní středisko, banka, krytý plavecký bazén, sportovní hala, regionální knihovna, výstavní síň a další služby oblastního charakteru. Na rozdíl od okolních vesnic není ekonomika Bnej Jehuda založena na zemědělství ale na průmyslu, službách a turistice. Některé prameny popisují vesnici jako mošav, ale mluví se o ní i jako o společné osadě (\"jišuv kehilati\").\n\nBnej Jehuda je sekulární osadou. Jde o středně velké sídlo s dlouhodobě stagnující populací. K 31. prosinci 2014 zde žilo 1047 lidí. Během roku 2014 stoupla populace o 1,6 %. Výhledově se plánuje, že obec navýší počet svých obyvatel na 350 rodin. Podle jiného zdroje dokonce na 600 rodin.\n\n\n"}
{"id": "493148", "url": "https://cs.wikipedia.org/wiki?curid=493148", "title": "Large-scale integration", "text": "Large-scale integration\n\nLarge-scale integration (LSI) je v informatice název jedné z generací technologie výroby polovodičových integrovaných obvodů s vyšší mírou integrace. Označení definuje míru integrace polovodičových prvků na jednom čipu (tj. počet prvků/tranzistorů na malé polovodičové destičce uvnitř integrovaného obvodu – tzv. die). Pomocí technologie LSI byly vyráběny integrované obvody pro TTL logiku (transistor-transistor logic), což byly obvody z řady 74xx (54xx) a jejich deriváty od dalších výrobců. Obvykle jsou technologií LSI vyráběny sekvenční logické obvody obsahující větší počet logických hradel. Nástupcem technologie LSI byla technologie VLSI (very-large-scale integration).\n\n"}
{"id": "493149", "url": "https://cs.wikipedia.org/wiki?curid=493149", "title": "Francis Frith", "text": "Francis Frith\n\nFrancis Frith (vyslovuje se \"Frances Frith\") (31. října 1822 – 25. února 1898) byl anglický krajinářský fotograf Blízkého východu a mnoha měst Velké Británie. Je považován za průkopníka cestovatelské fotografie jako byli například Francis Bedford, George Bridges, Maxime Du Camp nebo Solomon Nunes Carvalho.\n\nFrith se narodil 31. října 1822 v Chesterfieldském Derbyshire. V roce 1850 založil v Liverpoolu fotografické studio známé jako \"Frith & Hayward\".\n\nFrith se v roce 1853 stal zakládajícím členem Liverpoolské fotografické společnosti. Své společnosti prodal v roce 1855 s cílem věnovat se výhradně fotografii. Byl třikrát na Blízkém východě, z nichž byl poprvé v Egyptě v roce 1856 s velkoformátovými kamerami (16\" × 20\"). Používal mokrý kolodiový proces, který v tehdejší době představoval důležitý přínos technického pokroku pro fotografování v horkých a prašných podmínkách.\n\nOženil se s Mary Ann Roslingovou a spolu měli pět dětí, které se jmenovaly: Mary Alice, Eustace, Francis Edgar, Mabel a Cyril.\n\nZemřel 25.února 1898 ve své vile ve francouzské Cannes ve věku 75 let.\n\nFrith pořizoval fotografie proto, aby získal pravdivý záznam skutečnosti – \"„daleko nad to, co je v moci nejlepšího umělce převést na plátno.“\" Tato slova vyjadřují ambiciózní cíl, který si Frith pro sebe stanovil, než odešel na svou první cestu do údolí Nilu v roce 1856.\n\nV letech 1856–1860 pak navštívil Palestinu, Egypt, Sýrii a Núbii. Výsledkem těchto expedic byla kolekce snímků z dosud neznámých míst v Evropě. Během svých cest musel řešit vážné technické problémy, v souvislosti s mokrým procesem na skleněné desky bylo zapotřebí s sebou dopravovat temnou komoru a velké množství chemických látek.\n\nPracoval se třemi různými formáty fotoaparátů. Standardní ateliérovou komorou pro desky 20 × 25 cm, přístrojem se dvěma objektivy pro pořizování stereoskopických snímků a velkoformátovým fotoaparátem z mahagonu na desky o velikosti 40 × 50 cm. V roce 1859 založil fotografický závod \"F. Frith and Company\", který produkoval originální fotografické kopie, pohlednice a ilustrované knihy.Jeho největšími konkurenty v té době byli James Valentine a George Washington Wilson, kteří produkovali obrazy podobné kvality.\n\nJeho fotografie jsou také součástí sbírky Fotografis, která byla představena na začátku roku 2009 v Praze.\n\n"}
{"id": "493155", "url": "https://cs.wikipedia.org/wiki?curid=493155", "title": "Seznam států světa podle průměru délky života", "text": "Seznam států světa podle průměru délky života\n\nPrůměrná délka života neboli střední délka života je údaj, který závisí na moha biologických a společenských faktorech. Obecně platí zásada, že čím ekonomicky, sociálně a zdravotnicky vyspělejší stát je, tím vyššího věku se zde obyvatelstvo dožívá. Svou roli hraje i způsob stravování a samozřejmě i celková bezpečnost v daném státě. Nejnižší průměrnou délku života mají mnohé africké země a asijské země, v nichž probíhají ozbrojené konflikty. Značná část subsaharské Afriky byla v posledních letech postižena epidemií AIDS, a proto je zde délka života nízká.\n\nVe většině „poslední desítky“ zemí umírá mnoho dětí v kojeneckém věku, takže očekávaná délka života dospělých je značně vyšší, než vyplývá z tabulky. Údaje jsou zprůměrované pro muže i ženy, nicméně při odděleném počítání bývá průměrná délka života vyšší téměř vždy u žen, a to obvykle o několik let.\n\n\n"}
{"id": "493157", "url": "https://cs.wikipedia.org/wiki?curid=493157", "title": "Bitva o Břest", "text": "Bitva o Břest\n\nBitva o Břest byla posledním střetem 1. československého armádního sboru. Odehrála se 7. května 1945 u Břestu (severně od Kroměříže). \n\nNa příkaz velitele 18. armády, generála Antona Josifoviče Gastiloviče, kterému byl 1. československý armádní sbor podřízen, měly síly sboru 7. května zaútočit ve směru Hulín – Břest – Přerov, a tím odříznout německé jednotky, jež se dosud nalézaly východně od Přerova. Ty by pak nemohly postupovat na západ ani postoupit k Olomouci, kde se dosud bojovalo. K prvnímu střetu došlo u Rymic a Količína 6. května, k druhému v Břestu následující den.\n\nPrvní zaútočil 4. prapor, avšak nedokázal Němce z Břestu zcela vytlačit. Alespoň se dokázal do jejich pozic vklínit, což jiné jednotky nedokázaly. Většina československých jednotek se nakonec musela stáhnout do výchozích pozic. Zůstaly jen 4. a 2. prapor.\n\nOdpoledne zahájili Němci protiútok, ale byli odraženi. V noci ze 7. na 8. května se Němci z Břestu stáhli, ale tou dobou se již československé jednotky přesunovaly dále na západ, kde měly podpořit útok rumunské armády na Prostějov.\n\n"}
{"id": "493159", "url": "https://cs.wikipedia.org/wiki?curid=493159", "title": "Ascia", "text": "Ascia\n\nASCIA, s.r.o. je česká společnost zabývající se pronájmem nemovitostí a realitní činností.\n\nSpolečnost byla založena 30. července 1999 jako akciová společnost Středoevropská Stavební (StS), o měsíc později byla zapsána do obchodního rejstříku. Zakladatelé se rozhodli vydat akcie na majitele, akcionáři nebyli nikde evidováni a mohli akcie převádět pouhým předáním. Předsedou představenstva se stal Drahoš Lustig. V následujících měsících se majitelé společnosti pokusili ovládnout stavební firmu IPS. Na financování této transakce se kromě Investiční a poštovní banky podíleli i Luděk Sekyra, Ivan Kyselý, Jan Gottvald a František Mrázek. 13. ledna 2000 nabídla StS dvě miliardy korun za majoritní podíl v největší české stavební společnosti IPS, který držely investiční fondy spravované Českou spořitelnou, Komerční bankou a Živnobankou. Transakce měla být financována devítiletým úvěrem od Investiční a poštovní banky (IPB). Prodávající bankéři chtěli s odkazem na nedostatečně doložené financování akcie IPS prodat za nižší cenu konkurenční Skansce, jejímž poradcem byl Zdeněk Bakala. Následná jednání zaujala protikorupční policii (SPOK), která začala Sekyru odposlouchávat. 24. února StS zvýšila nabízenou částku na 2,1 miliardy korun. Sekyrovi se následně podařilo dojednat dvoumiliardový úvěr od IPB, i přes podporu tehdejšího místopředsedy ODS Ivana Langera však byl pouze na 30 dní. 28. března se IPB rozhodla neprodloužit StS úvěr, zástavní právo k akciím však nevykonala a 13. dubna 2000 se Luděk Sekyra stal předsedou představenstva IPS. 16. června byla na IPB uvalena nucená správa a akcie IPS následně získala Skanska.\n\nNejvětším akcionářem společnosti později byla kyperská společnost Berthier & Cie Limited, která vlastnila 70 % akcií. Předseda představenstva Lukáš Semerák (stojící za ostravským politickým uskupením Hnutí Ostravak) vlastnil prostřednictvím své společnosti CHIPPEWA CZ s.r.o. 20 % akcií, vlastníkem zbývajících 10 % byla místopředsedkyně představenstva Vladimíra Šlegrová. V prosinci 2015 došlo k fúzi s dceřinou společností ASCIA, s.r.o.\n\n"}
{"id": "493160", "url": "https://cs.wikipedia.org/wiki?curid=493160", "title": "Californication (seriál)", "text": "Californication (seriál)\n\nCalifornication je americký televizní seriál společnosti Showtime vysílaný v letech 2007–2014.\n\nHlavním hrdinou je Hank Moody, kterého hraje David Duchovny. Hank je autorem velmi úspěšné knihy „Bůh nás nenávidí všechny.“ Nyní má však tvůrčí krizi, nemůže začít psát další dílo, nemá nápady. Ze všeho nejvíce to klade za vinu tomu, že ho opustila Karen, žena, se kterou má dospívají dceru Beccu (hraje Madeleine Martinová). Aby toho nebylo málo, našla si navíc nového muže, se kterým je krátce zasnoubená a plánují svatbu. Aby se Hank odreagoval, zažívá krátké románky s kýmkoliv, kdo je po ruce, ty však většinou netrvají déle než jednu noc.\n\nVysíláno: 13. srpna – 29. října 2007\n\nCelkem 12 dílů se točí hlavně okolo Hanka a jeho nejlepšího přítele Charlieho Runkla (hraje Evan Handler). Hank se snaží vyrovnat se situací, kdy žije sám, nemá inspiraci, a touží dostat Karen zpět. Mezitím má mnoho problémů. Hned v pilotním díle se vyspí s Miou, dcerou Billa, kterého si má právě Karen brzy vzít. Aby toho nebylo málo je jí teprve 16 let. Po zbytek 1 série ho Mia vydírá, že ho práskne, pokud jí nepomůže. Karen (hraje Natascha McElhone) Hankovi celou první sérii odolává. Konec první série je však pro Hanka příznivý, dostane konečně inspiraci a napíše další knihu. Tu mu však ukradne Mia (hraje Madeline Zima). Hank chce knihu zpět, ale Mia mu vyhrožuje, že prozradí, že spolu měli sex. Po svatbě Hank odjíždí se svou dcerou domů, když v tom přibíhá Karen, která tak pár hodin po svatbě Billa opustila a vrátila se zpět k Hankovi.\n\nPrvní série je plná sexu, cynismu a sarkasmu. Hank se snaží vypořádat se svojí nepsavostí po svém – náhodným sexem na jednu noc. Nebojí se drog a alkohol mu také není cizí. Jeho mluva dokáže urazit většinu lidí se kterými přijde do styku.\n\nVysíláno: 28. září – 14. prosince 2008\n\nDruhá série se nese v podobném duchu jako ta první. Je zde opět 12 dílů. Jako další hlavní postava ale přibyl rockový producent Lew Ashby. Ten přináší do druhé série Hankova „konkurenta“. Je stejně tak zkažený jako on. Nebojí se brát drogy, požívá velké množství alkoholu a souloží stejně jako Hank s kým může. S Hankem se seznámí paradoxně ve vězení, kde ho Lew požádá, aby o něm napsal knihu. A tak Hank pravidelně dochází k němu domů a sleduje ho, co dělá, jak žije a ptá se na minulost. V této sérii, jde Hank tak trochu stranou. Více prostoru je přiřazeno také Charliemu Runcklovi. Ten je vyhozen z práce, má problémy ve vztahu a zamotá se do porno průmyslu, kde ho okouzlí pornoherečka Daisy. Druhá série končí ponuře, Lew Ashby se omylem předávkuje a umírá.\n\nVysíláno: 27. září – 13. prosince 2009\n\nTřetí série pojednává o spletitém příběhu Henka Moodyho a jeho vztahu s metal dcerou a jeho ženou, která je v New Yorku.\nSám Hank Moody se ve slunné Kalifornii stará o dceru,která si našla novou kamarádku. Hank přijme místo učitele na škole, kterou vede Beck\"yna (dcera Hanka Moodyho) kamarádky matka. Opět se tu setkáváme s několika sexuálními vztahy Hanka a mnoho žen. I samotná matka kamarádky podlehne šarmu spisovatele. Na konci celé série se vrací Hankova přítelkyně a matka Becky zpět do Kalifornie.\n\nVysíláno: 9. ledna – 27. března 2011\n\nČtvrtá řada seriálu měla 12 epizod.\n\nVysíláno: 8. ledna – 1. dubna 2012\n\nRovněž pátá řada seriálu měla 12 epizod.\n\nVysíláno: 13. ledna 2013 – plánováno do dubna 2013\n\nVysílání šesté řady bylo zahájeno na začátku roku 2013.\n\nV první řadě seriálu z roku 2006 bylo natočeno a odvysíláno 12 dílů. Další řady tomuto počtu zůstaly věrny. Český překlad názvů pochází z uvedení Českou televizí.\n\nNázev seriálu \"Californication\" je složeninou dvou slov: Prvním je název amerického státu Kalifornie a druhým je podstatné jméno , které znamená souhlasný pohlavní styk svobodného muže s neprovdanou ženou, v biblickém pojetí tedy smilstvo.\n\nV roce 1999 vydala skupina Red Hot Chili Peppers album se stejným názvem. Televizní společnost Showtime proto kvůli použití titulu zažalovala.\n\n"}
{"id": "493169", "url": "https://cs.wikipedia.org/wiki?curid=493169", "title": "Trombinový čas", "text": "Trombinový čas\n\nTrombinový čas (anglic. thrombin time, TT) je laboratorní koagulační test, který zkoumá poslední fázi procesu hemokoagulace, tj. štěpení fibrinogenu trombinem.\nTrombin přidaný v přebytku ke vzorku plazmy odštěpuje z jedné molekuly fibrinogenu 2 molekuly fibrinopeptidu A a 2 molekuly fibrinopeptidu B. Z fibrinogenu se tak vytváří fibrinové monomery, které polymerují za vzniku fibrinové sraženiny – tuto fázi zachytí trombinový čas.\n\nNormální hodnota trombinového času je obvykle 11-19 sekund. Výsledek se někdy také vyjadřuje jako poměr R (trombinový čas pacienta dělený trombinovým časem normální plazmy). Test umožňuje zjistit abnormality fibrinogenu:\n\nTrombinový čas je prodloužen při diseminované intravaskulární koagulaci („DIC“, způsobeno přítomností fibrin degradačních produktů (FDP) a sníženou hladinou fibrinogenu), ale TT není pro stanovení diagnózy DIC nezbytný, protože FDP a fibrinogen mohou být změřeny přímo. Trombinový čas se používá i pro monitorování trombolytické terapie (opět prodloužený čas za přítomnosti FDP). Trombinový čas je prodloužený i u hyperfibrinogenémie (vysoká hladina fibrinogenu).\n\nTT je také prodloužený u pacientů s amyloidózou, protože je blokována přeměna fibrinogenu na \nfibrin.\n\nPři léčbě heparinem se trombinový čas prodlužuje na 2-4 násobek.\n\nTT se vyšetřuje v krevní plazmě. Žilní krev se odebere do zkumavky\nobsahující citrát (3,8% citrát sodný, poměr citrátu a krve - 1:9), který zabrání srážení, protože váže vápník z \nodebrané krve. Nesrážlivá krev je poté promíchána, centrifugována, aby se oddělila vrstva plazmy, ze které se provede\nvyšetření. Poměr citrátu a krve by měl být vždy dodržen, aby naměřené výsledky byly přesné.\nVzorek se analyzuje v automatickém analyzátoru, který odebere přesné množství plazmy do plastové kyvety\n(ohřáté na 37 C) a přidá k ní opět přesné množství trombinové reagencie. Od okamžiku přidání reagencie se měří čas až \ndo vzniku koagula, které analyzátor zjistí např. opticky (podle změny rozptylu světla, které prochází kyvetou) nebo \nmechanicky (v kyvetě se pohybuje v magnetickém poli kovová kulička a její pohyb se v okamžiku vzniku koagula zastaví).\n\nTT se využívá při diagnostice dysfibrinogenémie u pacientů s hyperkoagulačními a/nebo krvácivými stavy. Často se \nprovádí poté, co základní panel testů vyloučí mnohem běžnější poruchy, protože dysfibrinogenémie není častá. \nJestliže je trombinový čas prodloužen, provádí se směsný test (vyšetření je zopakováno s plazmou pacienta, která je \nnaředěná normální plazmou v poměru 1:1). Trombinový čas naředěné plazmy zůstává prodloužený, jestliže bylo prodloužení\nzpůsobeno heparinem, fibrin degradačními produkty (FDP), hirudinem nebo jinými inhibitory trombinu. Jestliže je \ntrombinový čas naředěné plazmy normální, pak je příčinou nízká hladina fibrinogenu nebo dysfibrinogenémie. Závěr lze \nupřesnit pomocí testu reptilázový čas, který není prodloužen za přítomnosti heparinu. \nTrombinový čas byl dříve používán k detekci heparinové kontaminace ve vzorcích a k monitorování heparinové terapie u \npacientů (sledování hladiny heparinu), u kterých nebylo možné vyšetřit APTT. TT je ale příliš citlivý na \npřítomnost heparinu a test není pro tento účel standardizován. V současnosti se používají testy, které hladinu heparinu stanovují pomocí chromogenní metody, která zjišťuje zbývající aktivitu faktoru Xa (známý přebytek aktivovaného faktoru Xa je přidán ke vzorku a zde je inhibován přítomným heparinem a antitrombinem).\n"}
{"id": "493170", "url": "https://cs.wikipedia.org/wiki?curid=493170", "title": "Gešur (kibuc)", "text": "Gešur (kibuc)\n\nGešur nebo Gšur ( גְּשׁוּר, doslova „\"Přemostění\"“, podle biblického regionu Gešúr zmiňovaného v Knize Jozue 13,13, v oficiálním přepisu do angličtiny Geshur) je izraelská osada a vesnice typu kibuc na Golanských výšinách v Oblastní radě Golan.\n\nNachází se v nadmořské výšce 345 metrů, cca 17 kilometrů východně od města Tiberias, cca 68 kilometrů východně od Haify a cca 120 kilometrů severovýchodně od centra Tel Avivu. Leží na náhorní plošině v jižní části Golanských výšin, nedaleko prudkého zlomu, který se západně od osady propadá směrem ke Galilejskému jezeru.\n\nVesnice je situována v oblasti s hustou sítí zemědělského osídlení, takřka výlučně židovského, tedy bez arabských sídel. Na dopravní síť Golanských výšin je napojena pomocí silnice číslo 98 - hlavní severojižní komunikace v tomto regionu.\n\nGešur leží na Golanských výšinách, které byly dobyty izraelskou armádou v roce 1967 a jsou od té doby cíleně osidlovány Izraelci. Tato vesnice byla založena už v dubnu 1968 jako polovojenské sídlo typu Nachal pod jménem Nachal Gešur. Tehdy se ovšem nacházela v jiné části Golanských výšin, a to cca 20 kilometrů severovýchodním směrem, na jihovýchodním úbočí hory Har Peres.\n\nTato osada ale byla krátce poté poškozena syrským ostřelováním a musela se posunout o něco k západu. I pak ale byla poničena syrskými útoky a stěhovala se podruhé. Během Jomkipurské války v roce 1973 bylo území osady Nachal Gešur dočasně obsazeno syrskou armádou, po skončení války se její území ocitlo blízko nárazníkové zóny mezi Izraelem a Sýrií. Osada a její okolí navíc byly válkou opět zničeny. Po válce se proto osadníci přestěhovali do nynější lokality. K přesunu došlo 15. dubna 1975, ale šlo o dočasné ubytování v lokalitě Fik. Do nynější polohy se vesnice posunula až 22. listopadu 1976. Podle oficiální statistiky došlo ke vzniku obce roku 1971.\n\nVe zprávě z roku 1977 vypracované pro Senát Spojených států amerických se počet obyvatel v Gešur odhadoval na 80. Osadníci patřili mezi stoupence levicové strany Mapam.\n\nV obci fungují zařízení předškolní péče o děti. Základní škola je v Bnej Jehuda a střední ve městě Kacrin. Ekonomika kibucu je založena na zemědělství (živočišná i rostlinná výroba včetně pěstování vinné révy). Kibuc chystá výstavbu nové čtvrti Micpor Kineret (מצפור כנרת) určené i pro individuální zájemce bez nutnosti podílet se na kolektivním hospodaření.\n\nGešur je sekulární osadou. Jde o menší sídlo sídlo vesnického typu ale s dlouhodobě rostoucí populací. K 31. prosinci 2014 zde žilo 257 lidí. Během roku 2014 stoupla populace o 10,3 %.\n\n\n"}
{"id": "493174", "url": "https://cs.wikipedia.org/wiki?curid=493174", "title": "Okap", "text": "Okap\n\nOkap je okraj střešní plochy, ze kterého za deště odpadává (odkapává) voda stékající z plochy střechy. Voda zde může být zachytávána do okapových žlabů a odváděna pomocí okapových svodů. Jiným řešením odvodu vody bývaly chrliče. V zimním období se na okapu mohou tvořit rampouchy.\n\nPokud není zajištěn odvod dešťové vody, je pod okapem při dešti intenzívní spad vody a proto úsloví \"dostat se z deště pod okap\" znamená dostat se do ještě horší situace.\n\nU jednoduchých rovinných střech je okapem zpravidla nejnižší (vodorovná) část střešní roviny.\n\nOddálením okapu od stěny budovy jsou stěny chráněny před účinky deště. Vzdálenost okapové hrany od chráněné stěny se nazývá přesah střechy. Přesah střechy u štítových hran, (tj. hran ve směru stékání vody, je z estetických důvodů obvykle mnohem menší.\n\nOplechování okapů se provádí zejména u krytin, které jsou křehké, nebo nevytvářejí rovnou okapovou hranu. V takovém případě je krytina ukončena na okapovém plechu.\nOkapový plech je připevňován k pevnému a nosnému podkladu, kterým je u dřevěných krovů bednění, u plochých střech obvykle beton.\n\nZakázaný okap je ta část okapové hrany střešní roviny, popř. celá hrana, ze které nesmí stékat voda vzhledem k přistavění jiné vyšší budovy nebo z jiných příčin technického charakteru (štít, atika apod.).\nJestliže je zapotřebí zamezit stékání vody z okapové hrany na terén (chodník, dvůr), je nutné dešťovou vodu ze střešní roviny odvést pomocí (střešních) žlabů. Žlaby mohou být osazeny buď na střeše nad okapní hranou (nástřešní žlaby), nebo pod ní (podokapní žlaby, nadřímsové žlaby). Lidový (nesprávný) název pro střešní žlab je okap.\n\n\n"}
{"id": "493175", "url": "https://cs.wikipedia.org/wiki?curid=493175", "title": "Californication", "text": "Californication\n\nCalifornication může znamenat:\n"}
{"id": "493176", "url": "https://cs.wikipedia.org/wiki?curid=493176", "title": "Dobeš Rosický z Boskovic", "text": "Dobeš Rosický z Boskovic\n\nDobeš Rosický z Boskovic († 1540, Rosice) byl moravský šlechtic pocházející z rodu pánů z Boskovic. \n\nJeho otcem byl Beneš Černohorský z Boskovic mladší. První písemná zmínka o Dobešovi z Rosic a Boskovic pochází z roku 1526, kdy v bitvě u Moháče zahynul český král Ludvík Jagellonský a Dobeš vstoupil do vysoké politiky při řešení otázky nástupnictví na českém trůně. O tři roky později se angažoval na moravském sněmu i ve vojenské hotovosti proti Turkům, kteří obléhali Vídeň a ohrožovali Evropu. Působil ve funkcích nejvyššího moravského sudího, moravského zemského hejtmana a roku 1538 ho Ferdinand I. Habsburský jmenoval do funkce královského komisaře. \n\nDobeš měl za manželku Bohunku z Pernštejna, s níž vyženil Rosice, kde roku 1540 zemřel jako bezdětný. \n\n\n"}
{"id": "493184", "url": "https://cs.wikipedia.org/wiki?curid=493184", "title": "Elrhazosaurus", "text": "Elrhazosaurus\n\nElrhazosaurus (\"ještěr ze souvrství Elrhaz\") byl rod iguanodontního dinosaura, žijícího v období spodní křídy na území dnešního Nigeru. Popisný materiál pod katalogovým označením \"MNHN GDF 332\" sestává z levé stehenní kosti, objevené v souvrství Elrhaz (věk apt, stáří asi 125 až 112 milionů let). Původně byl objev klasifikován jako nový druh rodu \"Valdosaurus\", v roce 2009 byl paleontologem Peterem Galtonem přejmenován jako typový druh \"E. nigeriensis\". Zatím se jedná o jediný objev tohoto rodu. Tento dinosaurus dosahoval délky zhruba 3 metry.\n\n"}
{"id": "493188", "url": "https://cs.wikipedia.org/wiki?curid=493188", "title": "Tamsyn Lewisová", "text": "Tamsyn Lewisová\n\nTamsyn Carolyn Lewisová, provdaná Tamsyn Manouová (* 20. července 1978 Melbourne) je australská atletka, běžkyně. Její hlavní disciplínou je zejména běh na 800 metrů. Na této trati vybojovala v roce 2008 ve Valencii titul halové mistryně světa.\n\nJejí rodiče se rovněž věnovali atletice. Matka Carolyn je šestinásobnou mistryní své země ve skoku do výšky. Otec Greg reprezentoval na Letních olympijských hrách 1968 v Ciudad de México v běhu na 200 metrů. V květnu roku 2011 se provdala za australského hráče kriketu Grahama Manoua.\n\n"}
{"id": "493194", "url": "https://cs.wikipedia.org/wiki?curid=493194", "title": "Fabrizio Donato", "text": "Fabrizio Donato\n\nFabrizio Donato (* 14. srpna 1976, Latina) je italský sportovec, atlet, který se věnuje trojskoku. Je mistrem Evropy (2010) a halovým mistrem Evropy z roku 2009.\n\nČtyřikrát reprezentoval na letních olympijských hrách. V Sydney 2000, Athénách 2004 i v Pekingu 2008 však neprošel sítem kvalifikace. Na Letních olympijských hrách 2012 v Londýně vybojoval výkonem 17,48 m bronzovou medaili. Na halovém ME 2002 ve Vídni, na mistrovství Evropy v Mnichově 2002 a na halovém MS 2008 ve Valencii skončil těsně pod stupni vítězů, čtvrtý. V roce 2001 získal v Tunisu na Středomořských hrách zlatou medaili.\n\n\n"}
{"id": "493201", "url": "https://cs.wikipedia.org/wiki?curid=493201", "title": "Leo van Doeselaar", "text": "Leo van Doeselaar\n\nLeo van Doeselaar je nizozemský varhaník, cembalista a klavírista.\n\nLeo van Doeselaar studoval na Sweelinckově konzervatoři v Amsterdamu (varhany Albert de Klerk a klavír Jan Wijn). V roce 1979 obdržel \"Prix d'Excellence\" v oboru varhany a dále studoval francouzský varhanní repertoár v Paříži u slavného André Isoira. \n\nKoncertuje na prestižních festivalech (Moskva, Berlín, Utrecht, San Antonio...) a spolupracuje se soubory staré hudby, v jejichž čele stojí např. Philippe Herreweghe, Gustav Leonhardt, Andrew Parrott či Ton Koopman. Působí také jako klavírista a komorní hráč.\n\nNatočil řadu CD, které mimo jiné zahrnují kompletní dílo G. F. Händela a W. F. Bacha. Byl sólistou \"Royal Concertgebouw Orchestra\" - jejich společná nahrávka obdržela cenu Grammy Award. \n\nV roce 1995 byl jmenován profesorem na Universität der Künste v Berlíně.\n\n"}
{"id": "493207", "url": "https://cs.wikipedia.org/wiki?curid=493207", "title": "Portolánová mapa", "text": "Portolánová mapa\n\nPortolánové mapy (z italského ', tj. „vztahující se k přístavům,“ případně ', tj. „písemné námořní pokyny“) jsou námořní navigační mapy italského původu. Vznik portolánových map se datuje zhruba do přelomu 13. a 14. století a jejich výroba se soustřeďovala především do Itálie a španělského Katalánska. Portolánové mapy jsou také známy pod názvem portulánové (z latinského slova – přístav nebo – námořní příkaz), anebo také jako mapy kompasové. Anglické označení těchto map je „\"portolan charts\"“.\n\nDo obsahu mapy patří především zakreslení mořského pobřeží, přístavů, zálivů a zátok. Předchůdcem portolánových map jsou takzvané římské periply (náčrty obsahující směr plavby). Portolánové mapy nebyly ze začátku jejich tvorby opatřeny geografickou sítí. Ta se na mapách objevuje až později (hlavně na mapách oceánu). Místo toho je ve středu mapy nakreslena alespoň jedna ústřední směrová růžice o 16 paprscích rýsovaných přes celou mapu a kolem ní dalších 16 růžic o dvojnásobném počtu paprsků. Při plavbě se předpokládalo použití kompasu, potom mapa se směrovými růžicemi a kompasem poskytovala dostatek údajů o směru plavby. Na velké většině portolánových map je severní orientace mapy. Měřítko portolánových map je od 1 : 4 000 000 do 1 : 7 000 000.\n\nV mapách, jak je z jejich účelu patrné, jsou velice podrobně zakresleny pobřežní oblasti. Naopak na pevninách jsou ve většině případů prázdná místa. Pro zaplnění těchto prázdných míst zde byly vyobrazeny například motivy zvířat, králové nebo latinské popisky „terra incognita“, tj. „země neznámá“, či „hic sunt leones“, tj. „zde jsou lvi“.\n\nV mapách se zobrazují také bodové znaky, nebo malé obrázky zobrazující důležitá města, státy označené svými názvy a znaky. Pokud byl na mapě ještě nějaký kus místa, byla zde uvedena legenda mapy. Původní portolánové mapy nebyly barevné, až déle se objevují v mapách barvy, například vybarvené ostrovy a moře.\n\nJak již bylo zmíněno, v mapách byly nakresleny směrové růžice, označovány rovněž i jako kompasové růžice. Každý, kdo vyráběl portolánové mapy, používal svou vlastní směrovou růžici. Tyto růžice byly nejdříve na černobílých mapách také černobílé, později byly vybarveny velmi kontrastními barvami pro lepší viditelnost (při plavbě na lodi v noci a při svitu svíčky byla barevná odlišnost velice potřeba). Některé růžice byly zdobené více, některé méně. Pojem kompasová (směrová) růžice vznikl proto, že hlavní kompasové body jsou nakresleny jako okvětní lístky růží. Původně určovaly směry jednotlivých větrů a nazývaly se větrné růžice.\n\nJak již bylo řečeno, mapy se vyráběly hlavně v Itálii a Katalánsku. Portolánové mapy vyráběné v Itálii zobrazovaly pouze břehy Středomoří a západoevropské pobřeží, vnitrozemí bylo často prázdné. Mapy vyráběné v Katalánsku zobrazovaly mnohem více vnitrozemí (na severu Skandinávii, na východ i Čínu). Materiál, na který se kreslily portolánové mapy, byl z pergamenu či kůže.\n\nCarta Pisana patří mezi nejstarší dochované portolánové mapy s přesnými směry pro navigaci. Vznikla roku 1275, ale kým a kde byla vytvořena, nebylo přesněji zjištěno. Zpočátku byla ve vlastnictví rodiny z Pisy, odtud pochází i její označení \"Carta Pisana\". Dnes je uložena v Národní knihovně v Paříži.\n\nMapa je orientována na sever a zobrazuje Středomoří, kde je mapa nejpřesněji zakreslena, Černé moře a část Atlantského oceánu.\n\nPietro Vesconte vytvářel své mapy v Benátkách, a to od roku 1310 až do roku 1330. Jeho nejznámější dílem je nejstarší datovaná portolánová mapa z roku 1311. Pietro Vesconte je také autorem prvního námořního atlasu z roku 1318. V jeho dalších mapách označoval přesné datum a hlavně podrobně a přesně zakresloval pobřeží. Vesconte tvořil také na východ orientované kruhové mapy, které měly stejné znaky jako mapy portolánové.\n\nKatalánský atlas, který je považován za nejvýznamnější katalánskou mapu 14. století, byl vytvořen v roce 1375 a vznikl na Mallorce. Atlas je také často nazýván katalánská mapa světa. Byl vytvořen na základě úkolu vytvořit úplnou sérii námořních map obsahující celý tehdy známý svět. Autorem je katalánský židovský kartograf Abraham Cresques (1325–1387). Mapu věnoval aragonskému králi Petru IV., ten ji v roce 1381 daroval králi francouzskému. Atlas obsahuje šest barevných map (barvy byly použité i zlaté a stříbrné) na jemném pergamenu. Tyto pergamenové listy byly ohnuté uprostřed, tedy vzniklo dvanáct listů, z toho osm z nich tvořilo mapy a zbývající čtyři obsahovaly kosmografické, astrologické, astronomické a navigační údaje. Listy jsou složeny na způsob leporela, výška je 69 cm a délka 300 cm. V atlasu je zobrazeno území od Španělska, Afriky až k čínskému pobřeží. V atlasu se přihlíží k výsledkům cest Marca Pola. Obsahuje i obraz Čech se zakreslenou Prahou. Dnes mapu nalezneme v Národní knihovně v Paříži.\n\n"}
{"id": "493216", "url": "https://cs.wikipedia.org/wiki?curid=493216", "title": "Seznam nejstarších fotbalových klubů v Česku", "text": "Seznam nejstarších fotbalových klubů v Česku\n\nNejstarší dosud existující fotbalové kluby v ČR, které byly založeny do roku 1914.\n\n"}
{"id": "493217", "url": "https://cs.wikipedia.org/wiki?curid=493217", "title": "Závodí", "text": "Závodí\n\nZávodí označuje obvykle část obce, která je „za vodou“, tedy na jiném břehu vodního toku než hlavní část obce. Tento název nese například: \n\n"}
{"id": "493220", "url": "https://cs.wikipedia.org/wiki?curid=493220", "title": "Kente", "text": "Kente\n\nKente je druh tkaniny z hedvábných pruhů. Vyrábí ji národ Ašantů v Ghaně. Dříve to byla posvátná látka pouze pro krále při významných událostech.\n\nTkanina je typická svou pestrobarevností a geometrickými vzory. Jednotlivé barvy i vzory mají svou symboliku.\n"}
{"id": "493233", "url": "https://cs.wikipedia.org/wiki?curid=493233", "title": "Strukturovaná kabeláž", "text": "Strukturovaná kabeláž\n\nStrukturovaná kabeláž je obecné označení metalických a optických prvků, které umožňují propojení jednotlivých uživatelů v rámci počítačové sítě. Je to univerzální systém, který:\n\nV případě klasických metalických vedení, která dnes v oblasti strukturované kabeláže v běžných pracovních prostředích dominují, tvoří rozvody strukturované kabeláže následující komponenty:\n\nSlouží pro připojení koncových uživatelských zařízení - např. stolní počítač, notebook, analogový nebo ISDN telefon, VoIP telefon či síťová tiskárna. Nejčastěji se tyto zásuvky dodávají v dvouportovém provedení - tj. u jednoho uživatele slouží jeden port pro připojení počítače nebo notebooku, druhý port pak pro připojení telefonu. Telekomunikační zásuvky bývají umístěny přímo v pracovních prostorách (např. kancelářích) každé budovy, a to buď přímo ve zdi, v parapetních žlabech, případně podlahových systémech tak, aby byly lehce dostupné.\n\nNa rozdíl od běžně dostupných zásuvek jsou patch panely umístěny v rozvaděčích v telekomunikační místnosti a nejsou tedy pro běžné uživatele přístupné. Patch panely slouží správci sítě k připojení jednotlivých uživatelů do aktivních zařízení jako jsou switche nebo telefonní ústředny. Pro připojení vodičů do zářezových konektorů se používá narážecí nástroj.\n\nJedná se o měděné kabely obsahující čtyři kroucené páry, které vzájemně propojují již zmíněné telekomunikační zásuvky a patch panely.\n\nJedná se o propojovací kabely, jejichž užití bylo již naznačeno výše; umožňují totiž připojení uživatelských zařízení do počítačové sítě na straně telekomunikačních zásuvek a připojení jednotlivých portů patch panelů do aktivních zařízení na straně rozvaděče.\n\nU všech výše zmíněných komponent je již od roku 1991, kdy vznikl první standard pro strukturovanou kabeláž, přesně definován způsob jejich použití, jsou dány jejich elektrické vlastnosti a je přesně specifikováno fyzické rozhraní, které umožňuje jejich vzájemné propojení do jednoho celku.\n\nDo začátku 80. let fungovala většina počítačových sítí v režimu host/terminál. Aplikace i data byly uloženy centrálně na hostitelském počítači a uživatelské stanice, tzv. terminály, s nimi tímto centralizovaným způsobem zacházely. Vzhledem ke znakovému charakteru tohoto typu komunikace nebylo potřeba v terminálových sítích budovat speciální vysokokapacitní přenosové cesty.\nPřevaha terminálových sítí skončila v roce 1981, kdy společnost IBM uvedla na trh první osobní počítač. Tento nový typ pracovní stanice, který byl na rozdíl od terminálů vybaven lokální pamětí a vlastními výstupy k připojení periferií, znamenal pro uživatele zcela odlišný - decentralizovaný - způsob práce. Tato větší samostatnost ale přinesla dva zásadní problémy: 1. obtížnou správu pracovních stanic (tj. řešení problémů a instalaci aplikací) a především 2. složitou vzájemnou spolupráci uživatelů. Bylo tedy třeba najít způsob, který by umožňoval vzájemné propojení stále se rozšiřujících osobních počítačů, díky kterému by bylo možné, stejně jako dříve v terminálových sítích, sdílet soubory, aplikace a nákladné periferie. \n\nNa začátku vzniklo několik řešení od různých výrobců. Odlišnosti v použitých technologiích a rozdílnost v komponentech těchto nových systémů ale vedly k jejich vzájemné nekompatibilitě. Řešením bylo navržení univerzálního systému, který by stanovil doporučující standardy určující elektrické a fyzické vlastnosti kabelů i spojovacího hardware. Na začátku 90. let proto požádala americká státní instituce ANSI (American National Standards Institute) organizace TIA (Telecommunications Industry Association) a EIA (Electronic Industries Alliance) o navržení jednotného standardu pro kabelážní systémy. Jako jedna z nejvhodnějších se jevila možnost založit nový kabelážní systém na řešení americké telekomunikační společnosti AT&T, která pro přenos dat využívala vlastních, již existujících telefonních rozvodů v administrativních budovách. Tyto rozvody měly hvězdicovitou topologii a jako hlavní přenosové médium používaly kroucený pár. Výsledkem práce standardizační komise byla první norma pro strukturovanou kabeláž, která byla uveřejněna v červenci roku 1991 s označením ANSI/TIA/EIA 568 a společně s technickými bulletiny TSB-36 a TSB-40 vydanými o něco později definovala základní přenosové požadavky kategorie 3, 4 a 5. \n\nV roce 1995 byla vydána první aktualizace této normy nazvaná ANSI/TIA/EIA 568A a rovněž první verze mezinárodní normy ISO/IEC 11801. O rok později, v roce 1996, byla organizací CENELEC vydána první evropská norma pro strukturovanou kabeláž s označením EN 50173. Od ní je odvozena i norma ČSN EN 50173, která je závazná pro Českou republiku. V důsledku rozvoje nových vysokorychlostních protokolů (např. Gigabitového Ethernetu) byly v roce 2000 a 2002 tyto normy aktualizovány. Aktualizace definují nové parametry, které musí komponenty strukturované kabeláže splňovat, aby bylo možné dostát novým požadavkům. Standardy byly doplněny o další měřené nebo počítané parametry jako jsou PSNEXT, PSACR, PSELFEXT, Delay Skew atd.\n\nV případě hodnocení prvků strukturované kabeláže se nejčastěji hovoří o dělení na tzv. kategorie. Těch dnes existuje několik a každá z nich je definována ve standardech. Základní rozdělení prvků strukturované kabeláže je tedy následující:\n\n\n\n\n\n\n\n\n"}
{"id": "493238", "url": "https://cs.wikipedia.org/wiki?curid=493238", "title": "Jaroslav Ignác Čížek", "text": "Jaroslav Ignác Čížek\n\nJaroslav Ignác Čížek (26. července 1891 Plzeň - 30. ledna 1972 Praha) byl československý brigádní generál a příslušník ruských legii.\n\nV roce 1921 absolvoval Kurs pro výchovu důstojníků generálního štábu a o dva roky později i Válečnou školu v Praze. Od října 1929 do prosince 1933 (s pauzou mezi lednem a červnem 1933) působil jako přednosta 4. etapního oddělení Hlavního štábu branné moci. Poté od října 1934 působil jako generální sekretář Generálního sekretariátu obrany státu.\n\n\n"}
{"id": "493241", "url": "https://cs.wikipedia.org/wiki?curid=493241", "title": "Vánoční poleno", "text": "Vánoční poleno\n\nPálení vánočního polena je evropský vánoční zvyk předkřesťanského původu. Poprvé zmiňuje předmět identifikovatelný jako vánoční poleno Martin Dumiense, biskup z Bragy, v 6. století ve spise \"De correctione rusticorum\". Píše že lidé v jeho diecézi vylévají na špalek v ohništi víno a pokládají na něj ovoce. Byl praktikován jižní, západní a severní Evropě a během 19. a 20. století na většině míst zanikl, v některých částech Španělska a Portugalska však existuje dodnes. Původně se nejspíše jednalo o rituál spojený se zrozením nového slunce o zimním slunovratu a magicky měl zajistit plodnost a ochranu. Ve 20. století se ve Francii vánoční poleno transformovalo ve vánoční moučník bûche de Noël.\n\nPřed položením do ohniště a zapálením prochází poleno rituály jako je obsypávání zrním, líbání, okuřování, ovazovaní nebo kropení svěcenou vodou a vínem. Při obřadech je chápáno jako živá, naslouchající bytost a obětují se mu pokrmy a nápoje. Po spálení jsou uhlíky a popel uchovávány a věří se že mají magickou moc, především co se týče ochrany a plodnosti.\n\nVánoční poleno je známo také u Jihoslovanů, kde je nejčastěji nazýváno badnjak, tedy Štědrý den. Vytvářela se nejčastěji z dubového dřeva v počtu jednoho až tří kusů, někde jeden pro každého člena rodiny. Ve 20. století byl tento dosud rodinný lidový zvyk přejat jugoslávskou armádou a pravoslavnou církví. Dnes existuje u Jihoslovanů především jak součást církevních oslav Vánoc. Dále je pálení badnjaku praktikováno některými rodnověrci.\n\nKníže a básník Petar Petrović Njegoš ve své sbírce „Horský věnec“ takto popisuje vánoční atmosféru na Černé Hoře v 18. století.:\n"}
{"id": "493244", "url": "https://cs.wikipedia.org/wiki?curid=493244", "title": "Uzi Kalchheim", "text": "Uzi Kalchheim\n\nRabi Uzi Kalchheim ( ), (žil 17. září 1935 – 20. dubna 1994) byl izraelský rabín, činný i v Praze.\n\nNarodil se v Haifě, odkud se rodina přestěhovala do Tel Avivu a posléze do Jeruzaléma. Jeho otec Moše byl činný v hnutí ha-Po'el ha-Mizrachi.\n\nVystudoval pod vedením žáků rabína Avrahama Jicchaka Kooka (zejména r. Elimelecha Bar Ša'ula) na několika ješivách mimo jiné na jeruzalémské ješivě Merkaz ha-rav či Machon Ariel. Smichu (rabínský titul) obdržel od rabína Šloma Zalmana Ojrbacha. Od roku 1970 byl rabínem v Even Šmu'el, odkud se po několika letech vrátil do Jeruzaléma a byl rabínem synagogy ve čtvrti Giv'at Ša'ul. Více než 30 let vyučoval na různých ješivách, včetně ješivy Merkaz ha-Rav. Byl jedním ze zakladatelů michlaly (koleje) Orot Jisra'el a ústavu Erec chemda.\n\nByl považován za předního znalce díla pražského Maharala.\n\nNa počátku devadesátých let měl velký vliv na obnovu židovského náboženského života v Praze, kam často dojížděl a stal se předsedou místního bejt din, rabínského soudu, který roku 1992 ustavil nový pražský rabín a jeho žák Efraim K. Sidon. Pražskou Midrašu Tiferet Uzi založil a pojmenoval jeho žák po něm a rodina Kalchheim jí věnovala mnoho knih. \n\nJe po něm pojmenována ulice v jeruzalémské čtvrti Ramat Šlomo.\n\nRoku 1996 vyšla k uctění jeho památky kniha Ješuot Uzo s mesiášskými a vykupitelskými tématy - na památku rabi Uziho Kalchaima zc¨l.\n\n\n"}
{"id": "493252", "url": "https://cs.wikipedia.org/wiki?curid=493252", "title": "Palio", "text": "Palio\n\nPalio jsou v Itálii (a bývalých italských územích jako například na Istrii a sousedních ostrovech v Jaderském moři) závody, či zápasy mezi městskými částmi, čtvrtěmi či sousedními územími.\n\nPalio je dnes revokací italských středověkých slavností. Jedná se o drsný dostih na neosedlaných koních, který se pořádá na speciálně pro tuto příležitost vytvořené dráze, často na městských náměstích. V tomto modelovém souboji spolu bojují městské čtvrti o palio, praporec z ceněného materiálu, který má čtvrti přinést úctu a posvěcení pro příští rok.\n\nNejslavnější palio se koná v Sieně již od 13. století. Dostih městských čtvrtí byl tehdy, a je dodnes, spíše společenskou událostí než sportovní akcí. Tuto slavnost navštěvovaly a navštěvují významné osobnosti. Byli mezi nimi i někteří papežové a údajně i český král Karel IV. Palio v Sieně se pořádá dvakrát do roka. 2. července je to \"Palio di Provenzano\" (dostih na počest Madony provenzánské) a 16. srpna je to \"Palio dell´Assunta\" (dostih na počest Nanebevzetí Panny Marie). Sienské palio, které od svého vzniku prošlo řadou změn, je nejstarším italským dostihem a jako takové je zapsáno na seznamu nehmotného dědictví UNESCO.\n\nDalší významná palia se konají např. na konci května v Legnanu, na počest bitvy u Legnana, a v září v Asti. Jezdci a koně jsou smluvně najímáni městskými čtvrtěmi, aby za ně v tomto prestižním závodě bojovali.\n\n\"výběr měst, kde se palio koná\"\n\n\n"}
{"id": "493254", "url": "https://cs.wikipedia.org/wiki?curid=493254", "title": "Třída Chatham", "text": "Třída Chatham\n\nTřída Chatham byla třída lehkých křižníků Royal Navy a Royal Australian Navy. Skládala se z jednotek \"Chatham\", \"Dublin\", \"Southampton\", \"Sydney\", \"Melbourne\" a \"Brisbane\", postavených v letech 1911–1916. Byla to třetí z pěti tříd křižníků souhrnně označovaných jako třída \"Town\". Tři jednotky postavené pro australské námořnictvo jsou často označovány jako třída \"Sydney\". Všechny lodi bojovaly v první světové válce, žádná nebyla potopena.\n\nZákladní výzbroj tvořilo osm 152mm kanónů, které doplňovaly čtyři 47mm kanóny, jeden protiletadlový 76mm kanón a dva 533mm torpédomety. Oproti třídě \"Weymouth\" byla posílena pancéřová ochrana. Pancéřová paluba byla zeslabena na 26 mm, část boků ale nově chránil 76mm pancéřový pás. Lodě poháněla čtyři turbínová soustrojí Parsons a měly čtyři lodní šrouby.\n\n\"Dublin\" byl jednou z britských lodí, které se 28. července až 10. srpna 1914 podílely na neúspěšném pronásledování křižníků \"Goeben\" a \"Breslau\". Únik obou lodí do Istanbulu významně přispěl k zapojení Osmanské říše do první světové války na straně Centrálních mocností.\n\n\"Southampton\" byl vlajkovou lodí 1. eskadry lehkých křižníků komodora Williama E. Goodenougha. Dne 28. srpna 1914 se podílel na porážce Kaiserliche Marine v první bitvě u Helgolandské zátoky. Byl též Goodenoughovou vlajkovou lodí při neúspěšném pronásledování německých bitevních křižníků po ostřelování Scarborough, Hartlepoolu a Whitby dne 16. prosince 1914. \"Southampton\" byl nasazen také 24. ledna 1915 v bitvě u Dogger Banku.\n\n\"Dublin\" byl 9. června 1915 při doprovodu konvoje zasažen do strojovny torpédem rakousko-uherské ponorky \"U 4\" (Rudolf Singule). Těžce poškozenou loď se podařilo odvléci do Brindisi.\n\nKřižníku \"Sydney\" se 9. listopadu 1914 podařilo v bitvě u Kokosových ostrovů zneškodnit obávaného německého korzára v podobě německého lehkého křižníku \"Emden\" (o jeho poloze byl informován hlášením ze sesterské lodi \"Melbourne\"). \"Chatham\" se podílel na zneškodnění německého lehkého křižníku \"Königsberg\" v bitvě v deltě Rufidži.\n\n\"Chatham\" a \"Dublin\" byly v průběhu roku 1915 nasazeny v dardanelské kampani. \"Southampton\" a \"Dublin\" se na přelomu května a června 1916 podílely na bitvě u Jutska. Oba britské křižníky byly v bitvě poškozeny. \"Southampton\" dostal 18 zásahů a \"Dublin\" 12 zásahů.\n\nVšech šest lodí válku přečkalo. Vyřazeny byly postupně v meziválečném období — \"Chatham\", \"Dublin\" a \"Southampton\" v roce 1926, \"Melbourne\" v roce 1928, \"Sydney\" v roce 1929 a konečně \"Brisbane\" v roce 1936.\n\n\n"}
{"id": "493256", "url": "https://cs.wikipedia.org/wiki?curid=493256", "title": "Saturninova dobrodružství", "text": "Saturninova dobrodružství\n\nSaturninova dobrodružství (ve francouzském originále Les Aventures de Saturnin) je francouzský televizní seriál pro děti, natočený v letech 1965-1970 režisérem Jeanem Touranem pro televizní stanici ORTF. Skládá se ze 78 epizod po 14 minutách. Odehrává se ve fiktivním městečku, obydleném zvířaty - hlavním hrdinou je kachně Saturnin, i ostatní role hrají různá malá zvířata. \n\nV československé televizi byl seriál poprvé vysílán v roce 1971 jako Večerníček a poté reprízován v dalších letech. \n\n"}
{"id": "493266", "url": "https://cs.wikipedia.org/wiki?curid=493266", "title": "Stadion ve Sportovní ulici", "text": "Stadion ve Sportovní ulici\n\nStadion ve Sportovní ulici je fotbalový stadion, který se nachází v moravském Prostějově. Stadion byl dříve primárně využívaný pro domácí zápasy klubu 1. SK Prostějov. Oficiální kapacita činila 7 500 diváků, z toho bylo zhruba 550 míst k sezení. I přesto byla tato kapacita mnohokrát překročena a na stadionu se několikrát sešla návštěva přesahující deset tisíc diváků.\n\nZdroj: \n\nVe 20. letech 20. století přišel oddíl SK Prostějov o své hřiště Za Kollárovou ulicí, proto se vedení klubu rozhodlo vybudovat nový stadion na pozemcích u Hloučele, ve Sportovní ulici. Stadion byl otevřen na jaře roku 1931 a prvním soupeřem byla SK Hanácká Slavia Kroměříž, která prohrála vysoko 7:0. Od té doby prošel stadion několika rekonstrukcemi a přestavbami. V 50. letech bylo vybudováno oplocení hřiště, koncem šedesátých pak došlo k výstavbě nových tribun (za dosluhující dřevěné).\n\nOd roku 2000 se připravoval plán na potřebnou rekonstrukci a přestavbu stadionu v moderní fotbalový stánek s kapacitou 8 000 míst. Na tento projekt, ani na jeho úspornou variantu se však nenašel dostatek finančních prostředků a z tohoto důvodu musel tým Prostějova opustit po sezoně 2002/03 druhou ligu. Prostějovský klub se pak později musel přestěhovat na stadion Za Místním nádražím. Poté stadion sloužil pouze k přípravě mládežnických oddílů 1. SK Prostějov a nebyly na něm hrána žádná soutěžní utkání. \n\nV roce 2004 byla uzavřena restaurace na stadionu, kvůli odpojení elektrického vedení v celém sportovním areálu. Poslední akce se zde konala v roce 2006 a to atletický mítink 60. ročníku Velké ceny města Prostějova. Od té doby byl stadion neudržován. Celá situace pak vygradovala v roce 2009, kdy byly odstraněny stupně ochozu od vchodu stadionu po restauraci. V roce 2015 začala radnice města Prostějov uvažovat o demolici stadionu, díky čemuž by se uvolnilo místo pro plánovaný domov pro seniory.\n\n"}
{"id": "493270", "url": "https://cs.wikipedia.org/wiki?curid=493270", "title": "Čedičová vlákna", "text": "Čedičová vlákna\n\nČedičové vlákno je textilní výrobek získaný z čedičové horniny.\n\nPrvní patent na zvlákňování čediče získal Francouz \"Paul Dhé\" v roce 1923. V 60. letech 20. století začal výzkum a pokusná výroba vláken (hlavně pro vojenské účely) v bývalém Sovětském svazu i v USA.\n\nV 1. dakádě 21. století se odhadovala celosvětová výroba na 3000-5000 ročních tun, ve 2. dakádě se počítalo s ročními přírůstky nejméně o 10 %, takže v roce 2020 má dosáhnout výnos z prodeje asi 200 milionů USD (2,50 USD/kg).\n\nČedičová hornina vhodná pro výrobu vláken obsahuje zpravidla olivín a nefelín. Používají se kyselé čediče s obsahem nejméně 46 % oxidu křemičitého (SiO) \n\nPříklad chemického složení: \n\n52 % oxidu křemičitého (SiO) \n\n17 % safíru (AlO)\n\n9 % oxidu vápenatého (CaO)\n\n5 % oxidu hořečnatého (MgO)\n\n17 % ostatních prvků\n\nVýrobní technologie se zakládá na tavném zvlákňování při teplotě 1500-1700 °C. Při dostatečně rychlém zchlazení vzniká sklovitá hmota, při pomalejším chlazení se tvoří krystaly ze směsi minerálů. Pro některé účely se vláknina dlouží při teplotě cca 1300 °C.Zvlákňovací trysky mohou mít několik set otvorů, odváděcí rychlost dosahuje až 2000 m/min.\n\n Čedičová vlákna se často používají jako alternativa u výrobků ze skleněných nebo uhlíkových vláken. Porovnání některých fyzikálních vlastností: \n\nNapříklad:\n\n\nPoužití: paralelně ložené \"prepregy\" na vyztužení kompozitů \n\nPoužití kompozitů: stavební díly mostů, radarových zařízení, stěny obrněných vozidel, vodní lyže, prkna na surfing\n\n\nVkládají se nespředená jako výztuž do termoplastických a cementových kompozitů a vyrábí se z nich vpichované plsti na ochranné oděvy\n"}
{"id": "493281", "url": "https://cs.wikipedia.org/wiki?curid=493281", "title": "Štěpán Koreš", "text": "Štěpán Koreš\n\nŠtěpán Koreš (* 14. února 1989 v Písku) je český fotbalový záložník, od července 2016 působící v českém klubu FK Dukla Praha.\n\nŠtěpán Koreš začínal s fotbalem v Písku. V 18 letech přestoupil do Slavie, kde prošel nejstarším dorosteneckým týmem a sezónu 2008/09 odehrál v B týmu.\n\nV průběhu podzimu 2009 si jej trenér A týmu Karel Jarolím vytáhl pro zápas Ondrášovka Cupu (tehdejší název českého poháru) proti České Lípě, který se hrál v reprezentační přestávce, a postavil jej rovnou do základní sestavy. V prosinci pak při absenci mnoha hráčů A týmu dostal šanci také v Evropské lize, když odehrál 19 minut zápasu proti FC Janov. 5. března 2011 vstřelil svůj první ligový gól, když zvyšoval na konečných 2:0 v zápase 19. kola na hřišti FC Slovan Liberec.\n\nV únoru 2014 odešel ze Slavie do FK Mladá Boleslav na půlroční hostování, přičemž opačným směrem šel Michal Smejkal. Za tým odehrál během svého působení 10 střetnutí, ve kterých se 2x gólově prosadil.\n\nV létě 2014 odešel na další hostování, tentokrát do Dynama Č. Budějovice, které se po roce vrátilo do 1. české ligy. Skóroval hned v prvním kole proti FC Slovan Liberec, kde srovnával na konečných 1:1. Po půl roce se vrátil předčasně do Slavii. Za České Budějovice vstřelil dvě branky v osmi zápasech.\n\nPřed sezonou 2015/16 byl na zkoušce v týmu FC Fastav Zlín, tehdejšího nováčka 1. ligy. Na testech uspěl a odešel do klubu na roční hostování. V týmu Zlína vstřelil za sezonu 7 branek ve 29 střetnutích.\n\nPo návratu ze Zlína Korešovi ve Slavii vypršela profesionální smlouva a rozhodl se odejít do Dukly Praha. S týmem podepsal smlouvu do léta 2018.\n"}
{"id": "493282", "url": "https://cs.wikipedia.org/wiki?curid=493282", "title": "Universität der Künste v Berlíně", "text": "Universität der Künste v Berlíně\n\nUniversität der Künste Berlin, zkráceně UdK Berlin \"(Univerzita umění v Berlíně)\", je německá univerzita, která vznikla spojením dvou škol v roce 1975. Její základy byly však položeny již v roce 1696 na Akademií umění.\n\nUniverzita má kolem 4000 studentů a specializuje se na architekturu, média, design, hudbu a a interpretační umění.\n\n\n"}
{"id": "493284", "url": "https://cs.wikipedia.org/wiki?curid=493284", "title": "Petr Mareš (fotbalista)", "text": "Petr Mareš (fotbalista)\n\nPetr Mareš (* 17. ledna 1991, Planá u Mariánských Lázní) je český fotbalový záložník či obránce a reprezentant, od září 2016 působící v týmu FK Mladá Boleslav. Jeho vzor je volejbalista Ondřej Smažinka.\n\nPetr Mareš je odchovancem pražské Slavie, kam zamířil po letech strávených v mládežnických výběrech mužstev TJ Chodský Újezd a FK Tachov. Sezónu 2009/10 začal v B-týmu \"Sešívaných\". Svými výkony upozornil i tehdejšího trenéra prvního mužstva Karla Jarolíma a v prosinci 2009 pak při absenci mnoha hráčů A-týmu dostal šanci také v Evropské lize UEFA, když odehrál devět minut zápasu proti italskému FC Janov. V létě 2010 byl na testech v týmu tehdejšího nováčka nejvyšší souteže, v klubu FK Ústí nad Labem. Nakonec v červenci 2010 odešel na hostování do mužstva FC Hlučín. V podzimní části sezony 2011/12 hostoval v Graffinu Vlašim. Na jaře 2012 byl v kádru Slavie B a léčil si zranění. V létě 2012 přestoupil do Viktorie Žižkov.\n\nPřed sezonou 2014/15 zamířil do klubu FC Hradec Králové, kam odešel na přestup.\n\nSvůj první start za Hradec Králové si připsal v ligovém utkání 1. kola hraného 26. 7. 2015 proti FK Teplice (remíza 0:0), odehrál celý zápas. Proti stejnému soupeři vstřelil v posledním 30. kole svůj první gól v sezoně a zároveň v nejvyšší soutěži, když se v 52. minutě prosadil z pokutového kopu. Utkání skončilo výhrou 3:1. Hradec na jaře 2015 sestoupil do 2. ligy. V ročníku 2014/15 odehrál 21 ligových střetnutí.\n\nCelkem v sezoně vsítil čtyři, všechny z penalt. Pokutový kop proměnil v 10. kole proti SFC Opava (výhra 1:0), ve 20. kole proti 1. SC Znojmo (výhra 3:1), ve 22. kole proti FC Sellier & Bellot Vlašim (výhra 2:0). a ve 25. kole proti FK Slavoj Vyšehrad (výhra 2:0). S mužstvem postoupil zpět do české nejvyšší soutěže, když jeho klub ve 28. kole hraném 17. 5. 2016 porazil FK Baník Sokolov 2:0 a 1. SC Znojmo, které bylo v tabulce na třetí pozici, prohrálo s FC Sellier & Bellot Vlašim. V ročníku 2015/16 nastoupil dohromady k 20 utkáním v lize.\n\nPoprvé v sezoně se střelecky prosadil ve 2. kole hraném 6. 8. 2016 proti FK Jablonec, když v 86. minutě snížil z přímého volného kopu střelou k tyči na konečných 1:2. Za Hradec odehrál v daném ročníku v lize pouze čtyři střetnutí, protože následně zamířil do Mladé Boleslavi.\n\nV září 2016 přestoupil z Hradce Králové do mužstva FK Mladá Boleslav, kde podepsal tříletý kontrakt, a přišel jako náhrada za dlouhodobě zraněného Jakuba Radu. Opačný směrem zamířil na hostování s opcí Roman Polom. V Mladé Boleslavi si odbyl premiéru 10. září 2016 v 6. kole proti AC Sparta Praha (remíza 2:2). Odehrál 88 minut a podílel se na obou boleslavských gólech. Svůj první gól v mladoboleslavském dresu vsítil 22. října 2016 v ligovém utkání 11. kola proti Zbrojovce Brno (remíza 3:3).\n\nAktuální k 5. září 2016\n\nPetr Mareš prošel reprezentačními týmy České republiky věkových kategorií do 16, 17, 18 a 19 let.\n\n15. 11. 2016 si odbyl pod trenérem Karlem Jarolímem debut v A-mužstvu ČR, když v přátelském utkání hraném v Mladé Boleslavi proti reprezentaci Norska (remíza 1:1) nastoupil na posledních 43 minut.\n\n"}
{"id": "493287", "url": "https://cs.wikipedia.org/wiki?curid=493287", "title": "Jeřábek", "text": "Jeřábek\n\nJeřábek (\"Bonasa\") je rod malých ptáků z řádu hrabavých. V současné době u něj rozlišujeme tři žijící druhy:\n\nVšichni jeho zástupci obývají lesní porosty, přednostně pak lesy jehličnaté v chladných oblastech severní polokoule. Jeřábek lesní se vyskytuje na severu Eurasie, tetřívek čínský v Číně a jeřábek kanadský na severu Spojených států a na jihu Kanady. Oba zmiňované eurasijské druhy bývají přitom občas řazeny do samostatného rodu \"Tetrastes\".\n\nNázev rodu \"Bonasa\" je odvozen z latinského výrazu \"bonasus\", který je zároveň názvem bizona evropského a vznikl zřejmě díky podobnosti jeho hlasu se všemi zástupci rodu.\n\nRozlišujeme i dva již vyhynulé druhy:\n\n\n"}
{"id": "493293", "url": "https://cs.wikipedia.org/wiki?curid=493293", "title": "Osobnostně orientovaný model výchovy", "text": "Osobnostně orientovaný model výchovy\n\nOsobnostně orientovaný model výchovy a vzdělávání vychází se směru zvaného pedocentrismus. Největší rozmach pedocentrismu se váže k tzv. reformnímu hnutí v pedagogice. Jeho hlavním atributem je tzv. individualizovaná výchova a vzdělávání, to znamená: respektování individuálních zvláštností jedince, akceptování jeho specifických potřeb. Váže se k tomu tzv. empatický přístup, který je zdůrazňován zejména v tzv, rogersovském (rogeriánském) přístupu v humanistické psychoterapii.\n"}
{"id": "493294", "url": "https://cs.wikipedia.org/wiki?curid=493294", "title": "Struhy (Čachovice)", "text": "Struhy (Čachovice)\n\nStruhy jsou vesnicí v okrese Mladá Boleslav, součástí obce Čachovice. Nachází se asi 1,6 km na sever od Čachovic. Vesnicí protéká Vlkava a její pravostranný přítok Stružský potok, který napájí \"Polní rybník\" na severním okraji obce.\n\nJe zde evidováno 148 adres. Trvale zde žije 267 obyvatel.\n\nVesnice Struhy se poprvé připomíná roku 1362 v souvislosti s farním kostelem sv. Petra a Pavla. V obci stávala středověká tvrz, pravděpodobně v místech dnešního hospodářského dvora v centru obce.\n\nRoku 1612 zakoupil Struhy s poplužním dvorem majitel vlkavského panství Adam Linhart z Najenperka. Protože jeho dědicové byli nekatolíci, byl jim majetek v roce 1631 zkonfiskován a přenechán Adamovi z Valdštejna. Za třicetileté války byly Struhy poničeny a kostel vypálen. Na konci 17. století je již vesnice součástí loučeňského panství Valdštejnů, kteří tu vlastnili poplužní dvůr v obci, samostatný hospodářský dvůr (Karlov) na sever od obce, velký ovčín a mlýn na řece Vlkavě. Zde byl na začátku 18. století mlynářem Jiří Brixi, starší bratr hudebního skladatele Šimona Brixi.\n\nHned na začátku německé okupace přistoupilo německé velení k rozšíření vojenského výcvikového prostoru Milovice - Mladá o území obcí na dosavadních hranicích vojenského prostoru. Mezi postiženými vesnicemi byly i Struhy. Od 6. prosince 1939 probíhal v obci soupis majetku obyvatel a občanům zahrnutým do vysídlení byl k úplnému opuštění domovů stanoven termín půlnoc 31. října 1940. Rozlehlá rovina na sever od Struh směrem k bývalému dvoru Karlov byla využita pro výcvik Rommelovy armády před jejím nasazením v Africe. Po skončení okupace odmítli vysídlení obyvatelé nabídku vlády ČSR na přestěhování do pohraničních obcí a trvali na svém návratu do opuštěných domovů.\n\n\nZemědělství zůstává stále důležitým prvkem v životě obce. Ve Struhách je umístěna farma živočišné výroby Zemědělského družstva Luštěnice. V jižní části obce byla v roce 2009 vybudována fotovoltaická elektrárna společnosti AG-SOL o výkonu 0.615 MW.\n\nV obci je aktivní fotbalový oddíl \"TJ Sokol Struhy\". Místní \"Rybářský spolek Struhy\" pečuje o chov ryb v Polním rybníku a reguluje rybolov na rybníku. V budově Mateřské školy Struhy je \"Hernička\" poskytující dětem prostor pro vzájemné setkávání a využití volného času.\n\nDo vesnice je příjezd po silnici III. třídy č. 3325 Čachovice - Struhy. Ostatní komunikace do sousedních obcí (Lipník, Újezdec, Bor) nejsou ve správě Krajské správy a údržby silnic Středočeského kraje.\n\nVesnicí procházejí dvě cyklotrasy. Ze západu cyklotrasa 8417 Lipník – Dobrovice, ze severu cyklotrasa 0038 Dražice – Čachovice, která pokračuje cyklostezkou Taxis.\n\nStruhy mají pravidelné autobusové spojení s Mladou Boleslaví.\n\n\n"}
{"id": "493297", "url": "https://cs.wikipedia.org/wiki?curid=493297", "title": "Bojetice", "text": "Bojetice\n\nBojetice je vesnice v okrese Mladá Boleslav, součást obce Dobrovice. Nachází se 1 km na sever od Dobrovice. Je zde evidováno 95 adres. Sídlo leží na jižním svahu Chloumeckého hřbetu, poblíž vrcholu U Doubku. Nadmořská výška daného katastrálního území se pohybuje v rozmezí 266–367 metrů.\n\n\n"}
{"id": "493298", "url": "https://cs.wikipedia.org/wiki?curid=493298", "title": "Chloumek (Dobrovice)", "text": "Chloumek (Dobrovice)\n\nChloumek je malá vesnice v okrese Mladá Boleslav, je součástí obce Dobrovice. Nachází se asi 3 km na severozápad od Dobrovice. Je zde evidováno 48 adres.\n\n\n"}
{"id": "493299", "url": "https://cs.wikipedia.org/wiki?curid=493299", "title": "Libichov", "text": "Libichov\n\nLibichov je vesnice v okrese Mladá Boleslav, součást obce Dobrovice. Nachází se 3,5 km na jihozápad od Dobrovice. Vesnicí prochází silnice I/38. Je zde evidováno 70 adres a trvale zde žije 133 obyvatel.\n\n"}
{"id": "493300", "url": "https://cs.wikipedia.org/wiki?curid=493300", "title": "Sýčina", "text": "Sýčina\n\nSýčina (nářečně Sejcina) je vesnice v okrese Mladá Boleslav, je součástí obce Dobrovice. Nachází se asi dva kilometry západně od Dobrovice. V roce 2009 zde bylo evidováno 99 adres.\n\n\n"}
{"id": "493301", "url": "https://cs.wikipedia.org/wiki?curid=493301", "title": "Úherce (Dobrovice)", "text": "Úherce (Dobrovice)\n\nÚherce (nářečně Ouřece) je vesnice v okrese Mladá Boleslav, součást obce Dobrovice. Nachází se 1,5 km na východ od Dobrovice. Je zde evidováno 147 adres. Trvale zde žije 290 obyvatel.\n\n\n"}
{"id": "493306", "url": "https://cs.wikipedia.org/wiki?curid=493306", "title": "Eli-Ad", "text": "Eli-Ad\n\nEli-Ad též Eli'ad nebo Eliad, původně El Al ( אלי-עד nebo אליעד, původně též אל-על, podle popraveného izraelského špióna v Sýrii Eliho Cohena a nedalekého vádí נחל אל על Nachal El Al, též odvozeno od původní vysídlené syrské vesnice El Al -אלעל- v této lokalitě, která uchovávala jméno židovského sídla El'ala -אלעלה- zmiňovaného v Talmudu, v oficiálním přepisu do angličtiny Eli-Ad) je izraelská osada a vesnice typu mošav na Golanských výšinách v Oblastní radě Golan.\n\nNachází se v nadmořské výšce 365 metrů, cca 18 kilometrů východně od města Tiberias, cca 70 kilometrů východně od Haify a cca 120 kilometrů severovýchodně od centra Tel Avivu. Leží na náhorní plošině v jižní části Golanských výšin, poblíž prudkého zlomu, který se západně od osady propadá směrem ke Galilejskému jezeru. Jihovýchodně od obce se zase terén prudce svažuje do údolí vodního toku Nachal Rakad, který odděluje území izraelské a syrské kontroly a tvoří hranici Golanských výšin.\n\nObec je situována v oblasti s hustou sítí zemědělského osídlení, takřka výlučně židovského, tedy bez arabských sídel. Na dopravní síť Golanských výšin je napojena pomocí silnice číslo 98 - hlavní severojižní komunikace v tomto regionu.\n\nEli-Ad leží na Golanských výšinách, které byly dobyty izraelskou armádou v roce 1967 a jsou od té doby cíleně osidlovány Izraelci. Tato vesnice byla založena v roce 1968 jako polovojenské sídlo typu Nachal pod názvem (נח\"ל אל-על) Nachal El-Al. 4. června 1970 byla proměněna na civilní mošav El-Al. Slavnostní předání vesnice do užívání se odehrálo 17. května 1973. Byla tehdy rozšířena a přejmenována na Eli-Ad.\n\nPřání pojmenovat vesnici podle Eliho Cohena vzešlo od samotných osadníků. Osadníci patřili mezi stoupence Izraelské strany práce. Ve zprávě z roku 1977 vypracované pro Senát Spojených států amerických se počet obyvatel odhadoval na 150. Plocha vesnice byla udávána na 4500 dunamů (4,5 kilometrů čtverečních). V Eli-Ad fungují zařízení předškolní péče o děti. Základní školství je k dispozici v nedaleké střediskové obci Bnej Jehuda, střední ve městě Kacrin. Ekonomika obce je založena na zemědělství a turistice. Funguje tu vinařštví שאטו גולן (Chateau Golan).\n\nEli-Ad je sekulární osadou. Jde o menší sídlo vesnického typu s dlouhodobě rostoucí populací. K 31. prosinci 2014 zde žilo 328 lidí. Během roku 2014 stoupla populace o 8,6 %.\n\n\n"}
{"id": "493318", "url": "https://cs.wikipedia.org/wiki?curid=493318", "title": "Seznam účtových skupin účtové osnovy pro podnikatele", "text": "Seznam účtových skupin účtové osnovy pro podnikatele\n\nNíže je uveden seznam účtových skupin směrné účtové osnovy pro podnikatele tak, jak je uveden v příloze č. 4 vyhlášky č. 500/2002 Sb., kterou se provádí některá ustanovení zákona o účetnictví. Účtové skupiny jsou rozděleny do deseti účtových tříd (0 - 9).\n\nÚčtová třída 0 - Dlouhodobý majetek \n\nÚčtová třída 1 - Zásoby \n\nÚčtová třída 2 - Krátkodobý finanční majetek a krátkodobé bankovní úvěry \n\nÚčtová třída 3 - Zúčtovací vztahy \n\nÚčtová třída 4 - Kapitálové účty a dlouhodobé závazky \n\nÚčtová třída 5 - Náklady \n\nÚčtová třída 6 - Výnosy \n\nÚčtová třída 7 - Závěrkové a podrozvahové účty \n\nÚčtové třídy 8 a 9 - Vnitropodnikové účetnictví"}
{"id": "493323", "url": "https://cs.wikipedia.org/wiki?curid=493323", "title": "Počátky české pozitivistické historiografie", "text": "Počátky české pozitivistické historiografie\n\nČeská pozitivistická historiografie se začala vyvíjet od poloviny 19. století, kdy do české historiografie začaly postupně pronikat myšlenky pozitivismu, který zdůrazňoval, že dějepisectví by se mělo zakládat na systematické práci s prameny a nikoli na romantické intuici. Tento ideál však narážel na dějinnou realitu politických bojů a historiografie tak mnohdy sloužila k dodávání argumentů soupeřících politických či nacionálních koncepcí.\n\nProjevilo se to i u pokračovatelů Palackého: Václav Vladivoj Tomek a Antonín Gindely zastávali konzervativnější katolické pozice, zatímco Josef Kalousek byl liberálem, hájícím české státní právo. I přes tyto rozpory ovšem mohla vzniknout kvalitní díla, k nimž přistupovala bohatá ediční práce Josefa Emlera a díla týkající se regionální, zejména moravské historie (Beda Dudík, Vincenc Brandl)\n\nJeště silnější nacionální tón se pak objevoval u česko-německé historiografie, která se snažila dokázat, že české země přijaly křesťanství nikoli od Cyrila a Metoděje, nýbrž od bavorských kněží, a že vyspělá česká kultura je německého původu (Karl Adolf Konstantin Höfler, Ludwig Schlesinger).\n\nPravá vědecká historiografie se ovšem prosadila až po rozdělení pražské univerzity na českou a německou část roku 1882, a to zejména díky působení Jaroslava Golla, který kladl velký důraz na kvalitní vědeckou práci s prameny a zároveň se snažil propojit českou a evropskou historiografii. Odmítal podřídit svou práci politickým či nacionálním požadavkům, což jej a jeho žáky posléze přivedlo do sporu s Masarykem a jeho stoupenci. Dalším významným univerzitním historikem se stal Antonín Rezek, který se orientoval na obecné dějiny.\n\nRostoucí počet historiků umožnil další specializaci historického bádání na různé oblasti. V dějepisectví dále působili také středoškolští učitelé, z nichž je třeba zdůraznit Zikmunda Wintera. Německé dějepisectví (zejména Adolf Bachmann) dále pokračovalo ve zdůrazňování německé kulturní nadřazenosti.\n\nNa vývoj historiografie v českých zemích měly v 2. polovině 19. století vliv především dva faktory: vzestup pozitivismu a politické spory mezi konzervativci a liberály. Pozitivismus kladl důraz na to, aby věda nevycházela ze spekulací, nýbrž za daných faktů. Historiografie se tak měla stát objektivní vědou, jež se neměla řídit jako dříve romantické dějepisectví intuicí, nýbrž měla stavět na systematické práci s prameny, která byla nyní možná díky rostoucímu počtu historiků. Tento způsob práce ovšem nezřídka vedl k chladnému odstupu historika, jehož stanovisko bylo nepodstatné; podstatné bylo skládání obrazu minulosti z analyzovaných faktů.\n\nDruhý faktor představoval politický boj mezi konzervativci, stojící na straně církevní a státní autority, a liberály, snažící se prosadit větší svobody ve společnosti. Tento faktor byl nejvíce zřetelný ve sjednocujícím se Německu, kde historie sloužila jako dodavatelka argumentů k politickému boji. S tím souvisel také orientace historiografie od středověku k novějším dějinám. Podobně tomu tak bylo i v Rakouském císařství, resp. Rakousku-Uhersku a v českých zemích. Vznikaly vážené instituce, o něž se mohl historický výzkum opřít. V Německu to byl časopis \"Historische Zeitschrift\", göttingenská univerzita a velký ediční soubor \"Monumenta Germaniae Historica\". Ve Francii podobnou roli hrála instituce École des chartes a časopis \"Revue Historique\". Ve Vídni pak roku 1854 vznikl Institut für österrechische Geschichtsforschung.\n\nV českých zemích východisko historického bádání představoval stále Palacký. Také zde se do historiografie promítaly spory mezi konzervativci a liberály, k tomu však přistupovaly sílící nacionální česko-německé spory. Institucionální oporou bádání bylo z dřívějšího období Museum Království českého a velké ediční řady, zakládaly se však také instituce nové: Verein für Geschichte der Deutschen in Böhmen (1862), Historický spolek (1866) nebo Historický klub (1871).\nVáclav Vladivoj Tomek (1818–1905) byl žákem Palackého, později se však od Palackého přiklonil ke konzervatismu a katolictví, což se projevilo také na jeho práci. Jako profesor rakouských dějin na pražské univerzitě jevil zájem o předbělohorské období. Odmítal ovšem tvrzení, že Bílá hora znamenala pro český národ neštěstí, ale podle něj se jednalo o „hořký lék na poblouznění národa způsobené Husem“. Po skončení období neoabsolutismu svá stanoviska zčásti přehodnotil a zaujal smířlivější postoj vůči husitství, Husa nově charakterizoval jako člověka, který se snažil napravit pokleslou církev, a začal kritizovat pobělohorský ústavní vývoj. Nakonec se snažil smířit husitství a katolictví tím, že boj mezi stavy a Habsburky interpretoval ne jako boj čistě náboženský, nýbrž jako boj politický pod pláštěm náboženství. Jako významný se ukázal také Tomkův \"Dějepis města Prahy\".\n\nAntonín Gindely (1829–1892) byl rovněž katolíkem, násilnou rekatolizaci ovšem odsuzoval, což jej přivedlo na liberálnější pozice. Zároveň se však jakožto rakouský vlastenec snažil posílit jednotu rakouského státu, čímž si ovšem znepřátelil Čechy i velkoněmecké Němce. Stejně jako Tomek se stal profesorem rakouských dějin na pražské univerzitě a jeho odborná práce se soustředila jednak na vydávání edice \"Monumenta historiae bohemica\" a jednak na téma spojené s českým stavovským povstáním (\"Dějiny českého povstání léta 1618\"), přičemž podobně jako Tomek zastával názor, že se jednalo především o mocensko-politický spor a že náboženská otázka hrála až druhotnou roli.\n\nJosef Kalousek (1838–1915) se jakožto český liberál stavěl proti rakouskému centralismu a ve svém díle \"České státní právo\" popsal ústavní vývoj českého státu, zdůraznil českou suverenitu a volitelnost trůnu. Vedle toho bojoval za pravost Rukopisu královédvorského a zelenohorského (RKZ), ve svém vypjatém nacionalismu dokládal české národní myšlení u Karla IV. a v boji proti slavjanofilství vyvracel souvislost husitství s cyrilometodějstvím.\n\nNa vydávání pramenů se v tomto období zaměřil především Josef Emler (1836–1899), který do české ediční činnosti vnesl novodobé zásady pomocných věd historických. Výsledky jeho bohaté práce zahrnovaly edici zemských desk, \"Fontes rerum Bohemicarum\", vydání klášterních nekrologií, urbářů či městských knih. František Dvorský pak vydával korespondenci významných osobností z 15. a 16. století, zejména však edici \"Sněmy české\".\n\nOkolo Moravského zemského archivu se začala v tomto období formovat skupina historiků, kteří se zaměřovali na dějiny Moravy. Beda Dudík (1819–1890) kromě zkoumání dějin svého rajhradského kláštera sepsal \"Mährens allgemeine Geschichte\", kde se kromě politických dějin snažil vystihnout také dějiny hospodářství, společnosti i kultury. Němci přijali dílo chladně a Čechy popudilo, že Dudík zpochybnil, že by Velehrad byl Metodějovým sídlem. Oponentem tohoto názoru se stal především nacionálněji a političtěji založený Vincenc Brandl (1834–1901), avšak i on nakonec připustil, že Metodějovo sídlo nemuselo být přímo na Velehradě, ale někde v jeho okolí. Brandl také pokračoval ve vydávání edice \"Codex diplomaticus et epistolaris Moraviae\", přičemž poukázal na falza, jež do tohoto projektu zařadil Antonín Boček.\n\nDějiny ještě menších regionů a měst začalo zpracovávat množství dějepisců, kteří byli často středoškolskými učiteli, kněžími či archiváři. Svůj zájem soustředili zejména na hmotnou kulturu. Někteří historici se zaměřili také na církevní dějiny, právní dějiny (Hermenegild Jireček), dějiny literatury (Alois Vojtěch Šembera považoval RKZ za falza, zatímco Josef Jireček obhajoval jejich pravost).\n\nRůst nacionalismu prohluboval rozpory mezi českou a německou společnost v českých zemích i v oblasti historiografie. Čeští Němci si roku 1862 založili vlastní historickou badatelskou instituci: Verein für Geschichte der Deutschen in Böhmen. Spory mezi českou a německou historiografií se vedly především o způsob christianizace českých zemí a o význam německé kolonizace. Němečtí historici tvrdili, že pokřesťanštění českých zemí proběhlo díky činnosti bavorských kněží, nikoli díky činnosti Cyrila a Metoděje, a že svobodní Němci ve 13. století přicházeli mezi nesvobodné Čechy a povznášeli jejich kulturu. Nejvýznamnějšími německými historiky byl Karl Adolf Konstantin Höfler, který se stavěl proti českému státnímu právu a snažil se dokázat nepůvodnost Husova učení. Husovu závislost na Johnu Wycliffovi popisoval také Johann Loserth. Kulturní prioritu německého živlu zase hlásal Ludwig Schlesinger.\n\nPo několika desetiletích usilovné analýzy pramenů se ukázaly meze dosavadní pozitivistické historiografie, jež nebyla schopna řaděním ověřených faktů v ucelené syntéze vylíčit ucelené dějiny. Industrializace, růst populace a sociálního napětí na konci 19. století vedly k rozkolísání tradičních hodnot, které vyvrcholilo až Nietzscheho nihilismem. Tato skepse se však projevovala spíše jen teoreticky, a v českých zemích se navíc projevila poněkud méně než v západní Evropě. V praxi se dále uplatňovaly metodologické principy pozitivistické historické vědy, nicméně zároveň se historikové snažili, aby se historie nerozvíjela jen samu pro sebe, ale začalo se uvažovat o smyslu historie pro život. S tím souviselo také změna téměř výlučné orientace historiografie na politické dějiny také na dějiny kulturní a hospodářsko-sociální.\n\nV českém prostředí se začala projevovat také skepse vůči nekritickému nacionalismu, čímž se však mladší generace nutně dostávala do střetu nejen se starší generací, ale také s českými politiky, kteří práci historiků často považovali za oslabení národních zájmů. Velkým impulsem pro rozvoj české historiografie se stalo rozdělení pražské univerzity na českou a německou roku 1882. Historické katedry na filosofické fakultě se staly místem, kde se studenti učili vědecké práci a metodám, a později také místem vědeckého bádání. S tím se také začaly objevovat spory mezi univerzitou a staršími institucemi, zejména Muzeem Království českého, kde nezřídka pracovali historici, kteří neprošli vědeckým školením. Z tohoto sporu nakonec vyšla vítězně univerzita, která se stala centrem historické vědecké práce. Práce historiků vycházely zejména v \"Českém časopise historickém\", založeném roku 1895. Kromě toho vycházel \"Časopis českého musea\" nebo \"Památky archeologické a místopisné\".\n\nJaroslav Goll (1846–1929) znamenal pro českou historiografii, podobně jako dříve Palacký, obrat. Na rozdíl od Palackého sice nevytvořil monumentální dílo, jeho učitelská činnost s důrazem na vědeckou kvalitu však ovlivnila celou generaci jeho žáků natolik, že se hovoří o „Gollově škole“. Goll se distancoval od ideovosti a velkých filosofických koncepcí. Přispěl k propojení české a evropské historiografie: stýkal se se zahraničními historiky, psal do zahraničních periodik a hlavně podnítil zájem českých historiků o obecné dějiny, kterým se v českém prostředí doposud příliš velká pozornost nevěnovala. To ovšem také znamenalo, že historikové začali docházet k závěru, že český národ a jeho dějiny nejsou v evropském kontextu až zas tak výjimečné, jak se dřívější nacionální historikové domnívali. Apolitičnost, konzervativnost a přísná vědeckost však Golla a jeho žáky přivedla do sporu s Masarykem. Po vzniku Československa se pak dostal do izolace.\n\nSpolu s Gollem přešel na českou univerzitu také Josef Emler a značný vliv zde měl také Antonín Rezek (1853–1909), který se orientoval na obecné a rakouské dějiny. Spolu s Gollem založil Český časopis historický. V letech 1900–1903 však vykonával funkci ministra pro české záležitosti, což vytvořilo mezi ním a českými kolegy propast, takže se už k práci historika nevrátil. Další historikové se v rámci obecných dějin specializovali: Konstantin Jireček se zabýval dějinami Balkánu a Byzance, Justin Václav Prášek se zaměřil na Orient, Emanuel Peroutka na antické dějiny.\n\nMimo tento proud stál Čeněk Zíbrt, který ve svém zejména folkloristickém a etnografickém zájmu nashromáždil množství materiálu, nedokázal však vytvořit metodu pro jejich zpracování, a tak Zíbrtovy práce i díla jeho následovníků zůstávala jen neuspořádaným souhrnem materiálů z různých oblastí kultury. Do historického bádání se dále zapojovali středoškolští učitelé, z nichž nejvíce vynikl Zikmund Winter, který se pokusil uměleckou formou zpopularizovat historii, na rozdíl od Aloise Jiráska však jeho díla neměla zároveň sloužit k propagaci nacionálních nebo politických myšlenek. Další středoškolský učitel August Sedláček vytvořil příručku historického místopisu a encyklopedií hradů, zámků a tvrzí a Jindřich Vančura přispěl svým překladem bohemisty Ernesta Denise a zároveň rozpoutal polemiku o smyslu českých dějin.\n\nPomocné vědy historické v této době stagnovaly, neboť se nenašel žádný následovník formátu Josefa Emlera. Edice historických pramenů pokračovaly, avšak podle starého způsobu práce. Velkého rozvoje však došly dějiny práva a regionální dějepisectví.\n\nNěmecká historiografie se dále snažila dokázat důležitost německého národa v českých zemích. Někteří, jako například Emil Werunsky nebo Josef Neuwirth, kteří se zabývali dobou Karla IV., tak činili umírněně, ale například Adolf Bachmann činil ostré výpady proti Palackému, popíral kulturní rovnoprávnost Čechů a Němců a husitství chápal jako ryze protiněmecké hnutí, přičemž zcela opomíjel náboženský a sociální rozměr husitské revoluce. August Fournier se zase snažil dokázat, že veškerý český průmysl se vyvinul jen díky činnosti Němců.\n\n"}
{"id": "493327", "url": "https://cs.wikipedia.org/wiki?curid=493327", "title": "Projekt 941 Akula", "text": "Projekt 941 Akula\n\nProjekt 941 Akula (: Проект 941 Акула) je třída raketonosných ponorek s jaderným pohonem stavěných v Sovětském svazu v letech 1977–1989. NATO přidělilo této třídě kódové jméno Typhoon (\"Tajfun\"). Tento typ stále představuje největší postavené ponorky všech dob (výtlak ponorek třídy \"Ohio\" je méně než poloviční).\n\nPostaveno bylo celkem šest jednotek této třídy, sedmou rozestavěnou se Sověti po skončení studené války rozhodli nedokončit a sešrotovat. Jelikož je jejich provoz velice nákladný a životnost mezikontinentálního raketového systému SS-N-20 Sturgeon již skončila a tyto rakety byly rozmístěny pouze v počtu deseti kusů v roce 2005 na ponorce TK-20 \"Severstal\", nový mezikontinentální raketový systém SS-N-28 Bark, který měl nahradit končící SS-N-20 Sturgeon třikrát selhal a nepovedlo se jej nikdy oživit, Rusko tyto ponorky vyřadilo: 3 byly sešrotovány a pouze TK-208 \"Dmitrij Donskoj\" byla ponechána a je používána pro testy nových mezikontinentálních raket SS-N-30 Bulava, které budou použity na ponorce projektu 955 \"Borej\". Dvě další ponorky projektu 941 kotví na základně Severodvinsk. V současné době (2011) jsou všechny 3 ponorky odstaveny na námořní základně u města Severodvinsk, v závodě Sevmaš, kde se čeká na jejich rekonstrukci a další provoz a nahrazení raketových systémů za systém Bulava u dalších dvou ponorek TK-20 \"Severstal\" a TK-17 \"Archangelsk\". Toto rozhodnutí o dočasném vzdání se likvidace ponorek 941 Typhoon padlo 10.2.2012, protože je lepší ponorky opravit a používat a peníze ušetřené investovat do letadlových křižníků Ruska. Pro jaderné odstrašení tak Rusko raději využívá technologicky starší a levnější ponorky tříd \"Delta III\" z Pacifické základny a \"Delta IV\" ze Severní základny, které postupně nahradí nové ponorky třídy \"Borej\" a poté 935-2 třídy \"Borej II\". Možná dojde k přejmenování třídy ponorky s 12 sily, která má být velmi malá a velmi mrštná.\n\nVývoj nové těžké strategické ponorky byl schválen v prosinci 1972. Dne 19. prosince 1973 sovětská vláda oficiálně oznámila zahájení prací na ponorkách projektu 941 \"Akula\" (nezaměňovat s Projektem 971, který má v kódu NATO označení \"Akula\"). Konstrukční práce probíhaly v Leningradské konstrukční kanceláři Rubin pod vedením hlavního konstruktéra S. N. Kovaljova. Výrobu ponorek provedl výrobní závod v Severodvinsku ve své loděnici č. 402. Vývoj programu přitom urychlovala potřeba reagovat na vývoj amerických raket Trident a jejich nosičů v podobě raketonosných ponorek třídy \"Ohio\".\n\nPonorky projektu 941 byly speciálně určeny pro službu pod ledovým příkrovem v Severním ledovém oceánu. V jejich koncepci se výrazně projevila změna požadavků, které byly na strategické ponorky kladeny, zejména díky zvětšujícímu se doletu balistických raket SLBM. Starší ponorky třídy \"Yankee\" nesly střely s doletem cca 2000 km a před útokem proto musely proniknout protiponorkovou obranou severního Atlantiku relativně blízko k severoamerickým břehům. Proto u nich byly vyžadovány vysoké výkony. V době vývoje ponorek projektu 941 však dolet balistických raket dovoloval, aby operovaly nedaleko sovětského pobřeží či dokonce vypustily své rakety kotvíce v přístavu. Preferována tak byla jejich vytrvalost, palebná síla a odolnost, což se projevilo v jejich značně odlišné koncepci.\n\nCelkem bylo v letech 1977-1989 postaveno 6 ponorek této třídy, přičemž stavba sedmé byla po skončení studené války zastavena. V roce 1991 byl rozestavěná ponorka sešrotována. Základna ponorek projektu 941 se nachází na poloostrově Kola v zátoce Něrpičaja - Západnaja Litsa. V 80. letech zde byly proraženy čtyři tunely, které chránily ponorky před případným jaderným úderem na stojící ponorky v přístavu.\n\nSovětský svaz se v době studené války snažil uchránit své ponorky před útokem ze strany USA v první fázi, protože v případě jaderného útoku právě ponorky jako jediné mohly provést odvetný úder. Bylo tedy důležité najít takové místo, kde by nemohly být napadeny americkými ponorkami. Takovou možnost jim poskytoval právě Severní ledový oceán.\n\nArktida představovala jedinou oblast na světě, kde se raketonosné ponorky mohly před americkými ponorkami schovat. Severní ledový oceán je plný mělkých moří, po nichž Sovětský svaz mohl své ponorky rozptýlit. A využitím mělkého koridoru přes Karské moře, moře Laptěvů a Beaufortovo moře na severoamerické straně by tak sovětská ponorka klidně mohla zaujmout pozici mezi ledovými horami Baffinova zálivu nad Kanadou, v západogrónských fjordech nebo dokonce v kanálech, které vyúsťují v Hudsonově zálivu přímo v Kanadě. Taková ponorka by se tu mohla skrývat takřka neslyšitelně na rozdíl od ostatních povrchových plavidel, která by svým hlukem naopak svou pozici odhalovala. Pokusy vyvinout sonar, který by kompenzoval rušivé vlivy jako jsou praskot na sebe se valících ker, štěkání mrožů, volání tuleňů, změna salinity vody a teplot se v době studené války však vytvořit nepodařilo.\n\nPonorky projektu 941 byly navrženy hlavně pro operace v Severním ledovém oceánu, kde měly vyčkávat pod ledem a v případě vypuknutí jaderné války nepříteli zasadit druhý zničující úder pomocí svých 20 balistických raket nesoucích 200 jaderných hlavic.\n\nTrup ponorky je řešen jako katamaran, který tvoří pět oddělených tlakových trupů krytých společným vnějším trupem z nízkomagnetické oceli. Celkem je ponorka rozdělena na 19 oddělení. Dva paralelní hlavní tlakové trupy mají délku 149 metrů a průměr 7,2 metru a jsou spojeny vnitřním průchodem. Mezi nimi je prostor rozdělený do tří úseků – na přídi jsou torpédomety (oddělený tlakový trup) a uprostřed šachty balistických raket (zcela netypicky umístěné před věží) a v zadní části, tedy přímo pod věží je umístěn další kratší tlakový trup s úsekem řízení boje a velení. Zadní části hlavních tlakových trupů obsahují na sobě nezávislá oddělení pohonných jednotek (v každém je jeden reaktor), každá roztáčí jednu vrtuli. Pátý tlakový trup je na zádi mezi hřídelemi lodních šroubů. Vnitřní tlakové trupy, centrální část vnějšího trupu a torpédové oddělení jsou přitom vyrobeny z titanu. Toto řešení dává ponorkám velkou odolnost při poškození protiponorkovým torpédem – při zničení jednoho z hlavních trupů či jedné z pohonných sekcí by měla být stále schopna dokončit svůj úkol.\n\nPotřebám služby v arktidě odpovídá použití plochých zatažitelných předních hloubkových kormidel a robustně řešených zadních řídících ploch. Hřídele hnacích vrtulí jsou umístěny v kleci, věž ponorky je vyztužená. Trup ponorky je pokryt speciálním obložením, které pohlcuje zvukové vlny. Redukci akustického signálu slouží systém dvou cívek s gumovými provázky, které tlumí nárazy pohonných zařízení. Nad hlavním centrálním trupem za raketovými sily je umístěn záchranný modul, který se v případě ohrožení oddělí od trupu plavidla.\n\nPohonný systém tvoří dvě od sebe oddělené sekce, umístěné ve vlastních tlakových trupech s nezávislým řízením. Je tvořen dvěma vodou chlazenými jadernými reaktory typu OK-650B o výkonu 190 MW, dvěma parními turbínami o výkonu 2× 50 000HP a čtyřmi generátory. Jako záložní zdroj slouží dva 800 kW dieselové generátory. Každý ze dvou lodních šroubů má sedm pevných listů. . Tyto listy se však nikdy nepodařilo vyrobit jako tiché i když jsou v ochranném prstenci. Navíc tyto dva šrouby i když jsou dost od sebe vzdáleny, jsou protiběžné, což oproti jednošroubým ponorkám USA je značným zdrojem hluku.\n\nPonorky projektu 941 disponují řadou moderních sledovacích a spojovacích systémů. Z bojové věže se vysouvá radiolokátor pro sledování hladinových cílů, dále pak dva periskopy, které jsou vybaveny kromě klasických optických aparatur i noktovizorem a kamerovým systémem. Dále se zde nacházejí spojovací antény Tsunami. Mezi hlavní sonarové prostředky patří nízkofrekvenční sonar MGK-500 a sonar zadní polosféry SKAT-3.\n\nHlavním navigačním systémem je družicový, námořní a zaměřovací systém Legenda. Navigační systém Legenda sleduje pomocí družic hladinové cíle po celém světě a umožňuje navedení ponorek na své cíle bez pomoci letectva nebo hladinových lodí. Ponorky jsou také vybaveny čtyřmi hydroakustickými stanicemi, které dovolují sledovat 10–12 různých cílů. Jsou rovněž vybaveny nízkofrekvenčními komunikačními bójemi pro posílání zpráv z velkých hloubek nebo pod ledovým příkrovem.\n\nVýzbroj ponorek projektu 941 tvoří 20 balistických raket a šestice torpédometů, z toho jsou dva ráže 650 mm a čtyři ráže 533 mm.\n\nHlavní výzbroj ponorek tvořilo 20 odpalovacích trubic D-19 nesoucích mezikontinentální balistické rakety R-39 (RSM-20, SS-N-20 Sturgeon), používaná námořnictvem v letech 1983–2004. Rakety byly třístupňové, poháněné motory na kapalné pohonné látky. Používaly inerciální navádění. Každá měla deset samonaváděcích návratových těles MIRV s motorem na kapalná paliva, nesoucích jadernou hlavici o ekvivalentu 200 kT TNT (celkem tedy 200 na ponorku). Raketa R-39 měla hmotnost 84 tun a dolet 8300 km s přesností zásahu 500 m. Po uzavření smlouvy START III bylo možné instalovat na raketu maximálně 4 hlavice , každá o ekvivalentu 500 kT TNT.\n\nPři střelbě z ponořené ponorky byly rakety nejprve vymrštěny z odpalovacích trubic pomocí stlačeného vzduchu vytvořeného pomocí generátoru umístěného u dna odpalovacího sila. Plyn přitom plnil dvě základní funkce. Za prvé plyn po otevření krytu sila vymrštil střelu nad hladinu. Za druhé plyn generovaný vlastní střelou kolem ní utvořil bublinu snižující odpor vody.\n\nZkoušky prvních odpalů začaly na sklonku 70. let, ale pro časté poruchy byly rakety zařazeny do výzbroje až v roce 1983. V průběhu let často docházelo k haváriím. Například v roce 1991 poškodil jednu z těchto ponorek požár balistické střely, která vybuchla uvnitř odpalovací šachty. V 90. letech začalo vyřazování těchto střel, přičemž je měla nahradit modernější verze R-39M (SS-N-28). Její vývoj ale byl neúspěšný, což přispělo k vyřazení ponorek projektu 941 po skončení technické životnosti raket R-39 jež nebylo čím nahradit. Rusko se poté přeorientovalo na vývoj nových raket R-30 Bulava, pro jejichž zkoušky byla ponechána ve službě ponorka \"TK-208 Dmitrij Donskoj\", v současnosti jediná aktivní ponorka projektu 941.\n\nPonorky projektu 941 jsou vybaveny šesti torpédomety se zásobou 22 protiponorkových střel a torpéd různých typů. Z těchto torpédometů lze vypouštět i miny. Dva z torpédometů mají ráži 650 mm a čtyři ráži 533 mm.\n\nTorpédomety ráže 650 mm slouží k vypouštění protilodních torpéd typu 65 či střel RPK-6 Vodopad (SS-N-16 Stallion) s doletem 100 km nesoucích buď 400mm protiponorkové torpédo či jadernou hlubinnou pumu. Z torpédometů ráže 533 mm lze odpalovat klasická torpéda, protiponorkové a protilodní střely RPK-2 Vjuga (SS-N-15 Starfish) či torpéda VA-111 Škval.\n\nPravděpodobně nejznámější fiktivní ponorkou třídy Tajfun byla \"Rudý říjen\" - ponorka se schopnostmi stealth, předmět románu Toma Clancyho \"Hon na ponorku\" a jeho filmové zpracování z roku 1990, kde se v hlavní roli objevil Sean Connery jako fiktivní kapitán Marko Ramius.\n\n\n"}
{"id": "493331", "url": "https://cs.wikipedia.org/wiki?curid=493331", "title": "Liška obecná (houba)", "text": "Liška obecná (houba)\n\nLiška obecná (\"Cantharellus cibarius\") je známá jedlá houba z čeledi liškovitých. Její žluté plodnice jsou kulinářsky ceněné.\n\nČeský název vychází z podobnosti mezi barvou plodnic a liščí srsti. Na Moravě a na Českomoravské vrchovině se tyto houby označují jako \"kuřátka\", na Slovensku jako \"kuriatka\". Mezi její další lidové názvy patří \"kořátka\", \"kuřičky\" či \"kurčata\".\n\nPlodnice mají žlutou až oranžovou barvu. Jsou \"gymnokarpní\" – jejich hymenium je trvale obnažené.\n\nKlobouk je žloutkově žluté barvy. V mládí je podvinutý, později se oplošťuje, jeho střed se prohlubuje a okraje se zprohýbávají. Klobouk je tenký, holý a matný, jeho šířka činí 2–7 cm. Má lištovitý hymenofor. Lišty jsou nízké s vidličnatými anastomózami a příčnými spojkami, sbíhají daleko na třeň.\nTřeň je vysoký 3–6 cm, široký 1–2,5 cm, válcovitého tvaru se zúžením vespod. Je zbarven stejně nebo o něco světleji než klobouk.\n\nDužnina je bělavá, mírně nažloutlá. Voní po koření, zvláště mladé plodnice pak vykazují příjemnou meruňkovou vůni. Chutná mírně štiplavě, po pepři, proto je v němčině označována jako \"Pfifferling\".\n\nJejí výtrusný prach má nažloutlé zabarvení. Výtrusy jsou hladké, elipsoidního tvaru a velikosti 8–11 × 5–6 μm.\n\nLiška obecná se vyskytuje v severnějších částech Evropy, v Severní Americe včetně Mexika, v Asii včetně Himálají a v Africe včetně Zambie.\n\nLišku obecnou lze v České republice najít zejména v jehličnatých lesích v borůvčí, mechu a trávě. Žije v ektomykorhize s většinou stromů, zejména pak se smrky a borovicemi. Fruktifikuje od června do října, obzvlášť v srpnu a září. Plodnice bývají uspořádané do tzv. čarodějných kruhů, společně s podhoubím jsou situované na kružnici, v jejímž středu stojí hostitelský strom.\n\nLiška obsahuje vitamín C (0,4 g na 100 g čerstvé hmotnosti), je bohatá na draslík (0,5 g na 100 g čerstvé hmotnosti) a zařazuje se mezi nejbohatší známé zdroje vitamínu D, obsahuje ho až 212 MJ (5,3 μg) na 100 g čerstvé hmotnosti. Obsahuje insekticidní látky což souvisí s její odolností proti červivění.\n\nLiška obecná je jedlá, ceněná a chuťově výtečná, se specifickým aroma. Díky obsahu chuťových látek rozpustných v tucích se liška výborně vyjímá ve smetanových omáčkách či v kyselých mléčných polévkách, taktéž se nakládá do octa. Je vhodná k drcení na kořenící houbový prášek. Je také možné ji zamražovat. Plodnice má pevnou konzistenci, kterou si zachovává i při tepelné úpravě, je však poněkud těžce stravitelná. Nečerviví a dobře snáší transport.\n\nLiška obecná je tržní houbou jak v Česku, tak ve všech zemích, kde se vyskytuje. Je významným artiklem v celosvětovém měřítku, ročně se jí prodá asi 150–200 tisíc tun v celkové hodnotě 1,5 miliardy dolarů. Tato produkce pochází výhradně ze sběru ve volné přírodě. Pokusy o umělé pěstování lišek byly sice úspěšné, avšak ekonomicky nevýhodné.\n\nPrvní záznamy o její konzumaci pocházejí ze 16. století, obecné známosti však dosáhla až s rozšiřováním francouzské kuchyně ve století 18., kdy se objevovala na stolech šlechticů. Dnes je její použití v kuchyni běžné v Evropě a Severní Americe. V roce 1836 ji švédský mykolog Elias Fries popsal jako „jednu z nejdůležitějších a nejlepších jedlých hub“.\n\n\n"}
{"id": "493332", "url": "https://cs.wikipedia.org/wiki?curid=493332", "title": "Wanda Jacksonová", "text": "Wanda Jacksonová\n\nWanda Jacksonová, celým jménem Wanda Lavonne Jackson (* 20. října 1937), je americká rockabilly a country zpěvačka.\n\nNarodila se sice v Oklahomě, ale od 4 let vyrůstala v Kalifornii. Jako dítě se učila hrát na kytaru a klavír. Jako patnáctiletá vyhrála soutěž talentů a směla denně čtvrt hodiny vystupovat na místní radiostanici. Zde ji slyšel country zpěvák Hank Thompson a povzbudil ji k dalšímu vystupování. Trvala však na tom, že nejřív dokončí střední školu. V roce 1955 vyrazila na turné, kromě jiných s Elvisem Presleym. V roce 1961 se vdala a měla dvě děti. Její manžel Wendell Goodman se vzdal práce u IBM a stal se jejím manažerem.\n\nByla první ženou která zpívala „divokou hudbu“ jako její mužští kolegové a její písně zpívala drsným hlasem. Pro dříve stydlivou Ameriku byla příliš divoká a největších úspěchů dosáhla v zahraničí. Pro zahraniční fanoušky zpívala též německy, nizozemsky, japonsky, v roce 1959 byla píseň „Fujiyama Mama“ měsíc na špici japonské hitparády – a to přestože v písni byly málo citlivé narážky na svržení atomové bomby:„I've been to Nagasaki, Hiroshima too / The things I did to them baby, I can do to you“. Její dodnes nejznámější rock and rollový titul „Let's Have A Party“ přišel v roce 1960. Jejími dalšími hity byly písně: „Silver Threads And Golden Needles“, „Stupid Cupid“, stejně jako dva jí samotnou složené tituly „Right Or Wrong“ a „Mean Mean Mean“. V roce 1987 natočila v tehdejším Československu společné album \"Let's have a party in the Prague\" se zpěvákem Karlem Zichem.\n\nHrála občas kromě country hudby a rock and rollu také hudbu žánru gospel. Její kariéra zahrnuje více jak 50 alb a při věku více než 70 let jezdí na turné.\n\nDostalo se jí mnohých poct, kromě jiných přijetí do \"Oklahoma Country Music Hall Of Fame\", \"Rockabilly Hall Of Fame\" a \"International Gospel Music Hall Of Fame\". V roce 2009 byla uvedena do \"Rock and Roll Hall of Fame\" v kategorii Průkopníci (\"Early Influence\").\n\n"}
{"id": "493335", "url": "https://cs.wikipedia.org/wiki?curid=493335", "title": "Eric Woolfson", "text": "Eric Woolfson\n\nEric Woolfson (18. března 1945 Glasgow, Skotsko – 2. prosince 2009 Londýn, Anglie) byl britský hudebník, zpěvák, klávesista, hudební producent a skladatel, jeden ze zakladatelů rockové skupiny The Alan Parsons Project.\n\nThe Alan Parsons Project vznikli díky spolupráci Skota Woolfsona a Angličana Alana Parsonse v roce 1975. Do konce 80. let vydali 10 studiových alb, při vytváření jedenáctého, které se mělo jmenovat \"Freudiana\", se ale projevily autorské neshody mezi oběma hudebníky a \"Freudiana\" nakonec vyšla jako první sólové album Erica Woolfsona. Tím také skončila existence skupiny The Alan Parsons Project.\n\nWoolfson se následně začal pohybovat v oblasti muzikálů. Napsal díla jako \"Gaudi\" nebo \"Gambler\", která jsou známá především v Německu a Rakousku.\n\nZemřel v prosinci 2009 na rakovinu.\n\n"}
{"id": "493356", "url": "https://cs.wikipedia.org/wiki?curid=493356", "title": "Brienzer Rothorn", "text": "Brienzer Rothorn\n\nBrienzer Rothorn je vrchol dosahující výšky 2350 m n. m. na rozhraní kantonů Bern, Luzern a Obwalden v Alpách ve Švýcarku. Přímo pod vrcholem se rozprostírá jezero Brienzersee a samotná obec Brienz.\n\nMísto Brienz Rothorn bylo široce známé již před otevřením železnice na Rothorn. V roce 1829, v místě, kde se setkávají tři kantony (Bern, Luzern a Obwalden), byl osazen žulový kámen. Kromě Faulhorn byl již tehdy Rothorn jedním z nejznámějších vyhlídkových míst Berner Oberland.\n\nJak a kdy Rothorn dostal své jméno (což v němčině znamená \"červený roh, červená trubka\"), je nejisté. Podle legendy bylo místo pojmenováno roku 1380, kdy strážce foukal do rohu (trubky) tak silně, až zemřel a jeho roh se zbarvil krví.\n\nVe Švýcarsku jsou tři desítky pohoří s názvem \"Rothorn\", 17 ve Valais a 11 v Berner Oberland.\n\nBrienzer Rothorn je turisticky vyhledávané místo z kterého je možno zhlédnout okolní pohoří v kantonech Bern, Luzer a Obwalden.\nVrchol je dostupný celodenním pěším výstupem nebo pohodlně úzkorozchodnou parní ozubnicovou železnicí Brienz Rothorn Bahn.\n\n\n"}
{"id": "493361", "url": "https://cs.wikipedia.org/wiki?curid=493361", "title": "Als (řeka)", "text": "Als (řeka)\n\nAls, v horním toku nazývaná také \"Dornbach\", nebo \"Alsbach\" i \"Alserbach\", je 10,55 km dlouhá řeka ve Vídni, dnes je z části zaklenutá a tvoří součást městské kanalizační sítě.\n\nAlserbach je lesní potok Vídeňského lesa a má charakter horského potoku. Pro nepropustnost dna potoku při intenzivních srážkách se mění v divokou bystřinu a někdy dochází k povodním. V horním toku Alsu ještě v lese teče voda velmi příkře a dochází k erozím půdy.\n\nAls pramení v Dolních Rakousích pod osadou Exelberg poblíž Frenze u Vídně. V tomto okrese se potok jmenuje \"Dornbach\", brzy v okrese Hernals se mění v řeku a plyne jihovýchodním směrem do části \"Amundsenstraße\" po hranici mezi okresy Hernals a Penzing. Potom odbočí tok řeky na západ, podél pravé strany Neuwaldegger Straße a teče potom po okraji Marswiese až do ústí potoku Eckbach. Zde je vtokový objekt do zaklenuté části potoku. Potok tekl původně podél Neuwaldegger Straße, Alszeile, Richthausenstraße, Rotzergasse a Jörgerstraße. Zde dosahuje hranice okresu Währing, a konečně okres Alsergrund, ve kterém odbočuje a následuje ulicí Lazarettgasse. Zde byla vyvýšenina \"Herzogspoint\". Na severu odbočuje a sleduje Spitalgasse a Nußdorfer Straße. U dnešní křižovatky Nußdorfer Straße a Alserbachstraße přitéká do Alsu Wahringerský potok a dále teče podél Alserbachstraße. Původně ústil ve městě do starého Dunajského ramene v současné Liechtensteinerstraße (Salzgrieß). Po zanesení ramene naplaveninami ústí potok v současné době do Dunajského kanálu u mostu Friedenbrücke. Od roku 1902 je potok součástí hlavní stokové sítě a při přívalových deštích vtéká přebytek vody do Dunajského kanálu.\n\nPro vysvětlení názvu Als máme několik možností. Často je odvozen od keltského \"Alt\", což může znamenat chladný potok. Jiné vysvětlení názvu může být ze staroslovanského slova \"Olša\", což znamená olše. První písemná zmínka je v dokumentu z roku 1044. Podle toku Ottakringerského potoku při stavbě minoritského kláštera kolem roku 1200 jedno rameno Alsu směřovalo dolů k Vídni. Přes Sensengasse a Währinger Straße vedla voda západně od Skotské brány \"(Schottentors)\" hradebním příkopem a následovala pak Schotten a Herrengasse až do původního řečiště Ottakringerského potoku. Přes Strauchgasse a hluboký příkop vytvořilo rameno Alsu nakonec Dunajský kanál. Mezi lety 1430 až 1440 mohlo se vytvořit nové rameno Alsu ve vnitřním městě a zavlažovat hradební příkop a sloužit vodou pro mlýn na jeho toku.\n\n\n"}
{"id": "493362", "url": "https://cs.wikipedia.org/wiki?curid=493362", "title": "Firemní veřejné vztahy", "text": "Firemní veřejné vztahy\n\nPublic affairs (česky veřejné záležitosti; též legal & corporate affairs či government relations, zkráceně PA) je rozsáhlým souborem aktivit zahrnujícím identifikování, vyhodnocování, plánování a reagování na příležitosti a rizika vznikající v důsledku politických a správních rozhodnutí, která mají vliv na podnikající subjekty či jiné organizace. \n\nPublic affairs management, čili řízení veřejných záležitostí, je tak součástí každé firmy, která se zajímá v širším kontextu o své podnikatelské prostředí.\n\nÚlohou public affairs (PA) agentur je zastupovat podnikatelský subjekt tak, aby přispěly k obhajobě či prosazení jeho zájmů v legislativním prostředí dané země, respektive v jakémkoliv regulovaném podnikatelském prostředí (např. OECD, Evropská unie, kraj, město). \n\nPublic affairs využívá nástroje a postupy, jejichž prostřednictvím lze monitorovat legislativní úpravy, poskytovat odborné konzultace či plánovat informační kampaně.\nObor Public affairs zahrnuje tyto základní aktivity: \n\nLobbing je jedním z důležitých a nedílných nástrojů public affairs. Užší (anglosaské) pojetí charakterizuje lobbing jako zastupování a prosazování zájmů při schvalování legislativy, širší pojetí zahrnuje i ovlivňování exekutivních rozhodnutí na státní či samosprávní úrovni.\n\nLobbing je součástí demokratického rozhodovacího procesu. \n\nV Evropě existuje střešní organizace P.A.C.E. sdružující hlavní národní asociace Public affairs firem a profesionálních konzultantů v mnoha zemích Evropy. Založena byla v roce 2011 a za Českou republiku je členem Asociace Public Affairs Agentur (APAA).\n\nV ČR působí řada PR agentur, které podle svých webových stránek nabízejí také Public Affairs služby, členů APAA je v současnosti sedm,\n\n"}
{"id": "493365", "url": "https://cs.wikipedia.org/wiki?curid=493365", "title": "Signalizační systém č. 7", "text": "Signalizační systém č. 7\n\nSignalizační systém č. 7, (SS7), nebo též (CCS7, C7) je sada protokolů pro síťovou signalizaci používaná ve většině telefonních sítí.\n\nProtokoly ISUP, NUP nebo TUP používají digitální telefonní ústředny v pevných i mobilních telefonních sítích pro spojování a rušení telefonních hovorů, protokol MAP zajišťuje v mobilních sítích Mobility management, jehož úkolem je směrování volání a zpráv na mobilní telefony, a slouží pro přenos SMS mezi ústřednami a SMS centrem, protokol CAP pak řeší úkoly související s používáním předplacených telefonních karet a roamingem a umožňuje operátorům poskytovat některé pokročilejší služby. SS7 neslouží k přenosu telefonních hovorů, uživatelských dat při mobilním připojení k Internetu, ani pro přenos signalizace mezi účastníkem a telefonní ústřednou. Sítě VoIP a LTE používají jiné signalizační protokoly a SS7 používají nejvýše pro propojení s veřejnou telefonní sítí.\n\nOznačení CCS7 (Common Channel Signaling 7) zdůrazňuje, že signalizace probíhá po společném signalizačním kanálu (např. v jednom časovém slotu linky E1), odděleně od kanálu, který přenáší hovor. Jeden signalizační kanál s SS7 je schopen obsloužit přibližně 1000 kanálů pro přenos hlasu nebo dat.\n\nV telefonních sítích používajících SS7 jsou signalizační okruhy odděleny od hlasových. Na telefonní síť tak můžeme pohlížet jako na dvojici vzájemně propojených sítí:\n\n\nUzly signalizační sítě souhrnně nazývané signalizační body (Signalling Points – SP) lze rozdělit do tří skupin:\n\n\nSP, které zpracovávají signalizační zprávy (obsahují aplikační vrstvy SS7) se nazývají Signalling End Points (SEP); každý SSP nebo SCP je SEP, ale funkcionalitu SEP mohou mít i některé STP.\nJednotlivé prvky signalizační sítě jsou pro zvýšení spolehlivosti zdvojené, umístěné v různých lokalitách a vzájemně propojené, aby se funkčnost sítě zachovala i při výpadku jednotlivých linek a uzlů. Jednotlivé propojovací linky mezi dvojicemi zařízení jsou vedeny odlišnými cestami. Struktura sítě tak připomíná příhradovou konstrukci mostu. Rutinně se využívá vyvažování zátěže a zatížení linek se udržuje pod 40%, aby při výpadku jedné z linek bylo zatížení pod 80% a zbývala kapacita i pro provozní špičky. Síť je dimenzována tak, aby byla schopna pracovat při běžných denních špičkách, ne však při mimořádné zátěži (Silvestr apod.). Sledování funkčnosti linek je automatické, ale pro dosažení maximální dostupnosti musí existovat prostředky pro monitorování sítě, aby bylo možné obcházet případná místa výpadků a včas plánovat rozšiřování sítě podle postupného zvyšování provozu. Pro plánované akce vyžadující vyšší provoz se doporučuje dočasné posílení příslušné části sítě.\n\nSignalizační linky se rozlišují podle toho, jaké prvky signalizační sítě propojují:\n\n\nV mobilních sítích se stejnými písmeny A až F označují jednotlivá rozhraní. Přes použití stejných názvů se jedná o dvě vzájemně nesouvisející věci, které nelze zaměňovat.\n\nPodle rychlosti se signalizační linky rozlišují na\n\n\nTradiční protokolový zásobník SS7 sestává z protokolů MTP-1, MTP-2, MTP-3 a SCCP, které odpovídají fyzické, linkové a síťové vrstvě referenčního modelu OSI. Vyšší vrstvy jsou tvořeny protokoly TCAP, CAP, ISUP, INAP, MAP (v ANSI sítích IS-41/ANSI-41). V současné době probíhá postupný přechod na IP infrastrukturu, kde jsou protokoly nižších vrstev nahrazovány protokoly SIGTRAN, které využívají protokoly IP a SCTP.\n\nMTP – Message Transfer Part\nZajišťuje přenos signalizace uvnitř národní sítě jednoho telefonního operátora.\n\nSCCP – Signaling Connection Control Part\nPodporuje směrování signalizačních zpráv podle telefonních čísel. Umožňuje propojování hovorů a zpráv mezi státy a telefonními operátory.\n\nTCAP – Transaction capabilities Application Part\nZajišťuje spolehlivou výměnu informací mezi telefonními ústřednami a jednotlivými prvky mobilních telefonních sítí (MSC, VLR, HLR, SMSC).\n\nMAP - Mobile Application Part\nHlavní aplikační protokol pro výměnu signalizačních zpráv v mobilní síti GSM. Služby:\n\nISUP – ISDN User Part\nUživatelská část, která slouží pro vytváření a rušení spojení mezi ISDN účastníky a zajišťuje jim další služby\n\nTUP – Telephone User Part\nUživatelská část, která slouží řízení výstavby spojení telefonních (analogových) účastníků a zajišťuje jim definované služby; předchůdce ISUP\n\nOMAP – Operation & Maintenance & Administration Part\nDohled a údržba a administrace sítě\n\nMezi předchůce SS7 patří signalizační systémy:\n\n\nStandardy pro SS7 byly vytvářeny postupně:\n\nSS7 se začal používat v roce 1983 a postupně vytlačil SS6 i starší signalizační systémy. Počet stránek standardů popisujících SS7 narostl z 320 v roce 1980 na asi 9000 v roce 1999.\n\n\n\n"}
{"id": "493367", "url": "https://cs.wikipedia.org/wiki?curid=493367", "title": "Klasická filologie", "text": "Klasická filologie\n\nKlasická filologie je filologický obor zabývající se studiem klasické antiky, tedy studiem jazyka, literatury a kulturně-historického kontextu starověkého Řecka a Říma. Základem studia je proto studium klasické latiny a starořečtiny a řecké a římské literatury. \n\nTermín „klasický“ zde odkazuje na svůj původním význam \"prvotřídní\", který označoval vybroušený styl antických autorů. K němu i dalším vyspělým plodům antické civilizace se v pozdějších dobách Evropané opakovaně vraceli a tak se antické dědictví podstatným způsobem podílelo na formování západní kultury.\n\n"}
{"id": "493371", "url": "https://cs.wikipedia.org/wiki?curid=493371", "title": "Ernst Bloch", "text": "Ernst Bloch\n\nErnst Bloch (8. července 1885, Ludwigshafen – 4. srpna 1977, Tübingen) byl německý filosof, zakladatel filozofie utopizmu.\n\nPředmětem jeho úvah byla utopická naděje na lepší svět. Utopické nebo ještě-neznalosti (Noch-Nicht-Bewusstes) odpovídá na ontologické úrovni pojem ještě-nenastaného (Noch-Nicht-gewordene).\n\nJeho syn Jan Robert Bloch, učitel a filozof, se narodil roku 1937 v Praze.\n\n\n"}
{"id": "493372", "url": "https://cs.wikipedia.org/wiki?curid=493372", "title": "Buková (Mezholezy)", "text": "Buková (Mezholezy)\n\nBuková je vesnice v okrese Domažlice, kraj Plzeňský, část obce Mezholezy.\nFarnost: Kladruby u Stříbra (farnost do roku 2005: Prostiboř, okr. Tachov).\n\nVes je poprvé připomínána k roku 1115 jako majetek kladrubského kláštera. Poddanský vztah zůstal až do roku 1782, kdy byl klášter zrušen.\n\nŠestiboká kaple Panny Marie na návsi se zvonicí a cibulovou bání pochází z roku 1801.\n"}
{"id": "493374", "url": "https://cs.wikipedia.org/wiki?curid=493374", "title": "Mistrovství světa juniorů v ledním hokeji 2007", "text": "Mistrovství světa juniorů v ledním hokeji 2007\n\nMistrovství světa juniorů v ledním hokeji se na přelomu let 2006 a 2007 konalo na území Švédska ve městech Mora a Leksand.\n\n\n\"Pozn.: Do tabulky se započítávaly i vzájemné zápasy ze základních skupin:\" Slovensko 2–4 Německo \"a\" Švýcarsko 4–1 Bělorusko \"\n\n\" Německo a Bělorusko sestoupily do 1. divize.\"\n\n Kanada\n\nLeland Irving (B), Carey Price (B), Karl Alzner, Luc Bourdon, Cody Franson, Kris Letang, Ryan Parent, Kris Russell, Marc Staal, Dan Bertram,\nMarc-André Cliche, Andrew Cogliano, Steve Downie, Sam Gagner, Darren Helm, Bryan Little, Brad Marchand, Kenndal McArdle, James Neal, Ryan O'Marra, Tom Pyatt, Jonathan Toews\n\nNikita Bespalov (B), Semjon Varlamov (B), Yury Alexandrov, Vitaly Anikeenko, Vjačeslav Buravčikov, Aleksandr Loginov, Jevgenij Rjasenskij, Pavel Valentenko, Vyacheslav Voinov, Andrei Zubarev, Artem Anisimov, Aleksandr Bumagin, Alexej Čerepanov, Gennadij Čurilov, Anton Glovatsky, Andrei Kiryukhin, Anton Krysanov, Aleksandr Kucheryavenko, Igor Makarov, Igor Musatov, Alexandr Vasjunov, Ilya Zubov\n\nJeff Frazee (B), Jeff Zatkoff (B), Taylor Chorney, Jack Johnson, Erik Johnson, Kyle Lawson, Brian Lee, Jamie McBain, Sean Zimmerman, Justin Abdelkader, Mike Carman, Jimmy Fraser, Blake Geoffrion, Nathan Gerbe, Patrick Kane, Trevor Lewis, Peter Mueller, Kyle Okposo, Jack Skille, Ryan Stoa, Bill Sweatt, James van Riemsdyk\n\n5. místo Česko\n\nOndřej Pavelec, Jakub Kovář, náhradník Michal Nedvídek – Jakub Kindl, Tomáš Kudělka (1), Michael Kolarz, Ondřej Poživil, Jaroslav Bartoň (1), Jakub Vojta, Jiří Suchý – Vladimír Sobotka (4), Martin Hanzal (2), Tomáš Pospíšil, Daniel Rákos, Jakub Černý, Lukáš Vantuch, Jakub Voráček (1), Tomáš Svoboda (2), David Kuchejda, Michal Řepík, Michael Frolík (4), Tomáš Káňa (2), David Květoň. Trenéři: Vladimír Bednář a Mojmír Trličík.\n\nMS Divize I. se hrálo ve dnech 11. – 17. prosince 2006 v Odense v Dánsku (skupina A) a v Torre Pellice v Itálii (skupina B).\n\n\" Dánsko postoupilo mezi elitu, zatímco Estonsko sestoupilo do 2. divize na Mistrovství světa juniorů v ledním hokeji 2008\"\n\n\" Kazachstán postoupil mezi elitu, zatímco Itálie sestoupila do 2. divize na Mistrovství světa juniorů v ledním hokeji 2008\"\n\nMS Divize II. se hrálo ve dnech 10. – 17. prosince 2006 v Miercurea-Ciuc v Rumunsku (skupina A) a v Elektrėnai v Litvě (skupina B).\n\n\" Maďarsko postoupilo do 1. divize, zatímco Austrálie sestoupila do 3. divize.\"\n\n\" Litva postoupila do 1. divize, zatímco Srbsko sestoupilo do 3. divize.\"\n\nHráno od 8. do 14. ledna 2007 v Ankaře v Turecku.\n\n\" Čína a Belgie postoupily do 2. divize.\"\n"}
{"id": "493379", "url": "https://cs.wikipedia.org/wiki?curid=493379", "title": "Valdorf", "text": "Valdorf\n\nValdorf se nachází v okrese Domažlice, kraj Plzeňský. Je součástí města Horšovský Týn a dělí se na \"Dolní Valdorf\" a \"Horní Valdorf.\" V roce 2011 zde trvale žilo 35 obyvatel.\n\nPrvní písemná zmínka o vesnici pochází z roku 1789. Ves byla založena roku 1792 horšovskotýnským magistrátem.\n\nV pseudogotické kapli v Dolním Valdorfu (datování 1910) na hrázi rybníka jsou zbytky dobového oltáře bez obrazu. Kaple je ve vlastnictví obce. K rekonstrukci, kterou financovali místní obyvatelé a MÚ Horšovský Týn, došlo v roce 2001.\n"}
{"id": "493380", "url": "https://cs.wikipedia.org/wiki?curid=493380", "title": "William Wales", "text": "William Wales\n\nWilliam Wales (1734? – 29. prosince 1798) byl britský matematik a astronom.\n\nWales se narodil kolem roku 1734 Johnovi a Sarah Walesovým a téhož roku byl pokřtěn v Warmfieldu (blízko města Wakefield ve West Yorkshire). Podle historika Johna Cawte Beaglehola jako mladík Wales cestoval ve společnosti pana Holroyda, královského klempýře. V šedesátých letech 18. století Wales přispíval do almanachu \"The Ladies' Diary\". Roku 1765 se oženil s Mary Greenovou, sestrou astronoma Charlese Greena.\nRoku 1765 Wales byl Wales zaměstnán u královského astronoma Nevila Maskelyne jako počtář, kdy počítal pro Maskelynův Nautical Almanach efemeridy, které mohli být použity k určení zeměpisné délky polohy lodi.\n\nJako součást plánů Královské společnosti provést v červnu 1769 pozorování přechodu Venuše, které mělo umožnit přesné změření astronomické jednotky, byli Wales a jeho asistent Joseph Dymond vysláni do pevnosti Prince z Walesu v Hudsonově zálivu, k pozorování přechodu, s tím, že jim byla nabídnuta odměna £200 za úspěšné závěry, plynoucí z pozorování.\nDalší výpravy Královské společnosti v souvislosti s přechodem Venuše roku 1769 byla Cookova plavba v letech 1768–1771, při které bylo pozorování přechodu uskutečněno na Tahiti a výprava Jeremiaha Dixona a Williama Baylyho do Norska.\nZ důvodu nesplavnosti v zimních měsících byli Wales a Dymond nuceni zahájit cestu již v létě roku 1768, přičemž vypluli 23. června. Společnost dorazila do pevnosti Prince z Walesu v srpnu 1768.\nVýprava dovezla na místo pozorování nejen astronomické přístroje, ale i materiál nutný na stavbu obydlí. Po příjezdu sestavili „přenosnou observatoř“, která byla navržena technikem Johnem Smeatonem. Stavební práce zaměstnali dvojici po dobu jednoho měsíce a poté na místě setrvali dlouhé zimní období.\nKdyž přechod konečně nastal, byl poměrně jasný den a astronomové byli schopni pozorovat přechod v době poledne místního času. Avšak výsledky času prvního kontaktu, dny se obraz Venuše poprvé dotkl slunečního disku, se lišily mezi sebou o 11 sekund. Tato časové neshoda byla příčinou značného Walesova rozčarování.\nAstronomové zůstali v Kanadě ještě tři měsíce, než se vrátili do Anglie a tak se stali prvními vědci, kteří přečkali zimu v Hudsonově zálivu. Po návratu byl Wales stále ještě znechucen časovým rozdílem v pozorování a odmítal až do března 1770 výsledky presentovat v Královské společnosti; avšak jeho zpráva z expedice, včetně astronomických výsledků a také dalších klimatických a botanických pozorování, byla kladně přijata a Wales byl přizván, aby se zúčastnil Cookovi expedice.\nWales byl pověřen Výborem pro zeměpisnou délku, aby doprovázel Jamese Cooka na jeho druhé plavbě (1772–1775), a aby tak nahradil astronoma Charlese Greena (Walesova švagra), který zemřel během návratu Cookovi první plavby. Hlavní Walesovou povinností na výpravě bylo testovat chronometr K1 Larcuma Kendalla, který byl přesnou kopií chronometru H4 Johna Harrisona.\n\nPo návratu z plavby se Wales stal rektorem Královské matematické školy (Royal Mathematical School) v Christ's Hospital a byl roku 1775 zvolen za člena Královské společnosti. Mezi Walesovi žáky v Christ's Hospital patřili Samuel Taylor Coleridge a Charles Lamb. Existují domněnky, že Walesovi zprávy z jeho cesty měly možná vliv na Coleridgeho, když psal svůj poem \"The Rime of Ancient Mariner\".\n\nBěhem své plavby v letech 1791-95 George Vancouver, který se učil u Walese, když byl kadetem na HMS Resolution, pojmenoval jménem Walese Point mys u ústí do Portlanské úžiny na pobřeží Britské Kolumbie. Toto jméno bylo později oficiálně použito u blízkého Walesova ostrova Britským hygrografickým úřadem.\n\nWales byl vyobrazen na poštovní známce Nových Hebrid (dnes Vanuatu) roku 1974 při příležitosti dvoustého výročí Cookových objevů v souostroví.\n\nAsteroid 15045 Walesdymond, objevený roku 1998 byl pojmenován po Walesovi a jeho asistentovi Dymondovi.\n"}
{"id": "493390", "url": "https://cs.wikipedia.org/wiki?curid=493390", "title": "Avnej Ejtan", "text": "Avnej Ejtan\n\nAvnej Ejtan ( אַבְנֵ\"י אֵיתָ\"ן nebo אבני איתן, doslova „\"Ejtanovy kameny\"“, jde o akronym jmen šesti izraelských vojáků spojených s touto osadou, kteří padli ve válkách, v oficiálním přepisu do angličtiny Avne Etan, přepisováno též Avnei Eitan) je izraelská osada a vesnice typu mošav na Golanských výšinách v Oblastní radě Golan.\n\nVesnice se nachází v nadmořské výšce 385 metrů, cca 22 kilometrů severovýchodně od města Tiberias, cca 73 kilometrů východně od Haify a cca 125 kilometrů severovýchodně od centra Tel Avivu. Leží na náhorní plošině v jižní části Golanských výšin, jižně od vádí Nachal El Al, které teče západním směrem do Galilejského jezera. Jihovýchodně od obce se terén prudce svažuje do údolí vodního toku Nachal Rakad, který odděluje území izraelské a syrské kontroly a tvoří hranici Golanských výšin.\n\nObec je situována v oblasti s hustou sítí zemědělského osídlení, takřka výlučně židovského, tedy bez arabských sídel. Je součástí bloku nábožensky orientovaných sídel zvaného Guš Chispin, do kterého patří ještě vesnice Nov, Chispin a Ramat Magšimim. Avnej Ejtan je na dopravní síť Golanských výšin je napojena pomocí silnice číslo 98 – hlavní severojižní komunikace v tomto regionu.\n\nAvnej Ejtan leží na Golanských výšinách, které byly dobyty izraelskou armádou v roce 1967 a jsou od té doby cíleně osidlovány Izraelci. Tato vesnice byla založena jako provizorní sídlo v červenci 1974, tedy krátce po Jomkipurské válce. Ve zprávě z roku 1977 vypracované pro Senát Spojených států amerických se vesnice udává jako ve výstavbě. Podle oficiálních statistik došlo ke vzniku obce roku 1978.\n\nČlenové mošavu dlouho pobývali v sousední vesnici Nov. Teprve v červnu 1987 se osada přesunula do nynější polohy a osadníci se přestěhovali do zděných obydlí. Ekonomika obce je založena na zemědělství a turistice. Funguje zde mechina, tedy vojenská přípravka (מכינה קדם צבאית) zaměřená na anglicky mluvící uchazeče zahraničního původu, a midraša, tedy ústav pro ženská náboženská studia.\n\nAvnej Ejtan je osadou s nábožensky založenými obyvateli. Jde o menší sídlo vesnického typu s dlouhodobě rostoucí populací. Po roce 2005 se do vesnice přistěhovalo 16 (podle jiného pramene 25) rodin, které se musely v rámci Izraelského plánu jednostranného stažení opustit své domovy v Pásmu Gazy. Šlo zejména o obyvatele zrušené osady Necer Chazani. Populace Avnej Ejtan díky tomu tehdy skokově narostla. K 31. prosinci 2014 zde žilo 601 lidí. Během roku 2014 stoupla populace o 3,1 %.\n\n\n"}
{"id": "493416", "url": "https://cs.wikipedia.org/wiki?curid=493416", "title": "Meteora (album)", "text": "Meteora (album)\n\nMeteora je druhé studiové album americké nu metalové skupiny Linkin Park a bylo vydáno 25. března 2003. Následovalo po Reanimation (remixové album) a skvělé prodávaném debutovém CD Hybrid Theory. Meteora se celkově umístila v hitparádách na lepších pozicích než předešlé Hybrid Theory a první týden se prodalo již 810 000 kusů této desky. Album se stalo ve Spojených státech 4x platinové a celosvětové prodeje činí úctyhodných 16 milionů. Jedná se tedy o třetí nejlépe prodávané CD v Americe roku 2003.\n\nMeteora obsahuje šest singlů s názvem \"Somewhere I Belong\", \"Faint\", \"Lying From You\", \"From the Inside\", \"Breaking the Habit\", \"Numb\" a kromě \"Lying from You\" má každá píseň své oficiální video. Singly byly velice úspěšné a celkově je album co do písní stále nejúspěšnější v americké hitparádě Modern Rock Tracks.\n\n"}
{"id": "493420", "url": "https://cs.wikipedia.org/wiki?curid=493420", "title": "Pavel Axelrod", "text": "Pavel Axelrod\n\nPavel Borisovič Axelrod (rusky \"Павел Борисович Аксельрод\", vlastním jménem Pinchus Joselevič Boruch (\"Пинхус Иоселевич Борух\"), 25. srpna 1850, Černigov, Ruské impérium – 16. dubna 1928, Berlín, Německo) byl ruský politik, podnikatel a menševický revolucionář.\n\nAxelrod se narodil jako syn chudého židovského šenkýře. V roce 1875 si vzal Axelrod v Ženevě svou studentku Naděždu Kaminerovou. Navzdory hrozným finančním útrapám během prvních let se sňatek ukázal být jako úspěšný. Měli spolu tři děti: Věru, Alexandra a Sofii. Alexrodova manželka Naděžda zemřela v roce 1906.\n\nV roce 1880 založil Axelrod malou firmu na výrobu kefírů. Do konce roku 1890, měla Axelrodova firma kanceláře v Curychu, Ženevě a Baselu, který poskytl trvalý příjem a dovolil Axelrodovi podporovat revolucionáře.\n\nOvlivněn Michailem Bakuninem se stal Axelrod marxistou. V roce 1883 ve Švýcarsku spoluzaložil Axelrod se svým přítelem Georgijem Plechanovem marxistickou skupinu \"Emancipace\". V roce 1900 spojili Axelrod a Plechanov své síly s mladšími revolučními marxisty Juliem Martovem a Vladimirem Leninem a založili marxistické noviny \"Iskra\". Když se v roce 1903 rozpadla Ruská sociálně demokratická dělnická strana, Axelrod odešel do menševické frakce proti Leninovým bolševikům.\nV roce 1908 prodal Axelrod svou kefírovou společnost výměnou za platby důchodu od nového majitele.\nV roce 1917 po únorové revoluci se po nuceném exilu vrátil Axelrod do Ruska. V té době se několik menševiků spojilo s Kerenského pozatímní vládou a podporovalo vládní válečnou politiku.\n\nNavzdory všemu úsilí selhal Axelrod v zisku menševické podpory pro politiku okamžitých mírových vyjednávání s centrálními mocnostmi. Po bolševickém vítězství, které Axelrod nazval \"historický zločin bez paralely v moderní historii\", odcestoval, znechucen vývojem v Rusku, s Martovem do Německa, kde zůstal až do smrti.\n\n"}
{"id": "493430", "url": "https://cs.wikipedia.org/wiki?curid=493430", "title": "Three Dollar Bill, Yall$", "text": "Three Dollar Bill, Yall$\n\nThree Dollar Bill, Yall$ je debutové album americké nu metalové skupiny Limp Bizkit z roku 1997. Nahrávání celé desky trvalo pouhých šest dní, z toho devět písní bylo zhotoveno již v prvních třech dnech. Zpočátku se CD neprodávalo příliš dobře, ale po mnoha koncertech se Limp Bizkit dostávají do většího povědomí a s nimi i Three Dollar Bill, Yall$. Nakonec se album stává v červenci 2001 ve Spojených státech 2x platinové.\n\nZ \"Three Dollar Bill, Yall$\" pochází tři singly s názvem \"Counterfeit\", \"Sour\" a \"Faith\", přičemž každý má své oficiální video. Kromě Faith, se však žádný z nich v hitparádách výrazně neprosadil.\nVšechny písně jsou napsány členy Limp Bizkit, kromě \"Faith\" od George Michael.\n\n"}
{"id": "493441", "url": "https://cs.wikipedia.org/wiki?curid=493441", "title": "Nov (Izrael)", "text": "Nov (Izrael)\n\nNov ( נוֹב, podle zdejší vysídlené syrské vesnice \"Nab\", která uchovávala název židovského sídla z dob Talmudu, v oficiálním přepisu do angličtiny Nov) je izraelská osada a vesnice typu mošav na Golanských výšinách v Oblastní radě Golan.\n\nVesnice se nachází v nadmořské výšce 410 metrů, cca 23 kilometrů severovýchodně od města Tiberias, cca 75 kilometrů východně od Haify a cca 127 kilometrů severovýchodně od centra Tel Avivu. Leží na náhorní plošině v jižní části Golanských výšin, jižně od vádí Nachal El Al, které teče západním směrem do Galilejského jezera. Jihovýchodně od obce se terén prudce svažuje do údolí vodního toku Nachal Rakad, který odděluje území izraelské a syrské kontroly a tvoří hranici Golanských výšin.\n\nVesnice je situována v oblasti s hustou sítí zemědělského osídlení, takřka výlučně židovského, tedy bez arabských sídel. Je součástí bloku nábožensky orientovaných sídel zvaného Guš Chispin, do kterého patří ještě vesnice Avnej Ejtan, Chispin a Ramat Magšimim. Na dopravní síť Golanských výšin je napojena pomocí silnice číslo 98 - hlavní severojižní komunikace v tomto regionu.\n\nNov leží na Golanských výšinách, které byly dobyty izraelskou armádou v roce 1967 a jsou od té doby cíleně osidlovány Izraelci. Tato vesnice byla založena skupinou nábožensky orientované mládeže okolo organizací ha-Po'el ha-Mizrachi a Bnej Akiva v létě 1972. Tito první osadníci žili po dobu výstavby nové vesnice poblíž v provizorních podmínkách v lokalitě nynější vesnice Ramat Magšimim. V zimě na přelomu let 1973-1974 se změnila v trvalou vesnici. V říjnu 1973 během Jomkipurské války byla rozestavěná osada terčem syrského útoku a ženy a děti musely být evakuovány. Na svátky Chanuka v roce 1973 zde ale přesto bylo předáno prvních čtrnáct domů do užívání. V oficiálních statistikách se jako rok vzniku obce uvádí 1973.\n\nOsadníci byli ideově blízcí Národní náboženské straně. Ve zprávě z roku 1977 vypracované pro Senát Spojených států amerických se plocha vesnice udává na 4000 dunamů (4 kilometry čtvereční). Počet obyvatel se tehdy odhadoval na 150.\n\nEkonomika obce je založena na zemědělství a turistice včetně turistického ubytování (nově budovaná turistická vesnice: Kfar Tajaroti - כפר תיירותי). V osadě se nachází synagoga (dostavěna roku 1999) s Bejt midraš. Fungují zde zařízení předškolní péče o děti. Základní škola je v sousední obci Chispin, kde je i vyšší stupeň vzdělání - ješiva. Ve vesnici Nov působí Midraša (Midreshet Nov - מדרשת נוב ), do které dochází cca čtyřicet dívek. Obyvatelům mošavu Nov je k dispozici obchod se smíšeným zbožím.\n\nNov je osadou s nábožensky založenými obyvateli. Jde o menší sídlo vesnického typu s dlouhodobě rostoucí populací. K 31. prosinci 2014 zde žilo 830 lidí. Během roku 2014 vzrostla populace osady o 2,6 %.\n\n\n"}
{"id": "493443", "url": "https://cs.wikipedia.org/wiki?curid=493443", "title": "Routovité", "text": "Routovité\n\nRoutovité (\"Rutaceae\") je čeleď vyšších dvouděložných rostlin z řád mýdelníkotvaré (\"Sapindales\"), která obsahuje asi 150 rodů a přibližně okolo 900 druhů rozšířených hlavně v tropech, subtropech a temperátní oblasti (mírný pás severní polokoule). Část těchto rostlin je významná svými jedlými plody, další poskytují cenné dřevo a některé jsou pro svůj vzhled považovány za okrasné. Jediným zástupcem této čeledi v České republice je třemdava bílá (\"Dictamnus albus\").\n\nJsou to stromy nebo keře, vzácněji také byliny, které mají lyzigenní (vytvořené rozlámanými buňkami) nebo schizolyzigenní (vytvořené trhlinami mezi buňkami; viz článek interceluláry) váčky naplněné silicemi. Bývají to hlavně terpenoidy (např. vonné látky jako citral, kamfen nebo limonen a další).\n\nListy mají vstřícné nebo střídavé, jednoduché i složené, obvykle bez palistů, po rozemnutí jsou aromatické. V některých případech rostliny mají ostny nebo trny. Květy jsou většinou oboupohlavné, pravidelné, 4 až 5četné, uspořádané v terminálním nebo úžlabním květenství které bývá hroznovité nebo vrcholičnaté. Korunní a kališní lístky jsou někdy volné, jindy srostlé. Mívají tyčinek tolik co korunních lístků nebo dvojnásobně a svrchní semeník.\nPlody bývají různotvaré měchýřky, bobule, peckovice, tobolky nebo nažky.\n\nJak různorodě jednotliví autoři uvádějí počet existujících druhů od 900 až do 1800, tak není ani ujednoceno členění této čeledě. Některé zdroje uvádějí 14 podčeledí a jiné jen 5 \"(Aurantioideae, Flindersioideae, Rutoideae, Spathelioideae, Toddalioideae)\".\n\nV systému APG II byla do routovitých vřazena čeleď \"Cneoraceae\".\n\nMnohé rostliny této čeledi jsou pro své lidskému vkusu lahodící vzezření pěstovány jako okrasné. Jsou to např. ampák (\"Tetradium\"), \"Boronia\", \"Correa\", \"Crowea\", \"Eriostemon\", \"Murraya\", \"Phebalium\", \"routa\" (ruta), a mnohé křížence citrusů. Vysazuje se také stromovitý nebo keřovitý křídlatec \"Ptelea\" Linnaeus, ozdobný svým tvarem i velkými křídlatými nažkami. Většina rostlin této čeledi se pěstují v našich klimatických podmínkách jako skleníkové či pokojové. Jedinou výjimkou je třemdava bílá, vytrvalá, chráněná bylina asi 1 metr vysoká se světle růžovými květy, která roste ve světlých hájích a na křovinatých svazích teplejších oblastí Čech i Moravy.\n\nMezi vůbec nejrozšířenější druhy cizokrajného ovoce u nás patří již po dlouhá léta plody \"Citrusu\" Linnaeus (citron, pomeranč, mandarinka, grapefruit, limetka, pomelo, cedrát atd.). V jiných oblastech se využívá též i plodů jiných zástupců této podčeledi \"Aurantioideae\" Eaton, např. oslizák líbezný, \"Atalantia\" Corrêa, \"Eremocitrus\" Swingle, \"Fortunella\" Swingle (kumquat), \"Microcitrus\" Swingle, \"Poncirus\" Rafinesque (citronečník) včetně kříženců. (Klasifikace čeledi \"Aurantioideae\" není ustálena, mnohé rody jsou považovány za synonyma, atd.). Dalším rodem pěstovaným pro své plody je žlutodřev peprný \"Zanthoxylum piperitum\" Linnaeus. Jeho sušené drobné tobolky se nazývají \"sečuánský pepř\" používaný od pradávna v asijské kuchyni.\n\nJiž výše zmíněný rod žlutodřev poskytuje i velice kvalitní dřevo vyhledávané řezbáři, např. druh \"Zanthoxylum rhetsa\" Roxbury, strom dorůstající do výše až 30 m. Cenné dřevo poskytují také stromy rodů \"Flindersia\" Brown a \"Halfordia\" Mueller. Hluboce zbrázděná kůra stromů korkovníků \"Phellodendron\" Ruprecht se seřezává, drtí a lisuje se z ní korek. Z kůry stromu \"Cusparia febrifuga\" de Candolle (=\"Galipea officinalis\" Hancock), se vyrábí potravinářská přísada hořké chutě, známá Amara. V rodech \"Murraya\" a \"Fortunella\" byla zjištěna celá paleta isoflavonoidů, které patří k farmakologicky významným látkám reagujícím v lidském organismu s hormonálními a enzymatickými systémy.\n\n\"Achuaria\",\n\"Acmadenia\",\n\"Acradenia\",\n\"Acronychia\",\n\"Adenandra\",\n\"Adiscanthus\",\n\"Aegle\",\n\"Aeglopsis\",\n\"Afraegle\",\n\"Afraurantium\",\n\"Agathosma\",\n\"Almeidea\",\n\"Amyris\",\n\"Andreadoxa\",\n\"Angostura\",\n\"Apocaulon\",\n\"Araliopsis\",\n\"Asterolasia\",\n\"Atalantia\",\n\"Balfourodendron\",\n\"Balsamocitrus\",\n\"Boenninghausenia\",\n\"Boronella\",\n\"Boronia\",\n\"Bosistoa\",\n\"Bouchardatia\",\n\"Bouzetia\",\n\"Burkillanthus\",\n\"Calodendrum\",\n\"Casimiroa\",\n\"Chloroxylon\",\n\"Choisya\",\n\"Chorilaena\",\n\"Citropsis\",\n\"Citrus\",\n\"Clausena\",\n\"Clymenia\",\n\"Cneoridium\",\n\"Cneorum\",\n\"Coleonema\",\n\"Comptonella\",\n\"Conchocarpus\",\n\"Correa\",\n\"Crossosperma\",\n\"Crowea\",\n\"Decagonocarpus\",\n\"Decatropis\",\n\"Decazyx\",\n\"Dendrosma\",\n\"Desmotes\",\n\"Dictamnus\",\n\"Dictyoloma\",\n\"Dinosperma\",\n\"Diosma\",\n\"Diplolaena\",\n\"Drummondita\",\n\"Dutailliopsis\",\n\"Dutaillyea\",\n\"Empleurum\",\n\"Eriostemon\",\n\"Ertela\",\n\"Erythrochiton\",\n\"Esenbeckia\",\n\"Euchaetis\",\n\"Euodia\",\n\"Euxylophora\",\n\"Evodia\",\n\"Evodiella\",\n\"Fagaropsis\",\n\"Flindersia\",\n\"Galipea\",\n\"Geijera\",\n\"Geleznowia\",\n\"Glycosmis\",\n\"Haplophyllum\",\n\"Harrisonia\",\n\"Helietta\",\n\"Hesperethusa\",\n\"Hortia\",\n\"Ivodea\",\n\"Kodalyodendron\",\n\"Leionema\",\n\"Leptothyrsa\",\n\"Limnocitrus\",\n\"Limonia\",\n\"Lubaria\",\n\"Luvunga\",\n\"Maclurodendron\",\n\"Macrostylis\",\n\"Medicosma\",\n\"Megastigma\",\n\"Melicope\",\n\"Merope\",\n\"Merrillia\",\n\"Metrodorea\",\n\"Micromelum\",\n\"Monanthocitrus\",\n\"Muiriantha\",\n\"Murraya\",\n\"Naudinia\",\n\"Nematolepis\",\n\"Neoraputia\",\n\"Nycticalanthus\",\n\"Oricia\",\n\"Orixa\",\n\"Pamburus\",\n\"Paramignya\",\n\"Pelea\",\n\"Peltostigma\",\n\"Pentaceras\",\n\"Phebalium\",\n\"Phellodendron\",\n\"Philotheca\",\n\"Phyllosma\",\n\"Picrella\",\n\"Pilocarpus\",\n\"Pitavia\",\n\"Platydesma\",\n\"Pleiospermium\",\n\"Plethadenia\",\n\"Pseudiosma\",\n\"Psilopeganum\",\n\"Ptaeroxylon\",\n\"Ptelea\",\n\"Raputia\",\n\"Raputiarana\",\n\"Rauia\",\n\"Raulinoa\",\n\"Ravenia\",\n\"Raveniopsis\",\n\"Reputia\",\n\"Rhadinothamnus\",\n\"Ruta\",\n\"Rutaneblina\",\n\"Sarcomelicope\",\n\"Severinia\",\n\"Sheilanthera\",\n\"Sigmatanthus\",\n\"Skimmia\",\n\"Sohnreyia\",\n\"Spathelia\",\n\"Spiranthera\",\n\"Stauranthus\",\n\"Swinglea\",\n\"Taravalia\",\n\"Teclea\",\n\"Tetradium\",\n\"Thamnosma\",\n\"Ticorea\",\n\"Toddalia\",\n\"Toddaliopsis\",\n\"Toxosiphon\",\n\"Triphasia\",\n\"Vepris\",\n\"Zanthoxylum\",\n\"Zieria\",\n\"Zieridium\"\n\n"}
{"id": "493445", "url": "https://cs.wikipedia.org/wiki?curid=493445", "title": "Mistrovství světa v házené mužů 1986", "text": "Mistrovství světa v házené mužů 1986\n\n11. mistrovství světa v házené proběhlo ve dnech 25. února – 8. března ve Švýcarsku.\n\nMistrovství se zúčastnilo 16 mužstev, rozdělených do čtyř čtyřčlenných skupin, z nichž první tři týmy postoupily do dvou semifinálových skupin. Vítězové semifinálových skupin hráli finále, týmy na druhém místě hrály o třetí místo a týmy na třetím místě o páté místo atd. Týmy, které v základní skupině skončili na čtvrtém místě hráli o 13. - 16. místo. Mistrem světa se stal poprvé tým Jugoslávie.\n\n NDR - Kuba 28:24 (15:11)\n\n25. února 1986 - Aarau\n\n25. února 1986 - Aarau\n\n27. února 1986 - Davos\n\n27. února 1986 - Davos\n\n28. února 1986 - Luzern\n\n28. února 1986 - Luzern\n\n Švýcarsko - Španělsko 15:15 (4:8)\n\n25. února 1986 - St. Gallen\n\n25. února 1986 - Curych\n\n26. února 1986 - St. Gallen\n\n26. února 1986 - Bern\n\n28. února 1986 - Winthertur\n\n28. února 1986 - Basel\n\n Jižní Korea - Island 30:21 (13:9)\n\n25. února 1986 - Ženeva\n\n25. února 1986 - Ženeva\n\n26. února 1986 - Bern\n\n26. února 1986 - Chaux-de-Fonds\n\n28. února 1986 - Bern\n\n28. února 1986 - Winterthur\n\n Švédsko - Alžírsko 24:16 (11:8)\n\n25. února 1986 - St. Gallen\n\n25. února 1986 - Curych\n\n27. února 1986 - Curych\n\n27. února 1986 - Curych\n\n28. února 1986 - Basilej\n\n28. února 1986 - Bern\n\n NDR - Švýcarsko 23:16 (11:6)\n\n2. března 1986 - Basilej\n\n2. března 1986 - Curych\n\n2. března 1986 - Bern\n\n4. března 1986 - Olten\n\n4. března 1986 - Olten\n\n4. března 1986 - Ženeva\n\n6. března 1986 - Luzern\n\n6. března 1986 - Bern\n\n6. března 1986 - St.Gallen\n\n Švédsko - Rumunsko 25:20 (11:11)\n\n2. března 1986 - Aarau\n\n2. března 1986 - Curych\n\n2. března 1986 - Aarau\n\n4. března 1986 - Luzern\n\n4. března 1986 - Luzern\n\n4. března 1986 - Winterthur\n\n6. března 1986 - Bern\n\n6. března 1986 - St. Gallen\n\n6. března 1986 - Aarau\n Jugoslávie - Maďarsko 24:22 (12:12)\n\n8. března 1986 - Curych\n\n NDR - Švédsko 24:23 (13:11)\n\n7. března 1986 - Basilej\n\n Španělsko - Island 24:22 (10:10)\n\n7. března 1986 - Olten\n\n SRN - Dánsko 25:18 (11:10)\n\n7. března 1986 - Basilej\n\n Rumunsko - SSSR 25:21 (12:10)\n\n7. března 1986 - Olten\n\n Švýcarsko - Jižní Korea 27:22 (14:11)\n\n8. března 1986 - Curych\n\n ČSSR - Kuba 27:23 (16:9)\n\n2. března 1986 - Solothurn\n\n2. března 1986 - Chaux-de-Fonds\n\n4. března 1986 - Winterthur\n\n4. března 1986 - Ženeva\n\n6. března 1986 - Aarau\n\n6. března 1986 - Luzern\n\n"}
{"id": "493461", "url": "https://cs.wikipedia.org/wiki?curid=493461", "title": "Jonáš a tingltangl", "text": "Jonáš a tingltangl\n\nJonáš a tingltangl (1962) je kabaret Jiřího Suchého, jedna z nejslavnějších her Semaforu. Premiéru měla 18. června 1962 ve Zlíně, poprvé v Praze byla hrána 18. července téhož roku v divadelním sále Na Slupi. Jde o první hru, kde se po boku Jiřího Suchého objevil Jiří Šlitr a dala tedy vznik této klaunské dvojici.\n\nHra vznikla během krize souboru divadla Semafor, kdy z divadla odešlo několik hvězd (Miroslav Horníček, Eva Pilarová, Waldemar Matuška), Jiří Suchý toho ale využil k vytvoření skromného autorského typu představení, čímž se přiblížil stylu Osvobozeného divadla. V kabaretu \"Jonáš a tingltangl\" tak hraje pouze Jiří Suchý s Jiřím Šlitrem (kteří chvílemi hrají sami sebe a chvílemi komika Jonáše a jeho pianistu), jedna girl a malá doprovodná hudební skupina.\n\nPředstavení je v podstatě pásmem písniček a komických vystoupení (monologů Jiřího Suchého či dialogů obou komiků, např. anekdot, které vypráví Suchý a Šlitr je nedokáže pochopit), které je rámováno vzpomínáním na fiktivního komika Jonáše a jednotlivými místy, kde se Suchý se Šlitrem s Jonášem potkali (od Vídně roku 1920 až po poválečnou Prahu), i když není jasné, jestli Jonáš vůbec existoval. Druhá půle představení začínala výstupem Jiřího Šlitra, ve kterém hraje písničku \"Šla Nanynka do zelí\" ve stylu předních světových hudebních skladatelů.\n\nJméno „Jonáš“ pro hlavní postavu vymyslel Jiří Šlitr.\n\nJakýmsi pokračováním byl kabaret \"Jonáš a dr. Matrace\" z roku 1969. Jiří Suchý se pak k postavě Jonáše vracel i po smrti Jiřího Šlitra, Jonášovu partnerku Melicharovou hrála Jitka Molavcová.\n\nRytmickou skupinu v představení tvořili Stanislav Navrátil (kontrabas), Vladimír Hora a Jiří Kysilka nebo Karel Turnovský (bicí). Na klavír hrál Jiří Šlitr.\n\n\nPodle \"Encyklopedie Jiřího Suchého\" do představení patřila také starší Suchého píseň \"Tolikrát jsem dobrou vůli měl\" s hudbou anonymního autora, jiný záznam ale chybí.\n\n\n\nNa námět představení sepsal Miloš Forman s Jánem Roháčem scénář pro stejnojmenný film. Ten se začal natáčet v roce 1964, po několika záběrech v berlínských exteriérech byl ale projekt zastaven.\n\nRežisér Václav Dušek uvedl hru 13. dubna 1991 v Klicperově divadle v Hradci Králové, 18. března 1995 měla premiéru v Severomoravském divadle v Šumperku pod režijním vedením Jaromíra Janečka v hlavních rolích s Richardem Pogodou a Františkem Večeřou. V lednu 2017 hru uvedl Divadelní spolek Kašpar v Divadle v Celetné v režii Jakuba Špalka s Petrem Lněničkou a Zdeňkem Dočekalem v hlavních rolích.\n\n\nText ze souboru \"Semafor\" vyšel předtím také v příloze časopisu \"Divadlo\" (č. 8, roč. 1962).\n\n"}
{"id": "493469", "url": "https://cs.wikipedia.org/wiki?curid=493469", "title": "Chispin", "text": "Chispin\n\nChispin nebo Chaspin ( חיספין nebo חַסְפִּין , podle zdejší vysídlené syrské vesnice Khisfin, která uchovávala název starověkého židovského sídla חספיה – \"Chaspin\", v oficiálním přepisu do angličtiny Haspin, přepisováno též Hispin) je izraelská osada na Golanských výšinách v Oblastní radě Golan.\n\nNachází se v nadmořské výšce 415 metrů, cca 24 kilometrů severovýchodně od města Tiberias, cca 75 kilometrů východně od Haify a cca 128 kilometrů severovýchodně od centra Tel Avivu. Chispin leží na náhorní plošině v jižní části Golanských výšin, v místech kde z vodní nádrže severně od obce vychází vádí Nachal El Al, které pak teče západním směrem do Galilejského jezera.\n\nVesnice je situována v oblasti s hustou sítí zemědělského osídlení, takřka výlučně židovského, tedy bez arabských sídel. Je součástí bloku nábožensky orientovaných sídel zvaného Guš Chispin, do kterého patří ještě vesnice Avnej Ejtan, Nov a Ramat Magšimim. Chispin je na dopravní síť Golanských výšin napojena pomocí silnice číslo 98 – hlavní severojižní komunikace v tomto regionu.\n\nChispin leží na Golanských výšinách, které byly dobyty izraelskou armádou v roce 1967 a jsou od té doby cíleně osidlovány Izraelci. Tato vesnice byla založena roku 1973 jako polovojenská osada typu Nachal pod jménem Kfar Ginat (כפר גינת). V roce 1977 (podle jiných pramenů v roce 1978) byla přeměněna v trvalé sídlo. Ekonomická forma obce bývá někdy uváděna jako mošav, jindy jako společná osada (\"jišuv kehilati\").\n\nChispin slouží jako středisková obec pro blok vesnic Guš Chispin. Nachází se zde mateřské školy, základní škola, ješiva s 540 studenty. Místní ekonomika je na rozdíl od okolních vesnic jen v menší míře založena na zemědělství. Velká část obyvatel se zabývá výukou v náboženských školách. Severně od vesnice leží umělé jezero Ma'agar Bnej Jisra'el (מאגר בני ישראל), největší vodní plocha na Golanských výšinách, postavená v letech 1980–84. Kromě zadržování dešťové vody chrání nádrž vádí Nachal El Al před náhlými povodněmi.\n\nChispin je osadou s nábožensky založenými obyvateli. Jde o menší sídlo vesnického typu ale se střediskovou funkcí a s dlouhodobě rostoucí populací. K 31. prosinci 2014 zde žilo 1719 lidí. Během roku 2014 stoupla populace o 34,3 %.\n\n\n"}
{"id": "493470", "url": "https://cs.wikipedia.org/wiki?curid=493470", "title": "Khmérská říše", "text": "Khmérská říše\n\nKhmérská říše (khmersky ចក្រភពខ្មែរ: \"Chakrphup Khmer\" nebo អាណាចក្រខ្មែរ: \"Anachak Khmer\"), oficiálně Angkorská říše (អាណាចក្រអង្គរ: \"Anachak Angkor\"), bylo od 9. do 14. století největší říší jihovýchodní Asie. Pod vládou Khmérů se nacházelo území dnešní Kambodže a části Laosu, Thajska a Vietnamu. Khmérové udržovali kulturní, obchodní a politický kontakt s Jávou a později i se Šrívidžajou. Též postavili několik stovek hinduistických a buddhistických chrámů po celé své říši. Oficiálním náboženstvím byl nejprve hinduismus a mahájánový buddhismus, později buddhismus théravádový.\n\nHlavním městem byl Angkor, který je pravděpodobně nejvýznamnější památkou z doby khmérské vlády. Byl vybudován poblíž jezera Tonlésap a měl půl milionu obyvatel.\nOkolo roku 1400 došlo k oslabení khmérské moci a obyvatelstvo se začalo bouřit. V roce 1431 byl Angkor dobyt vojskem sousedního siamského království Ajutthaja.\n\n"}
{"id": "493482", "url": "https://cs.wikipedia.org/wiki?curid=493482", "title": "Viktor Tichonov", "text": "Viktor Tichonov\n\nViktor Vasiljevič Tichonov (; 4. června 1930 v Moskvě, Sovětský svaz – 24. listopadu 2014 v Moskvě ) byl prominentní ruský hráč a trenér ledního hokeje. Po ukončení své hráčské kariéry se stal trenérem sovětské hokejové reprezentace v době, kdy byla nejsilnějším týmem na světě. Od roku 1998 je zapsán v hokejové Síni slávy IIHF.\n\nHrál jako obránce v týmu V.V.S. Moskva (Tým sovětských vzdušných sil) a v Dynamu Moskva. Vstřelil 35 gólů ve 296 zápasech v Sovětské hokejové lize od roku 1949 do roku 1963. V roce 1950 se stal nejlepším hokejistou SSSR. Jako hráč získal celkem čtyři tituly mistra ligy (třikrát s \"VVS\" (1951–1953) a jednou s Dynamem v roce 1954). Vyhrál pohár SSSR v roce 1952 jako hráč \"VVS\".\n\nJeho trenérská kariéra začala v roce 1964, kdy se stal asistentem trenéra v Dynamu Moskva, poté převzal pozici hlavního trenéra v klubu Dinamo Riga. V roce 1973 byl jmenován \"Zasloužilým sportovním trenérem Lotyšska\" (ZTR SSSR). V roce 1977 se stal hlavním trenérem obou týmů: HC CSKA Moskva (\"Hlavní armádní sportovní klub\" nebo také \"Klub Rudé armády\" nejčastěji znám v USA a Kanadě) a sovětské hokejové reprezentace. V roce 1978 se stal \"Zasloužilým sportovním trenérem SSSR\" (ZTR SSSR). Byl trenérem sovětské a později ruské hokejové reprezentace do roku 1994, a také trenér CSKA do roku 1996. Jako trenér vyhrál:\n\nByl znám pro svůj diktátorský trenérský styl. Vykonával téměř absolutní kontrolu nad životy svých hráčů. Jeho tým trénoval 10 až 11 měsíců v roce a během té doby byli hráči ubytováni v kasárnách. CSKA byla součástí Sovětské armády a v RA dosáhl až na hodnost plukovníka. Zatímco veřejně podporoval úsilí hráčů jít do NHL, mnoho hráčů ho obvinilo, že se svými kontakty uvnitř vlády SSSR podnikal vše pro to, aby hráči nemohli odjet.\n\nPo odchodu do důchodu loboval v Ruské vládě za lepší financování národního hokejového týmu. Na sklonku života pracoval jako prezident klubu HC CSKA Moskva.\n\nJeho syn Vasilij Tichonov byl také profesionálním hokejovým trenérem, který pracoval ve Finsku, ale vrátil se zpět za rodinou do Ruska. Zemřel v roce 2013 na následky tragického pádu ze stavebního lešení v úrovni 4. nadzemního podlaží jejich domu.\n\nJeho vnuk, také Viktor Tichonov, byl vybrán do týmu Ruska 2007 Super Series proti týmu Kanada. 20. června 2008 byl vybrán v prvním kole draftu jako 28. do týmu Phoenix Coyotes. Nyní hraje ruskou KHL za tým SKA Petrohrad.\n"}
{"id": "493492", "url": "https://cs.wikipedia.org/wiki?curid=493492", "title": "Tas z Boskovic na Brandýse", "text": "Tas z Boskovic na Brandýse\n\nTas z Boskovic na Brandýse (zvaný též Protas) byl moravský šlechtic z rodu pánů z Boskovic. \nJeho otcem byl Ješek z Boskovic. První písemná zmínka o Tasovi pochází z roku 1365, kdy držel hrad a byl zasnouben s Machnou z Bíliny. Po svém otci získal hrad Brandýs nad Orlicí. V letech 1365–1368 převzal od svého bratra, který se dal na dráhu duchovního, několik vesnic. V roce 1391 prodal Erhartovi z Kunštátu dvůr v Sudicích, několik lánů v Paměticích a v Bačově. \n\nTas zemřel dle různých pramenů buď v roce 1395 nebo 1404 a zanechal tyto potomky:\n\n\n"}
{"id": "493496", "url": "https://cs.wikipedia.org/wiki?curid=493496", "title": "Josef Vojtěch Hellich", "text": "Josef Vojtěch Hellich\n\nJosef Vojtěch Hellich (17. dubna 1807 Choltice – 22. ledna 1880 Praha ) byl český malíř a archeolog. Zaměřoval se především na církevní malby, historické scény a ilustrační kresby starožitných předmětů.\n\nVystudoval na pražské malířské akademii (učitelem mu byl Josef Bergler) a v Mnichově. Potom podnikl čtyřletou studijní cestu do Itálie, Švýcarska, Francie a Anglie. Roku 1840 se vrátil do Prahy, ale neměl dostatek výtvaných zakázek, aby se uživil. Na doporučení Františka Palackého se zapojil do činnosti Českého muzea. Stal se kustodem a dokumentátorem nově budované archeologické sbírky. V následujících letech sbíral historické předměty na Kouřimsku, Žatecku, Táborsku a Budějovicku. Získal pro muzeum některé vzácné nálezy (např. mosazné a zlaté ozdoby z pravěkých pohřebišť) a řadu dalších nakreslil. Muzeu přispěl i několika starožitnostmi z Francie a Itálie. Pod vedením profesora Jana Erazima Vocela pak sbírky třídil a popisoval. V roce 1845 ilustroval Vocelovu populární práci \"O starožitnostech českých a o potřebě chránit je před zkázou\", vydanou s cílem přesvědčit obyvatelstvo o nutnosti ochrany kulturního dědictví.. Jakmile Hellich získal zakázky na velké obrazy, muzeum opustil.\n\nZa život namaloval 320 obrazů, z toho 290 oltářních obrazů chrámových. Jeho díla zdobí mnoho oltářů českých a moravských kostelů, ve městech i obcích.\nVýběr:\n\nRok 1847 Hellich strávil ve Vídni. Po návratu se zapojil do obnovy Týnského chrámu:\n\n\n\nTvořil užitou grafiku: portréty, žánrové historické ilustrace a vědeckou ilustraci, hlavně technikou litografie.\n\nLáska k historii a starožitnostem provázela Hellicha po celý život. Činnosti Muzea se příležitostně účastnil až do 70. let. Přispíval ilustracemi do časopisu Památky archeologické. Společně se spisovateli Mikovcem a Zapem a malířem Kandlerem vydávali na pokračování \"Starožitnosti a památky země České\". Byl také autorem výročních výtvarných prémií k Mikovcovu Lumíru.\n\nRoku 1875 spoluzakládal Křesťanskou akademii, v níž působil v odboru výtvarném a archeologickém. Vytvořil pro ni například obrázky českých patronů k modlitbám.\n\nHellich byl mezi současníky velmi oblíbený pro pečlivost, svědomitost a přátelskou povahu. Dokonale zpracoval každé dílo, ať bylo určeno pro významnou osobnost či malý kostel. Jeho obrazy si pořídili například císař Ferdinand Dobrotivý, kardinál Schwarzenberg nebo českobudějovický biskup Jan Valerián Jirsík. V roce 1877, u příležitosti 70. narozenin, se stal čestným členem Jednoty přátel umění v Praze. Jeho poslední prací byla křížová cesta pro Kostelec nad Černými lesy. Zemřel v Praze, pohřben je na Malostranském hřbitově v Košířích.\n\n\n"}
{"id": "493498", "url": "https://cs.wikipedia.org/wiki?curid=493498", "title": "Lichtenštejnský palác (Vídeň, Herrengasse)", "text": "Lichtenštejnský palác (Vídeň, Herrengasse)\n\nLichtenštejnský palác býval barokní šlechtický palác rodu Lichtenštejnů z počátku 18. století. Byl založen na místě středověkého lichtenštejnského domu. Budova byla roku 1792 výrazně rozšířena, avšak roku 1913 byla stržena. Palác stával v ulici Herrengasse vídeňského městského okresu Vnitřní Město (\"Innere Stadt\").\nPozemek s domem, na němž byl pozdější palác vystavěn, kolem roku 1443 zakoupil Kryštof II. z Lichtenštejna a Mikulova a k němu později přikoupil ještě další přilehlé pozemky. V roce 1792 byl z podnětu tehdejšího knížete Aloise I. z Lichtenštejna komplex budov významně přebudován a rozšířen dle návrhu Josepha Hardtmutha.\n\nK nejvýznamnějším částem paláce patřila přepychová klasicistní knihovna, která byla od 1846 používána jako \"šlechtické kasino\". \"Bösendorfský sál\" zřízený z předchozí jezdecké školy byl od roku 1872 využit jako koncertní sál s kapacitou 588 osob. Proslul svou akustikou a patřil mezi hudební centra Vídně. Poslední koncert dne 2. května 1913 byl obšírně popsán ve vzpomínkách Stefana Zweiga.\n\nV roce 1913 byl palác zbořen a počítalo se s brzkým zaplněním prostoru v rámci velké stavební vlny ve Vídni na přelomu 19. a 20. století. Propuknutím první světové války nedošlo k zastavění vzniklé proluky ihned a teprve v letech 1930 až 1932 zde Siegfried Theis a Hans Jaksch postavili první výškový dům ve Vídni o 16 podlažích.\n\n"}
{"id": "493507", "url": "https://cs.wikipedia.org/wiki?curid=493507", "title": "Alexej Rykov", "text": "Alexej Rykov\n\nAlexej Ivanovič Rykov (rusky \"Алексей Иванович Рыков\", 25. února 1881, Saratov, Ruské impérium – 15. března 1938, Moskva, SSSR) byl sovětský politik, předseda Rady lidových komisařů a oběť Stalinových čistek.\n\nRykov narodil se v rodině sedláka. V roce 1898 se připojil k Ruské sociálně demokratické dělnické straně a podporoval její bolševickou frakci, když se strana rozčlenila na bolševiky a menševiky po druhém kongresu v roce 1903. Rykov pracoval jako bolševický agent v Moskvě a Petrohradě a hrál aktivní roli v ruské revoluci z roku 1905. Na třetím kongresu strany (bojkotovaný menševiky) v Londýně v roce 1905 byl Rykov zvolen členem stranického ústředního výboru.\n\nRykov se po únorové revoluci roku 1917 vrátil ze Sibiře a spojil se znovu s bolševiky, ačkoli zůstal skeptický ohledně jejich radikálnějších sklonů. Rykov se stal se členem petrohradského a moskevského sovětu. V šestém kongresu z bolševické strany byl Rykov zvolen do ústředního výboru. Během říjnové revoluce se stal členem armádního revolučního výboru v Moskvě.\n\nPo revoluci byl Rykov jmenován lidovým komisařem vnitra. Zastával mnoho významných funkcí do doby, než ho Lenin během své poslední nemoci pověřil, aby se ujal vlády. Po jeho smrti se stal předsedou Rady lidových komisařů. \n\nAktivně podporoval Stalina v boji proti Trockému, a později proti Zinovjevovi i Kameněvovi. Přesto jej v roce 1930 Stalin z pozice předsedy Rady lidových komisařů odstranil. V roku 1936, po Zinověvově a Kameněvově procesu, byl Rykov zatčen. Ve čtvrtém moskevském procesu byl za údajné spiknutí proti Stalinově osobě odsouzen k trestu smrti a 15. března 1938 popraven.\n\nRoku 1988 byl Rykov rehabilitován.\n\n"}
{"id": "493508", "url": "https://cs.wikipedia.org/wiki?curid=493508", "title": "Gollova škola", "text": "Gollova škola\n\nTzv. „Gollova škola“ je označení pro skupinu historiků, které vyškolil vysokoškolský profesor historie Jaroslav Goll (1846–1929). Goll kladl velký důraz na kvalitu vědecké práce, jež se má zakládat na řádném studiu pramenů, a také na vysvětlování českých dějin v evropském kontextu. Nejednalo se však o homogenní skupinu následovníků, neboť je rozdělovala názorová a národně-politická a později sociálně-politická hlediska.\n\nNejblíže stál Gollovi Josef Pekař, jenž se stal také nejaktivnějším Gollovým obhájcem ve sporu o smysl českých dějin. Postavil se proti Masarykově filosofické koncepci, že české národní obrození přímo navazovalo na husitství. Rovněž se stavěl opatrně vůči prvorepublikovému radikalismu, hlásající hesla o „odčinění Bílé hory“. Úkolem dějepisce je podle něj „umělecky oživit vědecky probádanou minulost“. Pekař se také soustředil na hospodářské a sociální dějiny, podobně jako jeho kolega Josef Šusta.\n\nJiným směrem se vydal Václav Novotný, který se věnoval spíše jen politickým a náboženským dějinám. Stal se příznivcem Masarykova politického realismu, do sporu o české dějiny však nezasáhl, ačkoli Masarykovo tvrzení o návaznosti národního obrození na husitství po důkladném prozkoumání dějin husitství považoval za nevěrohodné. Také se mnohem více než Pekař vracel k Palackého závěrům, ačkoli Goll požadoval jejich revizi.\n\nJeště více se na Masarykovu stranu přiklonil Ladislav Karel Hofman, který dějiny charakterizoval jako neustálé střetávání humanity s násilím a požadoval větší angažovanost historiků. Kamil Krofta soustřeďující se především na středověké dějiny se zprvu proti Masarykovi stavěl, avšak po roce 1918 dokázal ocenit etickou hodnotu Masarykova díla, a později dokonce začal pracovat v diplomacii. Nesouhlasil s Pekařovým voláním po revizi Palackého, stejně jako s jeho hodnocením husitství.\n\nZcela zvláštním Gollovým žákem byl Zdeněk Nejedlý, jehož ovlivnil také Otakar Hostinský a Masaryk. Vstoupil do sporu o smysl českých dějin, kde se snažil popsat vývoj tohoto sporu a najít smíření mezi Pekařem a Masarykem. Postupem doby však Nejedlý stále více inklinoval k marxismu a komunismu a po svém pobytu v Sovětském svazu začal prosazovat názor, že idea komunismu těsně navazuje na české národní obrození. Značně nepodloženými tvrzeními se Nejedlý odklonil od Gollem zdůrazňované přísné vědecké práce a položil základy české marxistické historiografie.\n\nJaroslav Goll (1846–1929) znamenal pro českou historiografii, podobně jako dříve Palacký, obrat. Spolu s Václavem Vladivojem Tomkem, Josefem Emlerem, Antonínem Rezkem a Josefem Kalouskem byl jedním z prvních profesorů historie na české části rozdělené pražské univerzity. Na rozdíl od Palackého sice nevytvořil monumentální dílo, jeho učitelská činnost s důrazem na vědeckou kvalitu však ovlivnila celou generaci jeho žáků natolik, že se hovoří o „Gollově škole“.\n\nGoll se distancoval od ideovosti a velkých filosofických koncepcí. Přispěl k propojení české a evropské historiografie: stýkal se se zahraničními historiky, psal do zahraničních periodik a hlavně podnítil zájem českých historiků o obecné dějiny, kterým se v českém prostředí doposud příliš velká pozornost nevěnovala. To ovšem také znamenalo, že historikové začali docházet k závěru, že český národ a jeho dějiny nejsou v evropském kontextu až zas tak výjimečné, jak se dřívější nacionální historikové domnívali. Apolitičnost, konzervativnost a přísná vědeckost však Golla přivedla do sporu s Masarykem a po vzniku Československa se dostal do izolace.\n\nNázev „Gollova škola“ je oprávněný do té míry, že se jednalo o Gollovy žáky, kteří přejali základní vědecké principy prosazované Gollem. Nejednalo se však v žádném případě o homogenní skupinu žáků, neboť již brzy se začaly ukazovat některé významné rozdíly mezi Gollovými následovníky, kteří mnohdy kráčeli jiným směrem než Goll, takže se v některých otázkách proti svému učiteli stavěli. Jedním z důležitých dělících faktorů byl politický názor: před rokem 1918 zejména v otázce národnostní, poté v otázce sociální. Štěpících hledisek však bylo samozřejmě více. Gollovy žáky lze rozdělit hrubě do čtyř základních proudů: konzervativní „Pekařova“ linie, progresivní „Novotného“ linie, Masarykovská linie a skupina historiků, kteří stáli na rozhraní těchto skupin, ať už nevědomě, nebo zcela cíleně s úmyslem najít nějaký jednotící prvek všech těchto proudů.\n\nV období prvních desetiletí 20. století se česká historiografie ubírala poněkud odlišnou cestou než v západní Evropě. Ve světě byla historie obviňována, že nebyla \"magistra vitae\" („učitelkou života“), neboť nedokázala předvídat zásadní dějinné události jako první světovou válku nebo ruskou revoluci a jen rozdmýchávala nacionální vášně, což znamenalo definitivní konec historismu.\n\nV českých dějinách to však bylo jinak. Mnohé politické strany se dovolávaly české historie, kvůli zdůvodnění ať už své existence nebo svého programu. Snaha českých stran o dosažení autonomie byla nad očekávání naplněna vznikem Československa. Historici museli odpovídat na mnoho otázek, například na otázku viny a odčinění Bílé hory nebo na otázku po smyslu českých dějin. Historikové se při své práci mohli opřít jednak o dotace od státu, o oživenou ediční činnost (\"Prameny dějin moravských\", \"Archiv bratrský\"), o odborná periodika, o \"Ottův slovník naučný\" a v neposlední řadě o vědecké instituce (Česká akademie císaře Františka Josefa I. pro vědu, slovesnost a umění, Gesellscheft zur Förderung deutscher Wissenschaft, Kunst und Literatur in Böhmen).\n\nPrvní skupina Gollových žáků byla politicky konzervativnější. Její představitelé si byli vědomi mezí pozitivistické historiografie a zjištěná historická fakta pro ně znamenala jen prostředek k rekonstrukci dějinné skutečnosti. Na rozdíl od Golla proto spíše než k detailní analýze jednotlivých problémů tíhli k syntetickému podání dějin. Naopak na Golla tento proud navazoval ve snaze zasadit české dějiny do evropského kontextu, přičemž se snažil postihnout nejen politické, nýbrž také hospodářské a sociální dějiny. Navzdory nevoli veřejného mínění se tato skupina historiků nebála revidovat závěry Palackého, jak to ostatně požadoval Goll.\n\nJosef Pekař (1870–1937) se ke Gollovi hlásil z jeho žáků nejvíce a stanul v čele katedry rakouských dějin, jež se po roce 1918 přeměnila na katedru československých dějin. Dějepisec by podle něj měl „umělecky oživit vědecky probádanou minulost“. V tomto duchu se také snažil pojednat o bělohorském dění, svatováclavských legendách, husitství (\"Žižka a jeho doba\") i agrárních dějinách (\"Kniha o Kosti\").\n\nPekař se také velmi angažoval ve sporu o smysl českých dějin, když kritizoval Masarykovo nábožensko-filosofické pojetí českých dějin a tvrdil, že jednotící myšlenkou všech doby nebylo náboženství, nýbrž národní myšlenka. Brání proti útokům svého učitele Golla a odmítá vnášet představy přítomnosti do minulosti. V předválečném období sice podporoval českou autonomii v rámci rakouské monarchie, po první světové válce se však velmi opatrně díval na poválečný radikalismus a na hlásání hesel, že vznikem Československa byla konečně „odčiněna Bílá hora“. Tato zkušenost a lepší poznání pramenů jej pak přivedly k přehodnocení husitství: již se nejednalo o počátek demokratického novověku, jak dříve tvrdil, ale Žižka byl naopak náboženským fanatikem.\n\nJosef Šusta (1874–1945) se rovněž zaměřil na hospodářské dějiny a po Gollově odchodu se roku 1910 stal profesorem všeobecných dějin. Vytvořil také rozsáhlé syntézy (zejména několik dílů řady \"České dějiny\"), byť některé závěry jsou pouze hypotetické. Pro potřeby diplomatů vzniklého Československa sepsal několik příruček (\"Dějiny Evropy v letech 1812–1870\"), v nichž prokázal znalost zahraniční literatury a dobových materiálů. Rovněž se pokusil shrnout dějiny dosavadní historiografie (\"Dějepisectví: jeho vývoj v oblasti západní ve středověku a době nové\").\n\nPoliticky progresivnější skupina Gollových žáků se podobně jako Goll věnovala spíše jen politickým a náboženským dějinám. I přes přísný pozitivistický přístup dala tato skupina vzniknout několika významným syntetickým dílům. Oproti „Pekařově“ linii však historici progresivní linie více zůstávají věrni Palackému a jsou méně ochotni přehodnotit jeho závěry.\n\nVáclav Novotný (1868–1932) se orientoval na nejstarší české dějiny a dobu husitskou a stal se profesorem českých dějin na pražské univerzitě. V díle \"Náboženské hnutí české ve 14. a 15. století\" podrobně sledoval různé proudy v rámci husitství a došel k závěru, že Hus byl pravověrným katolíkem. Stal se příznivcem Masarykova politického realismu, což mělo také vliv na jeho odborná stanoviska, do sporu o smysl českých dějin se však nezapojil, ačkoli Masarykovu stěžejní teorii, že obrozenci ideově přímo navazovali na Husa považoval za nepřesvědčivé. Také Novotný podobně jako Šusta sepsal několik dílů řady \"České dějiny\", a to k nejstarším českým dějinám.\n\nJaroslav Bidlo (1868–1937) krom historie studoval také katolickou teologii, a to nejen v Praze, ale také v Krakově, Moskvě a Petrohradě. Zaměřil se především na dějiny Jednoty bratrské, východních Slovanů a Byzance. V jeho \"Dějinách Slovanstva\" je zřetelný vliv slavjanofilství.\n\nMasaryk ať už svou filosofií nebo politikou inspiroval nemálo historiků. Ladislav Karel Hofman (1876–1903) zkoumal nacionalismus a dějiny charakterizoval jako neustálý boj mezi humanitou a násilím. Odmítal čistě popisnou historiografii a tvrdil, že historické vědění má být plodné a historie má „stát stráž“.\n\nKamil Krofta (1876–1945) působil v českém zemském archivu a roku 1912 se stal profesorem rakouských dějin na pražské univerzitě. Soustředil se především na středověké dějiny a spolu s Janem Bedřichem Novákem pracoval na edici \"Sněmů českých\". V Gollově duchu se snažil neustále hledat v českých dějinách evropské souvislosti. Později začal pracovat v diplomacii, avšak i v zahraničí se snažil o propagaci českých dějin. Ve sporu o smysl českých dějin se zprvu postavil proti Masarykovi, po válce však dokázal ocenit etickou hodnotu jeho díla. S Pekařovým voláním po revizi Palackého nesouhlasil, stejně jako s jeho hodnocením Žižky jako náboženského fanatika. Vyvracel také Pekařovo tvrzení, že u Husa byla místo náboženství zásadní národní myšlenka.\n\nTaké Julius Glücklich (1876–1950) díky svému zájmu o filosofii zaujal stanovisko mezi Gollem a Masarykem. Stal se prvním profesorem novověkých dějin na brněnské univerzitě a orientoval se na studium reformace a křesťanských sekt. Zdeněk Václav Tobolka se pak přímo angažoval v Masarykově politické straně, což jej přivedlo ke studiu nejnovějších českých dějin.\n\nZdeněk Nejedlý (1878–1962) převzal Gollovu metodologii, pod vlivem Otakara Hostinského ovšem inklinoval k hudební vědě, jejímž profesorem se také později stal. Nezanedbatelný vliv měl na Nejedlého také Masaryk. Zaměřil se na téma husitství, dějiny českého zpěvu ve středověku a konečně na husitskou liturgii, aby vyvrátil tvrzení, že se jednalo o úpadkový jev. Významný je jeho vstup do sporu o smysl český dějin, kde se snažil vysvětlit dějiny sporu a smířit Pekařovo a Masarykovo stanovisko.\n\nNejedlý však postupem doby stále více inklinoval k marxismu a komunismu, začal bojovat proti „pravičáctví“, obhajovat bolševickou revoluci a také se pustil do obsáhlých biografií Lenina, Stalina i Masaryka. Roku 1939 nakonec odešel do Sovětského svazu, kde se na Lomonosově univerzitě stal profesorem slovanských dějin. Sepsal dílo \"Komunisté – dědici velkých tradic českého národa\" a snažil se prosadit myšlenku, že idea komunismu vlastně navazuje na národní obrození. Mnohá z jeho děl obsahují sporná a neověřitelná tvrzení, přesto mají zásadní význam, neboť jimi vyznačil cestu české marxistické historiografii.\n\n\n"}
{"id": "493515", "url": "https://cs.wikipedia.org/wiki?curid=493515", "title": "Reanimation", "text": "Reanimation\n\nReanimation je remixové album americké nu-metalové skupiny Linkin Park vydané 30. července 2002. Reanimation následuje po prvním studiovém CD kapely nazvaném Hybrid Theory, jehož všechny písně jsou zremixovány právě na této desce. Remixy jsou ovlivněny hlavně hip hopem a elektronikou, přičemž se na nahrávce vyskytují i o něco tvrdší songy. Ačkoliv Reanimation obsahuje pouze remixy, velice dobře se umístilo na hitparádách po celém světě. V prvním týdnu se prodalo 270 000 kusů alb a ve Spojených státech se stala nahrávka platinová.\n\nMTV 2 vytvořilo video na každou píseň z Reanimation, ovšem videa se dočkala jen pár odvysílání. Oficiální video má \"Frgt/10\", \"Kyur4 Th Ich\", \"Enth E Nd a \"Pts.of.Athrty\", což je také jediný singl z CD. Linkin Park v několika případech předvedli songy z Reanimation živě, například \"P5HNG ME A*WY\" se nachází na živém albu Live in Texas a \"1Stp Klosr\" je párkrát hráno společně s Jonathanem Davisem.\n\n"}
{"id": "493516", "url": "https://cs.wikipedia.org/wiki?curid=493516", "title": "Závišův kříž", "text": "Závišův kříž\n\nZávišův kříž (německy \"Zawisch Kreuz\") je dvouramenný středověký relikviářový kříž ze zlata, vysoký 70 centimetrů, zdobený filigránem, posázený cennými drahokamy a perlami, zhotovený mezi léty 1220–1230. Původní dřevěný korpus kříže byl roku 1775 nahrazen jádrem ze stříbra. \n\nDo středu kříže byla vsazena relikvie pravého Kříže, na kterém zemřel Ježíš Kristus. Podle průzkumů je tento kus cedrového dřeva, měřící na výšku dvacet centimetrů, starý dva tisíce let. Dále je v Závišově kříži více než 25 ostatků. Na čelní straně památky ze zlata je 51 drahokamů (jedenáct safírů, čtyři rubíny, tři spinely, sedm smaragdů, sedm ametystů, pět chalcedonů, křemená dubleta) a sedm skel. Na zadní straně je do kříže zasazeno deset safírů a devět smaltovaných medailonků světců byzantské provenience z 10. století; kříž dále zdobí 230 perel. Ke stříbrnému jádru z roku 1775 je připojeno šestnáct zlatých plechů. Původní podstavec ze zlata musel klášter odevzdat roku 1811 po bankrotu Rakouského císařství. Nová noha, doplněná v letech 1839–1840, je zdobena sklem, karneoly, perlami a českými granáty.\n\nBez podstavce je kříž vysoký 459 mm, horní břevno má délku 229 mm, celková výška je 80 cm.\n\nO jeho původu jsou různé hypotézy. Podle jedné verze, kterou zastával historik umění Emanuel Poche, jde o první korunovační kříž českých králů. Podle Karla Chytila mohl být zhotoven v mosánských (v údolí Mázy) dílnách 13. století, podle jiných autorů (Herrmann Fillitz, Dana Stehlíková) vznikl na Sicílii v dvorských dílnách císařů z dynastie Štaufů, či v Benátkách. Podle verze maďarských historiků T. Gerevicha, J. Déera, E. Kovácse kříž, vyrobený jako korunovační kříž Bély IV. z arpádovské dynastie, pochází z uherského královského pokladu Arpádovců, který přivezla do Čech roku 1270 Bélova dcera Anna Uherská, matka královny Kunhuty, při svém útěku z Uher kvůli domácím válkám. Vznik kříže ve 20. nebo 30. letech 13. století v Ostřihomi v Uherském království jako korunovačního klenotu Bély IV. považuje za nejpravděpodobnější rovněž kurátor vyšebrodské části Hornorakouské zemské výstavy 2013 Jiří Franc. \n\nKříž je nazýván Závišovým, neboť jej měl v držení Kunhutin druhý manžel Záviš z Falkenštejna. Ten jej pravděpodobně daroval, či spíše po jeho smrti přešel do rodové fundace Vítkovců, cisterciáckého vyšebrodského kláštera. Tam se připomíná jako zázračný a po třicetileté válce se stal cílem mnoha poutí. V nebezpečí zabavení při obsazení Sudet roku 1939 byl kříž odvezen do Prahy a uložen ve Svatovítském pokladu na Pražském hradě. Do Vyššího Brodu se vrátil v roce 1994, od té doby byl v trezoru.\n\nV roce 2010 byl vyhlášen národní kulturní památkou. Uvádí se, že jde o třetí nejcennější středověkou zlatnickou památku v České republice (po korunovačních klenotech a relikviáři svatého Maura). Kříž je také motivem známky České pošty. V polovině dubna 2013 přemístili mniši Závišův kříž za přísných bezpečnostních opatření do nové pancéřované klenotnice v Rožmberské oratoři, kde byl vystaven po dobu Hornorakouské zemské výstavy 2013. Výstup do klimatizované místnosti v kostele Nanebevzetí Panny Marie vedl po úzkém točitém schodišti. Od tohoto roku je takto vystavován každé léto.\n\n"}
{"id": "493521", "url": "https://cs.wikipedia.org/wiki?curid=493521", "title": "Hloupost", "text": "Hloupost\n\nHloupost či stupidita je opak chytrosti či moudrosti. Hlupák je člověk, jenž má nedostatek inteligence, pochopení, rozumu, vědomostí, důvtipu i poznání. Hloupost je projevem omezenosti. Podle Immanuela Kanta je hloupost nedostatkem soudnosti. Hloupost je také dávána do souvislosti s nevědomostí a nedbalostí.\n\n\n"}
{"id": "493523", "url": "https://cs.wikipedia.org/wiki?curid=493523", "title": "Arnold Bamberský", "text": "Arnold Bamberský\n\nArnold Bamberský († 19. června 1296) byl biskup v Bamberku a v letech 1290-1292 rádce českého krále Václava II., pocházel z rodu hrabat ze Solmsu.\n\n15. května 1286 byl papežem Honoriem IV. jmenován biskupem bamberským a 13. června vysvěcen. Býval na dvoře římského krále Rudolfa I. Habsburského. Roku 1287 jako doprovod mladé české královny Guty navštívil Čechy a o tři roky později byl vyslán Rudolfem Habsburským na pražský dvůr jako poradce krále Václava.\n\nPomáhal uklidnit pány rozhořčené zajetím Záviše z Falkenštejna. Roku 1291 vedl české vojsko při tažení do Krakovska, které král odkoupil od Přemysla Velkopolského. Téhož roku se Václav II. rozhodl nepodpořit zvolení svého švagra Albrechta římským králem. Arnold Bamberský na znamení nesouhlasu se změnou kurzu české politiky opustil pražský dvůr a na jeho místo dosedl Bernard z Kamence.\n\n"}
{"id": "493538", "url": "https://cs.wikipedia.org/wiki?curid=493538", "title": "Ústavní soud Republiky Slovinsko", "text": "Ústavní soud Republiky Slovinsko\n\nÚstavní soud Republiky Slovinsko (: , zkráceně US RS) je zvláštní soud vykonávající ústavní přezkum a zajišťující ochranu ústavnosti, zákonnosti a lidských práv. Z hlediska teorie ústavního práva se v případě Slovinska jedná o model koncentrovaného specializovaného ústavního soudnictví.\n\nÚstavní soud vznikl již v roce 1963, ale jeho význam vzrostl až po osamostatnění Slovinska v roce 1991. Je složen z devíti soudců, již jsou voleni Státním shromážděním na návrh prezidenta republiky na devět let bez možnosti opětovného zvolení. Soudci ze svého středu volí předsedu Ústavního soudu. Soud rozhoduje ve třech tříčlenných senátech – civilním, trestním a správním. Sídlem soudu je Plečnikův palác v Lublani.\n\nDo roku 2009 obdržel soud 21 562 podání, přičemž ve věci samé rozhodoval soud u bezmála jednadvaceti tisíců podání. V jednotlivých letech je možné vysledovat podobnost řešených právních otázek (právní zájem, zřízení obcí, soudní služba, omezení opravných prostředků, kompetenční spory aj.).\n\nÚstava Socialistické federativní republiky Jugoslávie (SFRJ) ze 7. dubna 1963 již na rozdíl od ústavy Federativní lidové republiky Jugoslávie (FNRJ) z roku 1946 hovořila nejen o soustavě obecných soudů, jež byla tvořena nejvyššími soudy federace, republik a autonomních oblastí, krajskými a okresními soudy, ale zakládala také prostor pro ústavní soudy, které v ustanovení článku 242 v obecné rovině pověřovala ochranou ústavnosti. V důsledku této konstrukce vznikly i soudy jugoslávských socialistických republik. Zatímco federální ústavní soud dohlížel na dodržování ústavnosti na federální úrovni, republikové ústavní soudy dbaly na ochranu ústavnosti na úrovni republik.\n\nVznik ústavního soudu v podmínkách socialistického státu nebyl v šedesátých letech zvykem, neboť právní teorie zde deklarovala jednotu státní moci v čele s parlamentem, která by se reálnou činností ústavního soudu začala drolit. Koncepce existence neparlamentního nebo mimoparlamentního orgánu ústavního soudnictví, který by dohlížel na soulad zákonů s ústavou, byla dlouhodobě – právě s výjimkou Jugoslávie – odmítána. V průběhu osmdesátých let začalo v tomto postoji docházet ke změně, když došlo k ustavení ústavních soudů v Polsku a Maďarsku a kdy se dokonce začalo diskutovat i o vzniku ústavního soudu v Sovětském svazu.\n\nPřed vznikem soudu dohlížela na dodržování ústavnosti a zákonnosti republiková skupščina. Ústavní soud tehdejší Socialistické republiky Slovinsko (: \"Ustavno sodišče Socialistične republike Slovenije\") vznikl v roce 1963, když byli 5. června 1963 do funkce ustaveni první předseda a osm soudců. Soud poprvé zasedal 15. února 1964. Měl devět soudců volených republikovou skupščinou na návrh republikového Předsednictva. Po uplynutí osmiletého funkčního období nemohli být opětovně zvoleni. Také předsedu soudu volila skupščina, a to na čtyři roky s možností opětovného zvolení. Činnost republikového ústavního soudu byla upravena ústavou Socialistické republiky Slovinsko (č. 10/1963 UL SRS) a zákonem o ústavním soudu. Změny přinesla nová republiková ústava z roku 1974 a zejména nový zákon o ústavním soudu.\n\nDohled nad ústavností byl v letech 1964–1974 spíše formální, změny v souvislosti s ústavou 1974 však umožnily i pozdější hladký přechod do nového právního prostředí. V roce 1974 byla přijata nová federální ústava, která posílila pozice jednotlivých republik a autonomních oblastí. Zásada nadřazenosti federálního práva byla v zásadě nahrazena zásadou nadřazenosti práva republikového. Posílení role republiky se promítlo i do postavení jejího Ústavního soudu. Po roce 1974 disponoval soud nadále schopností vykonávat abstraktní normativní kontrolu – rozhodovat o ústavnosti a zákonnosti právních aktů a dále rozhodovat spory o pravomoc mezi republikou a politicko-územními celky, resp. mezi republikovou soudní soustavou a orgány politicko-územních jednotek. Pro rozhodování Ústavního soudu v období let 1974 až 1991 bylo typické, že se v zásadě vyhýbal využívání právních zásad, a to i těch výslovně vyjádřených v ústavě, což je zásadní rozdíl oproti postupu ústavních soudů ve vyspělých demokraciích. Ústavní soud na rozdíl od současné úpravy neměl právo rušit zákon, který odporoval ústavě (kasační pravomoc). Do účinnosti současné ústavy tak Ústavní soud musel nejprve vyjádřit rozpor s ústavou, což byl pokyn skupščině, aby rozpor odstranila, a jestliže ta tak neučinila, mohl soud teprve dalším rozhodnutím stanovit neplatnost předpisu. Nicotnost podzákonných předpisů mohl Ústavní soud vyjádřit i před účinností ústavy z roku 1991. Kromě absence kasační pravomoci vůči zákonům nemohl ústavní soud rozhodovat o ústavních stížnostech proti porušování lidských práv a základních svobod individuálními právními akty (tuto pravomoc ale měl soud v letech 1963 až 1974), rozhodovat o protiústavnosti konání politických stran a rozhodovat o žalobě proti některým státním funkcionářům.\n\nJiž od zhroucení politického monopolu Svazu komunistů se odehrával proces přechodu na moderní demokratický právní řád založený na úctě k lidským právům. Významným mezníkem ve vývoji soudu (ale i celého Slovinska) byl 25. červen 1991, kdy Slovinsko vyhlásilo nezávislost na Jugoslávii (účinnost tohoto aktu byla Brionskou deklarací od července do října 1991 přerušena). Po vypršení moratoria se Slovinsko stalo samostatným a nezávislým státem, který 23. prosince 1991 přijal svou novou ústavu. Tato ústava zavedla princip dělby moci na moc výkonnou, zákonodárnou a soudní, čímž byl vytvořen prostor pro novou působnost Ústavního soudu. Ústava v článcích 160 až 167 upravuje působnost Ústavního soudu, způsobilost rušit protiústavní zákony, složení soudu, funkční období soudců, neslučitelnost funkce, imunitu soudců a ve vztahu k řízení před Ústavním soudem odkazuje na zvláštní zákon, jímž je zákon o Ústavním soudu z 8. března 1994. Od doby přijetí zákona došlo k přijetí několika novel, a tak byl zákon o Ústavním soudu znovu s ohledem na všechny změny publikován v roce 2007.\n\nPro činnost Ústavního soudu jsou důležité tyto tři dokumenty: \"Ústava Republiky Slovinsko\", \"zákon o Ústavním soudu\" a \"jednací řád Ústavního soudu Republiky Slovinsko\".\n\nÚstavní soud je nejvyšším orgánem ochrany ústavnosti, zákonnosti, lidských práv a základních svobod. Rozhoduje zejména o souladu zákonů s ústavou, ratifikovanými mezinárodními smlouvami a obecnými zásadami mezinárodního práva, souladu podzákonných předpisů s ústavou a zákony, o ústavních stížnostech na porušení lidských práv a základních svobod individuálními akty, kompetenčních sporech mezi státem a místními společenstvími, mezi místními společenstvími navzájem, mezi soudy a jinými státními orgány, mezi Státním shromážděním, prezidentem a vládou, o protiústavnosti aktů a činnosti politických stran.\n\nNa žádost prezidenta, vlády nebo třetiny poslanců vyslovuje Ústavní soud názor na soulad přijímané mezinárodní smlouvy se slovinskou ústavou, přičemž Státní shromáždění je v tomto případě rozhodnutím Ústavního soudu vázáno.\n\nPokud Ústavní soud zjistí, že je zákon protiústavní, zruší ho zcela nebo zčásti. Zrušení vstoupí v účinnost okamžitě nebo ve lhůtě určené soudem, která nemůže být delší než jeden rok.\n\nSoudci rozhodují ve třech tříčlenných senátech, činnost senátů se řídí rozvrhem práce.\n\nTabulka vyjadřuje celkový počet podání k Ústavnímu soudu v daném roce, počet podání, která soud v roce rozhodl, a počet podání, která na konci daného roku zůstala nerozhodnutá.\n\nRostoucí počet podání v prvních letech samostatnosti souvisel se zkoumáním ústavnosti a zákonnosti právních předpisů. V jednotlivých letech je možné vysledovat podobnost právních otázek, k nimž podání směřují: v roce 1993 byla napadána ustanovení zákona o zřízení obcí, v roce 1994 pak ustanovení zákona o soudní službě, po roce 1995 to byla ustanovení novel, které sledovaly omezení mimořádných opravných prostředků v soudních řízeních a v roce 2005 se podání týkala sporů mezi policií a soudy o pravomoc v první fázi přestupkového řízení.\n\nSoud byl často nucen nerozhodovat o věci samé z důvodů neúplného nebo nejasného podání, což se soud pokusil vyřešit v březnu 2002 přípravou nepovinného formuláře k podání návrhu. Ke zrychlení řízení měla přispět i novela zákona o Ústavním soudu účinná od července 2007, která vymezila okolnosti, kdy je možné podat ústavní stížnost, resp. kdy může Ústavní soud stížnost zamítnout. V souvislosti s novelou se začalo pro případ nedostatečného poklesu zatížení soudu hovořit o možnosti diskrece, čímž by soud mohl na základě závažných důvodů nevyhovět i takové žádosti, která splňuje formální podmínky.\n\nNávrh Ústavnímu soudu může podat ten, kdo prokáže právní zájem na věci. Od roku 1992 se tak Ústavní soud ve své judikatuře zaměřuje na vymezení podmínek, které takový právní zájem dostatečně prokazují. Soud doposud vymezil právní zájem jako přímý, právní (nikoliv ekonomický), konkrétní mající vztah ke stěžovateli a směřující ke zlepšení jeho právního postavení. Ústavní soud také judikoval, že posuzovat právní zájem může kdykoliv během řízení.\n\nV roce 1997 rozhodoval Ústavní soud v několika případech v souvislosti s denacionalizací (odnárodnění) a restitucí majetku znárodněného po druhé světové válce. Původní úprava přijatá na konci roku 1991 vylučovala z účasti na navrácení majetku právnické osoby. Ústavní soud pro rozpor s principem rovnosti před zákonem zrušil v březnu 1993 ustanovení zákona, která pro takové konání tvořila oporu. Souvislost s denacionalizací měly také kompetenční spory mezi soudy a správními orgány, které popíraly svou věcnou příslušnost při rozhodování o denacionalizaci. Soud několikrát judikoval věcnou příslušnost obecných soudů bez ohledu na charakter právního jednání, kterým bylo znárodnění provedeno (vynuceným právním jednáním nebo administrativním rozhodnutím).\n\nV roce 1997 byla přijata novela cizineckého zákona, která se zpětnou účinností stanovila jako podmínku k získání občanství osmiletý pobyt ve Slovinsku (namísto dosavadní podmínky tříletého pobytu). Návrh na zrušení novely Ústavnímu soudu předložila Státní rada, která v ní spatřovala porušení principu právní jistoty a zákazu retroaktivity. V novele se promítala dlouhodobá koncepce slovinské politiky, podle které bylo bráněno cizím státním příslušníkům kupovat ve Slovinsku nemovitosti. Vláda tak ve vztahu k novele a k řízení před Ústavním soudem argumentovala veřejným zájmem ochrany majetku. Ústavní soud se nakonec přiklonil k principu právní jistoty a novelizaci zrušil. Z hrozby před zablokováním přístupu Slovinska do Evropské unie ze strany Itálie byl nakonec v roce 1997 přijat ústavní dodatek, který upravoval otázku nabývání vlastnictví cizinci. V únoru 1999 pak Ústavní soud prohlásil za protiústavní i článek 81 zákona o cizincích, jehož neúplnost vyústila v únoru 1992 v situaci, kdy obecní správní orgány vymazaly z registru trvalého pobytu a převedly do registru cizinců osoby, které byly k okamžiku vyhlášení nezávislosti v červnu 1991 občany jiných svazových republik a ve stanovené lhůtě nezažádaly o slovinské občanství nebo byla jejich žádost zamítnuta. Problém nastal v důsledku mezery v cizineckém zákoně ve vztahu k občanům ostatních svazových republik bývalé jugoslávské federace vyvolané představou slovinského zákonodárce o jejím budoucím vyplnění mezistátními dohodami, které však s ohledem na propuknutí válečného konfliktu v Chorvatsku a v Bosně nikdy nebyly sjednány. Vláda se mezeru pokusila překonat svými usneseními, kterými však nemohla zasahovat do práv těchto osob. Soud pak v roce 1999 vyvodil, že stále existovaly právní následky vyplývající z neregulovaného právního postavení osob, které byly občany jiných republik bývalé SFRJ a předmětné ustanovení cizineckého zákona s odkazem na rozpor s principem důvěry v právo zrušil.<ref name=\"U-I-284/94\">\"Rozhodnutí Ústavního soudu Republiky Slovinsko ze dne 4. února 1999 prohlašující, zda je zákon o cizincích v rozporu s ústavou\" [online]. c1999 [cit. 2010-03-15]. Dostupné online. (anglicky)</ref>\n\nV roce 1998 pak Ústavní soud zrušil ustanovení slovinského trestního řádu, která zaváděla zvláštní vyšetřovací metody (odposlech, zdánlivý prodej) pro jejich nedostatečné vymezení, a tak hrozbu jejich zneužití. Soud v tomto případě využil možnost stanovení jednoleté lhůty do zrušení, čímž byl vytvořen prostor pro změnu právní úpravy. Ve stejném období přijal soud před svou většinovou obměnou dvě sporná rozhodnutí, která souvisela s jeho složením (otázka volebního systému a postavení samostatné územní jednotky Koper).\n\nV letech 2005 až 2006 byla činnost Ústavního soudu prakticky ochromena množstvím podání v oblasti přestupků: jednalo se především o kompetenční spory mezi policií a okresními soudy o příslušnosti k rozhodování v prvním stupni přestupkového řízení. Na konci roku 2006 tak u Ústavního soudu leželo necelých tři tisíce nevyřízených návrhů.\n\nNa konci roku 2009 předložila slovinská vláda Ústavnímu soudu k posouzení návrh dohody s Chorvatskem, který měl vyřešit vleklý hraniční spor. V březnu 2010 Ústavní soud rozhodl, že smluvená arbitrážní smlouva není v rozporu s ústavou Republiky Slovinsko, ani se základní ústavní listinou o nezávislosti Republiky Slovinsko, což přivítalo Chorvatsko i Evropská unie, neboť byly kvůli sporu dlouhodobě blokovány přístupové rozhovory Chorvatska.\n\nV září 2011 označil Ústavní soud za protiústavní předpis městské občiny Lublaň, kterým v roce 2009 vznikla Titova ulice (\"\"). Podle Ústavního soudu byl Josip Broz Tito jako doživotní prezident SFRJ nejvyšší symbol komunistického režimu. Znovuobnovení Titovy ulice, která předtím z mapy Lublaně zmizela v říjnu 1991, označil soud za velebení někdejšího nedemokratického režimu, pro nějž bylo typické porušování lidských práv a základních svobod.\n\nÚstavní soud se skládá z devíti soudců, které z řad právních odborníků volí na devítileté období Státní shromáždění na návrh prezidenta republiky. Platí, že ústavní soudci nemohou být opětovně zvoleni a svoji funkci vykonávají i po uplynutí doby, pokud noví soudci ještě nebyli zvoleni. Předčasně může funkce ústavního soudce skončit zproštěním, pokud o to soudce sám požádá, je mu uložen trest odnětí svobody pro trestný čin nebo je trvale neschopný zastávat funkci.\n\nČlenové Ústavního soudu volí svého předsedu, který je volen na tříleté období. Funkce ústavního soudce je neslučitelná zejména s funkcemi ve státní správě a samosprávě či se členstvím v politické straně. Ústavní soudci mají stejnou imunitu jako poslanci Státního shromáždění.\n\nÚstavní soud v plném počtu rozhoduje od 1. května 1993. Zdlouhavé jmenování prvních soudců US RS v letech 1991 až 1993 odráželo problémy koalice DEMOS – převaha pravicových poslanců však nakonec znamenala, že se většina soudců prvního Ústavního soudu klonila k pravicovým politickým stranám. Rozklad DEMOSovské vládní koalice byl ztvrzen v dubnu 1992, kdy byla vyhlášena nedůvěra premiéru Lojze Peterlemu a do funkce premiéra v květnu 1992 nastoupil Janez Drnovšek, jehož první koalice vznikla spojením některých bývalých koaličních a opozičních stran. Drnovšek ve funkci premiéra setrval i po volbách v prosinci 1992 a po volbách v roce 1996 mohl opět vytvořit svou vládu, když za poměru sil 45:45 ve Státním shromáždění získal hlas poslance Cirila Pucka, který opustil pravicový tábor. Názorové rozdíly mezi pravicí a levicí se promítly do konfliktu mezi levostředovou vládou a soudem. Tento konflikt vygradoval těsně před většinovou obměnou soudu v roce 1998, kdy soud přijal dvě sporná rozhodnutí. Ústavní soud nejprve rozhodl ve věci referenda z roku 1996 o volebním systému, kdy si voliči mohli vybrat variantu – systém proporční, většinový nebo smíšený. Žádný návrh nezískal absolutní většinu, přesto Ústavní soud přikázal Státnímu shromáždění, aby přijal volební zákon založený na většinovém volebním systému, což ale poslanci opakovaně odmítli. V listopadu 1998 pak soudci rozhodli o odebrání statusu samosprávné územní jednotky obci Koper a jejím rozdělení na několik menších oblastí, což ignorovalo výsledky referenda, kde se pro Koper jako samostatnou územní jednotku vyjádřilo 90 % voličů.\n\nÚstavní soud měl v období od října do prosince 1998 jedenáct členů. Problém nastal v důsledku politických neshod a situace, kdy nebylo jasné, který ze soudců ustavených najednou má uvolnit místo soudci novému. Státní shromáždění vytvořilo konstrukci, že v úřadě zůstanou všichni soudci a čtyři soudci získají zvláštní statut, kdy budou mít práva plynoucí z funkce soudce kromě práva zasedat a rozhodovat.\n\nPrvním předsedou Ústavního soudu samostatného Slovinska se stal Peter Jambrek, jenž byl v prosinci 1991 členem skupiny pro přípravu slovinské ústavy. Jambrek funkci vykonával až do 24. dubna 1994, kdy ho vystřídal další ze spoluautorů ústavy – Tone Jerovšek. V roce 1997 se předsedou soudu stal Lovro Šturm, kterého nahradil 30. října 1998 Franc Testen. V období od listopadu 2001 do listopadu 2004 byla předsedkyní soudu profesorka Dragica Wedamová Lukićová, další tři roky pak Janez Čebulj. Předsedou US RS v letech 2007 až 2010 byl Jože Tratnik, následován Ernestem Petričem, který funkci zastával do roku 2013. Jeho nástupcem ve funkci se stal dosavadní místopředseda soudu, Miroslav Mozetič. Od roku 2016 je předsedkyní ÚS RS Jadranka Sovdatová.\n\nTrojice prvních tří předsedů Ústavního soudu se v roce 2000 opět sešla v rolích ministrů v Bajukově vládě.\n\nSoudci jsou seřazeni podle data nabytí funkce soudce.\nÚstavní soud Republiky Slovinsko sídlí v tzv. Plečnikově paláci. Novorenesanční budova byla postavena v roce 1884 jako obytný dům. Na počátku dvacátého století budovu koupila hospodářská komora, která v domě provedla úpravy. V letech 1925 až 1927 prodělala budova rekonstrukci, kterou podle návrhů architekta Josipa Plečnika (odtud název paláce) a pod jeho dohledem provedl jeho asistent – architekt France Tomažič. Rekonstrukce budovy byla inspirována antikou, doplněnou o egyptské, etruské a mínojské prvky. Plečnik při rekonstrukci dbal i na detaily – především ve vstupním prostoru a ve velké zasedací místnosti.\n\nÚstavní soud sídlí v budově od roku 1964. V roce 1993 se Plečnikův palác stal kulturní památkou a v roce 1997 prodělal citlivou rekonstrukci.\n\n\n"}
{"id": "493545", "url": "https://cs.wikipedia.org/wiki?curid=493545", "title": "Přepuštěné máslo", "text": "Přepuštěné máslo\n\nPřepuštěné máslo (někdy nesprávně přečištěné máslo) je bezvodý tuk získaný z másla. Jedná se o tradiční úpravu másla, kterou používala i česká autorka kuchařek M. D. Rettigová (u ní „přepouštěné máslo“).\n\nZnámou formou přepuštěného másla je tradiční jihoasijská forma ghí, vyráběna z buvolího či kravského mléka.\n\nPřipravuje se pomalým přepouštěním (rozehříváním v nádobě ve vroucí vodní lázni) másla, kdy se z něj odstraňuje voda a ostatní příměsi, až zbude čirý tuk žluté barvy, který má vyšší bod přepalování (200–250 °C) než původní máslo (150–180 °C). Používá se na smažení nebo pečení, kde je kromě nižšího rizika přepalování výhodou i jeho slabě nasládlá, jemně oříšková chuť a vůně.\n\nTrvanlivost správně připraveného produktu uchovávaného v uzavřených nádobách na chladném a suchém místě je v řádu měsíců.\n\n"}
{"id": "493553", "url": "https://cs.wikipedia.org/wiki?curid=493553", "title": "Friedrich Kriehuber", "text": "Friedrich Kriehuber\n\nFriedrich Kriehuber (7. června 1834 Vídeň – 12. října 1871 Vídeň), uváděný i s křestním jménem Fritz a v českých zdrojích Bedřich, byl rakouský malíř a ilustrátor.\n\nByl synem rakouského portrétisty Josefa Kriehubera (1800 – 1876). Studoval u Waldmüllera na vídeňské malířské akademii, kde již v osmnácti letech získal za své práce první cenu. Zpočátku maloval krajiny, později se zaměřil na podobizny olejovými barvami a kresby na dřevo pro rytiny. Mnoho jeho prací bylo publikováno v časopisech. Např. pražský Světozor otiskl 160 jeho portrétů.\n\nDlouhodobě trpěl zdravotními obtížemi. Zemřel náhle v rakouském vodoléčebném ústavu na plicní onemocnění, krátce poté, co získal prestižní místo profesora na akademii Teresianum.\n\nPřesto, že život prožil ve Vídni a je považován za rakouského umělce, český tisk zanamenal též, že zemřel „...Bedřich Kriehuber, výtečný malíř český.“\n"}
{"id": "493555", "url": "https://cs.wikipedia.org/wiki?curid=493555", "title": "Česká historiografie na počátku 20. století", "text": "Česká historiografie na počátku 20. století\n\nČeská historiografie na počátku 20. století se ubírala poněkud odlišnou cestou než v západní Evropě, kde historiografie nedokázala předvídat tak zásadní události jako první světovou válku nebo ruskou revoluci. V českých zemích se však politický program stran mnohdy založený na odvolávání se na české dějiny nakonec vznikem Československa naplnil a proto zde nezavládly takové pochybnosti o úloze historie jako jinde ve světě.\n\nHlavní roli hrála v tehdejší české historiografii tzv. „Gollova škola“, jak se nazývala skupina historiků, která od svého vysokoškolského profesora Jaroslav Goll převzala přísně vědeckou metodologii. Nejednalo se však o homogenní skupinu, neboť jednotliví žáci se vydávali mnohdy zcela rozdílným směrem. Josef Pekař a Josef Šusta zastávali spíše konzervativní stanoviska a orientovali se mj. na hospodářské a sociální dějiny. Václav Novotný a Jaroslav Bidlo byli naproti tomu politicky progresivnější, ve své badatelské práce se však přejímali závěry Palackého, jehož revizi Goll požadoval. Třetí skupina historiků (např. Kamil Krofta) přejímala Masarykovy vlivy ještě více a mnohdy se zapojovali přímo do politické činnosti. Jako zcela zvláštní žák se pak projevil Zdeněk Nejedlý, který však stále více tíhl ke komunismu a nakonec se stal zakladatelem české marxistické historiografie. Někteří Gollovi žáci také zasáhli do sporu o smysl českých dějin: svého učitele Golla nejvíce proti Masarykovi hájil Pekař, oproti tomu Nejedlý se snažil najít mezi Pekařem a Masarykem smíření.\n\nVedle „Gollovy školy“ samozřejmě působili také historici, na něž Goll neměl takový vliv. Jednalo se jednak o starší generaci, jež pracovala tradiční metodou a jíž historiografie sloužila k prosazování národního nebo náboženského programu. Vedle toho však docházelo k ustavení samostatných vedlejších historických oborů. Pro rozvoj pomocných věd historických měl zásadní význam Gustav Friedrich, zatímco při vzniku moderní české archeologie hrál velkou roli Josef Ladislav Píč a Lubor Niederle. Metody vědecké práce vstoupily také do oblasti regionálního dějepisectví. Historiografie kultury rovněž přejala Gollovu metodologii, snaha skrze dějepisectví reformovat přítomnost a inklinace k filosofii ovšem vypovídá také o značném Masarykově vlivu.\n\nNěmecká historiografie v českých zemích zůstávala z velké části nacionalistická. Jejím představitelem byl moravský historik Bertold Bretholz, který tvrdil, že společnost v českých zemích byla od počátku českoněmecká, neboť Němci zde nepřišli až ve 13. století při německé kolonizaci, nýbrž přebývali zde již od dob Markomanů. Část německých historiků (Adolf Zycha, Wilhelm Wostry) však od nacionalismu postupně upouštěla, což přineslo diferenciaci německé historiografie.\n\nV období prvních desetiletí 20. století se česká historiografie ubírala poněkud odlišnou cestou než v západní Evropě. Ve světě byla historie obviňována, že nebyla \"magistra vitae\" („učitelkou života“), neboť nedokázala předvídat zásadní dějinné události jako první světovou válku nebo ruskou revoluci a jen rozdmýchávala nacionální vášně, což znamenalo definitivní konec historismu.\n\nV českých dějinách tomu však bylo jinak. Mnohé politické strany se dovolávaly české historie, kvůli zdůvodnění ať už své existence nebo svého programu. Snaha českých stran o dosažení autonomie byla nad očekávání naplněna vznikem Československa. Historici museli odpovídat na mnoho otázek, například na otázku viny a odčinění Bílé hory nebo na otázku po smyslu českých dějin. Historikové se při své práci mohli opřít jednak o dotace od státu, o oživenou ediční činnost (\"Prameny dějin moravských\", \"Archiv bratrský\"), o odborná periodika, o \"Ottův slovník naučný\" a v neposlední řadě o vědecké instituce (Česká akademie věd a umění, Gesellscheft zur Förderung deutscher Wissenschaft, Kunst und Literatur in Böhmen).\n\nNejvětší vliv měla na historiografii tohoto období tzv. „Gollova škola“, jak se označuje skupina historiků, které vyškolil vysokoškolský profesor historie Jaroslav Goll (1846–1929). Goll kladl velký důraz na kvalitu vědecké práce, jež se má zakládat na řádném studiu pramenů, a také na vysvětlování českých dějin v evropském kontextu. Nejednalo se však o homogenní skupinu následovníků, neboť rozdělovala názorová a národně-politická a později sociálně-politická hlediska.\n\nNejblíže stál Gollovi Josef Pekař, jenž se stal také nejaktivnějším Gollovým obhájcem ve sporu o smysl českých dějin. Postavil se proti Masarykově filosofické koncepci, že české národní obrození přímo navazovalo na husitství. Rovněž se stavěl opatrně vůči prvorepublikovému radikalismu, hlásající hesla o „odčinění Bílé hory“. Úkolem dějepisce je podle něj „umělecky oživit vědecky probádanou minulost“. Pekař se také soustředil na hospodářské a sociální dějiny, podobně jako jeho kolega Josef Šusta.\n\nJiným směrem se vydal Václav Novotný, který se věnoval spíše jen politickým a náboženským dějinám. Stal se příznivcem Masarykova politického realismu, do sporu o české dějiny však nezasáhl, ačkoli Masarykovo tvrzení o návaznosti národního obrození na husitství po důkladném prozkoumání dějin husitství považoval za nevěrohodné. Také se mnohem více než Pekař vracel k Palackého závěrům, ačkoli Goll požadoval jejich revizi.\n\nJeště více se na Masarykovu stranu přiklonil Ladislav Karel Hofman, který dějiny charakterizoval jako neustálé střetávání humanity s násilím a požadoval větší angažovanost historiků. Kamil Krofta soustřeďující se především na středověké dějiny se zprvu proti Masarykovi stavěl, avšak po roce 1918 dokázal ocenit etickou hodnotu Masarykova díla, a později dokonce začal pracovat v diplomacii. Nesouhlasil s Pekařovým voláním po revizi Palackého, stejně jako s jeho hodnocením husitství.\n\nZcela zvláštním Gollovým žákem byl Zdeněk Nejedlý, jehož ovlivnil také Otakar Hostinský a Masaryk. Vstoupil do sporu o smysl českých dějin, kde se snažil popsat vývoj tohoto sporu a najít smíření mezi Pekařem a Masarykem. Postupem doby však Nejedlý stále více inklinoval k marxismu a komunismu a po svém pobytu v Sovětském svazu začal prosazovat názor, že idea komunismu těsně navazuje na české národní obrození. Značně nepodloženými tvrzeními se Nejedlý odklonil od Gollem zdůrazňované přísné vědecké práce a položil základy české marxistické historiografie.\n\nVedle „Gollovy školy“ ovšem působili také historikové, na něž Goll neměl tak zásadní vliv. Gustav Friedrich (1871–1943) nebyl jen Gollovým žákem, nýbrž především studentem Josefa Emlera, pod jehož vlivem se zaměřil na pomocné vědy historické. Přijal moderní metody Theodora Sickela pro kritický rozbor středověkých písemností, takže byl schopen rozpoznat falza. Za falzum proto označil také Rukopis královédvorský a zelenohorský. Začal vydávat také edici \"Codex diplomaticus et epistolaris regni Bohemiae\". Na pražské filosofické fakultě vyučoval obor pomocných věd historických a vychoval novou generaci žáků. S rozvojem pomocných věd historických souviselo také uspořádání archivů podle nového holandského modelu.\nOd historie se postupně osamostatňovala také archeologie, která ztrácela charakter sběru starožitnictví a začala se věnovat soustavné organizaci vykopávek, přičemž se nálezy archeologové snažili zasadit do evropských souvislostí. Velkou roli při těchto změnách sehrál Josef Ladislav Píč (1847–1911), jenž na základě svých archeologických výzkumů sepsal \"Starožitnosti země české\". Píč však přistupoval k archeologickému materiálu již s hotovými názory, takže pak docházel k závěrům, že pravlast Slovanů ležela ve východní Germánii. Píčův mladší kolega Lubor Niederle (1865–1944) se specializoval na slovanskou archeologii (\"Slovanské starožitnosti\") a na základě archeologického materiálu se snažil vyložit všední život, rituály, řemesla a náboženství Slovanů (\"Život starých Slovanů\"). Odmítal herderovskou romantizující představu o „holubičí povaze“ Slovanů. Nakonec založil ústav pro archeologii, jež se stal institucionální základnou české archeologie.\n\nVedle nové vědecky vychované generace ovšem působili také starší historici, kteří pracovali tradičním způsobem, kdy historie sloužila jako nástroj národní nebo náboženské výchovy. Mnozí církevní historikové proto hájili slovanskou liturgii a věrohodnost středověkých legend (František Snopek), katolickou protireformaci (Jan Tenora), dokazovali kacířství Jana Husa (Jan Sedlák) a protestanté pro změnu v Husovi viděli předchůdce německé reformace (Ferdinand Hrejsa). Právní historici zase odpovídali na praktické potřeby, jež nastaly po vzniku Československa. Jan Kapras tak například zdůvodňoval československý nárok na Těšínsko.\n\nNa dějiny kultury Gollova pozitivistická metodologie sice měla vliv, ideovost a důraz na didaktické a reformující poslání dějepisectví však značí spíše větší vliv Masaryka, čímž se kulturní historiografie přiblížila spíše filosofii. Dějiny literatury se tak mnohdy proměňovaly v dějiny idejí (Jaroslav Vlček, Jan Jakubec).\n\nDále také probíhal rozvoj regionální a popularizující historiografie. V tomto období tato oblast však již přestávala být téměř výlučnou doménou středoškolských učitelů a nadšenců, ale začali se o ni zajímat také vědečtí historici, kteří nakonec přispěli ke zřízení stolice historické vlastivědy na pražské filosofické fakultě, jejímž prvním profesorem se stal Josef Vítězslav Šimák.\n\nV německé dějepisectví v českých zemích se stále ještě silně projevoval silný nacionalismus, od kterého se národnostně čeští historici již z velké části dokázali oprostit. Nejostřeji se nacionalismus projevoval u Bertolda Bretholze (1862–1936), jenž pracoval jako brněnský archivář a po Dudíkovi se stal významným moravským historiografem. Ve svém díle \"Geschichte Böhmens und Mährens bis zum Aussterben der Přemysliden 1306\" „opravoval“ míru vlivu německého živlu: tvrdil, že Němci v českých zemích přebývali již od doby Markomanů a že žádná německá kolonizace ve 13. století nebyla, a společnost v českých zemích tedy byla již od počátku českoněmecká. Na tomto základě vystavěl teorii, že když žili čeští a němečtí obyvatelé v míru, vedlo se všem dobře, boje mezi těmito národy však vedly k úpadku. Této teorie později využili nacisté, ačkoli Bretholzův koncept již záhy po jeho vzniku vyvrátili nejen Pekař a Šusta, ale také rakouský historik Adolf Zycha nebo česko-německý historik Wilhelm Wostry. Již tradičně pak někteří němečtí historikové (například August Naegle) popírali vliv cyrilometodějské misie a prosazovali tvrzení, že české země přijaly křesťanství z východofranské říše.\n\n"}
{"id": "493559", "url": "https://cs.wikipedia.org/wiki?curid=493559", "title": "Road to Revolution: Live at Milton Keynes", "text": "Road to Revolution: Live at Milton Keynes\n\nRoad to Revolution: Live at Milton Keynes je druhé živé CD/DVD od americké skupiny Linkin Park. Album bylo nahráváno během Projekt Revolution na koncertě v Milton Keynes National Bowl 29. června 2008. Stalo se tak poprvé, co se Projekt Revolution dostal do Velké Británie, přičemž před samotným vystoupením skupiny jí předcházelo mnoho dalších interpretů jako Enter Shikari či N.E.R.D. Uskutečnění koncertu bylo oznámeno dlouho předem a Linkin Park se zasloužili o jeho velkou propagaci, nejspíše za účelem co největšího obecenstva.\n\n\"Road to Revolution: Live at Milton Keynes\" obsahuje materiál ze všech desek od Linkin Park včetně Collision Course (2004) zhotovené společně s Jay-Z a The Rising Tied (2005) od Fort Minor. Na albu jsou hlavně známé hity od kapely a bylo to poprvé co Linkin Park vystupovali společně s Jay-Z mimo Spojené státy.\n\n\n\n"}
{"id": "493561", "url": "https://cs.wikipedia.org/wiki?curid=493561", "title": "Huroni", "text": "Huroni\n\nHuroni (z francouzského \"hure\" – hlava divokého prasete nebo \"huron\" – surovec, rváč) (též Wendati, Wyandoti – obyvatelé poloostrova, ostrované) vlastním jménem Onkvaonvé (tedy „Praví muži“) jsou jedni z původních obyvatel Severní Ameriky, připadající do irokézské skupiny jazykově příbuzných kmenů. V jazyce Irokézů jsou známi jako Wendati, zatímco Wyandoti, tak jak jsou dnes nazýváni, vznikli spojením dvou zbylých kmenů Huronské konfederace s příbuzným kmenem Petunů v 17. století.\n\nHuroni kdysi tvořili konfederaci tří a od počátku 17. století čtyř kmenů severoamerických Indiánů, obývajících na přelomu 16. a 17. století vesnice u Huronského jezera v kanadské provincii Ontario. Šlo o tyto kmeny: Attignawantan (Medvědí lidé), Attigneenongnahac (Lidé provazu), Arendarhonon (Skalní lidé), Tahontaenrat (Jelení lidé). Pátý \"kmen\" – Ataronchronon (Lidé z bažin) byli zřejmě odnoží Attignawantanů a neměli plné členství v konfederaci. To bylo před jejich prvními styky s Evropany a následné decimaci populace kmene virem neštovic. A také před válkami s Irokézy, které si později znepřátelili.\n\nPřed příchodem Evropanů do tohoto regionu dosahoval tento kmen počtu kolem 30.000 lidí. Animistické náboženství, spojené s kultem předků a praktikováním okázalých slavností mrtvých, ustupovalo pod vlivem jezuitských misionářů v průběhu 17. století katolickému křesťanství. Živili se lovem, rybolovem a jednoduchým zemědělstvím – pěstovali kukuřici, dýně, fazole, slunečnici a topinambury.\nJejich oděv a účes byl podobný jako u příbuzných Irokézů. Muži nosili kožené legíny, mokasíny a bederní zástěrku, v zimě také kožený plášť. Typický byl účes – holili si celou hlavu kromě hřebene delších vlasů na temeni a v týle, který si zdobili peřím, srstí nebo urzoními ostny. Tělo si často potírali slunečnicovým olejem.\nHuroni měli slabost pro hazardní hry a sázky. Byli vynikající válečníci, do boje si někdy oblékali ochranné odění z tenkých dřevěných latěk. Válečné zajatce buďto adoptovali do svého kmene nebo umučili, což bylo běžné i sousedních etnik. V dobrodružných románech (např. Poslední Mohykán od J. F. Coopera) jsou Huroni často popisování jako suroví, krutí a podlí, ve skutečnosti ale nebyli o nic krutější než jejich věční rivalové Irokézové.\n\nS příchodem francouzských obchodníků s kožešinami se orientovali na lov kožešinové zvěře a vyměňovali své úlovky za potraviny a zbraně. V roce 1649 využili jejich tradiční nepřátelé Irokézové oslabení konfederace epidemií neštovic v první polovině 40. let k útoku, který znamenal fakticky likvidaci kmene.\nČást jeho příslušníků Irokézové pobili, velké množství adoptovali do kmenů své Ligy, část nepřežila bez zásob (které jim vítězové ukradli nebo zničili) následující zimu. Několik stovek se zachránilo a migrovalo v oblasti Velkých jezer. Později se spojili s Petuny a začali se nazývat Wyandoti. Část se později přesunula do Ohia, Kansasu, Oklahomy a Nebrasky. Zbytek odvedli jezuité do okolí Québecu (tzv. Huroni z Lorette). Přestože šlo po této decimaci populačně o malý kmen, těšili se Wyandoti mezi jezerními kmeny značnému vlivu. Z jejich řad pocházel i slavný náčelník Kondiaronk. V 18. století během imperiálních válek stáli obvykle na straně Francouzů proti Britům. Během Pontiacova povstání bojovali na straně indiánských vzbouřenců a dobyli mj. Fort Sandusky. V 80. letech 18. století bojovali proti kentucké milici. Ve 40. letech 19. století se v rámci velkých indiánských přesunů odstěhovali do Kansasu. V té době se počet Wyndotů pohyboval jen okolo 700. Ve druhé polovině 20. století žily v USA a Kanadě necelé dva tisíce Huronů asimilovaných většinou početnějšími kmeny.\n\nHuroni, resp. Wyandoti, dnes žijí v rezervacích v Québecu a v třech hlavních komunitách, jednotlivě spravovaných, v USA.\n\n\n"}
{"id": "493566", "url": "https://cs.wikipedia.org/wiki?curid=493566", "title": "Želetice (okres Hodonín)", "text": "Želetice (okres Hodonín)\n\nŽeletice (německy \"Schelletitz\") jsou obec v okrese Hodonín v Jihomoravském kraji, 8 km západně od Kyjova. Žije zde obyvatel.\n\n\n\n"}
{"id": "493568", "url": "https://cs.wikipedia.org/wiki?curid=493568", "title": "Filibustering", "text": "Filibustering\n\nFilibustering nebo také filibuster znamená velmi dlouhou řeč v zákonodárném sboru, jíž se menšina snaží zdržovat nějaké rozhodnutí většiny a donutit ji tak k novému jednání a kompromisu. Jedná se o techniku obstrukce.\n\nV Senátu USA – na rozdíl od Sněmovny reprezentantů – není délka senátorských vystoupení obecně omezena a k usnesení o jejím zkrácení je třeba 3/5 většina hlasů, což v praxi filibustering umožňuje. Rekord délky drží senátor S. Thurmond z Jižní Karolíny, který 28. srpna 1957 mluvil bez přestávky 24 hodin a 18 minut, aby zabránil přijetí zákona, který měl usnadnit výkon volebního práva Afroameričanů. 15 hodin mluvil H. P. Long roku 1935 a v roce 1992 hovořil a zpíval A. D'Amato 15 hodin dokonce před televizními kamerami.\n\nJako obstrukce a nátlakový prostředek se ovšem nekonečné mluvení užívalo už ve římském senátu a vyskytuje se občas také v britském parlamentu (H. Brougham mluvil roku 1828 bez přestávky 6 hodin, J. Golding roku 1983 s přestávkami celkem 11 hodin). Čeští poslanci podobně blokovali v 19. století jednání Říšské rady, stejně jako němečtí poslanci jednání Českého sněmu. V jiných parlamentech se k podobnému účelu používá například podávání tisíců pozměňovacích návrhů, v japonském parlamentu provokativní zdržování tajných hlasování a podobně.\n\nZáhadné slovo filibuster pochází z francouzského \"filibustier\", což je zkomolenina holandského slova \"vrijbuiter\" a znamenalo původně piráta.\n\n"}
{"id": "493580", "url": "https://cs.wikipedia.org/wiki?curid=493580", "title": "Bohunka z Rožmberka", "text": "Bohunka z Rožmberka\n\nBohunka z Rožmberka (17. března 1536 – 17. listopadu 1557 Horšovský Týn) byla česká šlechtična z poslední generace rodu Rožmberků. Jejími rodiči byli Jošt III. z Rožmberka a jeho druhá manželka Anna z Rogendorfu.\n\nDne 15. ledna nebo 19. ledna 1556 se v Českém Krumlově provdala za nejvyššího purkrabího Českého království Jana IV. (mladšího) Popela z Lobkovic a na Horšovském Týně (8. listopad 1510 – 12. duben 1570, Praha-Hradčany). Stala se jeho druhou ženou.\n"}
{"id": "493582", "url": "https://cs.wikipedia.org/wiki?curid=493582", "title": "Mohawská stezka", "text": "Mohawská stezka\n\nMohawská stezka (nebo též stezka Irokézů, cesta Seneců či velká stezka Genesee; ang. Mohawk Valley) je komunikace v USA spojující řeku Hudson a východní pobřeží kontinentu s jezerem Erie (a tudíž s celou oblastí Velkých jezer). Využívala údolí řeky Mohawk k překonání horského pásma oddělujícího pobřežní oblast od vnitrozemí.\nOd 17. století ji využívali holandští a později angličtí obchodníci s kožešinami, kteří procházeli od východu k západu, i Indiáni, přicházející se svými kožešinami do Albany. Z celé jezerní oblasti mířili do Oswega na jezeře Ontario a odtud dále po řece Oswego s několika nebezpečnými úseky peřejí s malými vodopády do vnitrozemí až k jezeru Oneida a dál proti toku Wood Creeku. Asi dvoukilometrovou portáží (v období sucha se však mohla protáhnout až na šestinásobek!) se pak dostali k Mohawku, odkud se dále otevírala cesta k Hudsonu. Cestovatele a obchodníky zde čekaly dvě další portáže u Little Falls a Cohoes Falls, kde i za normálního průtoku prudké peřeje prakticky znemožňovaly plavbu. Kromě této vodní cesty používali Irokézové i cestu po souši vedoucí od Niagarských vodopádů (v jejichž okolí se nalézaly nejdůležitější vesnice irokézského svazu) přímo k východu po trase vymezené dnešními městy Batavie, Canadaigua, Auburn, Syracuse a Oneida. \n\nPoté, co tak urazili přibližně sto padesát kilometrů, zamířili k dnešní Utice a odtud na východ k Mohawku, jehož tok sledovali až k Albany. Právě tato trasa se stala v 18. století předmětem zápasu mezi Francouzi a Brity, a obě strany zde usilovně budovali pevnůstky, jakou byla francouzská pevnost na Niagaře či britské Oswego. Není vůbec náhodou, že právě v této mimořádně strategicky důležité oblasti odehrávaly těžké boje za francouzské či indiánské války, ale také v době války za nezávislost Spojených států. \nPo dosažení nezávislosti si úřady nového státu uvědomovaly důležitost komunikace pro kolonizaci pohraniční oblasti a středozápadu. Proto zde od přelomu století usilovali o vybudování moderních štěrkových cest, kde mělo mýtné sloužit několika soukromým společnostem k získání prostředků na další stavbu a na udržování stávající komunikace. Objevily se také plány na vybudování Erijského průplavu sledujícího trasu irokézské stezky. V roce 1831 byla zahájena stavba železnice mezi Albany a Schenectady, která se v roce 1853 stala součástí tratě mezi New Yorkem a Buffalem. \n\nAž do ukončení stavby pacifické železnice procházel mohawskou cestou hlavní proud migrace mířící z velkých měst na východním pobřeží na středozápad a západ i na území Kanady. Mohawská cesta tak patří v historii amerického kontinentu k nejdůležitějším komunikacím vůbec. \n"}
{"id": "493587", "url": "https://cs.wikipedia.org/wiki?curid=493587", "title": "Prunella", "text": "Prunella\n\nPojem Prunella může mít následující významy:\n\n"}
{"id": "493590", "url": "https://cs.wikipedia.org/wiki?curid=493590", "title": "Jindřich I. z Lichtenštejna", "text": "Jindřich I. z Lichtenštejna\n\nJindřich I. z Lichtenštejna, (\"\", †1265) byl rakouský šlechtic, roku 1260 zemský hejtman Štýrska. Jeho sídlem byl Mikulov, hrad Lichtenštejn a panství Petronell. Byl předkem pozdějšího rodu Lichtenštejnů.\n\nJindřichovo místo ani rok narození nejsou známé. Roku 1245 se účastnil válečného tažení proti Prusům u Toruně. Roku 1246 se zúčastnil uhersko-rakouské bitvy na Litavě na straně Fridricha II. Bojovného, kde vévoda padl. Český král Václav I. se roku 1247 po smrti svého syna Vladislava, manžela Gertrudy Babenberské, nároků na Rakousko a Štýrsko zřekl bez boje. Jeho syn Přemysl Otakar II. kvůli zachování dobrých styků na moravsko-rakouském pomezí usadil na hranice Jindřicha z Lichtenštejna.\n\nČást šlechty, která chtěla v úřadech nahradit Václavovy oblíbence, bez králova vědomí zvolila 31. července 1247 ctižádostivého Přemysla spoluvládcem s titulem \"mladší král\" a postavila jej do čela odboje proti jeho otci. Volba Přemysla představovala zjevnou vzpouru a jak Přemysl, tak i předáci šlechty, kteří ho zvolili, předpokládali, že králi nezbude nic jiného, než se s daným stavem smířit. Lichtenštejn i s Alberem z Kuenringu zůstal na straně Přemysla Otakara. Pravděpodobně proto obdržel darem dne 14. ledna 1249 jihomoravský Mikulov s vesnicemi Bavory, Klentnice, Mušov, Dolní Dunajovice a Březí bezplatně do svého vlastnictví.\n\nRoku 1251 během jednání o převzetí vévodství Přemyslem Otakarem II. vedl rakouskou delegaci Lichtenštejn a Jindřich z Hasbachu. Během Přemyslovy vlády společně s dalšími představiteli lokální šlechty vykonával nejvyšší funkce. 24. května 1260 byl jmenován zemským štýrským hejtmanem, poté obdržel jmenování do úřadu zemského soudce, i když tuto funkci již prováděl. Za nástupce v úřadu zemského hejtmana jmenoval Přemysl Otakar II. 25. prosince 1262 jihočeského šlechtice Voka z Rožmberka. Přesto Lichtenštejn stále patřil k vlivné šlechtě. V listině z 1. května 1262 vystavené ve Vídni bylo potvrzeno ještě jednou darovánÍ panství Mikulov.\n\nJindřichův syn Jindřich II. bojoval 1278 v bitvě na Moravském poli na straně Otakara a po jeho smrti přešel na stranu Rudolfa Habsburského.\n"}
{"id": "493594", "url": "https://cs.wikipedia.org/wiki?curid=493594", "title": "Lokomotiva 131", "text": "Lokomotiva 131\n\nLokomotiva řady 131 je dvojdílná lokomotiva na stejnosměrný proud určená pro těžkou nákladní dopravu na sklonově náročných tratích mezi slezsko-moravsko-slovenským pomezím a východním Slovenskem. Byla vyrobena plzeňskou firmou Škoda (typ Škoda 58E) v letech 1980–1982 v počtu 50 dvojic.\n\nPo dokončení elektrifikace celé trati Žilina – Košice vyvstal problém v podobě nedostatku elektrických lokomotiv pro zajištění veškerého provozu. Pro vedení těžkých nákladních vlaků bylo nutné nasazovat až tři lokomotivy (obvykle řad 121 či 140, později i 183) a spotřeba lokomotiv tak byla značná. Řešením této situace se stal projekt výkonné dvojdílné nákladní lokomotivy, schopné dopravovat vlaky o hmotnosti i přes 2000 tun přes Štrbskou rampu (a na dalších tratích s podobnými sklonovými poměry). Plán počítal s výrobou celkem 100 dílů, tedy 50 dvojdílných lokomotiv. Zadání řešil osvědčený výrobce, představovaný Škodou Plzeň. Celá série byla vyrobena prakticky v jednom kuse bez prototypu, první stroj byl dokončen roku 1980, konečný počet byl završen o dva roky později.\n\nLokomotivu tvoří dva shodné díly, spojené běžným spřahovacím ústrojím zadní částí k sobě, každý díl má své vlastní číslo jako samostatná lokomotiva. Přestože jsou jednotlivé díly schopné vlastního pohybu, v praxi jezdí lokomotivy výhradně jako dvojdílné. Jde o stroj klasického skříňového typu, samostatný díl má pouze jedno stanoviště strojvedoucího, na druhém konci rámu se nachází dveře s návalky pro přechod do druhé lokomotivy. Střední část je tvořena strojovnou s rozjezdovými odpory, hlavním kontrolérem a chladicím okruhem. Pojezd tvoří vždy dva dvounápravové podvozky, v nichž jsou uloženy stejnosměrné sériové elektromotory (pro každou nápravu jeden).\n\nDesign lokomotivní skříně je podobný s lokomotivní skříní strojů řady 363, které byly vyvíjeny ve stejné době. Na rozdíl od nich ale mají na bočnicích každého dílu čtyři okna. Také se výrazně liší v elektrické výzbroji – pro urychlení vývoje a zjednodušení byla použita starší odporová regulace výkonu (z větší části převzatá z řady 130). Elektřina je odebírána pomocí dvou (resp. čtyř) polopantografů na střechách.\n\nV rámci prováděných modernizací lokomotivy získaly elektronický řídící systém MIRER (vyvíjený přímo v RD Spišská Nová Ves) a některé stroje také klimatizaci stanovišť. Od vyrobení jsou tradičně lakovány do zeleného schématu se žlutým (dříve na několika strojích krémovým) výstražným pruhem, pouze doplněným logy majitele.\n\nVšechny lokomotivy byly z výroby dodány do depa ve Spišské Nové Vsi, kde jsou dislokovány dodnes, po oddělení nákladní divize jsou majetkem dopravce Železničná spoločnosť Cargo Slovakia. Od počátku zajišťují nákladní dopravu na „Trati družby“ ze Žiliny přes Košice do Čierné nad Tisou. Jedním z jejich důležitých výkonů je doprava vlaků se železnou rudou z Ukrajiny (jež je ze širokorozchodných vozů přeložena na překladišti v Čierné) pro ostravské a třinecké železárny. S nimi jezdí až do cílových stanic na české území. Do stoupání (především v úsecích Kuzmice – Ruskov, Margecany – Štrba a Čadca – Třinec) jsou k vlakům připojovány postrkové lokomotivy řady 183. Do rozpadu Československa dopravovaly vzácně vlaky až do Hranic na Moravě či Olomouce, toto je však již minulostí. Dnes je až na výjimky jejich konečnou stanicí z tohoto směru Ostrava, případně Bohumín. Kromě této hlavní trati zajížděly do České republiky do roku 2015 i přes hraniční přechod Horní Lideč/Púchov, po změně napájecího systému v Púchově jsou však tyto dříve všední jízdy až do Valašského Meziříčí minulostí. Na Slovensku se vyskytují také na zbylých tratích elektrifikovaných stejnosměrnou soustavou, jimiž jsou tratě Košice – Plaveč, Čadca – Skalité a Slivník – Trebišov – Maťovce.\n\nV lednu 2009 lokomotivy této řady získaly schválení pro provoz v Polsku a od 30. ledna 2009 začaly být provozovány na trase Plaveč/Muszyna – Kraków Prokocim, na polském území ve službách dopravce PKP Cargo.\n"}
{"id": "493596", "url": "https://cs.wikipedia.org/wiki?curid=493596", "title": "Džürčeni", "text": "Džürčeni\n\nDžürčeni (neboli \"Džurdženi\"; ) je historické označení pro tunguzská etnika obývající severovýchodní Čínu. Džürčeni jsou předci Mandžuů a také jiných tunguzských národů (Evenků, Nanajců a Ulčů). Před rozdělením hovořili džurdženštinou patřících do tunguzských jazyků.\n\nDžürčeni obývali povodí Amuru a Ussuri – přesněji část dnešní severovýchodní Číny (Mandžusko) a Přímořského kraje v Rusku.\n\nV 8. století vzniklo džürčenské království Bochaj, kterému vládl kníže Njanchao. Džürčeni udržovali obchodní styky s Čínou a Koreou – prodávali ženšen, říční perly a sobolí kožešiny. Kupovali kovové věci, nádobí a drahocenné hedvábné tkaniny. Avšak v porovnání s těmito zeměmi byly džürčenské kraje považované za barbarské.\n\nVe 12. století byli Džürčeni poraženi Čingischánem a rozpadli se na mnoho kmenů, z nichž se některé dostaly až na Sibiř (předchůdci dnešních Evenků). Koncem 16. století v Mandžusku Nurhači sjednotil část džürčenských kmenů, které se začaly nazývat Mandžuové.\n\nDžürčeni se hlavně živili zemědělstvím – chovem dobytka, vepřů, pěstováním pšenice a prosa. Kromě něho se živili sběračstvím (sběr ženšenu), lovem (hlavně kožešinových zvířat), rybolovem, ale také těžbou soli.\n\n\n\n"}
{"id": "493598", "url": "https://cs.wikipedia.org/wiki?curid=493598", "title": "Česká meziválečná historiografie", "text": "Česká meziválečná historiografie\n\nČeská meziválečná historiografie zprvu pokračovala dále ve stopách předválečné historiografie a podle zásad Gollových pozitivistických metod (Rudolf Urbánek, František Michálek Bartoš). Tato historická práce se přitom mohla plně opřít o množství nových institucí, jejichž vznik byl založením Československa umožněn.\n\nSílící mechaničnost a odosobněnost práce s prameny ovšem některé historiky vedla ke skepsi, kritice gollovské metodologie a hledání nových východisek. Mezi hlavní kritiky patřil Jaroslav Werstadt, jenž zdůrazňoval, že historiografie nesmí být jen „vědou pro vědu“, ale musí být oslovující. Jan Slavík navíc zpochybňoval představu absolutní objektivity historika, upozorňoval také na proměnlivost pojmů a idejí a sám zkoumal, jak vlastně obraz minulosti vzniká.\n\nJistým východiskem bylo obohacení historie o hospodářský a sociální rozměr, jak to učinil Bedřich Mendl, který se inspiroval dobovým vývojem světové historiografie. Na něj navázala nová generace historiků, jež staré problémy (husitství, Bílou horu, národní obrození) začala promýšlet z nového socioekonomického úhlu pohledu. Z řady mladých historiků vybočoval Zdeněk Kalista, který poznávání historie chápal jako tvůrčí činnost. Historie podle něj nemá být jen suchým spojováním faktů, nýbrž tato fakta mají být prodchnuta dějepiscovou tvořivostí a představivostí.\n\nPřestože v předcházející fázi německého dějepisectví v českých zemích se projevil náběh k odklonu od nacionalismu, meziválečný vývoj tuto tendenci zvrátil. Nesouhlas s vůdčí rolí čechoslováků v československé politice a později vzestup nacismu vedl k tomu, že německá historiografie dále sloužila českým Němcům k národnostně-politickému boji.\n\nPo první světové válce již byla historiografie pevně zakotvena v rámci humanitních věd o mohla se opřít o významné akademické instituce. Roku 1929 nakonec vznikl Mezinárodní výbor historických věd (CISH), jež se snažila zprostředkovat komunikaci mezi historiky z jednotlivých zemí a zabránit nacionalizaci historické vědy. Zároveň však po bezvýsledném hledání smyslu dějin sílila skepse vůči historické vědě (Oswald Spengler). Nástup autoritářských či dokonce totalitních režimů (fašismus, nacismus, komunismus) v mnoha evropských zemích pesimismus jen prohluboval.\n\nNabízelo se několik východisek. Jedním z nich bylo pokračování pozitivistické historiografie, nyní však již oproštěné od politiky a nacionálního tónu. Tento druh dějepisectví se uzavřel sám do sebe a historici tohoto proudu dbali na soběstačnost a často i na samoúčelnost historické vědy. Druzí se snažili reformovat tradiční historiografii, domyslet ji, překonat její slabiny a přizpůsobit ji novým dějinným okolnostem. Jako nejplodnější řešení se však ukázalo být francouzské východisko: syntézou tradiční pozitivistické metody s důrazem na společenské založení člověka začala působením Marca Blocha a Luciena Febvra vznikat Škola Annales. Ta odmítala dosavadní jednostranné zaměření na politické dějiny a zdůrazňovala, že dějiny jsou dějinami člověka, na něhož má vliv geografické, ekonomické, politické a kulturní prostředí a jenž se projevuje ve společnosti, hospodářství a kultuře. Historie tak začala pozvolna komunikovat s jinými vědními obory, od nichž přejímala nejenom faktografické poznatky, ale také některé metodologické postupy.\n\nV českém prostředí se pochybnosti o smyslu historického bádání dostavily poněkud později. Politický program mnoha českých stran se odvolával na historii a naplněním tohoto programu roku 1918 při vzniku Československa došla naplnění také historie. Historikové stáli před novými otázkami ohledně směřování českého státu a nezřídka se také aktivně angažovali v československé politice. S tím souvisela politizace a ideologizace české historiografie. České dějepisectví se také jako nikdy dříve dostalo do živého styku se slovenskou historiografií.\n\nVznik Československa rovněž umožnil založení nových institucí, o něž se mohla historická věda opřít. Zakládaly se nové univerzity a katedry, vznikla Státní archivní škola a nové archivy, vycházelo množství odborných časopisů (\"Český časopis historický\", \"Časopis Matice moravské\", \"Památky archeologické\", \"Časopis archivní\"). Postupně se však i česká historiografie dostala do krize, když se z ní stávala jen mechanická práce s prameny, která nedokázala předložit celistvý obraz dějin. Také v českém dějepisectví se objevili historikové, kteří z této krize (projevila se rovněž obnovením sporu o smysl českých dějin) hledali východisko a určit historické vědě pozitivní směr. Velká hospodářská krize a nástup nacismu v Německu však nasměroval české historiky k obraně republiky a češství.\n\nVětšina historiků meziválečného období pokračovala ve stylu tradiční pozitivistické analytické práce. Dále působila jednak generace Gollových žáků, k nim se však hned po válce připojila další generace, jejíž členy vychovali právě Gollovi žáci a která plně využívala možností, které skýtaly nově založené instituce. Nejmladší generace sice také začínala od poloviny 20. let působit, málokdy se však stačili před příchodem nacistické okupace jasně vyprofilovat.\n\nRudolf Urbánek (1877–1962) a František Michálek Bartoš (1889–1972) soustředili svůj zájem zejména na husitství. Urbánek hodnotil husitské náboženské hnutí jako vrchol českých dějin, Bartoš v něm navíc viděl snahu o demokracii. Oba se tak stavěli proti Pekařově pojetí a vraceli se k Palackého koncepci. Václav Chaloupecký (1882–1951) byl stoupencem čechoslovakismu, jeho přílišné zdůrazňování českých prvků však vyvolalo odpor Slováků. Jeho závěry jsou mnohdy nepřesvědčivé až podivné. Opatrnější byli při svém zkoumání doby bělohorské František Hrubý, Karel Stloukal nebo Jan Opočenský.\n\nProti principům gollovské pozitivistické metodologii se výrazně postavil až Jaroslav Werstadt (1888–1970). Uznával sice pramennou kritiku, protestoval však proti odosobněné objektivní historii, která je „vědou pro vědu“ a požadoval, aby historie jakožto „věda ze života“ také bylo pro život. Historickou pravdu chápal jako hodnotu ideovou a mravní a zdůrazňoval nutnost intuice a umělecké fantazie při práci historika. Zároveň Werstadt zkoumal vznik a formování Československa.\n\nK odhalení krize gollovské metologie dospěl také Jan Slavík (1885–1978). Zdůrazňoval, že vedle historického faktu je důležité také historické myšlení, a zpochybňoval možnost, že by historik mohl být objektivní. Upozorňoval rovněž na fakt, že mnoho pojmů mají dnes jiný význam než v minulosti, což může často vést k anachronismům, a sám zkoumal, jak se vlastně představa o minulosti vytváří. Pod vlivem marxismu zkoumal také procesy revoluce – k tématu ruské revoluce mohl čerpat z Ruského zahraničního archivu při ministerstvu zahraničních věcí, kde se soustředily materiály ruských emigrantů. Věnoval se však také husitské revoluci, kterou chápal jako sociální revoluci odůvodněnou nábožensky. Setkání s marxistickou praxí jej však po roce 1948 vedlo k odklonu od této ideologie.\n\nJaroslav Prokeš (1895–1951) základní principy gollovské metody sice hájil, zároveň však kritizoval její odtrženost od současných problémů a nedostatek filosofického náhledu na dějiny.\n\nK rozvoji hospodářské a sociální historiografie vedlo kromě uvědomění si mezí pozitivismu také ekonomické a společenské problémy po válce a ve 30. letech. Bedřich Mendl (1832–1940) sledoval situaci v evropské historiografii a přejímal od ní také podněty ke své práci. Jako mnoho dalších zkoumal husitství a předhusitská města, s důrazem na hospodářství, společnost, psychologii a ideje však dospěl ke zcela jinému obrazu dějin než jeho předchůdci. Dokázal postihnout sociální nerovnost v předhusitských městech, ze které pak vyprýštila revoluce.\n\nObdobí národního obrození, které se zatím zkoumalo jen literárního a jazykového hlediska, z hlediska hospodářství nahlédl Karel Hoch.\n\nNová generace začala novými způsoby pod vlivem hospodářských a sociálních dějin i zahraniční historiografie a při vědomí nedokonalosti pozitivismu prohlubovat poznání husitství, doby bělohorské, národního obrození i dalších období. Z řady svých kolegů, z nichž se nejvýznamněji projevili Rudolf Holinka (počátky křesťanství v českých zemí), Otakar Odložilík (emigrace Jednoty bratrské), František Kutnar (dějiny idejí a národního obrození), Bohdan Chudoba (bělohorská doba), Josef Matoušek (politická historie), Josef Macůrek (dějiny východní Evropy) nebo Josef Polišenský (marxistický náhled na Bílou horu), se však nejoriginálněji projevil Zdeněk Kalista.\n\nZdeněk Kalista (1900–1982) své názory na historiografii, zcela odlišné od Gollova i marxistického pojetí, podal v díle \"Cesty historikovy\" (1947), kde tvrdí, že poznávání je tvůrčím aktem, při kterém jsou objektivní fakta pospojována, prolnuta a interpretována vlastními tvůrčími silami. Historik tak má na základě dochovaných pramenů rekonstruovat a spoluvytvářet historickou skutečnost. Ve svém díle se Kalista zaměřil na kulturu baroka, které chápal nejen jako umělecký směr, nýbrž jako princip zasahující do všech oblastí lidského života.\n\nK rozvoji pomocných věd historických přispěl Václav Vojtíšek a Jindřich Šebánek, v historii umění však byl odvrat od pozitivismu zřetelnější. Pro vědce zabývající se uměním představoval historický výklad uměleckých děl neadekvátní nástroj k pochopení jejich podstaty a funkce, zaměřili se proto spíše na rozbor krásných děl. Nejvýraznějším literárním historikem a kritikem se v tomto období stal Arne Novák.\n\nNěmecké dějepisectví se se vznikem Československa ocitlo rovněž ve zcela nové situaci. Z vládnoucího národa se náhle stala menšina, mezi níž postupně sílila tendence k nacismu, která potlačila nadějný náběh k osvobození německé historiografie na českém území od nacionalismu (Wilhelm Weizsäcker). Cílem německých historiků se pak stalo dokázat zpochybnit převahu čechoslováků v politice nového státu.\n\n"}
{"id": "493599", "url": "https://cs.wikipedia.org/wiki?curid=493599", "title": "Návštěva Benedikta XVI. v České republice v roce 2009", "text": "Návštěva Benedikta XVI. v České republice v roce 2009\n\nPapež Benedikt XVI. navštívil Českou republiku ve dnech 26. září až 28. září 2009. Jednalo se o čtvrtou návštěvu hlavy katolické církve v této zemi. Šlo jednak o návštěvu diplomatickou, ale především pastorační.\n\nBenedikt XVI. zahájil třídenní návštěvu České republiky – svou 13. apoštolskou cestu v sobotu 26. září na ruzyňském letišti v Praze, kde byl přivítán českým prezidentem Václavem Klausem a dalšími ústavními činiteli, církevními představiteli a zástupci věřících.\n\nPrvní zastávkou Svatého otce byl chrám Panny Marie Vítězné v Praze na Malé Straně. Zde se poklonil Pražskému Jezulátku a setkal se s rodinami a dětmi. Ve své promluvě se obrátil právě na rodiny a vyzdvihl jejich důležitou úlohu ve společnosti. V odpoledních hodinách se na Pražském hradě setkal nejdříve s prezidentem Václavem Klausem a poté s představiteli veřejného života ve Španělském sále, kde opět v doprovodu prezidenta republiky vyslechl krátký koncert v podání České filharmonie. Ve svatovítské katedrále se následně setkal se stovkami kněží, řeholníků, řeholnic, seminaristů a členů laických hnutí při společné modlitbě nešpor.\n\nV neděli 27. září se sv. Otec letecky přemístil do Brna, kde na Tuřanském letišti sloužil mši sv. za účasti přibližně 120 000 lidí. \nV odpoledních hodinách se v prostorách Arcibiskupského paláce v Praze setkal se zástupci křesťanských církví a následně ve Vladislavském sále pražského hradu se zástupci akademické obce.\n\nApoštolskou cestu zakončil v pondělí 28. září návštěvou Staré Boleslavi při příležitosti svátku patrona českých zemí svatého Václava. Papež nejprve navštívil místo mučednické smrti sv. Václava v bazilice sv. Václava, kde se poklonil jeho ostatkům i Palladiu země České. Následně celebroval spolu s 600 kněžími na louce za městem bohoslužbu pro více než 50 000 věřících. Během ní proběhlo i setkání se zástupci mládeže a ti vyslechli papežovo poselství. Následně se papež přesunul do pražského arcibiskupského paláce, kde poobědval s biskupy. \nV podvečerních hodinách se papež rozloučil s Českou republikou opět na Ruzyňském letišti.\n\nV roce 2019 bylo ve Staré Boleslavi vzpomenuto, že se tam oslav Dne české státnosti a vzpomínky na umučení sv. Václava aktivně zúčastnil Svatý Otec římský papež Benedikt XVI. právě před deseti lety. Devadesáté výročí \"Svatováclavského milénia\" a desáté výročí návštěvy Benedikta XVI. připomenul ve své homilii apoštolský nuncius arcibiskup Charles Daniel Balvo celebrující misii na \"Národní svatováclavské pouti\" v sobotu 28. září 2019. V předvečer oslav, v pátek 27. září, byla u chrámu sv. Václava odhalena busta papeže Benedikta XVI.\n\n Den první – sobota 26. září:\n\n\"Praha\"\n\nDen druhý – neděle 27. září:\n\n\"Brno\"\n\"Praha\"\n\nDen třetí – pondělí 28. září:\n\n\"Stará Boleslav\"\n\"Praha\"\n\nHudba, která byla použita při bohoslužbě ve Staré Boleslavi, vyvolala mezi katolíky diskusi o vhodnosti použití moderních hudebních stylů v liturgii. Kritici hudebního provedení staroboleslavské liturgie následně podepisovali \"Otevřený dopis mladých lidí všeho věku o liturgii\", mající formu petice. Celkem podepsalo 1153 lidí, včetně řady diecézních a řeholních kněží. Interdiecézní liturgická komise dne 30. října 2009 na svém zasedání důvody uvedené signatáři odmítla.\n\nOtevřený dopis vyvolal protireakci zastánců staroboleslavské hudby v podobě dopisu s názvem \"Tisiceré díky\".\n\nVýměna názorů zastánců a odpůrců staroboleslavské hudby vyústila později v uspořádání \"Studijního dne o liturgické hudbě\" dne 23. ledna 2010 v areálu KTF v Praze-Dejvicích.\n\n"}
{"id": "493600", "url": "https://cs.wikipedia.org/wiki?curid=493600", "title": "Bráfova třída", "text": "Bráfova třída\n\nBráfova třída () je jednou z nejvýznamnějších ulic v Třebíči. Je pojmenována podle významného politika Albína Bráfa pocházejícího z Třebíče. Dříve se nazývala \"Ve stodolách\", protože původní cesta do Kožichovic byla lemována stodolami stojícími za městem. Současná nová výstavba se datuje brzkému počátku 20. století. V ulici se dnes nacházejí celkem čtyři významnější světelné křižovatky.\n\nBráfova třída se vine centrem města ze západu na východ. Začíná na Masarykově náměstí mezi Gymnáziem Třebíč a Divadlem Pasáž. Po Bráfově třídě je vedena silnice I/23. Ulice končí na Purkyňově náměstí u třebíčské nemocnice, kde silnice I/23 pokračuje dále ve východním směru Sportovní ulicí. Celá Bráfova třída měří na délku 700 metrů.\n\nPodél třídy sídlí několik významných institucí a nachází se zde i významné budovy.\n\nMezi ně patří Obchodní akademie Dr. Albína Bráfa, okresní ředitelství Policie České republiky, budova okresního soudu postavená roku 1928 Jaroslavem Herzánem, areál Nemocnice Třebíč, jižně leží také třebíčské železniční nádraží. Velká většina domů v Bráfově ulici a v jejím nejbližším okolí je významná, již rohový dům (bývalé Karbašovo řeznictví) na křižovatce ulic Jungmannovy a Bráfovy je architektonicky převratná vila, kterou navrhl Rajmund Wolf. Dům byl postaven v roce 1902 a významný je svojí novobarokní fasádou a arkýřem, který je podepíraný typickými atlasy (v českém prostředí mamlasy).\n\nV roce 2017 (předběžně od konce dubna do 30. října) má proběhnout velká rekonstrukce Bráfovy třídy, tato oprava má navázat na dokončení opravy Podklášterského mostu. Oprava bude rozdělena na dvě etapy, první etapa uzavře silnici od budovy okresního soudu ke křižovatce s Nádražní ulicí, druhá uzavře silnici od křižovatky s Nádražní ulicí po budovu Gymnázia. Součástí oprav kromě povrchu vozovky budou také opravy kanalizace a veřejného osvětlení. Investorem stavby bude Ředitelství silnic a dálnic, město Třebíč a Vodárenská akciová společnost. Uzavírka první části ulice (od okresního soudu po Husovu ulici) začala 1. května 2017 a od 1. července téhož roku byla uzavírka rozšířena o druhou část (původní plus úsek k Nádražní ulici), uzavírka pak měla skončit 30. října 2017. K otevření Bráfovy ulice pak došlo 28. října.\n\nPokračování rekonstrukce bude zahájeno v úseku od Nádražní ulice po Masarykovo náměstí a to od 3. dubna do 31. října. V souvislosti s rekonstrukcí byl na křižovatce ulic Bedřicha Václavka a Jungmannova vybudován provizorní kruhový objezd. Stavba byla urychlena a otevření je plánováno na 1. října.\n\n"}
{"id": "493607", "url": "https://cs.wikipedia.org/wiki?curid=493607", "title": "Zrození Venuše (Botticelli)", "text": "Zrození Venuše (Botticelli)\n\nZrození Venuše je obraz namalovaný Sandrem Botticellim, který nejspíše vznikl podobně jako jiný obraz \"Primavera\" v období kolem roku 1478 nebo 1483–1486. Na rozdíl od \"Primavery\" je zde kompozice pojatá zleva doprava – dvojice letících zefyrů svým dechem ovívá zcela nahou Venuši stojící na mořské lastuře, zatímco na břehu čeká Hóra, aby ji mohla zahalit do pláště.\n\nObraz zachycuje okamžik, kdy se Venuše vynoří z moře nesena na lastuře. Západní vítr ji nese ke břehu, kde ji jedna z Hór (bohyň ročních období) podává květinami posetý plášť. Kromě samostatné ilustrace mýtu umělec zakomponoval do obrazu mnoho dalších konotací a významů.\n\nVenuše je tradiční symbol narození, plodnosti, lásky a sexuální touhy. Nahá bohyně zde neznamená jen lásku pozemskou, ale také duchovní. Někdy je tato představa spojována s Pannou Marií.\n\nVenuše byla i bohyní květin a zvláště silně byla spojena s růžovou růží. Ta odkazuje na lidskou sexualitu a touhu.\n\nLastura, na níž Venuše stojí, kdysi odkazovala na ženské sexuální orgány. Tento mýtus plodnosti křesťanství pozměnilo a učinilo z lastury symbol zmrtvýchvstání a znovuzrození.\n\nHóry byly bohyněmi ročních období. Na obraze je znázorněna bohyně jara, období plodnosti a zrození. Je ověnčena jarní květenou a myrtou, rostlinou spojovanou se štěstím, jež se často objevuje jako svatební ozdoba.\n\nBůh větru Zefyros a jeho žena Chloris symbolizují duchovní vášeň a spojují ducha s hmotou.\n\nCelou malbu zdobí na mnoha místech zlato. To podtruhuje hodnotu a roli obrazu jako cenného předmětu a odráží božskou podstatu Venuše. Je také symbolem dokonalosti, tepla a lásky.\n\nJako možné zdroje inspirace jsou uváděny homérské hymny, nebo také báseň Angela Poliziana, která popisuje obraz od Apella (\"Venus Anadyomene\").\n"}
{"id": "493608", "url": "https://cs.wikipedia.org/wiki?curid=493608", "title": "Hauser Kaibling", "text": "Hauser Kaibling\n\nHauser Kaibling je hora v Rakousku, v Nízkých Taurech, asi 22 km jižně od Hallstattu. Se svými 2015 metry je to nejvyšší hora střediska Schladming. Na úpatí hory, která leží mezi Planai a Galsterbergalm, je město Haus im Ennstal.\n\nHora je využívána k letní a zimní turistice. Společně s navazujícími lyžařskými areály Planai, Hochwurzen a Reiteralm je součástí jednoho z největších lyžařských středisek v Rakousku.\nNa Hauseru Kablingu se nachází:\n\n\n"}
{"id": "493611", "url": "https://cs.wikipedia.org/wiki?curid=493611", "title": "Bydžovská Lhotka", "text": "Bydžovská Lhotka\n\nBydžovská Lhotka () je část obce Měník. Nachází cca 5 km jihovýchodně od města Nový Bydžov, přibližně 25 km západně od Hradce Králové. Leží na vyvýšené rovině. V současnosti má 151 obyvatel (2006).\n\nNázev Lhotka je zdrobnělina slova Lhota (polehčení, osvobození - pojmenování osady na vymýcené lesní půdě, kde byli osadníci několik let osvobozeni od daní). Přívlastek Bydžovská souvisí s příslušností městu Novému Bydžovu. Ve 14. století se ves zmiňovala jako Něprova Lhota (osobní jméno Něpr vzniklo pravděpodobně ze slova Dněpr). Právě ze 14. století pocházejí první zmínky o vsi, kdy už patřila Novému Bydžovu. Rozvoj osady byl zaznamenán až po roce 1848 (zrušení roboty), kdy místní začali pěstovat čekanku.\n\nNa okraji vsie se nachází technická památka, která byla postavena v roce 1912, sušárna čekanky. Budova je nápadná množstvím komínů na střeše, které slouží k odvětrávání. V okolí se čekanka hojně pěstovala a z jejích usušených a pražených kořenů se dělala náhražka kávy.\n\nVe vsi stojí mariánská kaple ze 17. století. V letech 1898 – 1940 zde fungovala škola.\nJižně od vsi roste dub letní chráněný státem. Strom je 400 let starý, jeho kmen má obvod 380 cm.\n\nPůsobí zde občanské sdružení pro hiporehabilitaci.\n"}
{"id": "493615", "url": "https://cs.wikipedia.org/wiki?curid=493615", "title": "Midland F1 Racing", "text": "Midland F1 Racing\n\nMidland F1 Racing byl tým Formule 1, který v roce 2006 nahradil tradiční stáj Jordan Grand Prix a během sezony byl prodán nizomemské automobilce Spyker Cars. Midland F1 jezdil v roce 2006 s ruskou licencí a pod názvem MF1 Racing.\n\nMF1 Racing nemá žádný vztah k závodnímu týmu Midland Racing Team, který jezdil v roce 1971 v evropském šampionátu Formule 2.\n\nBývalý tým Jordan byl v lednu 2005 převzat společností Midland Group, která patří kanadsko-ruskému miliardáři Alexanderu Shnaiderovi. Stáj v roce 2005 závodil ještě pod tradičním názvem Jordan, ale pro sezonu 2006 se již přejmenoval na MF1 Racing. Stal se tak prvním a prozatím také jediným ruským týmem v historii F1.\n\nTýmovým šéfem byl Němec Colin Kolles. Christijan Albers a Tiago Monteiro se stali piloty tohoto týmu. Jako testovací jezdci byli Markus Winkelhock a Adrian Sutil. Dodatečně se k testovacímu týmu připojili také Giorgio Mondini a Roman Rusinov. Po prvních třech závodech byl jmenován dalším testovacím pilotem Fabrizio del Monte.\n\nPři Grand Prix Itálie 2006 v Monze 10. září byl oficiálně oznámen prodej týmu finančnímu konsorciu okolo tradičního nizozemského výrobce automobilů Spyker. Michiel Mol nahradil na pozici ředitele Alexandera Shnaidera. Od roku 2007 tým nesl název Spyker F1 Team. Od roku 2008 se tým jmenuje Force India.\n\nTučně – Pole position\n\"Kurzívou\" – Nejrychlejší kolo závodu\n\n"}
