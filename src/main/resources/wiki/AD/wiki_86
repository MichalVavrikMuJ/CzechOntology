{"id": "525835", "url": "https://cs.wikipedia.org/wiki?curid=525835", "title": "Matan Vilna'i", "text": "Matan Vilna'i\n\nMatan Vilna'i (: , narozen 20. května 1944) je izraelský politik, diplomat a bývalý generálmajor izraelské armády. V letech 1999 až 2012 byl poslancem Knesetu, kde postupně reprezentoval Stranu práce, alianci Jeden Izrael a stranu Acma'ut. Zastával různé posty v izraelské vládě, kde byl ministrem vědy, kultury a sportu, náměstkem ministra obrany a ministrem domácí obrany. Od února 2012 je izraelským velvyslancem v Číně.\n\nNarodil se v roce 1944 v Jeruzalémě. Jeho otec byl profesor Ze'ev Vilna'i, průkopník izraelské turistiky a studií o zemi izraelské, po kterém zdědil lásku k přírodě a turistice. V roce 1966 vstoupil do IOS a sloužil ve výsadkové brigádě a elitní protiteroristické jednotce Sajeret Matkal. Mimo jiné se zúčastnil operace Entebbe, při které byli v Ugandě osvobozeni židovští a izraelští cestující uneseného letounu společnosti Air France. Jako generálmajor stál v čele armádního ředitelství lidských zdrojů a byl taktéž zástupcem náčelníka Generálního štábu IOS.\n\nV současnosti (2010) žije Vilna'i v Mevaseret Cijon, je ženatý a má tři děti.\n\nPřed volbami v roce 1999 vstoupil do Strany práce (která tehdy kandidovala jako aliance Jeden Izrael), doufaje ve vhodné umístění na kandidátní listině do Knesetu. To se mu nakonec podařilo, stal se tak poslancem Knesetu a ve vládě Ehuda Baraka byl jmenován ministrem vědy, kulturu a sportu. Šest měsíců po volbách se však poslaneckého mandátu vzdal (nahradila jej Colette Avital), zůstal však ministrem. Poté, co Barak prohrál ve volbách v roce 2001 s Arielem Šaronem, byl Vilna'i jmenován opět ministrem vědy, kultury a sportu v nové Šaronově vládě.\n\nPoslancem Knesetu se opět stal po volbách v roce 2003, ve kterých kandidoval z druhého místa na kandidátní listině Strany práce. Poté, co Ariel Šaron vytvořil pravicovou vládu, která nezahrnovala Stranu práce však přišel o post ministra. Strana práce však byla v lednu 2005 přizvána do vlády poté, co ji opustilo několik stran v protestu vůči Šaronovu plánu na izraelské stažení z Pásma Gazy. Ze začátku byl jmenován ministrem při úřadu ministerského předsedy a v srpnu 2005 byl jmenován úřadujícím ministrem vědy a technologie (nastálo byl do této funkce jmenován v listopadu téhož roku).\n\nVe stranických primárkách před volbami v roce 2006 se společně s Šimonem Peresem a Binjaminem Ben Eli'ezerem ucházel o funkci předsedy strany, všechny však porazil někdejší vůdce Histadrutu Amir Perec. Ve volbách si nakonec udržel svůj poslanecký mandát.\n\nPoté, co se stal v roce 2007 předsedou strany Ehud Barak, byl Vilna'i jmenován náměstkem ministra obrany. V únoru 2008 skandalizoval redaktor britského deníku \"The Guardian\" Vilna'iovo prohlášení směrem k palestinským Arabům, kteří na Izrael odpalují rakety. Na vině přitom byl špatný překlad z hebrejštiny do angličtiny. Vilna'i totiž v armádním rozhlase prohlásil, že „čím více (Palestinci) zintenzivní ostřelování Izraele a čím dále budou rakety dopadat, tím větší katastrofu/neštěstí na sebe přivolají, neboť my použijeme všech prostředků k tomu, abychom se ubránili.“ Pro slovo katastrofa přitom Vilna'i použil v hebrejštině slovo \"šo'a\", které znamená katastrofu a v hebrejštině se často používá (obvykle v podobě s určitým členem „ha-“, tedy „ta katastrofa“) ve významu holokaust. Za chybný překlad se nakonec redaktor Gurdianu omluvil, přesto však stačila světová média upozornit na to, že náměstek izraelského ministra obrany vyhrožuje palestinským Arabům holokaustem.\n\nSvůj poslanecký mandát obhájil i ve volbách v roce 2009, kdy měl 6. místo na kandidátní listině Strany práce. Tu v roce 2011 opustil spolu s jejím předsedou Ehudem Barakem a vstoupil do jeho nové strany Acma'ut, za níž se stal ministrem na nově zřízeném rezortu domácí obrany. V únoru 2012 byl jmenován izraelským velvyslancem v Číně. V Knesetu jej nahradil Šakíb Šanán.\n\n"}
{"id": "525837", "url": "https://cs.wikipedia.org/wiki?curid=525837", "title": "Ildibad", "text": "Ildibad\n\nIldibad (†541) byl v letech 540 – 541 králem Ostrogótů sídlících v první polovině 6. století na Apeninském poloostrově. První zmínka o jeho osobě pochází z období, kdy byl velitelem města Verony. Jediný skromný text o jeho životě pochází z pera byzantského historika a Ildibadova současníka Prokopia z Kaisareie.\n\nDříve než byl Ildibad zvolen na ostrogótský trůn, velel jako urozený muž posádce města Verony. Když se byzantskému vojevůdci Belisarovi po jeho vítězném tažení proti Gótům vzdávala jednotlivá města do ochrany, rozhodl se tak učinit i Ildibad. Jedním z důvodů byl fakt, že Belisar nalezl v Ravenně jeho potomky. Avšak sám se do Ravenny nevypravil, jelikož císař Justinián odvolal Belisara z Itálie. Když se o této zprávě dozvěděli urození Gótové, chtěli se pokusit o vzpouru a svým králem zvolit jednoho z nejvýznamnějších mužů ze svého středu Uraia. Ten však titul nepřijal a na jeho doporučení byl králem zvolen Ildibad. Důvodem byla skutečnost, že byl mužem nadmíru energickým a na vrcholu síly a očekávalo se od něj, že bude schopen vést Ostrogóty do další války. Byl také synovcem vizigótského náčelníka Theuda a urození Ostrogóti doufali, že jeho přítomností by se stal boj proti Římu mnohem úspěšnějším. Po svém zvolení Ildibad svolal významné Góty na jedno místo, kde s nimi ujednal, že dříve než se Belisar odebere do Konstantinopole, pokusí se jej přimět k jeho původnímu slibu, jímž se (ze strategického záměru) zavázal stát se císařem Italiků i Gótů. Byzantský vojevůdce však tentokrát vyslancům tuto nabídku kategoricky odmítl a odebral se na cestu. Správou Itálie byli místo něj pověřeni velitelé Ioanus a Bess.\n\nJakmile se Ildibad dozvěděl, že Belisar odplul z Ravenny, shromáždil kolem sebe Góty i římské vojáky, kteří toužili po změně, a začal budovat základy pro svou nadvládu nad Itálií. Zpočátku jeho armádu tvořilo pouze tisíc mužů a ovládal jediné město Ticinum. V krátké době se však k němu přidali všichni obyvatelé Ligurie a Venetie. Díky špatné správě italských zemí pozbývali římští vojáci ochotu proti Gótům bojovat a jediná armáda, jež měla vůli se s Ildibadem střetnout, byl oddíl Herulů pod velením generála Vitalia. K bitvě došlo u města Tarvisa a Herulové utrpěli drtivou porážku.\n\nNedlouho poté došlo k události, jež předznamenala Ildibadův pád. Uraiova žena, prý kvůli šatům, urazila manželku Ildibadovu. Ten prve Uraiu před Góty osočil, že chce uprchnout k nepřátelům a posléze jej nechal úkladně zavraždit. Tímto činem si však znepřátelil svůj lid, který si velmi dobře uvědomoval, že Uraiova smrt byla zbytečná. Mnoho Gótů svého krále veřejně odsoudilo, ovšem nikdo nechtěl urozeného muže pomstít. Ildibadovou nemesis se stal až Gepid Velas. Velas byl Ildibadův osobní strážce a ucházel se o půvabnou dívku, do níž byl zamilovaný. Avšak Ildibad jej vyslal na výpravu proti nepříteli a mezitím dívku provdal za jiného muže. Po návratu z výpravy se Gepid rozhodl urážku pomstít královraždou. Domníval se též, že tímto činem se zavděčí všem Gótům. Svůj úmysl provedl na hostině, jíž Ildibad pořádal pro své šlechtice. \n"}
{"id": "525840", "url": "https://cs.wikipedia.org/wiki?curid=525840", "title": "István Major", "text": "István Major\n\nIstván Major (20. května 1949, Budapešť − 5. května 2014) byl maďarský atlet, trojnásobný halový mistr Evropy ve skoku do výšky. Reprezentoval na olympiádě v Mnichově 1972 a v Montrealu 1976.\n\n"}
{"id": "525843", "url": "https://cs.wikipedia.org/wiki?curid=525843", "title": "Nana Mizuki", "text": "Nana Mizuki\n\nNana Mizuki, \"Mizuki Nana\", rodným jménem Nana Kondó, \"Kondó Nana\" (* 21. ledna 1980 Niihama, prefektura Ehime) je japonská zpěvačka a seijú. Mizuki Nana vyrůstala v japonském městě Niihama a už od raného věku byla vyučována tradičnímu japonskému stylu hudby, zvanému enka. Jako seijú debutovala v roce 1998 a jako zpěvačka měla svůj skutečný debut v prosinci roku 2000.\nV dalších letech popularita Mizuki pomalu rostla a zlomový moment její kariéry bylo vydání singlu \"Innocent Starter\", který se umístil na devátém místě v japonském hudebním žebříčku Oricon. Od té doby se její singly a alba umisťují výše a výše a 6. června 2009, s albem Ultimate Diamond, poprvé dosáhla na první místo v žebříčku Oricon. V Oricon žebříčku singlů poprvé dosáhla první příčky 13. ledna 2010 se singlem \"Phantom Minds\", čímž potvrdila, že patří mezi významné japonské interprety. Mizuki Nana je také první seiyuu v historii, která obsadila první místo v týdenním žebříčku Oricon, jenž existuje od roku 1968.\n\nMizuki Nana se narodila v Niihamě, v prefekuře Ehime, a od svých pěti let byla vedena k tomu stát se zpěvačkou enky. V roce 1993 vydala, ještě pod svým skutečným příjmením Kondó, svůj první singl s názvem \"Tsugazakura\" (japonský název pro rostlinu z rodu Phyllodoce). Její záliba v anime v ní ale podnítila chuť stát se seijú. První Mizučinou rolí byla postava Čisato Kadokura ve hře Noël: La Neige.\n\nVe věku 20 let byla na svém koncertě pozorována skautem z japonské nahrávací společnosti King Records a nedlouho na to, v roce 2000, vydala svůj první singl, \"Omoi\". O rok později následovalo první album, \"Supersonic Girl\". V dalších letech popularita Mizuki pomalu rostla a v roce 2004 přišel zlomový okamžik v Mizučině kariéře, kdy se její singl \"Innocent Starter\" dostal jako její první singl do Top 10 žebříčku Oricon. Umístil se na 9. místě. Stejnojmenná skladba, Innocent Starter, posloužila jako opening k anime sérii \"Mahó Šódžo Lyrical Nanoha\", ve kterém Mizuki Nana namluvila jednu z hlavních postav, Fate Testarossu, díky čemuž popularita Mizuki výrazně vzrostla.\n\nV roce 2009 se Mizuki Nana díky svému albu \"Ultimate Diamond\" stala první seiyuu, která dosáhla na první místo týdenního žebříčku Oricon. Alba se během prvního týdne prodalo více jak 74 000 kopií a celkem již překonalo magickou hranici 100 000 prodaných kusů.\n\nVe stejném roce byla Mizuki poprvé pozvána do velmi populárního silvestrovského hudebního pořadu televizní stanice NHK, Kóhaku Uta Gassen. Mizuki Nana vystoupila se svojí písní \"Shin Ai\".\n\nV lednu 2010 se Mizuki Nana poprvé umístila na prvním místě i v týdenním Oricon žebříčku singlů. Dosáhla toho svým 21. singlem \"Phantom Minds\" a potvrdila tak svoji pozici mezi nejprodávanějšími současnými interprety v Japonsku.\n\nMizuki Nana propůjčila svůj hlas oficiálnímu \"OS-tan\" maskotovi japonské verze Windows 7 a namluvila systémové hlášky. OS-tan se jmenuje Madobe Nanami, což je slovní hříčka na název operačního systému a Mizučino jméno. \"Madobe\" znamená \"u okna\". \"Nana\" v Nanami může znamenat \"7\" a stejně tak je to Mizučino křestní jméno.\n\n"}
{"id": "525844", "url": "https://cs.wikipedia.org/wiki?curid=525844", "title": "Ha-Jogev", "text": "Ha-Jogev\n\nHa-Jogev ( הַיּוֹגֵב, HaYogev) je vesnice typu mošav v Izraeli, v Severním distriktu, v Oblastní radě Jizre'elské údolí.\n\nLeží v nadmořské výšce 96 metrů v centrální části západní poloviny Jizre'elského údolí, v oblasti s intenzivním zemědělstvím. Severně od vesnice teče údolím řeka Kišon, která tu plní umělou vodní nádrž Ma'agar Kfar Baruch a do které od jihozápadu přitékají četná vádí, vesměs ovšem kvůli intenzivnímu zemědělství převedená do umělých vodotečí, jako Nachal Dorech či Nachal Kejni.\n\nVesnice se nachází cca 7 kilometrů západně od města Afula, cca 72 kilometrů severovýchodně od centra Tel Avivu a cca 30 kilometrů jihovýchodně od centra Haify. Ha-Jogev obývají Židé, přičemž osídlení v tomto regionu je zcela židovské. Oblast Vádí Ara, kterou obývají izraelští Arabové (například město Ma'ale Iron) začíná cca 7 kilometrů jižním směrem.\n\nHa-Jogev je na dopravní síť napojen pomocí lokální silnice, která ústí do dálnice číslo 66.\n\nHa-Jogev byl založen v roce 1949. Zakladateli vesnice byli osadníci z Bejt Ešel – židovské vesnice v poušti Negev, která byla během války za nezávislost v roce 1948 obležena a poté opuštěna. Členové osadnické skupiny se pak po válce přesunuli sem, do Jizre'elského údolí. Šlo o židovské přistěhovalce z Rakouska, Německa a Rumunska a některé rodilé Izraelce.\n\nJen pár set metrů východně od nynější vesnice se do roku 1948 rozkládala arabská vesnice Chirbet Lid. V dubnu 1948, v počáteční fázi války za nezávislost, byla ovládnuta židovskými silami a její obyvatelstvo vysídleno. V této vesnici žilo v roce 1931 451 lidí v 87 domech. Nacházela se zde lokalita Chirbet al-Manatir se zbytky staveb z byzantského období. Ve vesnici stála mešita. Po dobytí byla vesnice zbořena a na jejích pozemcích vznikl ha-Jogev.\n\nPrvní provizorní ubytování v ha-Jogev zřídila pro zdejší osadníky Židovská agentura. Původně se obyvatelé vesnice zaměřovali na tradiční zemědělskou výrobu. Mošav ale provázely trvalé hospodářské potíže způsobené mimo jiné nedostatkem vody. V 80. letech 20. století se začalo rozvíjet komerční pěstování květin.\n\nV současnosti se obyvatelé živí zemědělstvím a část z nich za prací dojíždí. V ha-Jogev fungují zařízení předškolní péče o děti. Základní škola je v nedalekém kibucu ha-Zore'a. V obci je dále k dispozici obchod, zdravotní ordinace, pošta a knihovna. V roce 1991 vyrostl při vesnici provizorní tábor pro přistěhovalce ze SSSR, sestávající z 50 mobilních karavanů. Později byl nahrazen trvalou zástavbou.\n\nObyvatelstvo mošavu ha-Jogev je sekulární. Podle údajů z roku 2014 tvořili naprostou většinu obyvatel v ha-Jogev Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě stagnující populací. K 31. prosinci 2014 zde žilo 629 lidí. Během roku 2014 populace stoupla o 3,5 %.\n\n\n"}
{"id": "525846", "url": "https://cs.wikipedia.org/wiki?curid=525846", "title": "Cartagenský protokol o biologické bezpečnosti", "text": "Cartagenský protokol o biologické bezpečnosti\n\nCartagenský protokol o biologické bezpečnosti je mezinárodní úmluva přijatá 29. ledna 2000 v Montrealu.\n\nProtokolu má zajistit ochranu a bezpečnost při zacházení, využívání a přenosu geneticky modifikovaných organismů, které mohou mít negativní vliv na biologickou rozmanitost a/nebo na lidské zdraví člověka. Upravuje např. převoz GMO přes hranice států.\n\nProtokol Česká republika ratifikovala 8. října 2001 a vstoupil v platnost 11. září 2003. Protokol doposud ratifikovalo přes 143 států světa a Evropská unie.\n\n"}
{"id": "525847", "url": "https://cs.wikipedia.org/wiki?curid=525847", "title": "O kapitalismu s láskou", "text": "O kapitalismu s láskou\n\nO kapitalismu s láskou (v originále : \"Capitalism: A Love Story\", doslovný překlad \"Kapitalismus: Milostný příběh\") je americký dokumentární film režírovaný Michaelem Moorem z roku 2009. Film se zaměřuje na finanční krizi a vládní ozdravující stimuly, zatímco předkládá obžalobu současného ekonomického pořádku ve Spojených státech amerických a obecně kapitalismu. Film se věnuje tématům jako je „kasínová mentalita“ Wall Streetu, privátní věznice, vliv Goldman Sachs na Washington, D.C., úroveň chudoby mnoha pilotů aerolinek, životní pojistky na zaměstnance (tzv. „mrtvé rolníky“), velké vlně vypovídání hypoték a propadnutí zástavy nemovitosti.\n\nFilm měl premiéru 6. září 2009 na Benátském filmovém festivalu, z něhož si odnesl tzv. „malého lva“. Mimo to vyhrál i cenu Phoenix Film Critics Society Awards v kategorii \"Nejlepší dokument\".\n\n\n"}
{"id": "525856", "url": "https://cs.wikipedia.org/wiki?curid=525856", "title": "Enlil-nárárí", "text": "Enlil-nárárí\n\nEnlil-nárárí (dosl \"«[Bůh] Enlil přijde na pomoc»\") byl asyrský král v období 1329 - 1319 př. n. l. a syn předchozího krále Aššur-uballita I.\n\nPrvní polovina jeho vlády byla poznamenána vleklou válkou s Babylonií, kde byl u moci Kurigalzu II.. Kurigalzu byl Enlil-nárárův synovec (jeho matka byla dcerou Aššur-uballita I. a sestrou Enlil-nárárího), ale to mu nebránilo ve válečných taženích do Asýrie. První srážku u \"Kilizi\" (na cestě mezi Ninive a Arbelem) sice pravděpodobně babylonská armáda vyhrála, ale pak byla rozdrcena v bitvě u \"Sugagu\" nedaleko Aššúru.\n\nZ dopisu z Nippurského archívu je jasné, že po této bitvě nastalo mezi oběma říšemi období relativního pokoje. V tomto dopise je mimochodem uvedena stížnost asyrského krále na nedostatek cínu.\n\nEnlil-nárárí pak vedl válku proti vazalovi Chetitské říše, králi Mitanni Kurtiwazovi (později známém pod jménem Šattiwaza). Podařilo se mu dokonce dobýt pro Chetity velmi důležitý Karchemiš. V této souvislosti sem pak chetitský král Muršiliš II. v 9. roce své vlády podnikl výpravu a město opětovně získal.\n\nPo smrti Enlil-nárárího se vlády v Asýrii ujal jeho syn Arik-dín-ili.\n\n"}
{"id": "525859", "url": "https://cs.wikipedia.org/wiki?curid=525859", "title": "Bedřich Wachsmann", "text": "Bedřich Wachsmann\n\nBedřich Wachsmann (24. května 1820 Litoměřice – 27. února 1897 Praha) byl německy mluvící český malíř, architekt, designér a restaurátor.\n\nNarodil se jako Friedrich Wachsmann, nejstarší ze tří synů v rodině právníka a kriminálního rady Josefa Wachsmanna (+1835) a jeho ženy Anny, oba rodiče pocházeli z Prahy. Vystudoval nižší gymnázium a reálku v Litoměřicích. V tamním grafickém závodě G. W. Medaua se vyučil grafickým technikám. V roce 1840 odešel na malířskou akademii do Lipska, později do Drážďan a do Prahy. Vedle studia se živil litografickými pracemi, v Praze také portrétoval technikami litografie či malby miniatur. Roku 1848 přesídlil do Innsbrucku, kde rok a půl maloval krajiny. Jeho dalším působištěm byl Mnichov, kde se proslavil tak, že místní umělecká beseda pět let po sobě kupovala jeho obrazy. Byl vyhledávaný i jako učitel a dosáhl úspěchu i na výstavách v Salzburgu, Linci, Vídni a Praze. Uskutečnil také cesty do Tyrolska, severní Itálie a Francie.\n\nNa podzim 1854 se vrátil do Prahy. Pracoval často pro církev, k jeho objednavatelům patřili například pražští arcibiskupové Bedřich Schwarzenberg, kardinál František Schönborn (zakázky pro oltáře katedrály sv. Víta a pro Arcibiskupský palác), nebo karlštejnský děkan. Dále pracoval pro různé šlechtické rodiny i pro císařskou rodinu Habsburků (kaple sv. Kříže na Pražském hradě – pro císaře Františka Josefa I., zámecká kaple a interiéry v Brandýse nad Labem – pro arcivévodu toskánského Ludvíka Salvátora).\n\nJeho prasynovci byli herec Jiří Voskovec a malíř Alois Wachsman, synovci malíř prof. Bedřich Wachsmann (1871–1944) a rakouský malíř Julius Wachsmann (1866–1936).\n\nMaloval akvarely, kvaše i olejomalby, kreslil ornamenty a návrhy na uměleckořemeslné předměty (nábytek, nářadí, náčiní), ale také na pomníky. Spolu s Petrem Maixnerem restauroval gotické nástěnné malby na hradě Zvíkově.\nVytvořil figurální kresby podle soch na Karlově mostě.\nDalší díla:\n\nByl oblíbený u české šlechty, především u Schwarzenbergů a Schönbornů, což mu umožnilo realizovat některé ze zmíněných zakázek. Od papeže Lva XIII. dostal za jednu z prací čestný kříž „Pro ecclesia et pontifice”. Jako člen delegace pražské obchodní komory se účastnil pařížské průmyslové výstavy. Byl i členem Umělecké besedy. Ačkoliv byl německého původu, byl pro své politické názory (podpora státoprávnich snah Českého království) i účast na kulturním životě považován současníky za českého umělce a vlastence. Zemřel náhle ve spánku, uprostřed práce na návrzích nábytku pro zámek v Brandýse nad Labem.\n\nWachsmann nezanechal závěť. Jeho velká sbírka více než 600 uměleckých předmětů a starožitností obsahovala jak obrazy, sochy a grafiku, tak uměleckořemeslné předměty z kovů, keramiky, dřeva i textilu, také kolekci palných zbraní. Její největší soubor zakoupilo Františkovo muzeum v Brně, menší část včetně kresebných návrhů se dostala do Uměleckoprůmyslového muzea v Praze. Jednotliviny byly darovány či zakoupeny již za Wachsmannova života do Národního muzea v Praze, ale i do jiných sbírek, jak institucionálních, tak soukromých.\n\n\n"}
{"id": "525863", "url": "https://cs.wikipedia.org/wiki?curid=525863", "title": "Zákon o zaměstnanosti", "text": "Zákon o zaměstnanosti\n\nZákon o zaměstnanosti upravuje zabezpečování státní politiky zaměstnanosti, jejímž cílem je dosažení plné zaměstnanosti a ochrana proti nezaměstnanosti.\n\n\n\n"}
{"id": "525865", "url": "https://cs.wikipedia.org/wiki?curid=525865", "title": "Ginegar", "text": "Ginegar\n\nGinegar ( גִּנֵּיגָר, Ginegar, v oficiálním seznamu sídel Ginnegar) je vesnice typu kibuc v Izraeli, v Severním distriktu, v Oblastní radě Jizre'elské údolí.\n\nLeží v nadmořské výšce 109 metrů v Dolní Galileji, na pomezí severního okraje Jizre'elského údolí s intenzivním zemědělstvím a pohoří Harej Nacrat (\"Nazaretské hory\"), jejichž svahy jsou pokryty lesním komplexem Ja'ar Balfour. Jižně od vesnice protéká údolím vádí Nachal Mizra.\n\nVesnice se nachází cca 7 kilometrů severoseverozápadně od města Afula, 1 kilometr jihovýchodně od města Migdal ha-Emek, cca 80 kilometrů severovýchodně od centra Tel Avivu a cca 30 kilometrů jihovýchodně od centra Haify. Ginegar obývají Židé, přičemž osídlení v tomto regionu je převážně židovské. Aglomerace Nazaretu, kterou obývají převážně izraelští Arabové, ale začíná jen cca 2 kilometry severovýchodním směrem.\n\nGinegar je na dopravní síť napojen pomocí dálnice číslo 73.\n\nGinegar byl založen v roce 1922 v rámci třetí aliji. Nazván byl podle židovského sídla Niginar nebo Nignigar (נגינר ,נגניגר) z počátku letopočtu, zmiňovaného v Talmudu. Jméno této zaniklé obce se uchovalo v arabském místním názvu Džindžir (ג'נג'אר). Roku 1896 se zde o zemědělské aktivity pokoušeli templeři - členové německé křesťanské sekty. Roku 1916 zdejší pozemky vykoupil Židovský národní fond a provedl první přípravné práce pro budoucí osidlování.\n\nZakladateli Ginegaru byli Židé původem z Ruska a Polska, kteří do tehdejší mandátní Palestiny přišli v rámci druhé aliji a kteří za sebou už měli zkušenost se zakládáním zemědělských osad. Roku 1920 zřídili nedaleko Deganije u Galilejského jezera kibuc Deganija Gimel, který ale pro nedostatek půdy byl roku 1922 opuštěn a jeho obyvatelé se přesunuli sem. Zakladatelská skupina pak byla posílena o židovské přistěhovalce z Německa, Československa a USA.\n\nVe 40. letech 20. století byla vesnice jedním z center židovských jednotek Palmach. Roku 1949 měl Ginegar 401 obyvatel a rozlohu katastrálního území 2550 dunamů (2,55 kilometrů čtverečních).\n\nEkonomika Ginegaru je založena na zemědělství a průmyslu. V obci fungují zařízení předškolní péče o děti a základní škola. Je tu k dispozici plavecký bazén a společenské centrum.\n\nObyvatelstvo kibucu Ginegar je sekulární. Podle údajů z roku 2014 tvořili naprostou většinu obyvatel v Ginegar Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě rostoucí populací. K 31. prosinci 2014 zde žilo 642 lidí. Během roku 2014 populace stoupla o 5,8 %.\n\n\n"}
{"id": "525869", "url": "https://cs.wikipedia.org/wiki?curid=525869", "title": "Potápník vroubený", "text": "Potápník vroubený\n\nPotápník vroubený (\"Dytiscus marginalis\" Linné, 1758) je představitelem brouků z čeledi potápníkovitých a jedním z největších vodních brouků světa.\n\nDospělý brouk dosahuje délky 27–35 mm. Svrchní strana těla je hnědozelená s výrazným žlutým lemem po stranách krovek a po obvodu hrudi. Spodní strana těla je obvykle žlutá. Samci mají hladké krovky, samice rýhované s 10 podélnými rýhami. Lze hovořit o sexuálním dimorfismu. Samci mají na chodidlech prvního páru nohou přísavky sloužící k přidržování samice při kopulaci. Drobné přísavky jsou i na druhém páru nohou. Povrch těla brouků je pokryt vodu odpuzující látkou bránící promočení a napadení řasami a plísněmi a snižuje odpor vody při plavání. Třetí pár nohou je uzpůsoben k plavání, je pokryt dlouhými brvami, díky nimž nohy slouží jako vesla. Při záběru se brvy roztáhnou, čímž se zvětší plocha záběru. Jako zásobárna vzduchu slouží prostor pod krovkami. Pro nabrání vzduchu vynoří brouk konec zadečku nad hladinu. Tyto „nádechy“ provádí čtyřikrát až sedmkrát za hodinu.\n\nPotápníci (brouci i larvy) jsou dravci, živí se hmyzem, drobnými rybami, obojživelníky a dalšími vodními živočichy. Brouci se živí i mrtvým hmyzem, larvy jen živým. Dospělci dobře létají, hlavně v noci, a dokáží tak osídlit nové vodní plochy. K letu vylézají na vegetaci nebo vyvýšené předměty. Přistávají ale do vody. Ke vzletu vyprazdňuje brouk zvláštní zásobníky u konečníku (tzv. rektální ampule), v nichž je zapáchající směsice vody a trusu. Po přistání je opět naplní, aby byl dostatečně těžký a mohl se potopit.\n\nŽijí ve sladkovodních nádržích, rybnících a jezerech i v kalužích čisté vody. Zdržují se u břehu, kde je vodní vegetace. Výskyt je v České republice nehojný.\n\nBrouci se páří na jaře. Samice pak kladélkem nařezává stonky vodních rostlin, kam klade po jednom vajíčku, které může být až 7 mm velké. Celkem naklade 500 až 1000 vajíček. Larvy se líhnou po asi čtyřech týdnech. Stadium larvy trvá pět až šest týdnů. Larva je dravá, má výrazně trojúhelníkovitou hlavu a dlouhá šavlovitá kusadla. Na nohou má brvy napomáhající k pohybu. Na konci těla má průduchy a přívěsky, jimiž nabírá vzduch na hladině, podobně jako dospělí brouci. Larvy se živí lovem. Oběti tráví mimotělně tak, že skrze kanálky v kusadlech do oběti vstříknou trávicí šťávy, a natrávenou hmotu poté kusadly vysají. Ústní otvor mají totiž uzavřený. Larvy dorůstají délky až 6 cm.\n\nKuklí se v komůrce, kterou vyhrabou ve vlhké půdě na břehu. Její vyhrabání trvá okolo 24 hodin. Kukla je prohnutá kvůli minimalizaci dotykové plochy s vlhkým podkladem, což brání napadení plísněmi. Kukla je volná, takže jsou zřetelné budoucí končetiny a tykadla. Toto stadium trvá dva týdny. Dospělec opouští komůrku až poté, co povrch těla ztvrdne a dostane konečnou barvu. Dospělí brouci jsou stádiem, které přezimuje.\n\nPotápníky napadají houby hmyzomorky, které infikují malpighické trubice.\n\nVyskytuje se ve většině Evropy od Skandinávie po Středozemí (s výjimkou Pyrenejského poloostrova a Řecka), dále na východ přes celou Asii až po Japonsko a v Severní Americe. V horách vystupuje až do 2500 m n. m.\n\nTento druh není v ČR předmětem legislativní ochrany.\n\n"}
{"id": "525871", "url": "https://cs.wikipedia.org/wiki?curid=525871", "title": "Ferdinand Pravoslav Náprstek", "text": "Ferdinand Pravoslav Náprstek\n\nFerdinand Pravoslav Náprstek, \"vl. jm.\" Ferdinand Fingerhut (24. května 1824 Praha – 16. srpna 1887 Praha), byl český pivovarský podnikatel, mecenáš hudby a divadla a propagátor francouzské kultury.\n\nPocházel z pivovarnické rodiny, byl starším bratrem Vojty Náprstka (Adalbert Fingerhut). Studoval techniku a po jejím absolvování vycestoval na zkušenou do Německa a Francie. Později se vrátil do Prahy a zapojil se do řízení rodinného pivovaru. Revolučních událostí v roce 1848 se účastnil jako velitel 17. setniny národní obrany, po porážce povstání byl několik let pod policejním dohledem.\n\nVelmi se zajímal o české divadlo a hudbu. Přátelil se s J. K. Tylem. V divadle byl stálým návštěvníkem, ve své domácnosti pořádal koncerty. V roce 1856 organizoval pohřeb Karla Havlíčka Borovského. 24. května 1857 vypsal cenu pro nejlepší dramata ze slovanských dějin. První ocenění dostal týž rok L. Hausmann za hru \"Jaroslav\", druhé František Věnceslav Jeřábek za drama \"Svatopluk\". Po nich následoval v dalších letech Vítězslav Hálek (\"Záviš z Falkenštejna\", \"Král Rudolf\") a další autoři. Podmínky pro udělení ceny se s postupem času měnily; v závěti odkázal 6000 zlatých třem nadacím podporujícím česká dramatická díla.\n\nPo roce 1870 se vzdal pivovarského podnikání a odjel do Paříže, která se mu stala druhým domovem. Působil jako předseda a později podporovatel pařížské Českomoravské besedy.\n\nPo otevření Národního divadla se vrátil do Prahy. Finanční podporou a rozsáhlými znalostmi v umělecké oblasti si získal velkou vážnost u dramatických umělců i hudebníků. Angažoval se i v česko-francouzských vztazích; zasazoval se, aby bohaté české rodiny posílaly dcery na vychování raději do Francie než do Německa. Nadšeně se také zajímal o jihoslovanské národy. Vážně onemocněl na letním sídle v Liběchově a krátce nato v Praze zemřel. Pohřben byl na Olšanských hřbitovech.\n\nV osobním jednání byl upřímný, jasně projevoval svůj názor na věci, kterým rozuměl – tedy především na umění. Zažil ale různá zklamání a snažil se vyhnout dalším, lidem tak někdy připadal jako drsný a výstřední. Kulturní veřejnost ho pro účast na událostech roku 1848 s úctou řadila mezi příkladné “staré vlastence” a oceňovala jeho finanční i morální podporu českému divadlu a hudbě.\n\n"}
{"id": "525873", "url": "https://cs.wikipedia.org/wiki?curid=525873", "title": "Seznam olympijských medailistů v short tracku", "text": "Seznam olympijských medailistů v short tracku\n\nShort track se na zimních olympijských hrách poprvé objevil jako ukázkový sport v roce 1988 v Calgary. Tehdy muži a ženy pro ukázku soutěžili na tratích o délkách 500, 1000, 1500 a 3000 metrů, navíc byla zařazena štafeta na 5000 metrů. Na následující zimní olympiádě v roce 1992 v Albertville byly do programu ZOH zařazeny disciplíny 500 m ženy, 1000 m muži a štafety na 5000 m mužů a žen. Dále v roce 1994 byly přidány disciplíny 500 m muži a 1000 m ženy. V roce 2002 se do programu ZOH dostaly i disciplíny na 1500 m mužů a žen.\n\n\n\n\n\n\n\n\n"}
{"id": "525874", "url": "https://cs.wikipedia.org/wiki?curid=525874", "title": "Leena Peisa", "text": "Leena Peisa\n\nLeena (Maria) Peisa (* 16. března 1979, Vantaa, Finsko) zvaná Awa je keyboardistka skupiny Lordi. V roce 2005 vystřídala Enary. Do skupiny ji přivedl Kita. Je druhou keyboardistkou ve skupině. Poprvé s Lordi vystupovala na podzim roku 2005 v Rusku.\n\nJe jediná žena ve skupině a také jediná levačka.\n\nTvrdí o sobě, že je romantička. Tento její názor však z části popírají její oblíbené skupiny, jako Kiss, Depeche Mode, The Rasmus... Volné chvíle nejraději tráví posloucháním těchto skupin a čtením knížek.\n\nJeště před Lordi účinkovala ve dvou skupinách - Punaiset Messiaat a Dolchamar.\n\nNa klavír se naučila hrát už v mládí. Základy ji naučili rodiče ještě před nástupem do školy. V sedmi letech ji přihlásili do umělecké školy, kde se naučila noty. První tři roky se učila hrát na klavír a další dva roky na keyboard. Neskládá písně.\n\nVytvořit pro ni kostým bylo jednoduché. Podobné postavičky si kreslila už za mlada. Tento kostým si poprvé upravila v roce 2008 a následně i v roce 2010. V současnosti má kostým motiv \"posedlé kouzelnice\".\n"}
{"id": "525875", "url": "https://cs.wikipedia.org/wiki?curid=525875", "title": "UUCP", "text": "UUCP\n\nUUCP (zkratka pro Unix-to-Unix Copy) je v informatice označení pro utility a protokoly, které zajišťují spuštění vzdáleného programu a přenosy souborů (též e-mailů a diskuzních skupin Usenetu).\n\nUUCP může využívat několik typů fyzického propojení, respektive několik protokolů na linkové vrstvě referenčního modelu ISO/OSI. V dobách největšího rozšíření se převážně využívalo vytáčené připojení (dial-up, point–to-point připojení). Každý systém v UUCP síti má k dispozici seznam sousedních systémů včetně telefonních čísel a přihlašovacích parametrů (jméno, heslo). Během práce (přenos souborů, nebo provádění příkazů) je zřízena fronta FIFO k sousednímu systému a program codice_1 volá systém a spouští procesy. Program codice_1 se také periodicky spojuje se sousedy a kontroluje chod fronty vedoucí směrem k němu samému, což umožňuje i účast systémů bez odchozí konektivity. V dnešních dnech je využití UUCP přes vytáčené připojení naprosto ojedinělé, protože se přednostně využívá TCP/IP (na sériových linkách spolu s CSLIP nebo\nPPP).\n\nUUCP bylo původně vyvinuto v laboratořích AT&T jako aplikace s uzavřeným zdrojovým kódem, což inspirovalo Ian Lance Taylora. Napsal novou verzi pojmenovanou Taylor UUCP, kterou zveřejnil pod GNU licencí.\n\nI přes to, že byl UUCP původně vyvinut jako součást Unixu, existuje implementace pro celou řadu dalších operačních systémů, jako je DOS, VAX/VMS, Amiga OS, Mac OS, OS/2. Původní verze Usenetu využívala k přenosům dat UUCP protokol. V hlavičkách Usenetových zpráv se dodnes zaznamenává cesta (path - seznam systémů přes které zpráva procházela), i když má už pouze informační charakter, bez vlivu na směrování. Nutno poznamenat že v UUCP se na rozdíl od e-mailu adresoval přímo stroj (což bylo u e-mailů nahrazeno směrováním podle domény s formátem účet@doména).\n\nVyužití UUCP začalo soustavně klesat s tím, jak poskytovatelé připojení k Internetu začali poskytovat nástupce telefonického připojení (ISDN, DSL). Vývoj projektu byl formálně ukončen v roce 2000. Samotný UUCP protokol byl již dříve na Internetu nahrazen TCP/IP protokoly SMTP a NNTP.\n\n"}
{"id": "525876", "url": "https://cs.wikipedia.org/wiki?curid=525876", "title": "Zákon o inspekci práce", "text": "Zákon o inspekci práce\n\nZákon o inspekci práce upravuje zřízení a postavení orgánů inspekce práce jako kontrolních orgánů na úseku ochrany pracovních vztahů a pracovních podmínek, působnost a příslušnost orgánů inspekce práce, práva a povinnosti při kontrole a sankce za porušení stanovených povinností. Zákon zřizuje Státní úřad inspekce práce se sídlem v Opavě a oblastní inspektoráty práce, které jsou správními úřady.\n\n\n\n"}
{"id": "525879", "url": "https://cs.wikipedia.org/wiki?curid=525879", "title": "Mizra", "text": "Mizra\n\nMizra ( מִזְרָע‎, Mizra) je vesnice typu kibuc v Izraeli, v Severním distriktu, v Oblastní radě Jizre'elské údolí.\n\nLeží v nadmořské výšce 103 metrů na severním okraji Jizre'elského údolí, které dál k východu plynule přechází do údolí Bik'at Ksulot, nedaleko od pahorků Dolní Galileji (Harej Nacrat, \"Nazaretské hory\"). Východně od obce prochází vádí Nachal Adašim. Severně od vesnice je to vádí Nachal Mizra.\n\nVesnice se nachází v oblasti s intenzivním zemědělstvím, cca 4 kilometry severně od města Afula, 4 kilometry jihovýchodně od města Migdal ha-Emek, cca 80 kilometrů severovýchodně od centra Tel Avivu a cca 33 kilometrů jihovýchodně od centra Haify. Mizra obývají Židé, přičemž osídlení v tomto regionu je převážně židovské. Aglomerace Nazaretu, kterou obývají převážně izraelští Arabové, ale začíná jen cca 3 kilometry severním směrem.\n\nMizra je na dopravní síť napojen pomocí severojižní dálnice číslo 60 Afula-Nazaret, ze které poblíž obce vybíhá k západu dálnice číslo 73.\n\nMizra byl založen v roce 1923, na svátky Chanuka. Jménem navazuje na místní jméno připomínané zde ve středověkých pramenech. Možná odkazuje na zdejší vádí (Nachal Mizra – נחל מזרע), možná na nějakou usedlost (Chavat Mizra – חוות מזרע). Přesný původ tohoto jména je ale nejasný.\n\nZakladateli kibucu byli Židé původem z Německa, kteří do tehdejší mandátní Palestiny přišli v rámci třetí aliji. Osada zpočátku čelila nedostatku vody, která se musela dovážet z vesnice Balfourija.\n\nVe 40. letech 20. století byla vesnice jedním z center aktivit židovských jednotek Palmach až do britské razie roku 1946 (Černá sobota). Roku 1949 měl Mizra 415 obyvatel a rozlohu katastrálního území 4200 dunamů (4,2 kilometrů čtverečních).\n\nEkonomika obce je založena na zemědělství a průmyslu. V roce 1957 tu byla založena potravinářská firma Ma'adanej Mizra (מעדני מזרע), která se pak stala významným podnikem na produkci masných výrobků. Po dlouhou dobu šlo o téměř jediného producenta vepřového masa v Izraeli, což se změnilo počátkem 90. let 20. století s příchodem masivní přistěhovalecké vlny Židů ze SSSR. Ekonomické výsledky firmy se pak kvůli zostřené konkurenci zhoršily a kibuc musel prodat její většinový podíl řetězci Tiv Ta'am.\n\nV obci fungují zařízení předškolní péče o děti. Základní škola je v kibucu Merchavija. Je tu k dispozici společná jídelna, zubní a lékařská ordinace a knihovna. Turistický ruch se soustřeďuje okolo zdejšího hotelu נוף תבור – Nof Tavor.\n\nNedaleko kibucu, při dálnici číslo 60, se nachází administrativní centrum Oblastní rady Jizre'elské údolí. Stojí tu také areál vysoké školy המכללה האקדמית עמק יזרעאל – Max Stern Academic College of Emek Yezreel.\n\nObyvatelstvo kibucu Mizra je sekulární. Podle údajů z roku 2014 tvořili naprostou většinu obyvatel v Mizra Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě stagnující populací. K 31. prosinci 2014 zde žilo 582 lidí. Během roku 2014 populace klesla o 2,0 %.\n\n\n"}
{"id": "525884", "url": "https://cs.wikipedia.org/wiki?curid=525884", "title": "Praha-Holešovice zastávka", "text": "Praha-Holešovice zastávka\n\nPraha-Holešovice zastávka je nácestná železniční zastávka na železniční trati Praha – Ústí nad Labem – Děčín, na její větvi vedoucí z Masarykova nádraží. Zastávka leží v obvodu nádraží Praha-Bubny na jeho bubenečském zhlaví. V současné době je zastávka nepoužívána z důvodů rekonstrukce Negrelliho viaduktu.\n\nZastávka leží 500 metrů severně od budovy bubenského nádraží na jeho zhlaví. Byla zřízena v roce 1890 a zastavují v ní osobní vlaky, které nádražím Praha-Bubny projíždějí. Důvodem je lepší dostupnost návazné dopravy a bezpečnost cestujících, protože na nádraží v Bubnech se kolejiště uvedené trati nachází až za kolejištěm trati do Kladna, přes které by bylo nutno přecházet.\n\nV zastávce se z traťové koleje odděluje vlečka vedoucí do areálu tepláren. Hned za zastávkou nad tratí vede na mostě ulice Železničářů a o 60 metrů dále trať samotná na mostě překlenuje ulici Výstaviště.\n\n\n"}
{"id": "525887", "url": "https://cs.wikipedia.org/wiki?curid=525887", "title": "Jeanne d'Arc (album)", "text": "Jeanne d'Arc (album)\n\nJeanne d'Arc je čtvrté album od italské kapely Thy Majestie.\n\n"}
{"id": "525888", "url": "https://cs.wikipedia.org/wiki?curid=525888", "title": "Zákon o úrazovém pojištění zaměstnanců", "text": "Zákon o úrazovém pojištění zaměstnanců\n\nZákon o úrazovém pojištění zaměstnanců měl původně upravovat právní vztahy úrazového pojištění zaměstnanců pro případ poškození zdraví pracovním úrazem nebo nemocí z povolání a používat se na ty právní vztahy, které nejsou upraveny přímo použitelným předpisem Evropských společenství v oblasti úrazového pojištění.\n\nZákon byl ale ještě předtím, než vstoupil plně v účinnost, zrušen zákonem č. 205/2015 Sb. a dodnes je tak odpovědnost zaměstnavatele za pracovní úrazy a nemoci z povolání upravena především v přechodných ustanoveních zákoníku práce (§ 365–393 ZPr).\n\n\n"}
{"id": "525894", "url": "https://cs.wikipedia.org/wiki?curid=525894", "title": "František Michálek Bartoš", "text": "František Michálek Bartoš\n\nFrantišek Michálek Bartoš (5. dubna 1889, Rychnov nad Kněžnou – 12. května 1972, Praha) byl český historik, archivář a vysokoškolský pedagog. Po vzoru svého učitele Václava Novotného nalezl uplatnění na poli dějin husitství, kde navázal na Rudolfa Urbánka, a naopak platil za největšího oponenta pojetí husitství, jak ho zastával Josef Pekař. Jeho dílo se vyznačuje širokým záběrem, ale někdy jistou nedůsledností a nesystematičností. Od roku 1931 působil jako profesor českých dějin na Husově československé evangelické fakultě bohoslovecké, po roce 1950 na Komenského evangelické bohoslovecké fakultě v Praze. Od 8. ledna 1930 byl mimořádným členem Královské české společnosti nauk, 9. dubna 1946 se stal řádným členem České akademie věd a umění. Byl členem i zahraničních učených společností: American Medieval Academy (USA), Royal Historical Society (Velká Britanie).\n\nNarodil se 5. dubna 1889 jako František Bartoš (Michálková bylo jméno jeho manželky za svobodna, které přijal později) v Rychnově nad Kněžnou v katolické rodině c. k. okresního hejtmana. Po smrti otce v roce 1894 se rodina odstěhovala Turnova, kde Bartoš navštěvoval obecní školu. Ministroval v kostele, četl s nadšením životy svatých, chtěl se stát misionářem a skončit smrtí mučednickou. V době hilsneriády ztropil spolu s kamarády výtržnost („kočičinu\") židovskému obchodníkovi. \n\nV roce 1900 začal studovat na gymnáziu v Mladé Boleslavi, v roce 1905 odešel do Prahy a byl přijat do sexty gymnázia na Vinohradech. V Praze nastal zásadní zlom v jeho smýšlení. Z Mladé Boleslavi odcházel jako věřící katolík s přáním bojovat proti Masarykovi na obranu církve. Na vinohradském gymnáziu se však záhy stal vášnivým masarykovcem. Přestal věřit v posvátnost evangelií a ztratil i víru v božství Ježíše Krista; matrikovým katolíkem však ještě formálně zůstal.\n\nPo maturitě v roce 1908 studoval na Karlově univerzitě obor zeměpis–historie u Jaroslava Golla, Kamila Krofty a Václava Novotného; později také ve Freiburgu u Heinricha Finkeho. V roce 1912 obhájil v Praze doktorskou práci \"K počátkům Petra Chelčického\" (PhDr.). Mezi lety 1914–1917 pracoval jako asistent v knihovně Národního muzea. Hned po převratu v roce 1918 vystoupil z katolické církve a počátkem roku 1919 byl přijat do Českobratrské církve evangelické.\n\nV letech 1915–1931 učil v Praze na střední škole (zkušební rok před tím v Turnově). Již v roce 1922 se habilitoval na Husově československé evangelické fakultě bohoslovecké, kde byl roku 1931 jmenován mimořádným a v roce 1937 řádným profesorem českých dějin. Po rozdělení fakulty na Husovu a Komenského (1950) působil na Komenského evangelické bohoslovecké fakultě, a to až do roku 1960, kdy odešel do důchodu. V roce 1956 mu Československá akademie věd propůjčila vědeckou hodnost doktora historických věd (DrSc.).\n\nPoliticky byl F. M. Bartoš původně organizován v Československé sociální demokracii. Po jejím sloučení s KSČ podepsal v červnu 1948 přihlášku do komunistické strany. Z KSČ vystoupil v roce 1950.\n\nV roce 1968 mu Československá akademie věd udělila zlatou oborovou \"plaketu F. Palackého\" za zásluhy ve společenských vědách.\n\nZemřel 12. května 1972 v Praze.\nBartoš se věnoval se především bádání o reformaci a husitském hnutí, ve kterém navazoval na dějinné koncepce Františka Palackého a T. G. Masaryka. Ostře se střetával s pojetím českých dějin u Josefa Pekaře, vůči kterému hájil husitství jako jeden z duchovních i mravních vrcholů českých dějin. Z předhusitského období ho zaujala otázka staročeského překladu bible, satiry Hradeckého rukopisu a z pozdějšího období se věnoval především Josefu Dobrovskému a problematice Rukopisů. Vyvrcholením Bartošova díla jsou 3 monografie, které byly zařazeny do prestižní Laichterovy edice České dějiny (jako díl II., svazek 6., 7. a 8.): \"Čechy v době Husově 1378 – 1415\" (1947), \"Husitská revoluce I. Doba Žižkova 1415 – 1426\" (1965) a \"Husitská revoluce II. Vláda bratrstev a její pád 1426 – 1437\" (1966).\n\n\nPodrobnější soupis prací F. M. Bartoše je k dispozici na webu Evangelické teologické fakulty:\n\n\n\n"}
{"id": "525896", "url": "https://cs.wikipedia.org/wiki?curid=525896", "title": "Zone non aedificandi", "text": "Zone non aedificandi\n\nZone non aedificandi (česky: \"Oblast bez zástavby\" nebo \"Nezastavitelná oblast\") byl zhruba 250 metrů široký pás kolem městských hradeb, které nechal kolem Paříže vybudovat Adolphe Thiers. Výstavba opevnění byla dokončena v roce 1844. Prostor se také nazýval „\"Zone militaire fortifiée\"“ (\"vojenská fortifikační zóna\") nebo jen zkráceně „\"La Zone\"“.\n\nNa tomto území panoval zákaz jakékoliv výstavby a rovněž zde nesměly růst stromy. Toto opatření mělo strategický význam při případné obraně Paříže, kdy bylo možné na tomto místě umístit děla a další těžké zbraně.\n\nV roce 1860 byly připojeny k městu Paříži všechny obce ležící uvnitř Thiersových hradeb a hranice Paříže se tak posunula až k vojenské zóně a kopírovala ji. Tím bylo správní území hlavního města vymezeno v podstatě do současnosti, neboť obce za zónou zůstaly již vždy samostatnými předměstími. Výjimku tvoří pouze Vincenneský lesík na jihovýchodě a Boulogneský lesík na jihozápadě, které sice leží za tehdejší zónou, ale jsou administrativně součástí Paříže. \nKe konci 19. století již ztratily Thiersovy hradby svůj vojenský význam. Ačkoliv zákaz zděných nemovitostí v zóně trval i nadále, byly zde tolerovány provizorní stavby. Tím se kolem celé Paříže vytvořil kruh chudinských slumů. Po roce 1919 byly strženy veškeré hradby kolem Paříže pocházející z poloviny 19. století a rovněž byl zrušen zákaz výstavby v zóně. Na mnoha místech hradby nahradily domy se sociálními byty pro obyvatele s nízkými příjmy. Také vznikl plán vytvořit z nezastavěné zóny zelený pás veřejných parků obepínající celou Paříž. Tento plán byl však zavrhnut. Pouze ve 14. obvodu vznikl kolem roku 1925 univerzitní kampus Cité internationale universitaire de Paris.\n\nZóna zůstala volná až do 50. let 20. století, kdy bylo rozhodnuto využít prostor pro výstavbu městského okruhu nazvaný Boulevard périphérique.\n\n"}
{"id": "525897", "url": "https://cs.wikipedia.org/wiki?curid=525897", "title": "Zákon o zajištění dalších podmínek bezpečnosti a ochrany zdraví při práci", "text": "Zákon o zajištění dalších podmínek bezpečnosti a ochrany zdraví při práci\n\nZákon o zajištění dalších podmínek bezpečnosti a ochrany zdraví při práci zapracovává příslušné předpisy Evropských společenství, upravuje v návaznosti na zákoník práce další požadavky bezpečnosti a ochrany zdraví při práci v pracovněprávních vztazích a zajištění bezpečnosti a ochrany zdraví při činnosti nebo poskytování služeb mimo pracovněprávní vztahy.\n\n\n\n"}
{"id": "525898", "url": "https://cs.wikipedia.org/wiki?curid=525898", "title": "Boulevard périphérique", "text": "Boulevard périphérique\n\nBoulevard périphérique (česky \"obvodový bulvár\") je městský okruh kolem Paříže. Zkráceně se nazývá též \"Périphérique\". Rozlišuje se na \"Boulevard périphérique intérieur\" - \"vnitřní obvodový bulvár\" (jízdní pruhy ve směru hodinových ručiček) a \"Boulevard périphérique extérieur\" - \"vnější obvodový bulvár\" (jízdní pruhy proti směru hodinových ručiček). Byl postupně vystavěn v letech 1954-1973. Jeho celková délka činí 35 km a zastavěná plocha je 1,38 km. Na dvou místech překračuje Seinu (přes mosty Pont aval a Pont amont). V roce 2002 činil denní provoz 1,1 až 1,2 miliónu vozidel, z čehož bylo 89 % osobních automobilů, 7 % nákladních automobilů a 4 % motocyklů. Périphérique má místy až osm jízdních pruhů v obou směrech, přesto je během dopravní špičky pravidelně přetížen. Na tento obchvat jsou napojeny všechny dálnice vedoucí do hlavního města, což jsou skoro všechny hlavní francouzské dálnice. A1 vede z Lille, A4 z Remeše a Štrasburku, A5 z Dijonu, A6 z Lyonu, A77 z Nevers, A10 z Orléans, A13 z Rouenu a A16 z Amiens. Každá hlavní křižovatka nese označení podle bývalé brány (Porte), která byla součástí starých hradeb. Périphérique obepíná celé hlavní město a v podstatě kopíruje hranici města. Výjimku tvoří pouze Vincenneský lesík na jihovýchodě a Boulogneský lesík na jihozápadě, které sice leží až za ním, ale jsou administrativně součástí Paříže. Až na několik výjimek samotný Périphérique neleží na území Paříže.\n\nNa místě dnešního silničního okruhu vznikla v 1. polovině 19. století tzv. Zone non aedificandi, která byla součástí nového městského opevnění obepínající území, na kterém se rozkládá dnešní Paříž. Na konci 19. století si v této zóně vybudovala městská chudina nozouvá přístřeší. Po odstranění hradeb po roce 1919 se plánovalo vybudovat ze zóny zelený pás kolem města, avšak k tomu nedošlo. Nakonec bylo volné prostranství využito k postavení městského okruhu. Výstavba započala v roce 1954 a 35 km dlouhý okruh byl definitivně dokončen po opakovaném odkladu 25. dubna 1973. Okruh byl vybudován převážně na povrchu, pouze v místech, kde protíná městské parky Vincenneský a Boulogneský lesík, byl zahlouben do podzemí. Rovněž v místech, kde jsou obytné oblasti příliš blízko, vede v tunelech. Protože na dvou místech překračuje řeku Seinu, byly postaveny mosty Pont aval (1964-1968) a Pont amont (1967-1969). Obchvat kopíruje hranici Paříže a odděluje tak město od předměstí, které tvoří souvislou zástavbu.\n\nBoulevard périphérique má sice zpravidla osm jízdních pruhů, ovšem z hlediska klasifikace je to běžná okresní silnice (route départementale), navíc nejvyšší povolená rychlost je zde jen 80 km/h (na obvyklých okresních silnicích je to přitom 90 km/h a dálnicích 130 km/h). Ovšem reálná průměrná rychlost činí ve všední dny pouhých 43 km/h.\n\nDalší výjimkou je pravidlo, že automobily vjíždějící na okruh po připojovacích pruzích, mají přednost před těmi, kteří na obchvatu jedou. Řidiči jedoucí v pravém pruhu proto musejí neustále brzdit, dávat přednost a dodržovat pravidlo zipu. Toto opatření má tři hlavní důvody. Jednak je to již dlouholetá zavedená praxe, dále jsou z důvodu nedostatku prostoru připojovací pruhy velmi krátké a rovněž se tím zajistí větší plynulost dopravy. Na silnicích, které se na Périphérique napojují, nevznikají zácpy a na samotném obchvatu zůstává provoz v pohybu.\n\n"}
{"id": "525901", "url": "https://cs.wikipedia.org/wiki?curid=525901", "title": "Mistrovství světa v rychlobruslení juniorů", "text": "Mistrovství světa v rychlobruslení juniorů\n\nMistrovství světa v rychlobruslení juniorů pořádá Mezinárodní bruslařská unie každoročně od roku 1972, přičemž první dva ročníky byly testovací. Šampionát je pořádán společně s dívčím mistrovstvím světa.\n\nZávodí se ve víceboji na tratích 500, 1 500, 3 000 a 5 000 m. Od roku 2002 jsou pořádány i stíhací závody družstev a od roku 2009 jsou oficiálně udělovány medaile i na jednotlivých tratích.\n\n"}
{"id": "525902", "url": "https://cs.wikipedia.org/wiki?curid=525902", "title": "Výměna obyvatelstva mezi Československem a Maďarskem", "text": "Výměna obyvatelstva mezi Československem a Maďarskem\n\nVýměna obyvatelstva mezi Československem a Maďarskem – po ukončení druhé světové války proběhlo přestěhování přibližně stejného počtu (2 × cca 70 000 lidí) slovenské národnosti z Maďarska a maďarské národnosti z Československa, převážně jižního Slovenska do Maďarska. Výměna se stala jedinou možnou cestou poté, co vítězné mocnosti již nechtěly tolerovat způsob odsunu použitý při vysídlení Němců. Maďaři byli v té době (do roku 1948), podobně jako Němci, s výjimkou početných případů antifašistů apod., považováni za válečné zločince a byli zbaveni občanských práv. V tomto případě také v souvislosti s perzekucemi Slováků na území, které Maďarsku připadlo na základě první vídeňské arbitráže. \n\nVýměna se uskutečnila na základě mezivládní dohody vlád Československa a Maďarska a stala se kontroverzní událostí. Z Maďarska byli přesídleni pouze ti Slováci, kteří se k výměně dobrovolně přihlásili. Z celkového počtu okolo 450 000 Slováků, žijících tehdy v Maďarsku, se i přes časté zastrašování a výhrůžky ztrátou zaměstnání nebo bydlení, přihlásilo okolo 60 000 osob. Z Československa se část obyvatel vystěhovala dobrovolně, větší část však nedobrovolně.\n\nSlováci přesídlení z Maďarska získali své politické zastoupení zvolením Ondreje Beňa do Slovenské národní rady.\n\n\n\n"}
{"id": "525903", "url": "https://cs.wikipedia.org/wiki?curid=525903", "title": "Dawn (album, Thy Majestie)", "text": "Dawn (album, Thy Majestie)\n\nDawn je páté album od italské kapely Thy Majestie.\n\n"}
{"id": "525904", "url": "https://cs.wikipedia.org/wiki?curid=525904", "title": "Tel Adašim", "text": "Tel Adašim\n\nTel Adašim ( תֵּל עֲדָשִׁים‎, doslova \"\"Čočkový pahorek\"\", Tel Adashim) je vesnice typu mošav v Izraeli, v Severním distriktu, v Oblastní radě Jizre'elské údolí.\n\nLeží v nadmořské výšce 105 metrů na severním okraji Jizre'elského údolí, které dál k východu plynule přechází do údolí Bik'at Ksulot, nedaleko od úpatí pahorků Dolní Galileji (Harej Nacrat, \"Nazaretské hory\"), které se zvedají severně odtud. Východně a jihovýchodně od obce prochází vádí Nachal Adašim. Severozápadně od vesnice je to vádí Nachal Mizra.\n\nVesnice se nachází v oblasti s intenzivním zemědělstvím, cca 5 kilometrů severně od města Afula, 5 kilometrů jihovýchodně od města Migdal ha-Emek, cca 80 kilometrů severovýchodně od centra Tel Avivu a cca 33 kilometrů jihovýchodně od centra Haify. Tel Adašim obývají Židé, přičemž osídlení v tomto regionu je převážně židovské. Aglomerace Nazaretu, kterou obývají převážně izraelští Arabové, ale začíná jen cca 3 kilometry severním směrem. Nejblíže z ní leží arabské město Iksal.\n\nTel Adašim je na dopravní síť napojen pomocí severojižní dálnice číslo 60 Afula-Nazaret, ze které poblíž obce vybíhá k západu dálnice číslo 73.\n\nTel Adašim byl založen v roce 1923. Pojmenován byl podle arabské vesnice Tel Adas, která ležela poblíž. Už v říjnu 1913 se v této lokalitě usadila skupina členů sionistické obranné organizace ha-Šomer. Ti pobývali poblíž arabské vesnice a byli závislí na zdroji pitné vody z této arabské vesnice. Jejich úkolem bylo hlídat ropovod z dnešního Iráku do Haify. Jejich osada se tehdy nazývala Tel Adaš (תל עדש). Během první světové války byli zdejší židovští osadníci vystaveni perzekuci od tureckých úřadů. Za války navíc došlo mezi osadníky k rozepři, po které část z nich přesídlila do Kfar Gil'adi v Horní Galileji. V roce 1918 tu zůstaly jen dvě židovské rodiny.\n\nMezitím ale po 1. světové válce do tohoto takřka opuštěného opěrného bodu dorazili noví osadníci, kteří za sebou měli výcvik v Kfar Urija a další, napojení na pracovní oddíly Gdut ha-Avoda. Šlo o 40 židovských rodin, původem z Ruska a Polska. Ti zde vytvořili zemědělský mošav. Roku 1923 se přesunuli do nynější lokality. Osada byla navržena na plánovitém elipsovitém půdorysu. Vesnice zpočátku čelila ekonomickým obtížím. Například v letech 1929–1930 byla zdejší úroda zničena invazí myší. Mošav Tel Adašim také byl opakovaně terčem útoků od Arabů z nedalekého Iksalu. V době arabského povstání ve 30. letech 20. století měl Tel Adašim jen cca 70 obyvatel, zatímco v Iksalu žilo 500 Arabů.\n\nRoku 1949 měl Tel Adašim 315 obyvatel a rozlohu katastrálního území 7490 dunamů (7,49 kilometrů čtverečních).\n\nV Tel Adašim fungují zařízení předškolní péče o děti. Základní škola je v obci Ginegar. Je tu k dispozici plavecký bazén, sportovní areály a společenské centrum. Ekonomika obce je založena na zemědělství, průmyslu a turistickém ruchu. Tel Adašim prochází stavební expanzí.\n\nV Tel Adašim vyrůstal Rafael Ejtan, izraelský generál a politik.\n\nObyvatelstvo mošavu Tel Adašim je sekulární. Podle údajů z roku 2014 tvořili naprostou většinu obyvatel v Tel Adašim Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě výrazně rostoucí populací. K 31. prosinci 2014 zde žilo 1383 lidí. Během roku 2014 populace klesla o 0,4 %.\n\n\n"}
{"id": "525908", "url": "https://cs.wikipedia.org/wiki?curid=525908", "title": "Boby na Zimních olympijských hrách 2010", "text": "Boby na Zimních olympijských hrách 2010\n\nBobové závody v rámci ZOH 2010 se uskutečnily na dráze Whistler Sliding Centre mezi 20. a 27. únorem 2010.\n\n"}
{"id": "525909", "url": "https://cs.wikipedia.org/wiki?curid=525909", "title": "True a false (Unix)", "text": "True a false (Unix)\n\nV systémech unixového typu jsou codice_1 a codice_2 takové příkazy, jejichž návratová hodnota je vždy 0 resp. 1.\n\nShell interpretuje 0 (úspěch) resp. 1 (chyba) jako pravdivostní hodnotu. Toho se často využívá v shellových skriptech k tvorbě podmíněný výrazů a cyklů, v nichž jsou řídící podmínky dány návratovou hodnotou spouštěného programu. Například následující skript neustále vypisuje textový řetězec codice_3:\n\nDalším využitím je tvorba sekvence příkazů, která vždy selže (vždy vrátí nenulovou hodnotu):\n\nNastavení uživatelova přihlašovacího shellu na false (v codice_4) mu odepře možnost přihlášení k shellu. Jeho účet však zůstane aktivní a bude moci využívat ostatní služby jako např. FTP.\n\nProgramy nemají žádné parametry. Pouze v některých variantách reagují na standardní parametry codice_5 a codice_6.\n\nPříkaz true může být také zapsán jako dvojtečka codice_7. V tomto tvaru je zpravidla implementován jako vestavěná funkce shellu a je používán jako pomocný prázdný příkaz pro přiřazení hodnoty do proměnné s využitím rozvoje parametru:\n\n"}
{"id": "525916", "url": "https://cs.wikipedia.org/wiki?curid=525916", "title": "Saně na Zimních olympijských hrách 2010", "text": "Saně na Zimních olympijských hrách 2010\n\nZávody na saních v rámci ZOH 2010 se uskutečnily na dráze Whistler Sliding Centre mezi 13. a 17. únorem 2010.\n"}
{"id": "525917", "url": "https://cs.wikipedia.org/wiki?curid=525917", "title": "Pavel od Kříže", "text": "Pavel od Kříže\n\nPavel od Kříže (* 3. ledna 1694, Ovada, Itálie – 18. října 1775, Řím, Itálie) byl italský mystik a zakladatel kongregace passionistů. Je považován za jednoho z největších katolických mystiků 18. století.\n\nSv. Pavel od Kříže, původně Paolo Francesco Danei, se narodil 3. ledna 1694 v Ovadě, severoitalském městě nacházejícím se mezi Turínem a Janovem.\n\nPocházel z bohaté kupecké rodiny, v devatenácti letech zažil své soukromé povolání k životu zasvěcenému modlitbě. Do té doby vedl obyčejný pobožný život. Raná četba \"Pojednání o lásce k Bohu\" (Theotimus) svatého Františka Saleského a duchovní vedení jednoho kapucínského kněze ho přivedly k přesvědčení o prvenství lásky a současné nutnosti zbavit se vlastních představ Boha. Po celý svůj život byl sv. Pavel od Kříže přesvědčen o tom, že Boha může nejsnáze naleznout v utrpení Ježíše Krista, jež považoval za nejpodmanivější znamení Boží lásky a zároveň jako cestu pro sjednocení s Bohem. Svůj život věnoval tomu, aby toto poselství šířil a založil společenství, jehož členové mají sloužit témuž poslání.\n"}
{"id": "525918", "url": "https://cs.wikipedia.org/wiki?curid=525918", "title": "Kfar Gid'on", "text": "Kfar Gid'on\n\nKfar Gid'on ( כְּפַר גִּדְעוֹן, doslova \"\"Gid'onova vesnice\"\", Kfar Gidon, v oficiálním seznamu sídel Kefar Gid'on) je vesnice typu mošav v Izraeli, v Severním distriktu, v Oblastní radě Jizre'elské údolí.\n\nLeží v nadmořské výšce 94 metrů v rovinaté centrální části Jizre'elského údolí, které dál k východu plynule přechází do údolí Bik'at Ksulot, v oblasti s intenzivním zemědělstvím. Východně od obce prochází vádí Nachal Adašim, do kterého tu od východu ústí vádí Nachal Tevet.\n\nVesnice se nachází cca 3 kilometry severně od města Afula, 4 kilometry jihovýchodně od města Migdal ha-Emek, cca 80 kilometrů severovýchodně od centra Tel Avivu a cca 33 kilometrů jihovýchodně od centra Haify. Kfar Gid'on obývají Židé, přičemž osídlení v tomto regionu je převážně židovské. Aglomerace Nazaretu, kterou obývají převážně izraelští Arabové, ale začíná jen cca 4 kilometry severním směrem.\n\nKfar Gid'on je na dopravní síť napojen pomocí severojižní dálnice číslo 60 Afula-Nazaret, která prochází přímo obcí a dělí ji na dvě poloviny.\n\nKfar Gid'on byl založen v roce 1923. Pojmenován je podle biblického soudce Gideona. Zakladateli osady byli židovští, nábožensky orientovaní přistěhovalci ze Sedmihradska, kteří do tehdejší mandátní Palestiny přišli v rámci třetí aliji. Zpočátku osada trpěla nedostatkem zkušeností jejích obyvatel se zemědělstvím. Chyběla také dostupnost vody. Nejdříve přebývali v opuštěné arabské osadě Tel Adas, potom se přesunuli do nynější lokality ale stále jen do provizorních ubikací. Ve vesnici po těchto prvotních obtížích zůstalo pouze 10 rodin.\n\nRoku 1949 měl Kfar Gid'on 90 obyvatel a rozlohu katastrálního území 3600 dunamů (3,6 kilometrů čtverečních).\n\nPo vzniku státu Izrael se obyvatelé Kfar Gid'on snažili přilákat do mošavu nové obyvatele. Jenže zatímco stávající osadníci patřili do hnutí Mizrachi orientované na náboženský sionismus, nově příchozí patřili k ultraortodoxním Židům. Mezi oběma komunitami docházelo k rozporům a roku 1956 se proto mošav rozdělil na dvě samostatné obce: ultraortodoxní Kfar Gid'on a méně nábožensky konzervativní Talmej Gid'on (תלמי גדעון). Téměř 50 let pak obě komunity existovaly vedle sebe. Teprve počátkem 21. století došlo k jejich opětovnému sjednocení.\n\nV Kfar Gid'on fungují zařízení předškolní péče o děti. Základní škola je v obci Ginegar. Ekonomika obce je zčásti založena na zemědělství. Část obyvatel dojíždí za prací mimo obec.\n\nObyvatelstvo mošavu Kfar Gid'on je smíšené, tedy sekulární i nábožensky založené. Podle údajů z roku 2013 tvořili naprostou většinu obyvatel v Kfar Gid'on Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě rostoucí populací. K 31. prosinci 2013 zde žilo 298 lidí. Během roku 2013 populace vzrostla o 3,5 %.\n\n\n"}
{"id": "525923", "url": "https://cs.wikipedia.org/wiki?curid=525923", "title": "Balfourija", "text": "Balfourija\n\nBalfourija též Balfouria ( בַּלפוּרְיָה, Balfouria, v oficiálním seznamu sídel Balfurya) je vesnice typu mošav v Izraeli, v Severním distriktu, v Oblastní radě Jizre'elské údolí.\n\nLeží v nadmořské výšce 93 metrů v rovinaté centrální části Jizre'elského údolí, nedaleko o západních svahů masivu Giv'at ha-More, v oblasti s intenzivním zemědělstvím. Severně od obce prochází vádí Nachal Adašim, do kterého tu od východu ústí vádí Nachal Tevet.\n\nVesnice se nachází cca 2 kilometry severně od města Afula, cca 78 kilometrů severovýchodně od centra Tel Avivu a cca 35 kilometrů jihovýchodně od centra Haify. Balfouriji obývají Židé, přičemž osídlení v tomto regionu je převážně židovské. Aglomerace Nazaretu, kterou obývají převážně izraelští Arabové, ale začíná jen cca 6 kilometrů severním směrem.\n\nBalfourija je na dopravní síť napojena pomocí severojižní dálnice číslo 60 Afula-Nazaret. Podél jižního okraje obce vede železniční trať v Jizre'elském údolí, zrušená roku 1948 a obnovená po nákladné rekonstrukci roku 2016. Funguje zde i železniční stanice Afula.\n\nBalfourija byla založena v roce 1922. K založení došlo 2. listopadu 1922 a obec zřídili židovští přistěhovalci, kteří do tehdejší mandátní Palestiny přišli v rámci třetí aliji. Balfourija je pojmenována podle britského ministra zahraničních věcí Arthura Balfoura, který v roce 1917 vydal takzvanou Balfourovu deklaraci. Balfour sám po něm pojmenovanou vesnici navštívil roku 1925. Před vznikem židovské osady se tato lokalita nazývala Raba al-Nacri (רבע א-נאצרי), šlo patrně o pozemky, které patřily obyvatelům Nazaretu.\n\nBalfourija vznikla na pozemcích, které vykoupila sionistická organizace Kehilat Cijon (קהילת ציון) z USA. V první fázi byla osada organizována jako komerční farma, řízená úředníky a profesionálním managementem, kdy její členové byli pouhými zaměstnanci. Roku 1923 se proměnila na mošav, s kolektivní zodpovědností a řízením jeho členů. Šlo o třetí mošav v mandátní Palestině (po osadách Nahalal a Kfar Jechezkel). Vesnice vynikala mezi okolními židovskými osadami svou zámožností. Obytné usedlosti byly zděné, stejně jako hospodářské budovy. Roku 1934 provedli osadníci nový vrt a získali tak zdroj vody, který jim umožnil rozšířit plochu obdělávaných pozemků.\n\nV lednu 1932 byl jeden člen mošavu zastřelen ve svém domě při útoku arabské militantní skupiny okolo Izz ad-Din al-Kassama.\n\nRoku 1949 měla Balfourija 285 obyvatel a rozlohu katastrálního území 8799 dunamů (8,799 kilometrů čtverečních).\n\nV Balfouriji fungují zařízení předškolní péče o děti. Základní škola je v obci Ginegar. Obyvatelé se zabývají zemědělstvím, nebo dojíždějí za prací mimo obec.\n\nObyvatelstvo mošavu Balfourija je sekulární. Podle údajů z roku 2014 tvořili naprostou většinu obyvatel v Balfouriji Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě rostoucí populací. K 31. prosinci 2014 zde žilo 421 lidí. Během roku 2014 populace stoupla o 4,5 %.\n\n\n"}
{"id": "525929", "url": "https://cs.wikipedia.org/wiki?curid=525929", "title": "Milská stráň", "text": "Milská stráň\n\nPřírodní rezervace Milská stráň zaujímá zhruba ¾ km dlouhý úsek k jihu obráceného strmého svahu údolí Hřešického potoka v severovýchodním sousedství obce Milý v okrese Rakovník. Účelem rezervace je ochrana teplomilných travinných a křovinných společenstev rostlin a živočichů opukových, tzv. bílých strání. Rozloha PR činí 11,1 ha, nadmořská výška se pohybuje v rozmezí 384 až 450 m.\n\nStráň v těsném sousedství vesnice Milý byla už v dávné minulosti odlesněna a po staletí vystavena lidské činnosti - dílem využívána jako pastvina, dílem jako sad.\n\nChráněné území bylo vyhlášeno vyhláškou Okresního národního výboru Rakovník ze dne 23. září 1988, a účinností dnem 1. listopadu téhož roku. Později bylo přehlášeno nařízením Okresního úřadu Rakovník č. 14/1996 ze dne 1. června 1996.\n\nPodklad svahu je tvořen opukami a pískovci křídového stáří (stupeň svrchní cenoman / spodní turon). Převažujícím půdním typem je pararendzina s příměsí opukové suti. Milská stráň představuje typickou ukázku srázu na okraji opukové plošiny Džbánu\n\nV travnatých partiích je pro Milskou stráň typická válečka prapořitá, teplomilné trávníky tvoří množství vzácných druhů, mj. hvězdnice chlumní, vstavač nachový, trličník brvitý, bělozářka větvitá, zimostrázek alpský, trýzel panonský, čistec německý, ostřice chabá, pcháč bezlodyžný, mařinka barvířská, hlaváč žlutavý, rozrazil ožankovitý, šalvěj přeslenitá či turan pozdní.\n\nZnačnou část území zaujímají prakticky neprostupné křoviny asociace \"Ligustro-Prunetum\" (ptačí zob-slivoň), směřující přirozenou sukcesí k lesu typu habrové doubravy s příměsí buku. Typickými dřevinami jsou zde svída krvavá, dřín jarní, hloh jednoblizný, jeřáb muk, jeřáb břek, dřišťál obecný, různé druhy růží, např. růže májová, slivoň trnitá, jilm horský a líska obecná\n\nv podrostu se vyskytuje hojnost bylin charakteristických pro habrové doubravy na vápnitém podkladě, např. zde roste strdivka nící, válečka lesní, violka divotvárná nebo jaterník podléška, při úpatí stráně se daří bělotrnu kulatohlavému. V křovinách je hojná ohrožená okrotice bílá.\nMilská stráň je hodnotnou lokalitou i z hlediska zoologického. Bioindikátory, dosvědčujícími xerotermní charakter a zachovalost území jsou z bezobratlých např. pavouk stepník červenonohý, cikáda chlumní a krasec \"Anthaxia nitidula\". Z obojživelníků stojí za zmínku silně ohrožená rosnička zelená, silně ohrožený čolek horský a v roce 2011 potvrzen výskyt mloka skvrnitého. Z plazů je hojný silně orhožený slepýš křehký, dále se vyskytuje silně ohrožená užovka hladká a kriticky ohrožená zmije obecná. K vzácným druhům ptáků patří kriticky ohrožený strnad luční či silně ohrožená pěnice vlašská. Ze savců obývá Milskou stráň zejména početná populace plšíka lískového.\nV současnosti je území bez hospodářského využití. K zachování travnatých partií se provádí pravidelné mýcení a kosení, za tímto účelem by bylo žádoucí obnovení pastvy.\n\nPři cestě na horní hraně stráně (využívá ji modře značená turistická trasa Panenský Týnec - Třeboc) byl u odbočky ze silnice Milý - Bor instalován informační panel, osazeny lavičky a vytvořeno vyhlídkové místo, z něhož se otevírá působivý výhled k jihu do sbíhajících se údolí Hřešického a Bakovského potoka, na obec Milý, návrší \"Vošková\" a obec Srbeč.\n\n\n\n"}
{"id": "525933", "url": "https://cs.wikipedia.org/wiki?curid=525933", "title": "Dovrat", "text": "Dovrat\n\nDovrat nebo Davrat ( דָּבְרַת, Dovrat, v oficiálním seznamu sídel Daverat) je vesnice typu kibuc v Izraeli, v Severním distriktu, v Oblastní radě Jizre'elské údolí.\n\nLeží v nadmořské výšce 167 metrů v Galileji, na okraji Jizre'elského údolí respektive jeho podčásti nazývané údolí Bik'at Ksulot), nedaleko severního úpatí masivu Giv'at ha-More, v oblasti s intenzivním zemědělstvím.\n\nVesnice se nachází cca 6 kilometrů severovýchodně od centra města Afula (ale jen 2 kilometry od předměstí Afuly - Afula ha-Ce'jra), cca 83 kilometrů severovýchodně od centra Tel Avivu a cca 38 kilometrů jihovýchodně od centra Haify. Dovrat obývají Židé, přičemž osídlení v tomto regionu je etnicky smíšené. Západním a jižním směrem převažují židovská sídla. Cca 6 kilometrů severním směrem leží aglomerace Nazaretu, kterou obývají převážně izraelští Arabové. Další arabské vesnice se nacházejí na svazích Giv'at ha-More.\n\nDovrat je na dopravní síť napojen pomocí dálnice číslo 65. Jihovýchodně od vesnice se rozkládá průmyslová zóna Alon Tavor.\n\nDovrat byl založen v roce 1946. Jménem navazuje na biblické město Daberat, které zmiňuje Kniha Jozue 21,28 Zakladateli kibucu byli Židé původem z Rakouska a Německa, kteří do tehdejší mandátní Palestiny přišli roku 1938. Následující roky pobývali v jiných obcích a připravovali se na samostatný život. K založení Dovratu došlo 31. října 1946. Osada tehdy sestávala jen z malého areálu okolo opuštěného arabského domu. Chyběl zde zdroj vody. Během války za nezávislost v roce 1948 byly z kibucu evakuovány děti. Mezitím 7. dubna 1948 se osadníci přesunuli do nynější lokality.\n\nRoku 1949 měl Dovrat jen 15 obyvatel a rozlohu katastrálního území 2000 dunamů (2 kilometry čtvereční). V následujících letech prožívala osada ekonomické těžkosti. Využívala ale polohy při frekventované silnici. Kibuc prošel nedávno provatizací, po níž jsou jeho členové odměňováni individuálně, podle odvedené práce.\n\nV obci fungují zařízení předškolní péče o děti. Základní škola je v kibucu Ginegar. Je tu k dispozici plavecký bazén a zubní ordinace. Obec provozuje areál čerpací stanice a dalších služeb pro turisty při hlavní silnici.\n\nObyvatelstvo kibucu Dovrat je sekulární. Podle údajů z roku 2014 tvořili naprostou většinu obyvatel v Dovrat Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě stagnující populací. K 31. prosinci 2014 zde žilo 297 lidí. Během roku 2014 populace stoupla o 0,3 %.\n\n\n"}
{"id": "525935", "url": "https://cs.wikipedia.org/wiki?curid=525935", "title": "Thuile (lokomotiva)", "text": "Thuile (lokomotiva)\n\nThuile byla francouzská vysokorychlostní lokomotiva představená v Paříži v roce 1900 \nspolečností Schneider et Cie z Le Creusot. Pojezd lokomotivy tvořila dvě spřažená dvojkolí, vpředu čtyřnápravový a vzadu šestinápravový běžný podvozek. \n\nStroj byl navržen k tažení vlaků o hmotnosti 180 – 200 tun, což odpovídalo čtyřem salonním vozům, rychlostí 75 mil/h a dokázal vyvinout výkon 1800 HP, celková hmotnost lokomotivy byla 165 000 liber, tažná síla byla 15 652 liber.\n\nZkoušky skončily v červnu 1900, když její autor zahynul (příliš se vyklonil z lokomotivy a srazil se se sloupem).. Větší část lokomotivy byla poté v roce 1904 sešrotována, ale tendr byl ještě v roce 1946 používán jako cisterna\n"}
{"id": "525936", "url": "https://cs.wikipedia.org/wiki?curid=525936", "title": "Puffing Billy (lokomotiva)", "text": "Puffing Billy (lokomotiva)\n\nPuffing Billy (doslova \"Bafající Billy\") byla parní lokomotiva z let 1813-1814, která ve svém vývoji v podstatě konstrukčně navazovala na stroj \"Cogwheel\". Měla ale více hnaných náprav (2 nebo 4) a ozubená kola využívala pro přenos síly mezi nápravami, přenos tažné síly je však prostý adhezní.\n\nDnes je ji možné vidět v Muzeu vědy v Londýně.\n"}
{"id": "525937", "url": "https://cs.wikipedia.org/wiki?curid=525937", "title": "Caledonian (lokomotiva)", "text": "Caledonian (lokomotiva)\n\nCaledonian byla parní lokomotiva z dílny Brenta Gallowaye z roku 1832, \nkterá byla zakoupen městy Liverpool a Manchester. Z hlediska konstrukce měla tato lokomotiva již spřažené dvojkolí. Komín byl opatřen lapačem jisker. Pohon zajišťovaly stojaté parní válce odkud se přenášela síla klikovým mechanizmem na první nápravu. Koncepce svislých válců způsobovala kolébání stroje a jeho služba skončila po několika měsících.\n"}
{"id": "525938", "url": "https://cs.wikipedia.org/wiki?curid=525938", "title": "Experiment (lokomotiva)", "text": "Experiment (lokomotiva)\n\nExperiment byla parní lokomotiva z roku 1833 postavená Richardem Robertsem. \nMěla svislé válce. Síla se z pístnic přenášela zalomenými pákami na spojovací tyče klikového mechanizmu, umístěných vně kol hnaného dvojkolí. Zajímavostí je použití pístových ventilů. Stroj byl v provozu pouze několik měsíců. Podobné stroje byly postaveny pro Dundee Railway a Newtyle Railway ve Skotsku pod názvem \"Earl Airlinea\". Ačkoliv stroje přitahovaly značnou pozornost, i jejich provoz byl ukončen po několika měsících.\n\nLomená páka se pro přenos síly používala i nadále pro některé typy lokomotiv. Skutečná potíž s touto lokomotivou spočívala v použití pístových ventilů pro rozvod páry, které trpěly konstrukční syrovostí.\n"}
{"id": "525939", "url": "https://cs.wikipedia.org/wiki?curid=525939", "title": "Hurricane (lokomotiva)", "text": "Hurricane (lokomotiva)\n\nHurricane byla parní lokomotiva z roku 1838, rozdělená na dva rozpojitelné díly a tendr. Na předním díle byl lokomotivní parní stroj, jeho pojezd byl tvořen jedním hnacím dvojkolím o průměru 3 metry uprostřed a dvěma běžnými dvojkolími. Na dalším díle byl parní kotel a stanoviště strojvedoucího, jeho pojezd se skládal ze tří běžných dvojkolí. \n\nNa toto uspořádání, které mělo umožnit, aby při opravách kotle nebyla vyřazena celá lokomotiva, získal její konstruktér T. E. Harrison od firmy R. W. Hawthorne patent.\n\nObory strojírenství byly v těchto letech ještě v počátcích a tak tato konstrukce vycházela z tehdejších poznatků. Podobný konstrukční omyl udělal o pár let později ve Spojených státech konstruktér G. A. Nichols, vrchní inspektor Philadelphia & Reading Railroad, který také navrhl podobně dělenou lokomotivu. Nicholsonův návrh ovšem vycházel z jiných potřeb – pro spalování antracitu potřeboval získat dostatečně velkou roštovou plochu. \n\nSklon k užívání velkých kol byl založený na rámcově správné, leč v praxi nevhodné představě, že velká kola příznivě ovlivňují rychlostní možnosti. To vedlo ke konstrukci některých lokomotiv s obrovskými hnacími koly. Prakticky ale rychlost více ovlivňuje výkon kotle. Zejména Cramptonovy lokomotivy, konstruované v Evropě i ve Spojených státech kolem roku 1850, měly kotle tak malé, že při jízdě vyšší rychlostí způsoboval nedostatečný vývin páry již po ujetí pěti mil zpomalení vlaku. \n"}
{"id": "525940", "url": "https://cs.wikipedia.org/wiki?curid=525940", "title": "Thunderer (lokomotiva)", "text": "Thunderer (lokomotiva)\n\nThunderer byla parní lokomotiva \nz roku 1838 \ndalší konstrukce stroje po Hurricanu, ve které bylo použito dělení pojezdu lokomotivy. Navíc zde bylo použito soustrojí s ozubenými koly, které mělo zajistit přenos síly na hnanou nápravu. Realizovaný převod měl 3× zvýšit otáčky hnané nápravy oproti otáčkám kola hnaného parním strojem v horní části pojezdu. Stroj byl používán krátce na Great Western Railway. Údajně byla stanovena rychlost stroje na 100 mil/hod ale toto není nijak podloženo a lokomotiva nedoznala úspěchu.\n"}
{"id": "525942", "url": "https://cs.wikipedia.org/wiki?curid=525942", "title": "Traveller (lokomotiva)", "text": "Traveller (lokomotiva)\n\nTraveller byla parní lokomotiva konstruktéra Williama Bruntona z Pentrichu ve střední Anglii. Pro svoji neobvyklou konstrukci byla označována jako mechanický cestovatel nebo parní kůň. Důvodem k tomuto označení byl způsob přenosu tažné síly, a to přes soustavu pák, která napodobovala chůzi koně.\n\nJiž kolem roku 1800 bylo známo, že je možno uvést do pohybu kočár-vůz pouhým působením síly na loukotě kola, tedy působením páky na osu kola. Tímto principem se zabývali konstruktéři Trevithick a Gilbert. Výsledkem jejich činnosti bylo zjištění, že třecí síla mezi kolem a podkladem je dostatečně velká k tomu, aby přímým pohonem kola bylo možno vozu udělit rychlost až 8 mil/h, a to i ve stoupání 3–4‰.\n\nI přes tuto skutečnost si William Brunton, který stále vycházel z principu koněspřežné železnice, rozhodl k jinému řešení a 22. května 1813 si nechal patentovat pohon na principu mechanické nohy resp. mechanických nohou, kdy tyto tlačí lokomotivu před sebou.\n\nLokomotiva byla skutečně v roce 1814 nasazena do provozu na průmyslové železnici v Newbattle Colliery, kraj Durham se stoupáním 1:36, kde byla používána přes zimu roku 1814. Mimo provozu na průmyslové železnici byla lokomotiva používána i k předvádění – vlastní prezentaci. Při jedné z těchto prezentací, 31. července 1815 ve Philadelphii, v kraji Durham, Anglie, došlo k neštěstí, kdy z nedbalosti obsluhy explodoval kotel lokomotivy. Následkem toho bylo odlétajícími kusy železa zabito 13–16 osob a mnoho dalších zraněno, převážně z řad turistů, kteří sledovali chod stroje. Nehodě nebyla věnována přílišná pozornost, protože se jednalo o průmyslovou železnici a železnice jako taková byla teprve na začátku svého rozvoje. Přesto je možné, že se jednalo o první železniční neštěstí s takto vysokým počtem obětí v historii. W. Brunton byl touto událostí otřesen a lokomotivu již neopravil.\n\nŽelezný tepaný kotel a parní stroj byly klasické ležaté konstrukce z té doby, 5 stop a 6 palců dlouhý a 3 stopy v průměru. Kotel byl uložen v rámu na čtyřech loukoťových kolech s okolky.\n\nZajímavě však byl řešen přenos tažné síly, a to pomocí soustavy pák připomínající nohy. Lokomotiva měla pouze jeden asymetricky umístěný parní válec o průměru 6 palců se zdvihem 24 palců, umístěný na jedné straně v horní části kotle. Pístnice přímo poháněla jednu nohu. Při vysouvání pístnice tato přímo působila na kloub; jedné páky (dolní) opírající se o kolejnici a posouvající lokomotivu vpřed a druhé páky (horní), která přes třecí převod s přítlačným mechanismem (součást patentu) ovládá zdvih nohy při zpětném pohybu.\n\nDruhá noha pracuje stejným způsobem ale v obrácené fázi. Tedy, pokud je jedna noha opřena o kolejnici a postrkuje lokomotivu vpřed, druhá noha je nadzvednuta a přesouvá se směrem ke kotli. V krajním bodě, kdy je opřená noha o kolejnici na konci své dráhy (krok délky 26 stop), mechanismus ji pomocí lan nebo popruhů nadzvedne a pohybuje se zpět ke kotli. Druhá noha je v krajním bodě spuštěna na kolejnici a začne přenášet tažnou sílu. Takto se obě nohy střídají; krok za krokem.\n\nProtože měla lokomotiva pouze jeden píst, byla druhá noha uváděna v pohyb přes dvě táhla s ozubeným hřebenem, kdy byly táhla připojeny k nohám v místě nad horním okrajem kotle. Mezi ozubené hřebeny bylo vloženo ozubené kolo se svislou osou procházející osou kotle. Tak jak se pohybuje noha, poháněná pístnicí, pohybuje se táhlo s ozubeným hřebenem a přenáší kývavý pohyb na ozubené kolo na své straně. Na druhé straně se pohyb ozubeného kola přenáší na druhý hřeben s táhlem a toto táhlo pohybuje druhou nohou.\n\nNevýhodou této konstrukce bylo, že pohyb lokomotivy byl pouze jednosměrný.\n\n\n\n"}
{"id": "525943", "url": "https://cs.wikipedia.org/wiki?curid=525943", "title": "John Blenkinsop", "text": "John Blenkinsop\n\nJohn Blenkinsop (1783, Felling, Hrabství Durham – 22. ledna 1831, Leeds) byl anglický důlní inženýr a vynálezce v oboru parních lokomotiv.\n\nBlenkinsop byl ředitelem uhelných dolů u Leedsu, které v době napoleonských válek trápil nedostatek koní pro dopravu uhlí. Rozhodl se tedy vyzkoušet parní lokomotivu a protože věděl, že tehdejší litinové kolejnice pod těžkými stoji praskají, zkonstruoval velmi lehký stroj, který by ovšem trpěl malou adhezí. Proto se rozhodl pro přenos síly ozubeným kolem na ozubený hřeben vedle kolejnice. Ozubené kolo sloužilo i pro převedení přímého pohybu pístu prostřednictvím táhla a západky na otáčivý pohyb tohoto kola.\nV roce 1811 si dal patentovat ozubnicovou lokomotivu a objednal výrobu čtyř lokomotiv, které se jmenovaly \"Prince Regent, Salamanca, Lord Wellington a Marquis Wellington\". V červnu 1812 uvedl železnici do provozu s takovým úspěchem, že byla v provozu až do roku 1834. Blenkinsopovy lokomotivy nevážily ani 5 tun a přesto utáhly rychlostí 6-7 km/hod až 38 uhelných vozíků o celkové váze asi 140 tun. Nahradily přes 50 koní a 200 lidí a byly to první obchodně úspěšné parní lokomotivy.\n\nNáhrobek Johna Blenkinsopa se nachází u kostela Svaté Trojice v Rothwellu.\n"}
{"id": "525946", "url": "https://cs.wikipedia.org/wiki?curid=525946", "title": "Jack a stonek fazole", "text": "Jack a stonek fazole\n\nJack a stonek fazole (: Jack and the Beanstalk: The Real Story) je americký dvojdílný film z roku 2001 režírovaný Brianem Hensonem. Vypráví pokračování příběhu \"o Jackovi a kouzelné fazoli\" ve 21. století.\n\nDěj začíná v roce 2001 u Jacka Robinsona, ředitele úspěšné rodinné společnosti. Jack se sice s pomocí svého komorníka Dussana udržuje ve skvělé kondici, ale trápí ho, že se žádný jeho mužský předek nedožil vyššího věku než 40 let. Navíc se potýká s nočními můrami, ve kterých ho honí obři. Jeho důvěrník a zástupce, Siegfried \"Siggy\" Mannheim, který byl přítelem jeho otce, Jacka přesvědčí, aby zastavil výzkum geneticky upravených odolných rostlin, které by mohly vyřešit problémy třetího světa. Zároveň společnost začíná stavět kasíno v malém městě poblíž rodinného sídla Robinsonových, ale místní jsou proti stavbě a demonstrují.\n\nBěhem vykopávání základů objeví dělníci obrovskou kost a postupně vykopou celou kostru obra. V té době Jacka vyhledá tajemná mladá žena Ondine, která ho obviní, že je \"zloděj a vrah\". Řekne mu, že byl obr její přítel a že byla vyslána najít ukradený poklad, ale hned potom zmizí v záblesku světla. Ještě té noci se do Jackova domu vkrade cizí muž a odvede ho za starou hraběnkou Wilhelminou, což je Jackova prateta Willy, o které si všichni mysleli, že je dávno mrtvá. Hraběnka mu poví tradiční verzi příběhu o Jackovi a fazolovém stonku, přičemž Jack byl první generací Robinsonů a současný Jack je patnáctý v řadě. V roce 1611 první Jack vyšplhal po fazoli do kouzelné země v oblacích a obral krutého a hamižného obra Hromotřase o kouzelnou harfu a husu snášející zlatá vejce. Tyto dva poklady zajistily rodu Robinsonů věčné bohatství, ale za krádež a vraždu na ně padla kletba. Hraběnka řekne Jackovi, že tahle verze příběhu zřejmě není pravdivá, a dá mu poslední kouzelnou fazoli (Jack jich dostal pět, ale jen ze čtyř vyrostl stonek) s tím, že musí najít pravdu. Jack poslední fazoli zasadí do země poblíž zámku a z fazole vyroste obrovský stonek, po kterém Jack začne šplhat do nebe.\n\nJack po stonku vyšplhá do země obrů, podivného světa, kde plyne čas jinak než na Zemi. Za jediný den tam uplyne jeden pozemský rok. Fazolový stonek se najednou rozpadne. Jacka brzy po příchodu zatknou místní obyvatelé v čele s Ondine. Jack je postaven před radu obrů, která nad ním má vynést rozsudek za zločiny jeho předka. Jack se dozví, že že obr Hromotřas by ve skutečnosti laskavý a dobrosrdečný strážce pokladů země obrů a Ondine byla jeho adoptivní dcera. První Jack se dostal do země obrů, získal si důvěru a lásku Hromotřase i Ondine, ale zradil je a ukradl Harfu harmonie a Husu hojnosti. Robinsonovi získali bohatství, ale uvrhli zemi obrů do záhuby, protože bez husy a harfy tam nerostou rostliny a celá země pomalu umírá. Rada rozhodne, že jediná možnost, jak zrušit kletbu, je zabít Jacka, a odsoudí ho k smrti, i když nemá s činem svého předka - který se v nebi stal kvůli jinému plynutí času teprve před rokem - nic společného. Ondine je v rozpacích a neví, jestli Jackovi pomoci nebo ne. Pozná ale, že Jack má dobré srdce, a tak ho zachrání před popravou a utečou zpátky na Zem, aby našli ukradené poklady - druhá možnost, jak zrušit kletbu\n\nKdyž dorazí dolů, zjistí, že stonek fazole někdo schválně podťal, z rodinného zámku je kasíno a že na Zemi uplynulo sedm let, je tedy rok 2008. Jack a Ondine se snaží najít poklady, jdou tedy za pratetou Wilhelminou. Od té se doví, že hraběnka je ve skutečnosti matkou prvního Jacka a že to byla ona, kdo zabil obra Hromotřase. Za to ji stihla kletba nesmrtelnosti, a tak musela po staletí sledovat, jak všichni její potomci umírají. Wilhelmina jim také poradí, kde hledat husu a harfu.\n\nJack zjistí, že jeho manažer a důvěrník Siggy o pokladech celou dobu věděl a že mu o nich měl říct, až \"přijde čas\". To ale nikdy neudělal a schválně Jackovi radil, aby se nikdy neženil. Jack by tak neměl dědice a společnost by zdědil Siggy. Byl to také on, kdo podťal fazolový stonek. Pokusí se Jacka a Ondine zabít, ale najednou se objeví obři - v jejich čase se za uprchlíky vydali před pár vteřinami - a Siggyho zneškodní.\n\nKdyž Jack vrátí obrům husu a harfu, jejich země začne zase vzkvétat a obrové jsou Jackovi zavázáni za napravení zločinů jeho předků. Siggyho zavřeli do psychiatrické léčebny, protože začal rozhlašovat, že ho chtěli zabít obři. Kletba je zrušena, a tak může Wilhelmina Robinsonová konečně - ve věku 450 let - s klidem v duši a s Jackem a Dussanem po boku pokojně zemřít.\n\nOndine přemlouvá Jacka, ať s ní zůstane v jejím světě, ale ten odmítá. Na Zemi si uvědomuje, že Ondine miluje a rozhodne se napravit to špatné, co způsobila jeho teď multimiliardová společnost Robinson International. Začne podporovat genetický výzkum a rozvoj odolných rostlin, aby mohl pomoct hladovějícím dětem a lidem třetího světa. Po třech měsících (šesti hodinách v čase obrů) se Ondine vrátí za Jackem a řekne mu, že mají čas celý jeden týden (v lidském čase sedm let), než se musí vrátit zpátky. Na to jí Jack odpoví, že do té doby mají čas si udělat \"spoustu malých Robinsonů\".\n\n\n"}
{"id": "525948", "url": "https://cs.wikipedia.org/wiki?curid=525948", "title": "Edward Cullen", "text": "Edward Cullen\n\nEdward Cullen, rozený Edward Anthony Masen, je fiktivní postava ze ságy \"Stmívání\" Stephenie Meyerové.\n\nVe filmech \"Stmívání\", \"Nový měsíc\", \"Zatmění\" a \"Rozbřesk\" ho ztvárnil Robert Pattinson.\n\nEdward Cullen se narodil 20. 6. 1901 v Chicagu a když v roce 1918 umíral na španělskou chřipku, doktor Carlisle Cullen ho proměnil na upíra a přijal ho jako prvního do své rodiny. Rodina doktora Cullena není jako rodiny ostatních upírů. Cullenovi pijí pouze krev zvířat a sami se nazývají vegetariány. On sám sebe vidí jako monstrum. Edward má schopnost číst myšlenky jak lidí tak i upírů a vlkodlaků. Jako upír je také velmi přitažlivý. Má vlasy barvy bronzu a díky svému „vegetariánství“ zlaté oči. Jeho pleť je jako mramor čili je velmi bledá.\n\nPo nějakém čase spatří na střední škole ve Forks Isabellu Marii Swanovou. I když Edward dokáže jako jediný upír číst myšlenky, u Belly nevyčte nic. Zamiluje se do ní, i když tolik touží po její krvi. Edwardovi se nejdřív nechce být s Bellou, protože ho láká její krev, ale pak se to změní.Zamilují se a chtějí spolu strávit co nejvíce času. Ale jejich plány jim překazí James (stopař), který chce Bellu zabít, Edward a ostatní Cullenovi ho ale zničí. Bella se rozhodne že chce být jedna z nich ale Edward si to nepřeje, nechce jí zničit život, ale Bella si stojí za svým.\n\nV díle Nový měsíc Edward řekne Belle, že ji nemiluje, protože jí nechce ublížit tím, že s ní bude. Doopravdy ji ovšem miluje. Později si myslí, že se Bella zabila (to se nestalo zachránil ji Jacob který, se do ní zamiluje),a proto odjede do Itálie k Volturiovým (něco jako upíří královská rodina) a chce, aby ho zabili. Ti mu však nevyhověli, takže se rozhodl, že způsobí ve městě Volturiových zmatek, za což by ho museli Volturiovi potrestat. Bella ho však dokáže včas zastavit a Edward si to rozmyslí. \n\nV Zatmění chce upírka Viktorie, družka stopaře Jamese, zabít Bellu s armádou novorozených upírů. Řídí se pořekadlem „Oko za oko, druh za druha“ (Edward jí zabil Jamese). Cullenovi ji dokáží s pomocí vlkodlaků z La Push zastavit. \n\nV posledním díle, v Rozbřesku, si Bella vezme Edwarda a odjedou spolu na svatební cestu na ostrov Esme,kde při svatební noci zplodí dítě. Těhotenství je však několikanásobně rychlejší než normálně a plod Bellu pomalu zabíjí. Při porodu málem zemře – Edward jí zachrání tím, že ji změní v upíra (Bella má dar tzv. štít dokáže ubránit kohokoli např. rodinu, přátele atd.) . Belle se narodí holčička, kterou pojmenují Renesme. Renesme je napůl upír a napůl člověk ( má také dar ukazovat minulost nebo to co viděla ). Do Renesme se vtiskne (něco jako vlkodlačí láska na první pohled, ale silnější) Bellin přítel Jacob. Jistá upírka uvidí Renesmé a považuje ji za nesmrtelné dítě, tj.batole upíra, které se nedá zvládnout a klidně vyplení celou vesnici. Volturiovi se to dozvědí a považují to za skvělou záminku pro zničení Cullenových, protože si myslí, že se Cullenovi snaží chopit se moci místo nich. Edward a zbytek rodiny ale pozve spoustu svědků, kteří odpřisáhnou, že Renesmee není upír, takže Volturiovi odtáhnou s nepořízenou.\n"}
{"id": "525949", "url": "https://cs.wikipedia.org/wiki?curid=525949", "title": "Náprstek (příjmení)", "text": "Náprstek (příjmení)\n\nNáprstek je české příjmení. Ženskou variantou je Náprstková.\n\n\n"}
{"id": "525953", "url": "https://cs.wikipedia.org/wiki?curid=525953", "title": "Laďka Něrgešová", "text": "Laďka Něrgešová\n\nLadislava Něrgešová (* 2. února 1976 Praha) je česká herečka a moderátorka.\n\nPo vystudování pražského gymnázia absolvovala soukromou Vyšší odbornou školu herectví v Praze. Jejími zdejšími lektory herectví byli Oldřich Vízner, Veronika Žilková či Lucie Trmíková. Již během studií natáčela se studenty Filmové a televizní fakulty Akademie múzických umění (FAMU) filmy. Současně též dabovala a absolvovala praxi v Krátkém filmu Praha.\n\nNásledně se stala členkou jihlavského Horáckého divadla, kde vystoupila ve hrách například \"Idiot\" od Fjodora Michajloviče Dostojevského či v opeře \"Lazebník sevillský\" od Gioacchina Rossiniho. Působila též jako moderátorka v privátním Hitrádiu Vysočina.\n\nZpět do Prahy se Něrgešová vrátila na přelomu 20. a 21. století (roku 2000). V tu dobu začala moderovat v soukromých rozhlasových stanicích Rádio City, následně Rádio Kiss, Expres a poté i Frekvence 1. V České televizi provázela pořadem \"Letadlo\". Mezi roky 2000 a 2013 působila též v pražském Činoherním klubu, kde ztvárnila role v představeních například \"Deskový statek\" (Václav Štech), \"Sex noci svatojánské\" (Woody Allen), \"Letní byt\" (Carlo Goldoni), \"Osiřelý západ\" (Martin McDonagh) či \"Ďáblova houpačka\" (Fjodor Sologub). Vystupovala i v muzikálu \"Tančírna\" uváděném pražským Kongresovým centrem nebo v hudební komedii \"Den na zkoušku\" pod režijním vedením Lumíra Olšovského. Hraje také ve spolku Háta.\n\nV televizi uváděla pěveckou soutěž \"Česko hledá SuperStar\". Nejprve byl jejím moderátorským partnerem Ondřej Brzobohatý, ale ve druhém ročníku tímto pěveckým kláním provázela s Petrem Holíkem. Objevila se též v pořadech či seriálech \"Bazén\" (Prima) nebo v roli Dagmar Lacinové \"Rodinná pouta\" a \"Velmi křehké vztahy\" (obojí Prima). Na téže televizní stanici uváděla také reality show \"Bar\" či pořady \"Farmář hledá ženu\" a \"VIP zprávy\". Režisér Filip Renč ji ve svém filmu \"Román pro ženy\" svěřil roli Ingrid.\n\nOd roku 2007 do roku 2018 byla vdaná za novináře Jaroslava Plesla a má s ním syna Adama. 21. června 2016 se jí narodila dcera Meda.\n\n\n\n"}
{"id": "525959", "url": "https://cs.wikipedia.org/wiki?curid=525959", "title": "Hilde Zaloscer", "text": "Hilde Zaloscer\n\nHilde (Hildegard) Zaloscer (Zaloszer) (15. června 1903 Tuzla – 20. prosince 1999 Vídeň) byla rakouská egyptoložka, spisovatelka a esejistka, přední světová odbornice na koptské dějiny a umění.\n\nHilde Zaloscer se narodila jako nejstarší dcera židovského právníka a státního úředníka působícího v bosenské Banja Luce. Její otec Jacob byl přesvědčeným monarchistou a proto po rozpadu rakouského mocnářství musela rodina uprchnout do Rakouska. Ve Vídni Hilde dokončila středoškolské vzdělání a vystudovala dějiny umění a prehistorii na universitě.\n\nOd roku 1927 byla vydavatelkou časopisu Belvedere a a vyučovala na Wiener Volkshochschule. V té době si také začala dopisovat s Thomasem Mannem, který pracoval na románě \"Josef a jeho bratří\".\n\nKvůli sílícímu antisemitismu emigrovala v roce 1936 do Egypta. Její pokusy pokračovat ve vědecké práci ve Vídni byly po válce, podobně jako u většiny re-emigrantů, neúspěšné. (O tom lze nalézt četná svědectví ve sborníku Friedricha Stadlera \"Vyhnaný rozum\").\n\nNa universitě v Alexandrii působila jako profesorka dějin umění v letech 1946–1968. Po šestidenní válce s Israelem byla jako Židovka z Egypta vypovězena, přestože měla egyptské občanství. Po dočasném pobytu ve Vídni, kdy se opakovala zkušenost z doby bezprostředně po válce, přednášela v letech 1969–1972 dva roky na Carleton University v kanadské Ottawě. Potřetí se vrací do Rakouska v 71 letech roku 1974. V letech 1975–1978 dostala poprvé možnost učit na vídeňské universitě (dějiny umění). V následujících letech se věnovala především modernímu umění.\n\nNa pozvání z USA byla od roku 1987 spoluvydavatelkou Encyclopedia Coptica. V anglofonním i frankofonním světě byla respektována, v německy mluvících zemích prakticky ignorována. To ovšem jejím tamním odborným kolegům nikterak nebránilo přisvojovat si výsledky její práce. Hilde Zaloscer to brala s humorem a ironicky o tom mluvila jako o \"menším zlu\".\n\n\n\n"}
{"id": "525961", "url": "https://cs.wikipedia.org/wiki?curid=525961", "title": "Martin Preiss", "text": "Martin Preiss\n\nMartin Preiss (* 1. ledna 1973 Praha) je český herec, syn herců Viktora a Jany Preissových.\n\nHerectví vystudoval na pražské DAMU (absolutorium 1996). Již během studia hostoval v Národním divadle, kde účinkoval např. v inscenacích \"Radúz a Mahulena\" (1993) a \"Měsíc pro Smolaře\" (premiéra 1994), příležitostně se objevil též v několika menších televizních rolích. Do svého prvního angažmá nastoupil v plzeňském Divadle Josefa Kajetána Tyla (1996–1998), v letech 1998–2004 byl členem činohry Národního divadla. Souběžně spolupracoval s dabingem, popularitu širší veřejnosti získal jako moderátor soutěžního pořadu TV Nova \"Chcete být milionářem?\" (2003–2004) a úspěšný televizní seriálový herec.\n\nJe podruhé ženatý, jeho současnou manželkou je herečka Martina Preissová. Má tři děti. Žije střídavě v Praze a moravske Jemnici.\n\n\n\n"}
{"id": "525962", "url": "https://cs.wikipedia.org/wiki?curid=525962", "title": "Markrabství Istrie", "text": "Markrabství Istrie\n\nMarkrabství Istrie (italsky \"Margraviato d'Istria\", chorvatsky \"Markgrofovija Istra\", slovinsky \"Mejna grofovija Istra\", německy \"Markgrafschaft Istrien\") dříve Istrijská marka byla historická země rozkládající se z větší části na poloostrově Istrie a také na přilehlých ostrovech v Jaderském moři.\n\nOd roku 976 tvořila oblast zvláštní marku tehdejšího Korutanského vévodství. Později po roce 1209 se města na západním pobřeží ocitla pod nadvládou Benátek.\n\nV roce 1420 byla Istrijská marka definitivně rozdělena mezi Benátskou republiku (jihozápadní část) a Habsburky (severovýchodní část), kteří přijali titul istrijského markraběte do své titulatury. Ti ale již od roku 1374 ovládali velkou část vnitrozemí poloostrova. Habsburská část Istrie pak byla správou spojená s Kraňskem.\n\nIstrie byla opět sjednocena až v roce 1797 tzv. Mírem v Campo Formio, kdy západní benátská část přešla do rakouských rukou a byla připojena ke stávající rakouské korunní zemi Markrabství Istrie. Tímto mírem získalo Rakousko ale také Benátsko a Dalmácii.\n\nOd roku 1861 byla Istrie samostatnou korunní zemi Rakouského císařství, od roku 1867 Rakouska-Uherska. Disponovala zemskou samosprávou, jejímž nejvyšším orgánem byl Istrijský zemský sněm. Z hlediska státní správy ovšem byla součástí provincie Rakouské přímoří, v níž se dále nalézaly i další dvě korunní země: Terst a Gorice a Gradiška se společným místodržícím. V roce 1920, podle Saintgermainské smlouvy, připadla Istrie Itálii.\n\nZ etnického hlediska byla populace Istrie smíšená. Na západním pobřeží a ve městech převládali Italové, ve vnitrozemí Slovinci a Chorvati. Jistou část obyvatelstva tvořili i Němci a žila zde malá komunita Istrorumunů. Podle sčítání lidu 1890 v Rakousku-Uhersku žilo v Istrii 140 713 osob \"Srbo-Chorvatského\" obcovacího jazyka, 118 027 hovořících italsky, 44 418 slovinsky, 5004 (v jiném zdroji 5904) německy, dále 470 \"rumunsky\" a 400 česky.\n\nCo se týče náboženské orientace, bylo obyvatelstvo Istrie v drtivé většině katolické. Sčítání roku 1890 zde evidovalo podíl obyvatel římskokatolického vyznání 99,6 %. V celé zemi žilo tehdy jen 443 osob řeckokatolického vyznání, 100 evangelíků, 274 kalvinistů a 229 židů.\n\nIstrie měla k roku 1890 317 610 obyvatel. V roce 1857 tu žilo pouze 230 000 lidí. Hustota zalidnění dosahovala podle sčítání lidu z roku 1890 64 obyvatel na kilometr čtvereční. Podíl městského obyvatelstva (v obcích nad 2000 obyvatel) byl 23,8 %.\n\nMarkrabství Istrie mělo (včetně ostrovů) rozlohu 4941,5 kilometrů čtverečních. Délka pobřeží (pevninské části) činila 365 km.\n\nNejlidnatějším městem Istrie byla roku 1890 Pula s více než 26 tisíci obyvatel. Hlavní město Poreč bylo až 11. v pořadí s populací necelých 3 tisice lidí.\n\nKorunní země Istrie se dělila na konci 19. století na šest politických okresů: Koper, Lošinj, Poreč, Pazin, Pula, Volosko.\n\nSoučástí Istrie byly v době její existence jako historické země následující ostrovy:\nV současnosti je území bývalého markrabství rozděleno mezi Chorvatsko (jižní a střední část někdejšího Markrabství Istrie) a Slovinsko (severní část bývalého markrabství Istrie). Malá část historické Istrie okolo města Muggia na předměstí Terstu je součástí Itálie.\n\n\n"}
{"id": "525965", "url": "https://cs.wikipedia.org/wiki?curid=525965", "title": "Andreas Brehme", "text": "Andreas Brehme\n\nAndreas Brehme (* 9. listopadu 1960, Hamburg) je německý fotbalový trenér a bývalý obránce. Proslavil se vítězným gólem ve finále Mistrovství světa 1990 proti Argentině z pokutového kopu v 85. minutě.\n\nV anketě Zlatý míč, která hledala nejlepšího fotbalistu Evropy, se roku 1990 umístil na třetím místě.\n\n"}
{"id": "525967", "url": "https://cs.wikipedia.org/wiki?curid=525967", "title": "Kontemplace", "text": "Kontemplace\n\nKontemplace (z lat. \"contemplatio\") je nejvyšší stupeň modlitby; stav přímého patření na Boha člověkem, nakolik je to v tomto životě možné; „nazírání“.\n\nNáznaky kontemplace tak, jak je později pojímána a praktikována v křesťanství, lze vidět již v řecké filosofii, zejména v platónismu a novoplatónismu (především Plótínos), kdy je označována zejména pojmem \"theória\" (θεωρια). Řecká theória však není totožná s křesťanskou kontemplací pro níže uvedené důvody.\n\nV křesťanském prostředí je kontemplace chápána jako účast na vnitřním životě Nejsvětější Trojice, tzn. na vztazích tří osob Boha a na jejich vzájemném poznávání. Tato účast člověka na vnitřním životě Boha není způsobena nějakou duchovní metodou či cvičením, ale přijetím svobodného Božího pozvání k takovému sdílení a k takovémuto participačnímu vztahu. Základem pro kontemplaci člověka je křestní milost, tzn. milost, již přijme při svátostném křtu.\n\nKontemplace je vnímána jako nejvyšší stupeň modlitby po předchozí afektivní a rozjímavé formě modlitby. Pravdou však je, že kontemplace je díky křestní milosti přítomna vždy, avšak cestou modlitby dochází díky Božímu svobodnému působení a lidské spolupráci (disponování) k jejímu rozvíjení do vrcholných stavů.\n\nMezi nejvýznamnější křesťanské postavy pojednávající o kontemplaci lze zařadit z patristiky mj. Pseudo-Dionysia Areopagitu (\"O mystické teologii\"), Řehoře z Nyssy (\"Život Mojžíšův\"), ze středověku Tomáše Akvinského, rýnské (Mistr Eckhart ad.) a viktorínské (Richard ze Svatého Viktora) mystiky, z pozdějšího období zejména sv. Jana od Kříže a sv. Terezii z Avily ad.\n\n"}
{"id": "525968", "url": "https://cs.wikipedia.org/wiki?curid=525968", "title": "Sodíkový kanál", "text": "Sodíkový kanál\n\nSodíkový kanál je iontový kanál přítomný na membránách mnohých buněk. Umožňuje průchod kationtů sodíku skrz membránu. Nejčastěji je schopný se uzavírat a otevírat, příp. inaktivovat například na základě elektrického napětí na buňce nebo přítomnosti neurotransmiterů. Sodíkové kanály na neuronech se při určitém napětí otevírají a způsobují tok sodíkových iontů dovnitř buňky; tím dochází k depolarizaci, což je zásadní pro vznik akčního potenciálu. Sodíkové kanály mohou být blokovány pomocí určitých chemických látek (jedů), jako jsou štíří neurotoxin, saxitoxin, tetrodotoxin a veratridin; tím se narušuje jejich funkce.\nSodíkový kanál se skládá z podjednotek :\n\nMutace kanálu NaV1.1-1.2 způsobuje některé formy epilepsie a mutace NaV1.7 vrozenou necitlivost bolesti. \n"}
{"id": "525971", "url": "https://cs.wikipedia.org/wiki?curid=525971", "title": "Šnorchl", "text": "Šnorchl\n\nŠnorchl, také dýchací trubice je součást potápěčského vybavení a patří do takzvaného ABC (šnorchl, maska, ploutve). Šnorchl umožňuje při plavání na hladině držet hlavu pod vodou a přitom normálně dýchat.\n\nŠnorchl je sestaven z náustku z měkké gumy nebo silikonu a z dýchací plastové trubice s vnitřním průměrem přibližně 2 cm, délkou maximálně 40 cm. Náustek je bočním vývodem nebo ohebnou hadicí spojen s dýchací trubicí. U moderních šnorchlů už trubky nejsou rovné, ale mírně prohnuté a kopírují tak tvar hlavy. Délka trubice 40 cm nesmí být překročena, jinak je zde nebezpečí zpětného vdechnutí už vydechnutého vzduchu. Objem vydechnutého vzduchu by byl menší, než objem dýchací trubice a vydechnutý vzduch by neopustil trubici. Dá se tomu zabránit použitím vhodného ventilu, díky kterému se vzduch vydechuje přímo do vody a trubicí se pouze vdechuje čerstvý vzduch. Dalším důvodem proti použití delších trubic je tlak vody, která svírá hrudní koš a brání tak nadechnutí potápěče. V hloubkách větších než 112cm již vdech není vůbec možný, neboť hrudník je vodou stlačen do pozice usilovného výdechu (v hloubkách až do 70m je proto třeba použít k dýchání potápěcí přístroje, které automaticky nastavují tlak vdechovaného vzduchu na hodnotu tlaku v okolní vodě).\n\nNěkteré typy šnorchlů jsou vybaveny ventily: na spodním konci ventil pro odstranění shromážděné vody, na horním konci pro zabránění vniknutí vody při potopení. Šnorchl může mít úchytky pro připevnění k masce nebo může být zastrčený pod páskem masky. Vyfouknutí vody ze šnorchlu na hladině spolehlivě nahradí u šnorchlů bez ventilu drahou a komplikovanou techniku. Šnorchly, které jsou přímo součástí masky a byly dříve dostupné, jsou v současnosti z bezpečnostních důvodů zakázané. Šnorchl se používá při přístrojovém potápění jako určitý druh rezervy. Potápěč šetří při použití šnorchlu na hladině zásobu tlakového vzduchu. Při případném výpadku dýchacího přístroje může pohodlně plavat na hladině.\n\n\n\n"}
{"id": "525974", "url": "https://cs.wikipedia.org/wiki?curid=525974", "title": "Dokumentarista (technika)", "text": "Dokumentarista (technika)\n\nDokumentarista pro oblast technické komunikace ( ) se zabývá návrhem, tvorbou a údržbou technické dokumentace, která zahrnuje online nápovědu, uživatelské a systémové příručky a manuály, projektovou dokumentaci a další typy dokumentů pro různé skupiny uživatelů, například experty v dané oblasti nebo koncové uživatele bez hlubší znalosti problematiky.\n\nProfesi zaštiťuje Česká společnost pro vědeckou a technickou komunikaci (ČSVTK), která vedle dokumentaristů sdružuje také příslušníky dalších profesí.\n\n"}
{"id": "525975", "url": "https://cs.wikipedia.org/wiki?curid=525975", "title": "Znělá uvulární ploziva", "text": "Znělá uvulární ploziva\n\nZnělá uvulární plosiva je souhláska, vyskytující se v některých jazycích. V IPA se zapisuje symbolem velkého g, totiž ɢ, v X-SAMPA G\\. Vyskytuje se poměrně vzácně, mj. v některých jemenských dialektech arabštiny, v inuktitutštině a somálštině (v somálštině se zapisuje jako q).\n\n"}
{"id": "525977", "url": "https://cs.wikipedia.org/wiki?curid=525977", "title": "Fabio Fognini", "text": "Fabio Fognini\n\nFabio Fognini (* 24. května 1987 v Sanremu, Itálie) je italský profesionální tenista. Ve své dosavadní kariéře vyhrál na okruhu ATP World Tour pět titulů ve dvouhře a čtyři ve čtyřhře, včetně Australian Open 2015, na němž triumfoval s krajanem Simone Bolellim. Na challengerech ATP a okruhu Futures získal šest titulů ve dvouhře a jeden ve čtyřhře.\n\nNa žebříčku ATP pro dvouhru byl nejvýše klasifikován v březnu 2014 na 13. místě a ve čtyřhře pak v červenci 2015 na 7. místě. Trénuje ho španělský kouč Jose Perlas, který v minulosti vedl bývalé světové jedničky Carlose Moyu nebo Juana Carlose Ferrera.\n\nV italském daviscupovém týmu debutoval v roce 2008 utkáním zóny Evropy a Afriky proti Lotyšsku, v němž ve třech setech nestačil na Ernestse Gulbise. Do roku 2016 v soutěži nastoupil k patnácti mezistátním utkáním s bilancí 16–6 ve dvouhře a 6–2 ve čtyřhře.\n\nNarodil se v Sanremu, v městě známém jako turistické letovisko na riviéře, otci Fulviovi (vlastní společnost) a matce Silvaně (žena v domácnosti). Má mladší sestru Fulvii, která je studentkou. Tenis začal hrát ve čtyřech letech. Baví ho hrát na všech površích a za nejlepší údery považuje forhend a bekhend. Je to vášnivý fotbalový fanoušek, který fandí italským klubům Interu Milán a Janovu. Mezi jeho idoly patří fotbalista Iván Zamorano, fotbalový mistr světa Marco Materazzi nebo motocyklový závodník Valentino Rossi. Mluví čtyřmi jazyky: italsky, anglicky, španělsky a francouzsky.\n\nOd února 2014 se jeho partnerkou stala italská tenistka a vítězka US Open Flavia Pennettaová. Následujícího roku se pár zasnoubil a v červnu 2016 uzavřel sňatek v jihoitalském městě Ostuni.\n\n"}
{"id": "525978", "url": "https://cs.wikipedia.org/wiki?curid=525978", "title": "Neznělá bilabiální frikativa", "text": "Neznělá bilabiální frikativa\n\nNeznělá bilabiální frikativa je souhláska, vyskytující se v některých jazycích. V mezinárodní fonetické abecedě (IPA) se zapisuje řeckým písmenem \"fí\".\n\n\nV češtině se nevyskytuje, do češtiny se většinou přepisuje jako \"f\", kterému je poměrně podobné. Vyskytuje se v japonštině (přepisuje se jako f, například \"fuhai\"), ainštině, andaluské španělštině (např. ve slově \"los viejos\"), v turkménštině (\"fabrik\" – továrna) a dalších jazycích.\n"}
{"id": "525985", "url": "https://cs.wikipedia.org/wiki?curid=525985", "title": "Alveolární aproximanta", "text": "Alveolární aproximanta\n\nAlevolární aproximanta je souhláska, která se vyskytuje v některých jazycích. V IPA se zapisuje písmenem ɹ, což je vlastně malé r, otočené o 180°. V SAMPA se zapisuje jako r\\.\n\nObvykle se řadí mezi tzv. rhotické (erové) souhlásky.\n\n\nVyskytuje se např. v některých dialektech nizozemštiny, němčiny, francouzštiny a španělštiny (zde se vyskytuje většinou tam, kde je ve spisovných formách jazyků alveolární vibranta, tj. české r) a rovněž ve většině dialektů angličtiny, ze spisovných jazyků např. ve vietnamštině (např. \"rơ\" - vyčistit) či faerštině (\"róður\" - kormidlo). V češtině se nevyskytuje.\n"}
{"id": "525987", "url": "https://cs.wikipedia.org/wiki?curid=525987", "title": "Gulliverovi chráněnci", "text": "Gulliverovi chráněnci\n\nGulliverovi chráněnci je český název knihy, jejíž autorkou je Keith Sharee z USA, patří k literatuře žánru science-fiction z fiktivního světa Star Trek. Svými postavami i dějem náleží k televiznímu seriálu . Originál knihy, z něhož byl pořízen český překlad, má anglický název \"Star Trek The Next Generation Gulliver´s Fugitives\" a pochází z roku 1990.\n\nV příběhu je kosmická loď Enterprise cestující vesmírem v 24.století. Na její palubě žije tisíc lidí. Kapitánem lodi je Jean-Luc Picard, pomáhají mu na velitelském můstku první důstojník William Riker, android Dat, lodní poradkyně Deanna Troi, slepý poručík šéfinženýr Geordi La Forge, šéf bezpečnosti Worf z Klingonu.\n\nDěj se odehrává převážně na planetě Výspa (Ramport), osídlenou kdysi lidmi ze Země. Enterprise se sem dostává při pátrání po ztracené kosmické lodi Huxley. Na planetě se moci chopila Myšlenková policie, která za pomoci vyspělé techniky likviduje v společnosti veškeré myšlenky spojené s představivostí, fantasií, obyvatelům vymývá mozky a nahrává jim pouze povolený rozsah myšlenek a znalostí. Přesto v podzemí přežívají tzv. Odpadlíci a existují tu i mimozemské formy života (létající stvoření haguy).\n\nVládci planety unesou Picarda, Rikera a Deannu Troi z Enterprise, aby jim vymazali hříšnou paměť, Data, aby jej rozebrali. Začnou pomocí svých technických zařízení (poletujících jednookáčů) ničit zařízení i obsluhu na Enterprise. Pak dochází k souboji odpadlíků s policií, do něhož se vmísí mýtické postavy známé z literatury Země (i obrovitý Gulliver). Datovi se podaří eliminovat část techniky vládců Výspy, stejně tak i jeho posádce v kosmické lodi, a výsadek přenést zpět z Výspy na Enterprise. Také jsou odhaleni ve vedení Myšlenkové policie dávno zajatí důstojníci z Huxley, jimž byla vymyta paměť a pro své schopnosti byli zneužiti pro velitelské pozice režimu. Jeden z nich, kapitán z Huxley, je také teleportován na loď a paměť se mu vrací.\n\nPak Enterprise věrna politice nevměšování odlétá, aby nechala další vývoj na oslabené Výspě samočinnému společenskému vývoji.\nDo češtiny knihu přeložila Anna Štefánková v roce 2005 a vydalo ji nakladatelství Laser-books z Plzně . Je to drobná brožura s tmavou obálkou, na titulní straně mimo titulek označená číslicí 11 (jedenáctá v číslované řadě knih Nové generace) a doplněná portréty Picarda a Deanny Troi. V edici SF Laseru je svazkem č.165.\n\n"}
{"id": "525996", "url": "https://cs.wikipedia.org/wiki?curid=525996", "title": "Josef Maximilián Petzval", "text": "Josef Maximilián Petzval\n\nJozef Maximilián Petzval (6. ledna 1807 Spišská Belá – 17. září1891 Vídeň) byl slovenský matematik, fyzik a vynálezce.\n\nNarodil se na slovenské Spiši v rodině německého učitele pocházejícího z Moravy. Vystudoval univerzitu v Budapešti, kde v roce 1828 obdržel inženýrský diplom a v roce 1832 doktorát z matematiky. Na této univerzitě pak učil nejprve jako asistent a od roku 1835 jako profesor. V roce 1837 odešel přednášet matematiku do Vídně. V roce 1840 vypočítal a zkonstruoval objektiv se světelností 1:3,5 (Petzvalův objektiv), který pak použil ve svých přístrojích výrobce fotoaparátů Johann Christoph Voigtländer. V roce 1857 se stal Petzval členem Rakouské akademie věd. Petzval rovněž patentoval v roce 1857 krajinářský objektiv (orthoskop) pro velkoformátové kamery.\n\nO významu jeho objektivu svědčí, že se podle jeho principu vyráběly vysoce světelné objektivy ještě ve dvacátém století.\nJ. Petzval: \"Integration der linearen Differentialgleichungen mit constanten und veränderlichen Coefficienten\", nákladem Císařské akademie věd (Kais. Akademie der Wissenschaften), Vídeň, 1851.\n\n\n"}
{"id": "525997", "url": "https://cs.wikipedia.org/wiki?curid=525997", "title": "Sarajevský atentát (rozcestník)", "text": "Sarajevský atentát (rozcestník)\n\nSarajevský atentát má více významů:\n\n"}
{"id": "526000", "url": "https://cs.wikipedia.org/wiki?curid=526000", "title": "Ejn Dor", "text": "Ejn Dor\n\nEjn Dor ( עֵין דּוֹר, Ein Dor, v oficiálním seznamu sídel En Dor) je vesnice typu kibuc v Izraeli, v Severním distriktu, v Oblastní radě Jizre'elské údolí.\n\nLeží v nadmořské výšce 174 metrů v Dolní Galileji, na pomezí Jizre'elského údolí (respektive jeho podčásti údolí Bik'at Ksulot) a planiny Ramot Isachar. Ze severu je zdejší krajina ohraničena horou Tavor, na jihozápadě je to masiv Giv'at ha-More. Jde o oblast s intenzivním zemědělstvím. Severně od obce vede vodní tok Nachal Tavor, do kterého západně od vesnice přitéká od jihu vádí Nachal Ejn Dor, které do Nachal Tavor ústí u starobylého sídelního telu Tel Kišjon.\n\nVesnice se nachází cca 12 kilometrů severovýchodně od centra města Afula, cca 90 kilometrů severovýchodně od centra Tel Avivu a cca 45 kilometrů jihovýchodně od centra Haify. Ejn Dor obývají Židé, přičemž osídlení v tomto regionu je etnicky smíšené. 1 kilometr jižně od vesnice leží obec Kafr Misr, kterou obývají izraelští Arabové. Další arabské vesnice se nacházejí na svazích Giv'at ha-More. Jiné obce v okolní krajině jsou židovské (Kfar Tavor, Gazit).\n\nEjn Dor je na dopravní síť napojen pomocí lokální silnice číslo 7276.\n\nEjn Dor byl založen v roce 1948. Jménem navazuje na biblické město Én-dór, které zmiňuje Kniha Jozue 17,11 Jméno tohoto starověkého města se pak patrně uchovalo v nedaleké arabské vesnici Indur, která se nacházela až do roku 1948 cca 3 kilometry jihozápadním směrem odtud.\n\nKibuc Ejn Dor vznikl během války za nezávislost a jeho zakladateli byli členové mládežnické organizace ha-Šomer ha-ca'ir, původem zčásti z řad nových přistěhovalců z Německa a USA. Později byla populace posílena dalšími imigranty z Maďarska a Jižní Ameriky.\n\nEkonomika obce je založena na zemědělství a na podnikání. Pracuje tu průmyslová firma Teldor (טלדור) na výrobu telekomunikačních zařízení. V obci fungují zařízení předškolní péče o děti. Základní škola je v kibucu Merchavija. Je tu k dispozici plavecký bazén, lékařská a zubní ordinace. Dále obchod, společná jídelna a poštovní úřad.\n\nObyvatelstvo kibucu Ejn Dor je sekulární. Podle údajů z roku 2014 tvořili naprostou většinu obyvatel v Ejn Dor Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě mírně rostoucí populací. K 31. prosinci 2014 zde žilo 923 lidí. Během roku 2014 populace stoupla o 6,3 %.\n\n\n"}
{"id": "526009", "url": "https://cs.wikipedia.org/wiki?curid=526009", "title": "Hláska (Olšovice)", "text": "Hláska (Olšovice)\n\nHláska je osada, část obce Olšovice v okrese Prachatice. Nachází se asi 1 km na sever od Olšovic. Je zde evidováno 5 adres. V roce 2011 zde trvale žilo osm obyvatel.\n\nHláska leží v katastrálním území Olšovice o výměře 3,58 km.\n\nPrvní písemná zmínka o vesnici pochází z roku 1458.\n\n"}
{"id": "526010", "url": "https://cs.wikipedia.org/wiki?curid=526010", "title": "Dvorec (Radhostice)", "text": "Dvorec (Radhostice)\n\nDvorec je malá vesnice, část obce Radhostice v okrese Prachatice. Nachází se asi 1 km na jih od Radhostic. Je zde evidováno 24 adres. V roce 2011 zde trvale žilo 23 obyvatel.\n\nDvorec leží v katastrálním území Lštění u Radhostic o výměře 4,31 km².\n\nPrvní písemná zmínka o vesnici pochází z roku 1360.\n\n"}
{"id": "526011", "url": "https://cs.wikipedia.org/wiki?curid=526011", "title": "Jaroškov", "text": "Jaroškov\n\nJaroškov je malá vesnice, část obce Stachy v okrese Prachatice. Nachází se něco přes 1 km na severovýchod od Stach. Je zde evidováno 41 adres. V roce 2011 zde trvale žilo 73 obyvatel.\n\nJaroškov je také název katastrálního území o rozloze 1,89 km.\n\nU Jaroškova leží starý lom na bílý mramor; odtud pochází mramor na Arcibiskupském paláci v Praze. V současnosti je v něm střelnice místního střeleckého klubu.\n\nPrvní písemná zmínka o vesnici pochází z roku 1384.\n\n\n"}
{"id": "526012", "url": "https://cs.wikipedia.org/wiki?curid=526012", "title": "Úbislav", "text": "Úbislav\n\nÚbislav je vesnice, část obce Stachy v okrese Prachatice. Nachází se něco přes 2 km na sever od Stach. Je zde evidováno 97 adres. V roce 2011 zde trvale žilo 118 obyvatel.\n\nÚbislav je také název katastrálního území o rozloze 4,24 km.\n\nPrvní písemná zmínka o vesnici pochází z roku 1543.\n\n\n"}
{"id": "526014", "url": "https://cs.wikipedia.org/wiki?curid=526014", "title": "Verberantní souhláska", "text": "Verberantní souhláska\n\nVerberanta (česky švih, anglicky flap nebo tap – mezi těmito pojmy je drobný rozdíl, který ale někteří vědci pomíjí) je typ souhlásky, která vzniká prudkým pohybem a krátkým dotekem artikulačních orgánů. \n\nOd plosivy se liší jednak délkou trvání (verberanty bývají výrazně kratší) a jednak tím, že se za artikulačními orgány nenahromadí vzduch, a proto se v souhlásce neprojevuje ploze.\nPodobné jsou rovněž vibrantám, u niž artikulační orgány vibrují následkem proudu vzduchu. U vibrant může dojít k jedinému i mnoha dotekům artikulačních orgánů, avšak u verberant je možný pouze jeden. \n\nPomocí mezinárodní fonetické abecedy (IPA) je možno zapsat tři druhy verberant, alveolární (ɾ), retroflexní (ɽ) a labiodentální (ѵ), někdy se ještě rozlišuje alveolární centrální (ɾ) a alveolární laterální (ɺ). \n"}
{"id": "526016", "url": "https://cs.wikipedia.org/wiki?curid=526016", "title": "Igor Zelenay", "text": "Igor Zelenay\n\nIgor Zelenay (* 10. února 1982 Trenčín) je současný slovenský profesionální tenista, specializující se na čtyřhru. Ve své dosavadní kariéře nevyhrál na okruhu ATP World Tour žádný turnaj. Na turnajích typu Challenger zaznamenal 10 finálových vítězství ve čtyřhře. Jeho nejvyšším umístěním na žebříčku ATP ve dvouhře bylo 279. místo (1. srpen 2005) a ve čtyřhře 50. místo (27. červenec 2009).\n\nIgor Zelenay se zúčastnil 1 zápasu v Davisově poháru za tým Slovenska s bilancí 0-1 ve čtyřhře.\n\n\n"}
{"id": "526017", "url": "https://cs.wikipedia.org/wiki?curid=526017", "title": "Jodidovaná sůl", "text": "Jodidovaná sůl\n\nJodidovaná sůl je označení pro kuchyňskou sůl – chlorid sodný, která byla uměle obohacena sloučeninami jodu. Nejčastěji se používají sloučeniny pětimocného jódu – jodičnany, zejména pak jodičnan sodný (NaIO) nebo jodičnan draselný (KIO). Dávka přidaných látek bývá obvykle velmi malá, uvádí se maximálně 0,005 %. V obchodě se dnes už lze jen těžko setkat se solí, která by nebyla obohacena sloučeninami jódu, ačkoli se prý vyskytují v rámci úsporných opatření snahy některých provozovatelů veřejných stravovacích zařízení takto ušetřit. Jod je potřebný pro správnou funkci štítné žlázy.\n\n"}
{"id": "526019", "url": "https://cs.wikipedia.org/wiki?curid=526019", "title": "České Žleby", "text": "České Žleby\n\nČeské Žleby () jsou vesnice založená na Zlaté stezce, dnes část obce Stožec v okrese Prachatice. Nachází se asi 4 km na severozápad od Stožce, něco přes 2 km od státní hranice. V roce 1930 zde žilo 1200 obyvatel. Po válce obec zpustla jednak kvůli vystěhování Němců, jednak proto, že byla v uzavřeném pohraničním pásmu. Život se do obce vrátil po roce 1990. Dnes je zde evidováno 51 adres. V roce 2011 zde trvale žilo 62 obyvatel.\n\nČeské Žleby je také název katastrálního území o rozloze 42,17 km. V katastrálním území České Žleby leží i Dobrá a zaniklá osada Krásná Hora. České Žleby leží i v katastrálním území Horní Cazov o rozloze 2,62 km a Radvanovice o rozloze 7,58 km.\n\nVesnice byla založena roku 1709.\n\nČeské Trouby (jinak zvané Koryto, Boehmisch-Roehren, dříve Rinnhauser nebo Roehrenhauser 932m) byla ve druhé polovině 19. století farní vesnice s 1020 obyvateli. Starý název osady pochází z doby, kdy na místě stálo jen několik domů a u nich bylo koryto, které k napájení svých zvířat využívali soumaři, kteří táhli po Zlaté stezce, jež procházela kolem. Nynější vesnice byla založena až r. 1709 knížetem Janem Kristiánem z Eggenberku.\n\n\nKnihu o Českých Žlebech vydal u příležitosti 300 let od jejich založení syn zdejšího rodáka Heinz Pollak, \"Heimat Böhmisch-Röhren : Entstehung - Geschichte - Vertreibung (2009)\"\n\n\n"}
{"id": "526020", "url": "https://cs.wikipedia.org/wiki?curid=526020", "title": "Dobrá (Stožec)", "text": "Dobrá (Stožec)\n\nDobrá (do roku 1948 ) je malá vesnice, část obce Stožec v okrese Prachatice. Nachází se asi 3,5 km na sever od Stožce, rozložena při ssv. úpatí hory Stožec (1065 m), nad ústím Žlebského potoka do Teplé Vltavy. Je zde evidováno 30 adres. V roce 2011 zde trvale žilo dvanáct obyvatel. Dobrá patří do římskokatolické farnosti České Žleby.\n\nDobrá leží v katastrálním území České Žleby o výměře 42,17 km². Část zástavby vsi s řadou cenných příkladů lidové architektury je od roku 1995 chráněna jako vesnická památková rezervace.\n\nPrvní písemná zmínka o vesnici pochází z roku 1816.\n\n\nV Dobré se dne 10. srpna 1917 narodila německy píšící spisovatelka Rosa Tahedlová (1917–2006), též známá jako Rosa Tahedl.\nČást svého dětství zde trávil pozdější ministr kultury Daniel Herman, jehož rodiče tu měli chatu. Zde se naučil německy díky poslechu německých a rakouských rádií a televizí.\n\n"}
{"id": "526021", "url": "https://cs.wikipedia.org/wiki?curid=526021", "title": "Cenzorát", "text": "Cenzorát\n\nCenzorát (čínsky 御史台, pinyin \"yùshǐtái\", český přepis \"jü-š'-tchaj\"; později čínsky 都察院, pinyin \"dūcháyuàn\", český přepis \"tu-čcha-jüan\") byl kontrolní úřad v Číně založený za vlády dynastie Čchin. Za úkol měl kontrolu regionálních i centrálních úřadů, bránění korupci a špatným rozhodnutím.\n\nOd 2. století př. n. l. (období dynastie Chan) se nazýval \"jü-š'-tchaj\", v období severních a jižních dynastií byl používán název \"jü-š'-fu\", dynastie Suej (na přelomu 6. a 7. století) se vrátila ke starému označení. Roku 1380 byl v rámci celkové reorganizace nejvyšších úrovní státní správy zrušen a o dva roky později obnoven pod názvem \"tu-čcha-jüan\".\n\nCenzorát byl oproštěn od běžné administrativní práce, spolupracoval s ministerstvem spravedlnosti a dvorským soudem na trestních procesech řešených v centru i na revizi významných kauz z provincií. Kontroloval úřední zprávy a hlášení, řešil stížnosti na práci administrativy a odhaloval zkorumpované a neschopné úředníky. Do regionů byly za těmito účely vysíláni inspektoři. V mingské Číně byl samostatnou větví státní správy, paralelní k civilním i vojenským úřadům, podřízenou přímo císaři. \n\nCenzoři vysílaní do regionů byli relativně mladí a s nízkými úředními hodnostmi. Tento postup měl několik důvodů. Jednak mladí úředníci snáze snášeli námahu spojenou s cestováním po svěřené oblasti, a dále díky svému mládí byli přirozeně více idealističtí a agresivnější při prosazování svých názorů. Jako nízce postavení úředníci na počátku kariéry ještě nebyli zapojení do klientelistických a korupčních sítí a nerezignovali na boj s nimi, a též se nemuseli tolik obávat ztráty úřadu, nebyl-li vysoký (a výnosný).\n\n"}
{"id": "526023", "url": "https://cs.wikipedia.org/wiki?curid=526023", "title": "Hliniště (Strážný)", "text": "Hliniště (Strážný)\n\nHliniště je malá vesnice, část městyse Strážný v okrese Prachatice v Jihočeském kraji. Nachází se v údolí říčky Řasnice, při silnici I/4 mezi Horní Vltavicí (resp. vesnicí Řasnice) a Strážným, necelé 2 kilometry na východ od Strážného. Je zde evidováno 21 adres. V roce 2011 zde trvale žilo 28 obyvatel.\n\nHliniště je také název katastrálního území o rozloze 3,21 km. V katastrálním území Hliniště leží i Kořenný.\n\nPrvní písemná zmínka o vesnici pochází z roku 1735.\n\n\n"}
{"id": "526024", "url": "https://cs.wikipedia.org/wiki?curid=526024", "title": "Kořenný", "text": "Kořenný\n\nKořenný je rozptýlená horská osada, část městyse Strážný v okrese Prachatice v Jihočeském kraji. Nachází se severně od Strážného v jeho těsné blízkosti, v okolí Kořenského potoka, při horských silničkách, které vedou ze Strážného na bývalé Žlíbky a bývalou Orlovou huť. Je zde evidováno 6 adres. V roce 2011 zde trvale žilo dvanáct obyvatel.\n\nKořenný leží v katastrálním území Hliniště o výměře 3,21 km.\n\nPrvní písemná zmínka o vesnici pochází z roku 1735.\n\n"}
{"id": "526025", "url": "https://cs.wikipedia.org/wiki?curid=526025", "title": "Řasnice (Strážný)", "text": "Řasnice (Strážný)\n\nŘasnice (dříve Pumperle) je malá vesnice, část městyse Strážný v okrese Prachatice v Jihočeském kraji. Nachází se v údolí říčky Řasnice, při silnici I/4 mezi Horní Vltavicí (resp. přípojkou z Lenory) a Strážným, asi 3 km na východ od Strážného. Je zde evidováno 14 adres. V roce 2011 zde trvale žilo 46 obyvatel.\n\nŘasnice je také název katastrálního území o rozloze 1,95 km.\n\nPrvní písemná zmínka o vesnici pochází z roku 1790.\n"}
{"id": "526026", "url": "https://cs.wikipedia.org/wiki?curid=526026", "title": "Blanička (Strunkovice nad Blanicí)", "text": "Blanička (Strunkovice nad Blanicí)\n\nBlanička je malá vesnice, část městyse Strunkovice nad Blanicí v okrese Prachatice. Nachází se asi 2 km na severovýchod od Strunkovic nad Blanicí. Je zde evidováno 11 adres. V roce 2011 zde trvale žilo 28 obyvatel.\n\nBlanička leží v katastrálním území Šipoun o výměře 3,91 km.\n\nPrvní písemná zmínka o vesnici pochází ze čtrnáctého století.\n\n"}
{"id": "526027", "url": "https://cs.wikipedia.org/wiki?curid=526027", "title": "Malý Bor (Strunkovice nad Blanicí)", "text": "Malý Bor (Strunkovice nad Blanicí)\n\nMalý Bor je malá vesnice, část městyse Strunkovice nad Blanicí v okrese Prachatice. Nachází se asi 4 km na východ od Strunkovic nad Blanicí. Je zde evidováno 13 adres. V roce 2011 zde trvale žilo 27 obyvatel.\n\nMalý Bor leží v katastrálním území Velký Bor u Strunkovic o výměře 5,9 km.\n\nPrvní písemná zmínka o vesnici pochází z roku 1790.\n\n"}
{"id": "526028", "url": "https://cs.wikipedia.org/wiki?curid=526028", "title": "Protivec (Strunkovice nad Blanicí)", "text": "Protivec (Strunkovice nad Blanicí)\n\nProtivec je malá vesnice, část městyse Strunkovice nad Blanicí v okrese Prachatice. Ves, rozložené kolem protáhlé svažité návsi nad pravým břehem Zlatého potoka, se nachází asi 2,5 km na východ od Strunkovic nad Blanicí. Je zde evidováno 39 adres. V roce 2011 zde trvale žilo 44 obyvatel.\n\nProtivec je také název katastrálního území o rozloze 2,93 km.\n\nPrvní písemná zmínka o vesnici pochází z roku 1377.\n\n\n\n"}
{"id": "526029", "url": "https://cs.wikipedia.org/wiki?curid=526029", "title": "Svojnice", "text": "Svojnice\n\nSvojnice je malá vesnice, část městyse Strunkovice nad Blanicí v okrese Prachatice. Nachází se asi 2,5 km na jihovýchod od Strunkovic nad Blanicí. Je zde evidováno 34 adres. V roce 2011 zde trvale žilo 83 obyvatel.\n\nSvojnice je také název katastrálního území o rozloze 3,01 km.\n\nPrvní písemná zmínka o vesnici pochází z roku 1334.\nNa počátku čtrnáctého století vesnice patřila \"Brunovi z Vitějovic,\" který měl v držení nedaleký hrad Osule (dnes již pouze zřícenina s několika obvodovými zdmi) a zakládal vesnice kolem Zlatého potoka, nejspíše za účelem těžby zlata z potoka. Do oku 1351 byly Svojnice pod správou hradu Helfenburk. Poté náležely do majetku Rožmberků. V roce 1475 zakoupil vesnici \"Jan ze Švamberka.\" Po prohrané bitvě na Bílé hoře připadla Buquoyům a spadaly tak pod Libějovice. Od roku 1850 byly Svojnice pod okresem Netolice a od roku 1945 pak již pod okresem Prachatice.\n\nVesnice se nachází jeden kilometr od tzv. \"Vitějovické křižovatky,\" kde na konci druhé světové války došlo ke střetu tří armád: americké, ruské a ustupující německé.\n\n"}
{"id": "526030", "url": "https://cs.wikipedia.org/wiki?curid=526030", "title": "Šipoun", "text": "Šipoun\n\nŠipoun je malá vesnice, část městyse Strunkovice nad Blanicí v okrese Prachatice. Nachází se asi 3 km na východ od Strunkovic nad Blanicí. Je zde evidováno 34 adres. V roce 2011 zde trvale žilo 29 obyvatel.\n\nŠipoun je také název katastrálního území o rozloze 3,91 km. V katastrálním území Šipoun leží i Blanička.\n\nPrvní písemná zmínka o vesnici pochází z roku 1384.\n\n\n"}
{"id": "526031", "url": "https://cs.wikipedia.org/wiki?curid=526031", "title": "Velký Bor (Strunkovice nad Blanicí)", "text": "Velký Bor (Strunkovice nad Blanicí)\n\nVelký Bor je vesnice, část městyse Strunkovice nad Blanicí v okrese Prachatice. Nachází se asi 6 km na východ od Strunkovic nad Blanicí. Prochází zde silnice II/142. Je zde evidováno 52 adres. V roce 2011 zde trvale žilo 92 obyvatel.\n\nVelký Bor leží v katastrálním území Velký Bor u Strunkovic o rozloze 5,9 km. V katastrálním území Velký Bor u Strunkovic leží i Malý Bor.\n\nPrvní písemná zmínka o vesnici pochází z roku 1315.\n\n"}
{"id": "526032", "url": "https://cs.wikipedia.org/wiki?curid=526032", "title": "Žíchovec", "text": "Žíchovec\n\nŽíchovec je malá vesnice, část městyse Strunkovice nad Blanicí v okrese Prachatice. Nachází se asi 1 km na jihozápad od Strunkovic nad Blanicí, nad ústím Libotyňského potoka do řeky Blanice. Prochází zde silnice II/141. Je zde evidováno 21 adres. V roce 2011 zde trvale žilo patnáct obyvatel. Nachází se zde dětský domov.\n\nŽíchovec je také název katastrálního území o rozloze 2,67 km.\n\nPrvní písemná zmínka o vesnici pochází z roku 1334.\n\n\n"}
{"id": "526034", "url": "https://cs.wikipedia.org/wiki?curid=526034", "title": "Alexej Grišin", "text": "Alexej Grišin\n\nAlexej Gennadjevič Grišin ( , ; * 18. června 1979 Minsk, Sovětský svaz) je bývalý běloruský akrobatický lyžař specializující se na skoky. Je pětinásobným účastníkem zimních olympijských her (1998–2014), olympijským vítězem z her ve Vancouveru 2010 a bronzovým medailistou z her v Salt Lake City 2002. Dále je držitelem tří medailí z mistrovství světa, zlaté z roku 2001, stříbrné z roku 2003 a bronzové z roku 2005. Ve Světovém poháru startoval od roku 1997, vyhrál celkem sedm závodů a v sezónách 1999/2000 a 2001/2002 se v celkové klasifikaci akrobatických skokanů umístil na druhém místě. Sportovní kariéru ukončil po Zimních olympijských hrách 2014, kde byl vlajkonošem běloruské výpravy a kde v závodě skončil patnáctý.\n\n"}
{"id": "526042", "url": "https://cs.wikipedia.org/wiki?curid=526042", "title": "Boleslav I. Vysoký", "text": "Boleslav I. Vysoký\n\nBoleslav I. Vysoký též Dlouhý (polsky \"Bolesław I Wysoki\") (1127 – 8. prosince 1201) byl prvním Piastovcem, který nosil titul slezský kníže (lat. \"dux Slesie\"), zakladatel dolnoslezského rozrodu slezských Piastovců.\n\nBoleslav se narodil roku 1127. Mládí trávil na dvoře svého dědečka Boleslava III. Křivoústého v Krakově. Krátce před jeho smrtí rozdělil Polsko na několik knížectví, v takzvaném testamentu Boleslava Křivoústého. Jeho otec Vladislav II. Vyhnanec získal Slezsko, které se mělo dědit mezi jeho potomky. Po smrti Boleslava Křivoústého se Vladislav stal polským seniorem.\n\nPo smrti Boleslava III. Křivoústého v roce 1138 se podle seniorátu stal seniorem jeho otec Vladislav II. Vyhnanec. Boleslav zůstal v Krakově, jen se již nenacházel na dvoře svého dědečka, ale otce Vladislava II. Vyhnance. Vláda Vladislava Vyhnance byla krátká a krutá. Doufal, že napodobí svého otce Boleslava III. Křivoústého a sjednotí zem. Boleslavova nevlastní babička Salomena z Bergu se proto snažila najít svým synům spojence.\n\nZ toho důvodu se snažila provdal svojí nejmladší dceru Anežku za Vsevolda II. Kyjevského. Na to zareagoval Vladislav po svém. Svého syna Boleslava provdal za Zvinislavu Kyjevskou, dceru Vsevolda II. Kyjevského. Svatba se konala v 1142.\n\nNa počátku roku 1146 se Vladislav rozhodl podruhé zaútočit na své bratry. Nejprve se zdálo, že bude jen otázkou času, kdy se mu podaří sjednotit stát. Bez větších problémů dobyl Mazovsko a obléhal Poznaň, kde se snažil donutit své bratry, aby se vzdali. V Polsku však vypuklo povstání proti Vladislavovi, především kvůli zavraždění šlechtice Petra Wlasta. Vladislav i s manželkou Anežkou Babenberskou a syny Boleslavem a Měškem I. Křivonohým musel utéct ze země. Utekl nejprve za švagrem Vladislavem II. do Čech. Ten mu však pomoc nenabídl, a tak se Vladislav s rodinou odebral do Říše za králem Konrádem III., nevlastním bratrem Boleslavovi matky Anežky Babenberské. Král zde poskytl Vladislavovi i jeho rodině dočasný azyl na hradě Altenburg, který se však ukázal jako poslední.\n\nKvůli nudě na hradě Altenburg, se Boleslav rozhodl dostat do služeb římských králů. První z nich byl Konrád III., se kterým se Boleslav zúčastnil druhé křížové výpravy po boku Konráda III. nebo také po boku českého knížete později krále Vladislava II.. Během ní navštívil mimo jiné i místa jako Konstantinopol a Svatou zemi.\n\nPo smrti Konráda III. v roce 1152, se novým římským králem stal jeho synovec Fridrich I. Barbarossa. Boleslav ihned vstoupil do jeho služeb jako rytíř. Fridrich, místo toho aby pomohl Vladislavovi získat polský trůn, odjel do Říma na císařskou korunovaci. Na cestu do Říma ho Boleslav doprovázel.\n\nV roce 1157 se císař Fridrich I. Barbarossa konečně rozhodl vydat do Polska. Výprava byla ohromná a polský kníže Boleslav IV. Kadeřavý se musel prohlásit vazalem k Říši. Vladislav byl smutný, protože se znovu nestal polským seniorem, a navíc se nevrátil ani do Slezska. Další šanci již nedostal, jelikož o dva roky později, v roce 1159 na hradě Altenberg zemřel.\n\nI přes nepříjemné zacházení s Boleslavovou osobou, zůstal Boleslav Vysoký na straně císaře Fridricha I. Barbarossy. Boleslavova věrnost byla odměněna v roce 1163, kdy se Fridrichu I. Barbarossovi přes diplomacii podařilo prosadit, návrat synů Vladislava II. Vyhnancedo Slezska. Barbarossa získal v Polsku spojence, takže problémy by směřovaly na Boleslava Vysokého a ne na něj, kdežto on by mohl zůstat v Říši.\n\nBoleslav se po 15 letech mohl vrátit do Slezska. Nejdůležitější hrady (Vratislav, Hlohov, Ratiboř, Opolí a Lehnice) však zůstali pod mocí Boleslava. V roce 1165 však Boleslav a jeho bratr Měšek I. Křivonohý ovládli i jmenované hrady. Boleslavova výprava skončila katastrofou a Boleslav IV. Kadeřavý se musel smířit s vládou svých synovců ve Slezsku.\n\nV roce 1172 se proti Boleslavovi vzpouřil jeho mladší bratr Měšek I. Křivonohý a nejstarší syn Jaroslav Opolský, který se měl stát biskupem z vůle matky, která chtěla aby byl jediný dědic. Boleslav utekl k císaři Barbarossovi. Tentokrát se Barbarossa\n\nrozhodl pomoci Boleslavovi silou, aby se vrátil do Slezska. Boleslav IV. Kadeřavý vyslal do Říše svého bratra Měška III. Starého s osmi tisíci hřivnami stříbra. Boleslav se vrátil do Slezska, ale vydělil Měškovi I. Křivonohému Ratibořské knížectví a Jaroslavovi Opolskému Opolské knížectví.\n\nPo smrti Boleslava IV. Kadeřavého v roce 1173 se stal seniorem Měšek III. Starý. Už za čtyři roky proti němu však vypuklo povstání. Na stranu vzbouřenců se postavil Boleslav jakožto druhý nejstarší piastovec, Kazimír Spravedlivý. Mimo něho se vzpoury zúčastnil i jeho syn Odon, který měl být na přání otce knězem. Boleslav byl však ve Slezsku poražen Jaroslavem Opolským a Měškem I. Křivonohým. Boleslav se tak do Krakova dostavil jako vyhnanec, ne jako kandidát na seniora. Knížetem se stal Kazimír II. Spravedlivý. Boleslav se do Slezska mohl vrátit, ale musel vydělit svému nejmladšímu bratrovi Konrádovi Hlohovské knížectví.\n\nPo ztrátě Hlohovska se Boleslav soustředil více na vládu nad svým vévodstvím, které dokončil jeho syn Jindřich I. Bradatý. Smrt jeho bratra Konráda v roce 1190 umožnila Boleslavovi vrátit Hlohovsko do jeho knížectví. Boleslav založil cisterciácké opatství v Lubiążi, které se stalo pohřebištěm Piastovců.\n\n22. března 1201 zemřel Jaroslav Opolský, které připadlo do boleslavova knížectví. Přežil ho pouze o několik měsíců, jelikož mezi 7. a 8. prosincem zemřel.\n\n"}
{"id": "526046", "url": "https://cs.wikipedia.org/wiki?curid=526046", "title": "Brdo (Svatá Maří)", "text": "Brdo (Svatá Maří)\n\nBrdo je malá vesnice, část obce Svatá Maří v okrese Prachatice. Nachází se na severozápadním úbočí Mařského vrchu asi 1,5 km na severovýchod od Svaté Maří. Je zde evidováno 21 adres. V roce 2011 zde trvale žilo třináct obyvatel.\n\nBrdo leží v katastrálním území Štítkov o výměře 3,14 km.\n\nPrvní písemná zmínka o vesnici pochází z roku 1840.\n\n"}
{"id": "526047", "url": "https://cs.wikipedia.org/wiki?curid=526047", "title": "Smrčná (Svatá Maří)", "text": "Smrčná (Svatá Maří)\n\nSmrčná je malá vesnice, část obce Svatá Maří v okrese Prachatice. Nachází se asi 2,5 km na sever od Svaté Maří. Je zde evidováno 31 adres. V roce 2011 zde trvale žilo 39 obyvatel.\n\nSmrčná leží v katastrálním území Smrčná u Čkyně o rozloze 2,37 km.\n\nPrvní písemná zmínka o vesnici pochází z roku 1381.\n\n\n"}
{"id": "526048", "url": "https://cs.wikipedia.org/wiki?curid=526048", "title": "Štítkov", "text": "Štítkov\n\nŠtítkov je malá vesnice, část obce Svatá Maří v okrese Prachatice. Nachází se asi 1 km na sever od Svaté Maří. Je zde evidováno 49 adres. V roce 2011 zde trvale žilo 84 obyvatel.\n\nŠtítkov je také název katastrálního území o rozloze 3,14 km. V katastrálním území Štítkov leží i Brdo.\n\nPrvní písemná zmínka o vesnici pochází z roku 1554.\n\n\n"}
{"id": "526049", "url": "https://cs.wikipedia.org/wiki?curid=526049", "title": "Trhonín", "text": "Trhonín\n\nTrhonín je malá vesnice, část obce Svatá Maří v okrese Prachatice. Nachází se asi 0,8 km na jihozápad od Svaté Maří. Je zde evidováno 33 adres. V roce 2011 zde trvale žilo 66 obyvatel.\n\nTrhonín je také název katastrálního území o rozloze 3,04 km. V katastrálním území Trhonín leží i Vícemily.\n\nPrvní písemná zmínka o vesnici pochází z roku 1359.\n\n\n"}
{"id": "526050", "url": "https://cs.wikipedia.org/wiki?curid=526050", "title": "Vícemily", "text": "Vícemily\n\nVícemily () jsou malá vesnice, část obce Svatá Maří v okrese Prachatice. Nachází se asi 1,5 km na jihovýchod od Svaté Maří. Prochází zde silnice II/145. Je zde evidováno 17 adres. V roce 2011 zde trvale žilo 24 obyvatel.\n\nVícemily leží v katastrálním území Trhonín o výměře 3,04 km.\n\nVe vesnici se nachází kaple sv. Cyrila a Metoděje, která byla v roce 2019 rekonstruována, následně ji požehnal P. Vavřinec Skýpala.\n\nPrvní písemná zmínka o vesnici pochází z roku 1543.\n\n"}
{"id": "526051", "url": "https://cs.wikipedia.org/wiki?curid=526051", "title": "Kosmo", "text": "Kosmo\n\nKosmo () je malá vesnice, část obce Šumavské Hoštice v okrese Prachatice. Nachází se asi 1,5 km na severovýchod od Šumavských Hoštic. Prochází zde silnice II/145. Je zde evidováno 26 adres. V roce 2011 zde trvale žilo 42 obyvatel.\n\nKosmo je také název katastrálního území o rozloze 2,25 km.\n\nPrvní písemná zmínka o vesnici pochází z roku 1383.\n\n"}
{"id": "526052", "url": "https://cs.wikipedia.org/wiki?curid=526052", "title": "Škarez 2.díl", "text": "Škarez 2.díl\n\nŠkarez 2.díl () je část obce Šumavské Hoštice v okrese Prachatice, díl vesnice Škarez, jejíž 1. díl patří k obci Drslavice. Nachází se asi 1,5 km na jihovýchod od Šumavských Hoštic. Je zde evidováno 8 adres. V roce 2011 zde trvale žilo dvacet obyvatel.\n\nŠkarez 2.díl leží v katastrálním území Šumavské Hoštice o výměře 4,82 km.\n\nPrvní písemná zmínka o vesnici pochází z roku 1551.\n\n\n"}
{"id": "526053", "url": "https://cs.wikipedia.org/wiki?curid=526053", "title": "Vojslavice (Šumavské Hoštice)", "text": "Vojslavice (Šumavské Hoštice)\n\nVojslavice () je malá vesnice, část obce Šumavské Hoštice v okrese Prachatice. Nachází se asi 2 km na východ od Šumavských Hoštic. Je zde evidováno 11 adres. V roce 2011 zde trvale žilo sedmnáct obyvatel.\n\nVojslavice leží v katastrálním území Vojslavice u Žárovné o rozloze 1,28 km.\n\nPrvní písemná zmínka o vesnici pochází z roku 1360.\n\n\n"}
{"id": "526054", "url": "https://cs.wikipedia.org/wiki?curid=526054", "title": "Běleč (Těšovice)", "text": "Běleč (Těšovice)\n\nBěleč je vesnice, část obce Těšovice v okrese Prachatice. Nachází se asi 1 km na východ od Těšovic. Prochází zde silnice II/145. Je zde evidováno 54 adres. V roce 2011 zde trvale žilo 106 obyvatel.\n\nBěleč leží v katastrálním území Běleč u Těšovic o rozloze 3,95 km. V katastrálním území Běleč u Těšovic leží i Bělečská Lhota.\n\nPrvní písemná zmínka o vesnici pochází z roku 1360.\n\n\n"}
{"id": "526055", "url": "https://cs.wikipedia.org/wiki?curid=526055", "title": "Dmitrij Daščinskij", "text": "Dmitrij Daščinskij\n\nDmitrij Daščinskij ( ; * 9. listopadu 1977 Minsk, Sovětský svaz) je běloruský akrobatický lyžař specializující se na skoky. Čtyřikrát startoval na zimních olympijských hrách, v roce 2006 na hrách v Turíně vybojoval stříbro a na hrách v Naganu v roce 1998 bronz. Má také dvě stříbrné medaile z mistrovství světa, a to z roku 2001 a 2007.\n\n"}
{"id": "526056", "url": "https://cs.wikipedia.org/wiki?curid=526056", "title": "Bělečská Lhota", "text": "Bělečská Lhota\n\nBělečská Lhota je malá vesnice, část obce Těšovice v okrese Prachatice. Nachází se asi 2 km na jihovýchod od Těšovic. Je zde evidováno 15 adres. V roce 2011 zde trvale žilo 32 obyvatel.\n\nBělečská Lhota leží v katastrálním území Běleč u Těšovic o výměře 3,95 km.\n\nPrvní písemná zmínka o vesnici pochází z roku 1334.\n"}
{"id": "526057", "url": "https://cs.wikipedia.org/wiki?curid=526057", "title": "Benešova Hora", "text": "Benešova Hora\n\nBenešova Hora je vesnice, část obce Vacov v okrese Prachatice. Nachází se asi 2,5 km na jihozápad od Vacova. Je zde evidováno 99 adres. V roce 2011 zde trvale žilo 131 obyvatel.\n\nBenešova Hora je také název katastrálního území o rozloze 4,2 km.\n\nPrvní písemná zmínka o vesnici pochází z roku 1274.\n\n\n"}
{"id": "526058", "url": "https://cs.wikipedia.org/wiki?curid=526058", "title": "Čábuze", "text": "Čábuze\n\nČábuze, část obce Vacov v okrese Prachatice je malá vesnice na silnici mezi Vacovem a Kašperskými Horami, poprvé zmiňována v roce 1377. Dle sčítání obyvatel v roce 1910 zde žilo ve 42 domech 326 obyvatel českého jazyka. Osada je známá z textu lidové písně. Dochovaly se sejpy po rýžování zlata. Nachází se asi 2,5 km na jihozápad od Vacova. Prochází tudy silnice II/170. Je zde evidováno 51 adres. V roce 2011 zde trvale žilo 37 obyvatel.\n\nČábuze je také název katastrálního území o rozloze 2,38 km.\n\nPrvní písemná zmínka o vesnici pochází z roku 1377.\n\n\n"}
{"id": "526059", "url": "https://cs.wikipedia.org/wiki?curid=526059", "title": "Lhota nad Rohanovem", "text": "Lhota nad Rohanovem\n\nLhota nad Rohanovem (také \"Lhůta\") je vesnice, část obce Vacov v okrese Prachatice. Nachází se asi 3 km na západ od Vacova. Je zde evidováno 56 adres. V roce 2011 zde trvale žilo 37 obyvatel.\n\nLhota nad Rohanovem je také název katastrálního území o rozloze 4,67 km. V katastrálním území Lhota nad Rohanovem leží i Milíkov.\n\nPrvní písemná zmínka o vesnici pochází z roku 1544.\n\n"}
{"id": "526060", "url": "https://cs.wikipedia.org/wiki?curid=526060", "title": "Milíkov (Vacov)", "text": "Milíkov (Vacov)\n\nMilíkov je malá vesnice, část obce Vacov v okrese Prachatice. Nachází se asi 3 km na severozápad od Vacova. Je zde evidováno 6 adres. V roce 2011 zde trvale žili dva obyvatelé.\n\nMilíkov leží v katastrálním území Lhota nad Rohanovem o výměře 4,67 km.\n\nPrvní písemná zmínka o vesnici pochází z roku 1850. V okolí vesnice se odehrává povídka Karla Klostermanna \"Mrtví se nevracejí\".\n\n"}
{"id": "526061", "url": "https://cs.wikipedia.org/wiki?curid=526061", "title": "Miřetice (Vacov)", "text": "Miřetice (Vacov)\n\nMiřetice je malá vesnice, část obce Vacov v okrese Prachatice. Nachází se asi 1 km na jihovýchod od Vacova. Prochází zde silnice II/171 ze Čkyně do Vacova. Je zde evidováno 35 adres. V roce 2011 zde trvale žilo 82 obyvatel.\n\nMiřetice leží v katastrálním území Miřetice u Vacova o rozloze 1,55 km.\n\nPrvní písemná zmínka o vesnici pochází z roku 1359.\n\n\n"}
{"id": "526062", "url": "https://cs.wikipedia.org/wiki?curid=526062", "title": "Mladíkov", "text": "Mladíkov\n\nMladíkov je malá vesnice, část obce Vacov v okrese Prachatice. Nachází se 1,5 km na jihozápad od Vacova. Prochází zde silnice II/170. Je zde evidováno 13 adres. V roce 2011 zde trvale žilo dvanáct obyvatel.\n\nMladíkov je také název katastrálního území o rozloze 1,42 km.\n\nPrvní písemná zmínka o vesnici pochází z roku 1274.\n\n\n"}
{"id": "526063", "url": "https://cs.wikipedia.org/wiki?curid=526063", "title": "Nespice", "text": "Nespice\n\nNespice je vesnice, část obce Vacov v okrese Prachatice. Nachází se asi 2,5 km na jihovýchod od Vacova. Prochází zde silnice II/171. Je zde evidováno 56 adres. V roce 2011 zde trvale žilo 62 obyvatel.\n\nNespice je také název katastrálního území o rozloze 4,02 km².\n\nPrvní písemná zmínka o vesnici pochází z roku 1400.\n\nKatastrálním územím protéká potok Spůlka. Do jihovýchodního cípu území zasahuje přírodní památka Onšovice – Mlýny.\n\n"}
{"id": "526064", "url": "https://cs.wikipedia.org/wiki?curid=526064", "title": "Přečín", "text": "Přečín\n\nPřečín je vesnice, část obce Vacov v okrese Prachatice. Nachází se asi 1 km na severovýchod od Vacova. Prochází zde silnice II/170. Je zde evidováno 76 adres. V roce 2011 zde trvale žilo devadesát obyvatel.\n\nPřečín je také název katastrálního území o rozloze 3,49 km.\n\nPrvní písemná zmínka o vesnici pochází z roku 1362.\n\n\n\n"}
{"id": "526065", "url": "https://cs.wikipedia.org/wiki?curid=526065", "title": "Ptákova Lhota", "text": "Ptákova Lhota\n\nPtákova Lhota je malá vesnice, část obce Vacov v okrese Prachatice. Nachází se asi 2 km na jihovýchod od Vacova. Je zde evidováno 7 adres. V roce 2011 zde trvale nikdo nežil.\n\nPtákova Lhota leží v katastrálním území Žár u Čkyně o výměře 3,2 km.\n\nPrvní písemná zmínka o vesnici pochází z roku 1383.\n\n\n"}
{"id": "526066", "url": "https://cs.wikipedia.org/wiki?curid=526066", "title": "Rohanov (Vacov)", "text": "Rohanov (Vacov)\n\nRohanov je vesnice, část obce Vacov v okrese Prachatice. Nachází se asi 2 km na západ od Vacova. Je zde evidováno 79 adres. V roce 2011 zde trvale žilo 91 obyvatel.\n\nRohanov je také název katastrálního území o rozloze 1,61 km.\n\nPrvní písemná zmínka o vesnici pochází z roku 1544.\n\n\n"}
{"id": "526067", "url": "https://cs.wikipedia.org/wiki?curid=526067", "title": "Vlkonice (Vacov)", "text": "Vlkonice (Vacov)\n\nVlkonice je vesnice, část obce Vacov v okrese Prachatice. Nachází se asi 0,5 km na jih od Vacova. Tvoří též jednu stranu Vacovského náměstí. Je zde evidováno 136 adres. V roce 2011 zde trvale žilo 525 obyvatel.\n\nVlkonice leží v katastrálním území Vlkonice u Vacova o rozloze 1,7 km.\n\nPrvní písemná zmínka o vesnici pochází z roku 1274.\n"}
{"id": "526068", "url": "https://cs.wikipedia.org/wiki?curid=526068", "title": "Žár (Vacov)", "text": "Žár (Vacov)\n\nŽár je malá vesnice, část obce Vacov v okrese Prachatice. Nachází se asi 3,5 km na jihovýchod od Vacova. Prochází zde silnice II/171. Je zde evidováno 38 adres. V roce 2011 zde trvale žilo 84 obyvatel.\n\nŽár leží v katastrálním území Žár u Čkyně o rozloze 3,2 km². V katastrálním území Žár u Čkyně leží i Ptákova Lhota.\n\nPrvní písemná zmínka o vesnici pochází z roku 1400.\n\nJižní částí katastrálního území protéká potok Spůlka, jehož údolí je zde chráněno jako přírodní památka Onšovice – Mlýny.\n\nNarodil se zde František Blahovec (1864–1942), katolický kněz, regionální aktivista a politik.\n\n"}
{"id": "526069", "url": "https://cs.wikipedia.org/wiki?curid=526069", "title": "Chlum (Volary)", "text": "Chlum (Volary)\n\nChlum ( je malá vesnice, část města Volary v okrese Prachatice. Nachází se asi 5 km na jih od Volar. Prochází zde silnice I/39. Je zde evidováno 35 adres. V roce 2011 zde trvale žilo 32 obyvatel.\n\nChlum leží v katastrálním území Chlum u Volar o rozloze 7,92 km². Chlum leží i v katastrálním území Horní Sněžná o rozloze 7,79 km².\n\nPrvní písemná zmínka o vesnici pochází z roku 1687.\n\nV roce 1843 zde stálo 42 domů a žilo 358 obyvatel. Ve vsi bývala škola.\n\n\n\n"}
{"id": "526070", "url": "https://cs.wikipedia.org/wiki?curid=526070", "title": "Albrechtovice", "text": "Albrechtovice\n\nAlbrechtovice () jsou osada, část obce Záblatí v okrese Prachatice. Nachází se asi 2,5 km na jihovýchod od Záblatí. Jsou zde evidovány tři adresy. V roce 2011 zde trvale nikdo nežil.\n\nAlbrechtovice je také název katastrálního území o rozloze 1,57 km.\n\nPrvní písemná zmínka o vesnici pochází z roku 1456.\n\n"}
{"id": "526071", "url": "https://cs.wikipedia.org/wiki?curid=526071", "title": "Hlásná Lhota (Záblatí)", "text": "Hlásná Lhota (Záblatí)\n\nHlásná Lhota () je malá vesnice, část obce Záblatí v okrese Prachatice. Nachází se asi 1 km na jihozápad od Záblatí. Je zde evidováno 22 adres. V roce 2011 zde trvale žilo dvacet obyvatel.\n\nHlásná Lhota je také název katastrálního území o rozloze 4,17 km².\n\nPřívlastek hlásná v názvu vesnice je odvozen od povinnosti obyvatel konat službu hlásných na hradě Hus. Také původní jméno \"Běhařovka\" vycházelo ze služby obyvatel poskytované hradu v podobě běhařů či běhounů, tj. rychlých poslů. V písemných pramenech se název vesnice objevuje ve tvarech: Byharzowka (1359), Hlasna Lhota (1456), Wieharsen (1528), Wyhorschen (1595), Wihoržy (1720), Wihoržen a Wyhoržy (1790) nebo Wihorzen a Hlasna lhota (1840).\n\nPrvní písemná zmínka o vesnici pochází z roku 1359.\n\n\n"}
{"id": "526072", "url": "https://cs.wikipedia.org/wiki?curid=526072", "title": "Horní Záblatí", "text": "Horní Záblatí\n\nHorní Záblatí () je malá vesnice, část obce Záblatí v okrese Prachatice. Nachází se asi 1,5 km na severozápad od Záblatí. Je zde evidováno 35 adres. V roce 2011 zde trvale žilo 49 obyvatel.\n\nHorní Záblatí je také název katastrálního území o rozloze 3,27 km².\n\nPrvní písemná zmínka o vesnici pochází z roku 1503.\n\nNa západním okraji vesnice protéká řeka Blanice, jejíž koryto a břehy jsou severně od vsi chráněny jako přírodní památka Blanice.\n\n\n"}
{"id": "526073", "url": "https://cs.wikipedia.org/wiki?curid=526073", "title": "Křišťanovice (Záblatí)", "text": "Křišťanovice (Záblatí)\n\nKřišťanovice () je malá vesnice, část obce Záblatí v okrese Prachatice. Nachází se asi 2,5 km na jih od Záblatí. Je zde evidováno 34 adres. V roce 2011 zde trvale žilo 32 obyvatel.\n\nKřišťanovice leží v katastrálním území Křišťanovice u Záblatí o rozloze 2,64 km.\n\nPrvní písemná zmínka o vesnici pochází z roku 1359.\n\n\n"}
{"id": "526074", "url": "https://cs.wikipedia.org/wiki?curid=526074", "title": "Řepešín", "text": "Řepešín\n\nŘepešín () je malá vesnice, část obce Záblatí v okrese Prachatice. Nachází se asi 3 km na severozápad od Záblatí. Je zde evidováno 33 adres. V roce 2011 zde trvale žilo 37 obyvatel.\n\nŘepešín je také název katastrálního území o rozloze 6,12 km².\n\nPrvní písemná zmínka o vesnici pochází z roku 1359.\n\n\n"}
{"id": "526075", "url": "https://cs.wikipedia.org/wiki?curid=526075", "title": "Saladín", "text": "Saladín\n\nSaladín () je malá vesnice, část obce Záblatí v okrese Prachatice. Nachází se asi 2 km na severozápad od Záblatí. Je zde evidováno 7 adres. V roce 2011 zde trvale žilo pět obyvatel.\n\nSaladín je také název katastrálního území o rozloze 1,25 km².\n\nPrvní písemná zmínka o vesnici pochází z roku 1456.\n\nPodél severovýchodní hranice katastrálního území protéká řeka Blanice, jejíž koryto a břehy jsou chráněné jako přírodní památka Blanice. Severozápadně od vesnice leží na břehu Cikánského potoka přírodní rezervace Saladínská olšina.\n\n\n"}
{"id": "526076", "url": "https://cs.wikipedia.org/wiki?curid=526076", "title": "Zvěřenice", "text": "Zvěřenice\n\nZvěřenice () je malá vesnice, část obce Záblatí v okrese Prachatice. Nachází se asi 1,5 km na západ od Záblatí. Je zde evidováno 8 adres. V roce 2011 zde trvale žilo dvacet obyvatel.\n\nZvěřenice je také název katastrálního území o rozloze 1,42 km².\n\nPrvní písemná zmínka o vesnici pochází z roku 1359.\n\n\n"}
{"id": "526077", "url": "https://cs.wikipedia.org/wiki?curid=526077", "title": "Bolíkovice (Zálezly)", "text": "Bolíkovice (Zálezly)\n\nBolíkovice jsou malá vesnice, část obce Zálezly v okrese Prachatice. Nachází se asi 2 km na jihovýchod od Zálezel. Je zde evidováno 13 adres. V roce 2011 zde trvale žilo třicet obyvatel.\n\nBolíkovice leží v katastrálním území Setěchovice o výměře 3,2 km.\n\nPrvní písemná zmínka o vesnici pochází z roku 1315.\n\n\n"}
{"id": "526078", "url": "https://cs.wikipedia.org/wiki?curid=526078", "title": "Kovanín", "text": "Kovanín\n\nKovanín je malá vesnice, část obce Zálezly v okrese Prachatice. Nachází se asi 1 km na východ od Zálezel. Je zde evidováno 23 adres. V roce 2011 zde trvale žilo padesát obyvatel.\n\nKovanín leží v katastrálním území Zálezly u Čkyně o výměře 6,11 km.\n\nPrvní písemná zmínka o vesnici pochází z roku 1315.\n\nVe vsi se nalézá několik stavení ve stylu selského baroka. Nejzajímavější je objekt čp. 15 z roku 1843 s reliéfy ve středu štítu (stromečky, střapce a nápis) od zednického mistra Jakuba Bursy (kulturní památka ČR).\n\n"}
{"id": "526079", "url": "https://cs.wikipedia.org/wiki?curid=526079", "title": "Setěchovice", "text": "Setěchovice\n\nSetěchovice je malá vesnice, část obce Zálezly v okrese Prachatice. Nachází se asi 2 km na jihovýchod od Zálezel. Je zde evidováno 30 adres. V roce 2011 zde trvale žilo 48 obyvatel.\n\nSetěchovice je také název katastrálního území o rozloze 3,2 km. V katastrálním území Setěchovice leží i Bolíkovice.\n\nPrvní písemná zmínka o vesnici pochází z roku 1227.\n\n"}
{"id": "526080", "url": "https://cs.wikipedia.org/wiki?curid=526080", "title": "Koryto (Zbytiny)", "text": "Koryto (Zbytiny)\n\nKoryto (do roku 1950 \"Psí Koryto\") je malá vesnice, část obce Zbytiny v okrese Prachatice. Nachází se asi 3,5 km na východ od Zbytin. Je zde evidováno 27 adres. V roce 2011 zde trvale žilo sedmnáct obyvatel.\n\nKoryto je také název katastrálního území o rozloze 6,83 km.\n\nPrvní písemná zmínka o vesnici pochází z roku 1393.\n\n"}
{"id": "526082", "url": "https://cs.wikipedia.org/wiki?curid=526082", "title": "Skříněřov", "text": "Skříněřov\n\nSkříněřov je malá vesnice, část obce Zbytiny v okrese Prachatice. Nachází se asi 2,5 km na východ od Zbytin. Prochází tudy železniční trať Číčenice – Nové Údolí. Železniční zastávka ve Skříněřově je s nadmořskou výškou 820 m. nejvýše položenou zastávkou na této trati. Je zde evidováno 13 adres. V roce 2011 zde trvale žili čtyři obyvatelé.\n\nSkříněřov je také název katastrálního území o rozloze 6,91 km². V katastrálním území Skříněřov mj. leží hora Na skalce (1029 m), jež patří mezi nejvyšší vrcholy Šumavského podhůří.\n\nNázev vsi vznkl hláskovou úpravou německého názvu vsi – ( – truhlář, – paseka).\n\nPrvní písemná zmínka o vesnici pochází z roku 1393.\n"}
{"id": "526083", "url": "https://cs.wikipedia.org/wiki?curid=526083", "title": "Sviňovice", "text": "Sviňovice\n\nSviňovice je malá vesnice, část obce Zbytiny v okrese Prachatice. Nachází se asi 2 km na sever od Zbytin. Je zde evidováno 9 adres. V roce 2011 zde trvale žil jeden obyvatel.\n\nSviňovice je také název katastrálního území o rozloze 4,33 km².\n\nPrvní písemná zmínka o vesnici pochází z roku 1393.\n\n\n"}
{"id": "526084", "url": "https://cs.wikipedia.org/wiki?curid=526084", "title": "Branišov (Zdíkov)", "text": "Branišov (Zdíkov)\n\nBranišov je malá vesnice, část obce Zdíkov v okrese Prachatice. Nachází se asi 2 km na severovýchod od Zdíkova. Je zde evidováno 47 adres. V roce 2011 zde trvale žilo 67 obyvatel. Vesnice leží pod vrchem \"Kohoutová\" na místní komunikaci, která na severu ústí do silnice II/170 a na jihu do silnice II/145.\n\nBranišov leží v katastrálním území Branišov u Zdíkovce o rozloze 3,63 km.\n\nPrvní písemná zmínka o vesnici pochází z roku 1315.\n\nPřed první světovou válkou zde ve čtyřiceti domech žilo 333 obyvatel české národnosti.\n\nVe vesnici se nachází zděná kaple sv. Anny, která byla postavena v 19. století. Průčelí kaple je zdobené štukovými římsami a výklenkem se soškou sv. Anny, před kaplí se nachází litinový kříž. Ve vesnici dále stojí několik původních roubených chalup.\n\n"}
{"id": "526085", "url": "https://cs.wikipedia.org/wiki?curid=526085", "title": "Hodonín (Zdíkov)", "text": "Hodonín (Zdíkov)\n\nHodonín je malá vesnice, část obce Zdíkov v okrese Prachatice. Nachází se asi 3,5 km na sever od Zdíkova. Je zde evidováno 39 adres. V roce 2011 zde trvale žilo 37 obyvatel.\n\nHodonín leží v katastrálním území Hodonín u Zdíkovce o rozloze 2,1 km.\n\nPrvní písemná zmínka o vesnici pochází z roku 1544.\n\n\n\n"}
{"id": "526086", "url": "https://cs.wikipedia.org/wiki?curid=526086", "title": "Masákova Lhota", "text": "Masákova Lhota\n\nMasákova Lhota je vesnice, část obce Zdíkov v okrese Prachatice. Nachází se asi 1,5 km na severozápad od Zdíkova. Je zde evidováno 57 adres. V roce 2011 zde trvale žilo 113 obyvatel.\n\nMasákova Lhota je také název katastrálního území o rozloze 6,28 km². V katastrálním území Masákova Lhota leží i Nový Dvůr.\n\nPrvní písemná zmínka o vesnici pochází z roku 1359.\n\n\n"}
{"id": "526087", "url": "https://cs.wikipedia.org/wiki?curid=526087", "title": "Putkov", "text": "Putkov\n\nPutkov je malá vesnice, část obce Zdíkov v okrese Prachatice. Nachází se asi 4,5 km na severovýchod od Zdíkova. Je zde evidováno 46 adres. V roce 2011 zde trvale žilo 52 obyvatel.\n\nPutkov je také název katastrálního území o rozloze 2,81 km².\n\nPrvní písemná zmínka o vesnici pochází z roku 1400.\n\nSeverovýchodně od vesnice protéká potok Spůlka, jehož údolí je zde chráněno jako přírodní památka Onšovice – Mlýny.\n\n\n"}
{"id": "526088", "url": "https://cs.wikipedia.org/wiki?curid=526088", "title": "Račov", "text": "Račov\n\nRačov je malá vesnice, část obce Zdíkov v okrese Prachatice. Nachází se asi 3 km na severovýchod od Zdíkova. Je zde evidováno 45 adres. V roce 2011 zde trvale žilo 66 obyvatel.\n\nRačov je také název katastrálního území o rozloze 2,16 km.\n\nPrvní písemná zmínka o vesnici pochází z roku 1379.\n"}
{"id": "526089", "url": "https://cs.wikipedia.org/wiki?curid=526089", "title": "Zdíkovec", "text": "Zdíkovec\n\nZdíkovec je vesnice, část obce Zdíkov v okrese Prachatice. Nachází se asi 2 km na sever od Zdíkova. Prochází zde silnice II/145 a silnice II/170. Je zde evidováno 60 adres. V roce 2011 zde trvale žilo 135 obyvatel.\n\nZdíkovec je také název katastrálního území o rozloze 1,89 km.\n\nPrvní písemná zmínka o vesnici pochází z roku 1318.\n\nV roce 1896 zahájil činnost Spořitelní a záložní spolek pro farní osadu Zdíkoveckou. Do spádového obvodu spolku patřily: Zdíkovec, Branišov, Hodonín, Jaroškov, Zdíkov, Masákova Lhota, Račov, Putkov a Žirec. Koncem roku 1912 měl spolek 529 členů.\n\n\n"}
{"id": "526090", "url": "https://cs.wikipedia.org/wiki?curid=526090", "title": "Žírec", "text": "Žírec\n\nŽírec je malá vesnice, část obce Zdíkov v okrese Prachatice. Nachází se asi 2 km na východ od Zdíkova. Je zde evidováno 18 adres. V roce 2011 zde trvale žilo 29 obyvatel.\n\nŽírec je také název katastrálního území o rozloze 1,78 km.\n\nPrvní písemná zmínka o vesnici pochází z roku 1400.\n\n\n"}
{"id": "526091", "url": "https://cs.wikipedia.org/wiki?curid=526091", "title": "Slunečná (Želnava)", "text": "Slunečná (Želnava)\n\nSlunečná (dříve \"Žumberk,\" je malá vesnice, část obce Želnava v okrese Prachatice. Nachází se asi 1 km na severovýchod od Želnavy. Prochází zde silnice I/39. Je zde evidováno 7 adres. V roce 2011 zde trvale žilo šest obyvatel.\n\nSlunečná leží v katastrálním území Želnava o výměře 10,34 km².\n\nPrvní písemná zmínka o vesnici pochází z roku 1370.\n\nV roce 1843 zde stálo 13 domů a žilo 139 obyvatel.\n\n\n"}
{"id": "526092", "url": "https://cs.wikipedia.org/wiki?curid=526092", "title": "Záhvozdí", "text": "Záhvozdí\n\nZáhvozdí ( do roku 1949) je malá vesnice, část obce Želnava v okrese Prachatice. Nachází se asi 2,5 km na sever od Želnavy. Prochází zde silnice I/39. Je zde evidováno 9 adres. V roce 2011 zde trvale žilo deset obyvatel.\n\nZáhvozdí leží v katastrálním území Želnava o výměře 10,34 km².\n\nPrvní písemná zmínka o vesnici pochází z roku 1393.\n\nV roce 1843 bylo Záhvozdí uváděno pod názvem Stálo zde 23 domů a žilo 241 obyvatel.\n\n\n"}
{"id": "526093", "url": "https://cs.wikipedia.org/wiki?curid=526093", "title": "Dubovice (Žernovice)", "text": "Dubovice (Žernovice)\n\nDubovice () jsou malá vesnice, část obce Žernovice v okrese Prachatice. Nachází se asi 1,5 km na severozápad od Žernovic. Je zde evidováno 15 adres. V roce 2011 zde trvale žilo 26 obyvatel.\n\nDubovice leží v katastrálním území Žernovice o výměře 5,29 km.\n\nPrvní písemná zmínka o vesnici pochází z roku 1790.\n"}
{"id": "526100", "url": "https://cs.wikipedia.org/wiki?curid=526100", "title": "Světlana Nagejkinová", "text": "Světlana Nagejkinová\n\nSvětlana Vjačeslavovna Nagejkinová (rusky Светлана Вячеславовна Нагейкина, * 2. února 1965 Tambov) je bývalá sovětská, ruská a později běloruská reprezentantka v běhu na lyžích. Jejím největším sportovním úspěchem je zlatá medaile ze štafetového závodu na 4×5 km z her v Calgary 1988.\n\nNagejkina reprezentovala v roce 1988 na hrách v Calgary Sovětský svaz. Byla členkou zlaté štafety na 4×10 km. V individuálních závodech vybojovala 4 místo na 10 km a 8. na poloviční trati.\n\nV roce 1994 na hrách v Lillehammeru a v roce 1998 na hrách v Naganu reprezentovala Rusko. V Lillehammeru se nejlépe umístila v závodě na 30 km, kde doběhla na 9. místě. V Naganu startovala pouze na 15 km trati a doběhla na 16. místě.\n\nV roce 2002 na hrách v Turíně reprezentovala Bělorusko a nejlepšího výsledku v individuálním závodě dosáhla v běhu na 15 km, který dokončila na 5. místě. Ke stejnému umístění pomohla i běloruské štafetě v kombinovaném závodě na 4×5 km.\n\n"}
{"id": "526101", "url": "https://cs.wikipedia.org/wiki?curid=526101", "title": "Daniel Petruška", "text": "Daniel Petruška\n\nDaniel Petruška (* 11. listopadu 1971) je český politik ODS, v letech 2006-2010 poslanec Parlamentu ČR za Pardubický kraj.\n\nRoku 1990 odmaturoval na Gymnáziu Na Zatlance se zaměřením na angličtinu a programování. V roce 2010 se uvádí, že studuje obor Podnikání a ekonomika na Provozně-ekonomické fakultě ČZU v Praze. Od roku 1990 se věnuje podnikání, především developerským projektům.\n\nMá syna Ondřeje (* 1991).\n\nV roce 2000 vstoupil do ODS. V komunálních volbách roku 2002 neúspěšně kandidoval do zastupitelstva města Pardubice za ODS. Profesně se uvádí jako konzultant.\n\nVe volbách v roce 2006 byl zvolen do poslanecké sněmovny za ODS (volební obvod Pardubický kraj). Působil jako člen kontrolního výboru a zemědělského výboru. Předsedal podvýboru pro lesní a vodní hospodářství. Ve sněmovně setrval do voleb v roce 2010. V nich byl lídrem kandidátky ODS v Pardubickém kraji, ale kvůli takzvanému kroužkování se propadl až na šesté místo v pořadí a do Parlamentu se nedostal. Po neúspěchu ve volbách navrhl, aby mu zvolení poslanci přispěli na náklady na volební kampaň. Podle majetkových přiznání byl Petruška nejzadluženějším poslancem. Měl hypotéku 12 000 000 Kč. Zároveň tlačil na stranického kolegu, senátora Jiřího Stříteského, aby mu pomohl se dostat dodatečně do sněmovny coby náhradník poté, co by někdo z nově zvolených poslanců ODS rezignoval. Zdůvodnil to tím, že nováčci jsou nezkušení pro práci ve sněmovně. Jeho snaha ale nebyla vyslyšena a zůstal mimo sněmovnu.\n\nV roce 2010 zastával post předsedy Regionálního sdružení ODS Pardubického kraje. Podle informací k roku 2011 byl jen řadovým členem strany v obci Choltice, kam odešel z Pardubic. Znovu spustil podnikání ve vlastní developerské firmě. V roce 2012 se uvádí jako podnikatel ve stavebnictví. Nechal si narůst dlouhé vlasy, protože jeho předchozí vyholená hlava prý mohla na volebních plakátech působit negativně.\n\nV březnu 2017 se přihlásil do výběrového řízení na funkci generálního ředitele ČT pro období let 2017 až 2023. Neuspěl však, byl vyřazen už v rámci prvního kola.\n\n"}
{"id": "526118", "url": "https://cs.wikipedia.org/wiki?curid=526118", "title": "Tatranský pohár (film)", "text": "Tatranský pohár (film)\n\nTatranský pohár je slovenský barevný dokumentární film o mezinárodní soutěži o Tatranský pohár.\n\n\nPři příležitosti Tatranského poháru 1950 byl nejen natočen dokumentární film, ale byly i vydány tři poštovní známky.\n\n"}
{"id": "526121", "url": "https://cs.wikipedia.org/wiki?curid=526121", "title": "Petr Motloch", "text": "Petr Motloch\n\nPetr Motloch (* 29. srpna 1964, Ostrava) je český herec. \n\nNa JAMU v Brně studoval v letech 1988–1992 činoherní herectví. V letech 1992–1994 byl v angažmá v brněnském Mahenově divadle. Zde účinkoval mimo jiné v inscenacích \"Jakub a jeho pán\" a \"Stromy umírají vstoje\". Poté strávil dvě sezóny v Městském divadle Zlín (John Brown /Cooney - 1+1=3/. Števa /Preissová - Její pastorkyňa/. Od té doby se datuje jeho častá spolupráce s režisérem J.A.Pitínským. V roce 1998 se stal členem činohry Národního divadla. Hlavně v prvních letech tohoto angažmá mu byly svěřovány dramatické postavy velkého ražení (Mortimer /Schiller - Marie Stuartovna/. Mlynář /Jirásek - Lucerna /. Rogožin /Dostojevskij - Idiot /. Mikoláš /Vančura - Marketa Lazarová/). V televizi se proslavil rolí doktora Evžena Hartla v seriálu \"Velmi křehké vztahy\". Spolupracuje často s režiséry Jiřím Svobodou (Udělení milosti se zamítá, Jan Hus) a Irenou Pavláskovou (Zemský ráj to napohled, Bludičky). Hlavní roli po boku Markéty Hrubešové ztělesnil v nizozemském snímku Zima 89.\n\n"}
{"id": "526123", "url": "https://cs.wikipedia.org/wiki?curid=526123", "title": "Horní Ves (Trstěnice)", "text": "Horní Ves (Trstěnice)\n\nHorní Ves je malá vesnice, část obce Trstěnice v okrese Cheb. Nachází se asi 1,5 km na západ od Trstěnic. Je zde evidováno 26 adres. V roce 2011 zde trvale žilo 85 obyvatel.\n\nHorní Ves leží v katastrálním území Horní Ves u Mariánských Lázní o rozloze 3,51 km. Horní Ves leží i v katastrálním území Skelné Hutě o rozloze 1,66 km.\n\nPrvní písemná zmínka o vesnici pochází z roku 1379.\n\n"}
{"id": "526124", "url": "https://cs.wikipedia.org/wiki?curid=526124", "title": "Josef Schöffel", "text": "Josef Schöffel\n\nJosef Schöffel (29. července 1832 Příbram – 7. února 1910 Mödling) byl rakouský novinář, politik a ochránce přírody, proslulý jako bojovník za uchování Vídeňského lesa.\n\nPocházel z rodiny báňského úředníka. Jeho bratrem byl Rudolf Schöffel (1839–1916), důlní odborník a chemik. Josef Schöffel vystudoval piaristické gymnázium. Od roku 1849 sloužil v armádě Rakouského císařství, v níž se účastnil tažení v Itálii i Uhersku. Z armády odešel roku 1863 v hodnosti nadporučíka. V letech 1863–1869 pracoval v geologickém ústavu ve Vídni. Angažoval se v odborných sdruženích a navázal kontakty s publicisty a novináři.\n\nV roce 1870 napsal článek do \"Neues Wiener Tagblatt\", v němž odstartoval kampaň proti plánovanému odprodeji Vídeňského lesa, který byl součástí sanace státních financí, ale hrozil vyústit ve vykácení tohoto lesního komplexu a jeho parcelaci. V kampani pokračoval i v následujících letech (rovněž v deníku \"Deutsche Zeitung\"), upozorňoval na korupci a špatné hospodaření s Vídeňským lesem. Podařilo se mu docílit jeho záchrany a roku 1873 mu byl u obce Purkersdorf odhalen památník (\"Schöffelwarte\").\n\nV této době spustil i politickou kariéru. Od roku 1872 byl starostou Mödlingu, v roce 1875 povýšeného na město. Zasloužil se o jeho modernizaci a rozvoj (na okraji města vyrostlo předměstí nazývané \"Schöffelvorstadt\"). V roce 1882 odmítl opětovnou kandidaturu na starostenský post, ale ještě do roku 1885 zasedal v městské radě.\n\nAktivní byl ale i ve vysoké politice. V období let 1878–1902 působil coby poslanec Dolnorakouského zemského sněmu, kde navíc v letech 1884–1902 zasedal i v zemském výboru, v němž byl aktivní při rozvoji silniční sítě.\n\nV prvních přímých volbách do Říšské rady roku 1873 získal i mandát v Říšské radě (celostátní zákonodárný sbor Předlitavska), kde reprezentoval kurii venkovských obcí v Dolních Rakousích, obvod Hietzing, Bruck, Schwechat atd. Mandát obhájil ve volbách do Říšské rady roku 1879. Ve sněmovně setrval do konce funkčního období, tedy do roku 1885. Podle jiného zdroje ale byl říšským poslancem jen do roku 1882.\n\nByl orientován jako německý líberál (tzv. Ústavní strana). V říjnu 1879 je zmiňován na Říšské radě coby člen mladoněmeckého Klubu sjednocené Pokrokové strany (\"Club der vereinigten Fortschrittspartei\"). V Říšské radě se profiloval jako centrista a reprezentant zájmů středostavovských voličů. Nadále se soustřeďoval na obhajobu zájmů regionu Vídeňského lesa. Roku 1874 takto zamezil plánu ministerstva zemědělství na vyvlastnění starobylých lesnických domků (\"Duckhüttler\") v tomto lesním komplexu. V roce 1875 zase v Říšské radě upozornil na nebezpečí, které pro rakouské vinařství představuje révokaz.\n\nV roce 1886 byl v Mödlingu díky jeho iniciativě (společně s Josefem Hyrtlem) otevřen moderní sirotčinec, koncipovaný po vzoru kadetních škol a nabízející až 500 míst.\n\n\n\n"}
{"id": "526126", "url": "https://cs.wikipedia.org/wiki?curid=526126", "title": "Praděda Fest", "text": "Praděda Fest\n\nPraděda Fest je hudební open air festival pořádaný na konci srpna v Hustopečích u Brna. Akce se koná v areálu na Křížovém kopci tzv. \"Krajcáku\". Z hlediska svého rozsahu i obsahu se Praděda Fest řadí mezi nejvýznamnější kulturní akce na Břeclavsku. Na pódiích se zde setkávají hvězdy světového formátu i kapely lokálního významu. Na své si přijdou příznivci rocku, bigbeatu, ska, reggae, hip-hopu, punku, elektronické hudby a dalších žánrů. Praděda Fest dává prostor alternativním hudebním stylům a začínajícím kapelám. Paralelně během festivalových dní se v areálu koná FMX exhibice Petra Kuchaře. Kromě hudebního programu je součástí festivalu spousta dalších atrakcí jako paintball, čajovna, horolezecká stěna, stolní fotbálky a soutěže.\n\n„Pradědečkůw rock“, pod tímto názvem se v roce 2003 v Uherčicích začala psát historie tohoto festivalu. V roce 2005 byl jeho název upraven na Praděda Fest a přesunul se do města Hustopeče.\n\n2003 – PRADĚDEČKŮW ROCK – Skrznaskrz, Anal Trip, Hm Lentilky\n\n2004 - PRADĚDEČKŮW ROCK – Animé, Život je jinde, Skrznaskrz, Funkshmakers, Enzym\n\n2005 – PRADĚDA FEST – Tleskač, Onset, Skrznaskrz, Nirvana revival, Propaganja...\n\n2006 – PRADĚDA FEST – Mňága a Žďorp, Lion Vibrations (PL), Elektrick mann, Sultán Solimán, Skrznaskrz, 4021, Propaganja, Dítě, Vyhoukaná sowa, Pod Zámkem\n\n2007 – PRADĚDA FEST – Mig 21, Sto zvířat, Bengas, HC3, Čokovoko, Skrznaskrz, Final Fiction, Woodoo, Bezestopy, Teen Sticks, Propaganja...Djs: Sista 23, Audiolog, Wrist, Thomas Well\n\n2008 – PRADĚDA FEST – UK Subs (UK), Blue Effect, Mňága a Žďorp, Švihadlo, Záviš, Midi lidi, Skrznaskrz, Život je Jinde, Onset, Xindl X, Mushy Muux, Propaganja, Tokamak, Bezestopy a další...Djs: Sayko, Babe LN, X.Morph, Sonority, Blulajta, Vje, Iwoshek, Helmut, Hrrr.nec...\n\n2009 – PRADĚDA FEST – N.O.H.A., Horkýže Slíže, Banjo Band Ivana Mládka, Green Frog Feet, Fizcus?!, Tleskač, Znouzectnost, Elektrick Mann, TBA, Animé, Psychohlína, Skrznaskrz, Rattle Bucket, Bezestopy...Djs: Sayko, Philip TBC, X.Morph, Katcha, Lazzna, Vje, Iwoshek, Electonic Bitches, Hrrr.nec, Miky, Flashback, NoWhizz...\n\n"}
{"id": "526129", "url": "https://cs.wikipedia.org/wiki?curid=526129", "title": "Mistrovství Evropy v rychlobruslení žen", "text": "Mistrovství Evropy v rychlobruslení žen\n\nMistrovství Evropy v rychlobruslení žen pořádá Mezinárodní bruslařská unie od roku 1970 s výjimkou v letech 1975 až 1980, kdy se šampionát z důvodů malého zájmu nekonal. Do roku 1989 se ženské mistrovství konalo nezávisle na mužském, od roku 1990 se pořádají společné šampionáty. Závodilo se v klasickém víceboji.\n\nOd roku 2017 došlo ke změně formátu soutěže. V roce 2017 byl kromě klasického víceboje vůbec poprvé v rámci ME pořádán i sprinterský víceboj. Vícebojařské soutěže se na ME od tohoto roku konají vždy v lichých letech. V sudých letech, počínaje rokem 2018, jsou na programu ME závody na jednotlivých tratích.\n\n\nOd roku 2017 se závodí\n\n\n\"V tabulkách jsou uvedeny pouze závodnice, které získaly nejméně jednu zlatou medaili.\"\n\"V tabulkách jsou uvedeny pouze závodnice, které získaly nejméně jednu zlatou medaili.\"\n\"V tabulkách jsou uvedeny pouze závodnice, které získaly nejméně dvě zlaté medaile.\"\n\n"}
{"id": "526131", "url": "https://cs.wikipedia.org/wiki?curid=526131", "title": "Międzyzdroje", "text": "Międzyzdroje\n\nMiędzyzdroje (německy \"Misdroy\", česky \"Mezizdroje\") je město v Polsku v Západopomořanském vojvodství v okrese Kamień. Město leží na ostrově Volyň při Baltském moři na východ od města Svinoústí. Město je významnou lázeňskou destinací, žije zde 5502 obyvatel (stav 2009).\n\nVe městě se nachází 2 km dlouhá promenáda a od března 2005 je zde též 300 m dlouhé přístavní molo. V Mezizdrojích se koná pravidelně polský filmový festival.\n\nPočátek historie města se datuje do 13. století. Údaje z roku 1554 uvádějí sídlo jako majetek německého proboštství Kamień Pomorski. Do svého pozvednutí na tzv. mořské lázně se jednalo spíše o menší vesnici, obydlenou pouze několika málo obyvateli, kteří se zde živili rybolovem a jednoduchým zemědělstvím.\n\nMezi lety 1830 a 1835 se Mezizdroje přeměnily v lázeňské sídlo; po roce 1830 se začali objevovat první lázenští hosté, od roku 1835 se již sídlo profilovalo jako lázeňské město s pravidelným provozem. Byly též vystavěny první lázeňské domy. Zámožné berlínské a štětínské rodiny si zde následně začaly stavět své vily. Roku 1850 měly Mezizdroje již 317 obyvatel a 500 lázeňských hostů.\n\nV roce 1885 bylo postaveno visuté molo do moře, které bylo později v roce 1906 rozšířeno na 360 metrů. V roce 1913 ho však zničil příliv a bylo obnoveno až v roce 1921.\n\nPo roce 1860 zaznamenalo sídlo rychlý vzrůst, roku 1862 byl zřízen protestantský kostel, v roce 1869 bylo na straně jezera Wicko Wielkie zřízeno přístaviště \"Laatziger Ablage\" (dnes \"Zalesie\") pro lodní dopravu do Štětína. O jeho stavbě rozhodl pozdější německý císař Fridrich III., který se zde v roce 1867 společně se svou rodinou léčil. Po císaři bylo později pojmenováno zdejší přístavní molo, postavené v roce 1885.\n\nOd roku 1872 patřily Mezizdroje mezi nejpřednější lázně v tehdejším Německu. Poté, co byla v roce 1899 zřízena železniční trať spojující lázně s městem Volyň, atraktivita sídla ještě stoupla. V roce 1930 měly lázně 21 115 hostů a v roce 1939 žilo ve městě 4 145 obyvatel.\n\nV letech 1938-1942 zde Claus von Amsberg, pozdější manžel belgické královny Beatrix, navštěvoval soukromou školu „Baltenschule Misdroy“. Významnou obyvatelkou Mezizdrojí byla také v letech 1915-1945 německá spisovatelka Magda Trottová.\n\nPo druhé světové válce připadly Mezizdroje jako součást tehdejšího Pruska v rámci decentralizace Německa k Polsku. Po odsunu Němců došlo k přejmenování z tehdejšího názvu \"Misdroy\" na dnešní \"Międzyzdroje\".\n\nV roce 1947 se Mezizdroje staly městem, mezi lety 1973-1984 byly městskou částí Svinoústí.\n\n\n"}
{"id": "526132", "url": "https://cs.wikipedia.org/wiki?curid=526132", "title": "Neštovice ptáků", "text": "Neštovice ptáků\n\nNeštovice ptáků představují nakažlivé virové onemocnění drůbeže, pštrosů, holubů, exotů i volně žijícího ptactva, charakterizované změnami na kůži anebo difteriodním zánětem sliznic horních cest dýchacích. Nemoc je celosvětově rozšířená a způsobuje ztráty úhynem, snižováním hmotnostních přírůstků i snášky a brakací rekonvalescentních chovů.\n\nPůvodcem onemocnění je poxvirus z rodu \"Avipoxvirus\", který zahrnuje všechny ptačí neštovičné viry a který je zahrnován do podčeledě \"Chordopoxvirinae\" a čeledě \"Poxviridae\". Poxviry byly prokázány min. u 60 druhů ptáků z 20 čeledí, včetně drůbeže. Ptačí poxviry jsou druhově specifické a diferencují se na základě jejich antigenních a biologických vlastností na typy, z nichž nejznámější jsou slepičí, krůtí, holubí a kanáří typ. Prototypovým virem rodu je slepičí poxvirus.\n\nPoxviry představují největší viry s komplexní stavbou virové partikule – jejich velikost se pohybuje kolem 250-300 nm (jsou viditelné i v optickém mikroskopu jako tzv. Borrellova tělíska). Mají vícevrstevný vnější obal a bikonkávní dřeň, obsahující dvouvláknovou DNA. Ptačí poxviry vykazují stejnou morfologii jako ostatní příslušníci čeledi \"Poxviridae\". Jsou rezistentní k éteru a k vlivům vnějšího prostředí, jsou ale vnímavé na chloroform a na většinu komerčních dezinfekčních prostředků. Pomnožují se v embryích mnoha ptačích druhů za vzniku proliferativních změn na chorioalantoidní membráně (poky) a v buněčných kulturách s tvorbou cytopatického efektu (plaky). Infikované buňky obsahují lipofilní cytoplasmatické inkluze (Bollingerova tělíska). U několika kmenů holubích poxvirů a u jednoho kmene slepičího poxviru byl prokázán hemaglutinin. Syntéza DNA i maturace viru probíhá v cytoplasmě infikovaných buněk.\n\nVzhledem k výskytu neštovic u mnoha druhů ptáků se předpokládá vnímavost k infekci u všech ptáků a to bez ohledu na věk. Ekonomicky nejzávažnější jsou neštovice u kura domácího a u krůt. Rychle a s vysokými ztrátami probíhají neštovice u kanárů. U pštrosů byly neštovice pozorovány v Izraeli, jižní Africe a v Arizoně.\n\nK přenosu infekce dochází horizontálně přímým kontaktem s infikovanými jedinci nebo nepřímo stykem s kontaminovaným prostředím. Savý a bodavý hmyz může virus nejen dlouhodobě přechovávat, ale i přenášet na větší vzdálenosti. K nakažení dochází inhalačně nebo porušenou (poraněnou) pokožkou či sliznicí horních cest dýchacích. Častější je výskyt nemoci na podzim a v zimě, u nosnic na konci snáškového období. Holubi se obvykle nakazí při vzájemném kontaktu na závodech, výstavách nebo při transportech. U krůt byla prokázána možnost přenosu při umělé inseminaci.\n\nVirus neštovic vykazuje určitý stupeň hostitelské specifity. Některé kmeny jsou patogenní pro více hostitelských druhů, jiné jsou specifikovány pouze na určitého hostitele nebo mají omezený počet hostitelů. Kanáři jsou vysoce vnímaví na kanáří kmeny, zatímco proti infekci krůtím, slepičím či holubím typem viru jsou rezistentní. Podobně holubí virus je silně patogenní pro holuby, ale u krůt a slepic vyvolává pouze mírné infekce. Kachny jsou vnímavé na krůtí neštovice, zatímco slepičí virus je pro ně nepatogenní. Izoláty z divoce žijících ptáků mají variabilní patogenitu pro drůbež.\n\nNeštovice se vyskytují u ptáků bez ohledu na věk i pohlaví; u drůbeže je častější výskyt u pohlavně dospělých jedinců.\n\nInkubační doba při přirozené infekci se pohybuje mezi 4-14 dny u kura domácího, krůt a holubů; u kanárů činí asi 4 dny.\n\nOnemocnění může probíhat ve formě kožní, slizniční nebo smíšené. Jako další možná forma neštovic byla popsána infekce nazálních dutin, klinicky připomínající hemofilovou rýmu. Existují také latentní infekce. Průběh je obvykle chronický; k promoření hejn dochází během 1-3 měsíců. Nemocnost je rozdílná, podle virulence viru a zoohygienických podmínek chovu. Mortalita při kožní formě je nižší než při formě slizniční, která je často komplikována sekundárními bakteriálními infekcemi a kdy úhyny mohou dosahovat až 50 %. U nosnic klesá snáška, u násadových vajec oplozenost i líhnivost.\n\n\n\n\nPitevní nález odpovídá klinickému obrazu. Při generalizované formě se zjišťují dystrofické a nekrotické změny na játrech, případně myokardu. Mikroskopicky se prokazuje difteroidní zánět sliznic, ložisková hyperplazie buněk epidermis s nálezem cytoplasmatických inkluzí (Bollingerova tělíska).\n\nDiagnóza neštovic se stanovuje podle klinických, patologických a histologických změn (nález inkluzí), případně laboratorně izolací a identifikací původce.\n\nDifteroidní formu neštovic s respiračními příznaky nutno odlišit od jiných respiračních onemocnění, zejména od infekční laryngotracheitidy, která je vyvolávánaherpesvirem produkujícím intranukleární inkluze. Podobné změny také způsobuje nedostatek kyseliny pantotenové, biotinu a mykotoxin T-2.\n\nSlizniční změny u holubů nutno odlišit od trichomonózy (mikroskopické vyšetření nebo kultivace). Dále je nutné vzít v úvahu kandidózu, favus, aspergilózu, hypovitaminózu A, u holubů infekce holubím herpesvirem. U amazoňanů existuje tracheitida vyvolávaná herpesvirem. Při kožní formě neštovic je nutné odlišit poranění kůže (hřebínku).\n\nKauzální terapie neštovic neexistuje. K potlačení sekundárních bakteriálních infekcí se používají antibiotikum nebo chemoterapeutika, zvyšuje se přívod vitamínu A; jednotlivá zvířata v malých chovech lze ošetřit lokálně. Prevence spočívá především v hygieně a sanitaci prostředí a ochraně chovů před zavlečením infekce. V ohrožených oblastech se chovy vakcinují. Nejčastěji se používají vakcíny obsahující slepičí nebo holubí typ viru. Úspěšnost vakcinace je nutné kontrolovat. Podle zákona o veterinární péči č. 166/1999 Sb. představují neštovice ptáků nebezpečnou nákazu.\n\nU pštrosů se používají lokálně antibiotika, podpůrná léčba a zvýšený přívod tekutin. Nemocná zvířata se izolují od ostatních. V endemicky postižených oblastech se používají komerční vakcíny pro drůbež s holubím nebo slepičím kmenem viru, aplikované v 2. týdnu věku metodou wing-web. V odchovnách pštrosích kuřat se doporučuje kontrolovat výskyt komárů.\n\nU volně žijícího ptactva mají vyšší náchylnost k ptačím neštovicím sýkory koňadry. V případě zvýšeného výskytu ptáků s neštovicemi u krmítka je třeba přestat s přikrmováním a odstranit další zařízení, kde dochází k jejich kontaktu (např. ptačí napajedla), aby se nemoc dále nešířila.\n\n"}
{"id": "526134", "url": "https://cs.wikipedia.org/wiki?curid=526134", "title": "Filip Rajmont", "text": "Filip Rajmont\n\nFilip Rajmont (* 9. září 1977 Praha) je český herec a dabér. \n\nVystudoval DAMU, obor herectví. V roce 2000 nastoupil do angažmá Klicperova divadla v Hradci Králové. Od roku 2005 byl \"na\" \"volné noze\" a spolupracoval s řadou divadel, např. Národní divadlo, Divadlo pod Palmovkou, Divadlo Komedie, Viola, aj.\n\nOd roku 2010 je členem Činohry Národního divadla.\n\nV televizi se proslavil rolí Oskara Prokeše v seriálu \"Velmi křehké vztahy\" (TV Prima). Také ztvárnil postavu Martina Nováka v seriálu \"Nováci\" a učitele Otu Puklického v seriálu \"Ulice.\"\n\nPravidelně moderuje hudebně zábavný pořad \"Barování se Sandrou Novákovou v Malostranské besedě\". \n\n"}
{"id": "526138", "url": "https://cs.wikipedia.org/wiki?curid=526138", "title": "Čichtice", "text": "Čichtice\n\nČichtice je vesnice, část města Bavorov v okrese Strakonice. Nachází se asi 2,5 km na jih od Bavorova, nad pravým břehem Zlatého potoka. Je zde evidováno 88 adres. V roce 2011 zde trvale žilo 99 obyvatel.\n\nČichtice je také název katastrálního území o rozloze 7,11 km.\n\nV katastrálním území Čichtice se nacházejí rybníky Bašta, Hluboký, Lhotovský, Březovík, Malý Nadýmač, Velký Nadýmač a Blaňov.\n\nPrvní písemná zmínka o vesnici pochází z roku 1359.\n\n\n\n"}
{"id": "526139", "url": "https://cs.wikipedia.org/wiki?curid=526139", "title": "Tourov", "text": "Tourov\n\nTourov je malá vesnice, část města Bavorov v okrese Strakonice. Nachází se asi 3 km na západ od Bavorova. Je zde evidováno 18 adres. V roce 2011 zde trvale žilo patnáct obyvatel.\n\nTourov je také název katastrálního území o rozloze 3,44 km².\n\nPrvní písemná zmínka o vesnici pochází z roku 1359, kdy se připomíná Lipold z Tourového (předek rodu Kraselovských z Kraselova). Na počátku 15. století se po vsi píše Hrzek z Tourového (předek rodu Budkovských z Budkova), dále také Hynek z Tourového – odlišného erbu od předchozích. Roku 1420 je uváděn v nedaleké Volyni zdejší farář Mikuláš z Tourové, který byl proboštem pražské metropolitní kapituly pověřen správcovstvím zdejšího církevního zboží. Od roku 1452 se v Tourově vyskytuje rod Želízků z Tourového (Jan a Petr z Tourového), který sídlil na zdejší tvrzi snad do počátku 16. století. V roce 1468 se na části vsi uvádí Václav (Vlášek) z Miloňovic. Tuto část vsi pak v roce 1516 držel Hynek z Dráchova sezením v Tourovém. Jeho potomci Jindřich a Beneš prodali zdejší poplužní dvůr kmetcí zemanovi Šimonovi z Javornice. V roce 1550 se uvádí v Tourově svobodník/zeman Jiří Šrámek z Tourového, roku 1605 jeho potomek Jan Šrámek z Tourového, k roku 1612 pak Jakub Šrámek, který byl v roce 1654 v berní rule uváděn spolu se svým poddaným Jakubem Květanem (Květoněm) a svobodníkem Janem Zemanem z Javornice mezi tzv. „many Eggenbergskými“. K roku 1664 jeho svobodný dvůr získali Eggenbergové a připojili jej k panství Helfenburg (Netolice). Bratr Jakuba Šrámka, Bartoloměj Šrámek, se uvádí v nedaleké vsi Záluží, na pozdějším statku čp. 4, kde založil další rodovou větev. Ze stejné vsi pochází také rod Štěpánků z Tourového.\n\n\n\n \n"}
{"id": "526140", "url": "https://cs.wikipedia.org/wiki?curid=526140", "title": "Útěšov", "text": "Útěšov\n\nÚtěšov je malá vesnice, část města Bavorov v okrese Strakonice. Nachází se asi 2,5 km na severozápad od Bavorova. Je zde evidováno 30 adres. V roce 2011 zde trvale žilo 35 obyvatel.\n\nÚtěšov je také název katastrálního území o rozloze 3,88 km.\n\nPrvní písemná zmínka o vesnici pochází z roku 1334.\n\n"}
{"id": "526141", "url": "https://cs.wikipedia.org/wiki?curid=526141", "title": "Quartier Necker", "text": "Quartier Necker\n\nQuartier Necker (\"čtvrť Necker\") je 58. administrativní čtvrť v Paříži, která je součástí 15. městského obvodu. Má nepravidelný půdorys a rozlohu 157,8 ha. Její hranice tvoří ulice \"Rue de la Procession\", \"Rue Cambronne\" a \"Rue Mademoiselle\" na jihozápadě, \"Rue de la Croix Nivert\" na západě, \"Avenue de Suffren\", \"Rue Pérignon\", \"Avenue de Saxe\", \"Rue de Sèvre\" a \"Boulevard du Montparnasse\" na severu a \"Rue du Déppart\", \"Rue Commdt René Mouchotte\" a \"Rue Vercingétorix\" na východě.\n\nČtvrť byla pojmenována podle nemocnice pro mladistvé \"Hôpital Necker\", kterou založila v roce 1778 Suzanne Curchod (1739-1794), manželka Jacquese Neckera, ministra Ludvíka XVI.\n\nV 60. letech 20. století byla oblast renovována. Bylo postaveno nové Nádraží Montparnasse jako náhrada za původní nevyhovující, a také administrativní Tour Montparnasse. Modernizovány byly i obytné budovy v okolí. V roce 1994 byl na zastřešených železničních kolejích vybudován veřejný park Jardin Atlantique.\n\n"}
{"id": "526156", "url": "https://cs.wikipedia.org/wiki?curid=526156", "title": "Epiglotální souhláska", "text": "Epiglotální souhláska\n\nEpiglotála je typ souhlásky, která je artikulována mezi hrtanovou příklopkou (\"epiglotis\") a aryepiglotickou řasou (\"plica aryepiglottica\"). Jsou poměrně vzácné a v evropských jazycích se vůbec nevyskytují, proto mohou mít evropští lingvisté někdy problémy s jejich identifikací. Vyskytují se převážně v semitských jazycích (v arabštině), v jazycích Britské Kolumbie a v některých kavkazských jazycích. Pomocí mezinárodní fonetické abecedy IPA lze zapsat tři epiglotální souhlásky, totiž epiglotální plozivu ʡ, neznělou epiglotální frikativu ʜ a znělou epiglotální frikativu ʢ. Doložena je také epiglotální vibranta (v dialektech kanadského jazyka haida) a epiglotální verberanta (mezi samohláskami v kušitském jazyce dahalo), ty ale nemají svůj symbol v IPA.\n"}
{"id": "526158", "url": "https://cs.wikipedia.org/wiki?curid=526158", "title": "Team Lotus (2010–2011)", "text": "Team Lotus (2010–2011)\n\nTeam Lotus byl malajsijský závodní tým Formule 1 se sídlem ve Velké Británii, který se účastnil sezón 2010 jako Lotus Racing a 2011 jako Team Lotus. Tým byl potvrzen pro vstup do F1 dne 15. září 2009. Pro rok 2012 došlo přejmenování na Caterham F1 Team.\n\nJméno Lotus se mělo do Formule 1 vrátit v sezóně 2010 jako projekt týmu Litespeed (Formule 3), který získal povolení použít značku Lotus od Davida Hunta, majitele Team Lotus od roku 1995. Litespeedu ale místo ve Formuli 1 nebylo přiděleno. Následně na scénu přišel Tony Fernandes, v té době již jako sponzor zainteresovaný ve Formuli 1, s novým projektem podporovaným malajsijskou vládou a místní automobilkou Proton, která vlastnila i společnost Lotus Cars a díky tomu i přímou možnost využít jméno Lotus. Tentokrát měl tým nést jméno Lotus Racing. A ten už místo ve Formuli 1 získal jako jeden ze tří nových týmů.\n\nŠéfem týmu se stal sám Tony Fernandes, technickým ředitelem Mike Gascoyne a jako sídlo týmu byl zvolen Norfolk ve Velké Británii.\n\nVzhledem k relativně pozdnímu přijetí týmu do soutěže až v září roku 2009 začaly práce na monopostu označeném Lotus T127 pozdě. První test nové formule proběhl již v únoru na okruhu Silverstone. Oficiálně byl vůz představen o tři dny později, 12. února. Dodavatelem motorů byl Cosworth a převodovky tým nakupoval od společnosti Xtrac.\n\nJména jezdců pro první sezónu byla oznámena v prosinci roku 2009, piloty Lotusu se stali Ital Jarno Trulli (přišel z Toyoty) a Fin Heikki Kovalainen (přišel z McLarenu). Jezdecké složení doplnil ještě testovací a rezervní pilot Fairuz Fauzy z Malajsie.\n\nPrvní Grand Prix, které se Lotus Racing zúčastnil byla Grand Prix Bahrajnu, kde byli oba piloti klasifikováni na 15. respektive 17. místě, přestože 17. Trulli závod nedokončil kvůli technickým problémům v posledním kole. I když se Lotusu nepovedlo získat ani jeden bod, nakonec v celkovém pořadí poháru konstruktéru obsadil 10. místo (díky 12. místu Kovalainena z Japonska) před dalšími novými týmy Hispanií a Virginem.\n\n5. října 2010 Lotus oznámil, že uzavřel dohodu s Red Bull Technology na dodávku převodovek a hydrauliky od sezóny 2010. Do týmu pak s vývojem auta přišlo pomoci několik zaměstnanců Force Indie. 24. října tým potvrdil stavbu aerodynamického tunelu ve svém britském sídle. Při Grand Prix Velké Británie 2010 pak Lotus oznámil, že pro sezónu 2011 dojde k přejmenování týmu na Team Lotus a že novým dodavatelem motorů se stane Renault. Nové auto, Lotus T128, bylo představeno 31. ledna 2010.\n\nV březnu Lotus představil Luize Raziu a Davida Valsecchiho (piloty sesterského týmu AisAsia z GP2) jako rezervního respektive testovacího pilota, kteří měli nastoupit do několika pátečních tréninků. O pár dní později se k nim přidal Karun Chandhok. Závodními piloty zůstala dvojice Trulli—Kovalainen\n\nI když T128 představoval značný pokrok oproti svému předchůdci, Lotusu se nepodařilo dotáhnout se na zaběhlejší týmy a znovu tak skončil na 10. mstě s nula body v poháru konstruktérů před Hispanií a Virginem.\n\nTým Lotus Racing původně získal licenci k použití jména Lotus od společnosti Group Lotus (mateřská společnost Lotus Cars), kterou vlastnil Proton. Tato licence však byla Group Lotus odvolána v září 2010 po dohodě s Protonem, oficiálně jako důvod uvedl \"zřejmé a vytrvalé porušení licence\" týmem Lotus Racing.\n\n24. září 2010 Tony Fernandes oznámil, že získal právo k použití jména Team Lotus, které odkoupil od Davida Hunta. Hunt toto jméno vlastnil od roku 1994, kdy se původní Team Lotus Colina Chapmana ocitl v bankrotu. Současně tak Lotus Racing dostal nové jméno Team Lotus pro sezónu 2011.\n\nO tři dny později přišel Proton s vyjádřením, že Lotus Cars vlastní veškerá práva ke značce Lotus ve všech automobilových doménách, včetně Formule 1, a tedy že Fernandes nemůže využít jméno Team Lotus koupené od Hunta. Lotus Cars podnikl právní kroky proti Fernandesovi, který údajně nemohl koupit práva od Hunta, protože ten nikdy nebyl v pozici, kdy by je mohl někomu prodat. Objevili se spekulace, že se Lotus Cars snaží zabránit Fernandesovi používat jméno Lotus, protože sama automobilka se chystá ke vstupu do Formule 1. V prosinci 2010 pak Group Lotus oznámila nákup podílu v týmu Renault F1, jehož sponzorem pro sezónu 2011 se stala. Ten se tak přejmenoval na Lotus-Renalt GP. V soutěži tak v roce 2011 působily dva týmy jménem Lotus, navíc oba s motory Renault.\n\n23. prosince pak Clive Chapman, syn Colina Chapmana, vyjádřil jménem celé rodiny jednoznačnou podporu skupině Group Lotus v pokračujícím sporu. Současně prohlásil, že by byl rád, kdyby ve Formuli 1 nestartoval žádný tým s název \"Team Lotus\".\n\nV lednu 2011 určil Vrchní soud v Londýně (High Court of Justice) datum pro soudní přelíčení na 21. března. Spor se však neměl vést o vlastnictví jména Lotus, ale o ukončení dohody mezi Group Lotus a Fernandesem, který tvrdil, že ukončení bylo protiprávní. Spor o vlastnictví jména se vedl později téhož roku.\n\nPři představení Renaultu R31 ve Španělsku se šéf Lotus-Renault GP nechal slyšet, že předmětem sporu je ve skutečnosti odměna z televizních práv, kterou jednotlivé týmy Formule 1 dostávají za umístění v předchozí sezóně. Pokud by Fernandes musel svůj tým přejmenovat, tato prémie by propadla.\n\nDne 27. května 2011 rozhodl Vrchní soud, že tým Tonyho Fernandese bude moci nadále nést jméno a logo Team Lotus a potvrdil tak platnost nákupu jména od Hunta. Soud současně rozhodl, že Group Lotus má výsadní právo na značku a logo Lotus stejně tak jako původní černo zlaté zbarvení, se kterým může vstoupit do Formule 1. Team Lotus měl zaplatit odškodnění Group Lotus za poručení licence za sezónu 2010, kdy se tým jmenoval Lotus Racing.\n\nTeam Lotus se nakonec pro sezónu 2012 dočkal další změny jména, když Fernandes odkoupil automobilku Caterham Cars a tým přejmenoval na Caterham F1 Team.\n\nTučně – Pole position\n\"Kurzívou\" – Nejrychlejší kolo závodu\n"}
{"id": "526162", "url": "https://cs.wikipedia.org/wiki?curid=526162", "title": "Epiglotální ploziva", "text": "Epiglotální ploziva\n\nEpiglotální ploziva je souhláska, vyskytující se v agulštině (Dagestán) a v jazyce dahalo (Keňa). V IPA má číslo 173, její symbol je odvozen od symbolu rázu (glotální plozivy) přeškrtnutím.\n\n"}
{"id": "526164", "url": "https://cs.wikipedia.org/wiki?curid=526164", "title": "Kolyma (silnice)", "text": "Kolyma (silnice)\n\nSilnice Kolyma ( , Federální silnice M56 „Kolyma“), nazývaná také Cesta kostí, je spojnicí města Jakutsk a Magadan v Rusku.\n\nTato cesta byla postavena za Stalinovy vlády jako spojnice mezi velkými městy Jakutsk a Magadan. Ve skutečnosti však nezačíná v Jakutsku, ale v městě Nižnij Besťach, který je na východním břehu řeky Leny. Jakutsk leží na západním břehu a dosud zde neexistuje žádný most. Řeka, která zde má šířku i 17 km, v zimě zamrzá a v létě zde fungují trajekty. Nyní se cesta rozděluje na starou a novou část a to u již vysídlené osady Kjubjume, kde původní cesta vede přímo přes pláně. Novější, která byla dříve používána jen jako „zimník“ (cesta po které se jezdí jen za sněhu a ledu, kdy zamrznou řeky a močály) je nyní přestavěna doslova na štěrkovou dálnici a opatřena betonovými mosty.\n\nStará cesta se začala stavět v roce 1932 a její stavba pokračovala až do roku 1975. Jako pracovní síly byli použiti vězni z pracovních táborů a okolních gulagů, kterými byla tato oblast proslulá. Na tisíce těchto vězňů zemřelo při výstavbě cesty, které se začalo říkat „Daroga na kostiach“ (cesta kostí). Až v roce 1996 byl v Magadanu slavnostně odhalen pomník Maska smutku, který vzdává čest všem padlým.\n\nPůvodní varianta byla jediná suchozemská cesta v této oblasti. I poté co „Trassu“ (Cestu), jak ji místní jednoduše nazývali, protože nepotřebovala žádné jiné jméno, postavili, zůstává hlavní způsob přepravy zboží do Magadanu lodní doprava a v osobní dopravě převažují letadla. Po dokončení nové trasy (2010), by mělo být cestování pohodlnější.\n\nKolymská dálnice měří 1826 km (Jakutsk-Tomtor-Magadan), je tvořena hlínou, kamením a štěrkem, které vězni systematicky vršili na sebe. Vede přes horskou pláň, na které v zimě teploty místy klesají až na -71.2 °C, jako tomu je v nejstudenější osídlené vesnici Tomtor. Teplotní výkyvy, nestabilní močálové podloží, řeky a potoky silnici poškozují. Mosty na této cestě buď nejsou, nebo jsou dnes už nesjízdné a poničené, cesta je v havarijním stavu. Magadanský region navíc svou část staré cesty již neopravuje a ta je neprůjezdná. Dokonce v polovině roku 2007 byla uzavřena (sjízdná je jen do Tomtoru). Doprava zde byla odkloněna na novou trasu.\n\nPo pádu sovětské vlády se tato cesta stala výzvou pro motorkáře. Jako první jí v roce 1995 projel britský tým Mondo Enduro. Dále Nor Helge Pedersen a Simon Milward v roce 2001. Ewan McGregor a Charley Boorman na své cestě okolo světa v roce 2004 s filmovým štábem a doprovodným týmem pod názvem \"Long Way Round: Chasing shadows across the world\". Bohužel se jim nepodařilo projet celou tuto trasu na motorkách a museli se vydat pro pomoc, tedy konvoj ruských náklaďáků, které je převezly přes řeky. O této akci byl natočený seriál a napsána kniha. V roce 2004 v zimě ji ještě projeli Alastair Humphreys a Rob Lilwall. Několik motorkářů bylo i z Česka.\nV zimě roku 2010 absolvovali tuto silnici a část Tenkinské trasy autostopem Dalibor Beneš a Petr Sedláček. \n\n"}
{"id": "526177", "url": "https://cs.wikipedia.org/wiki?curid=526177", "title": "Mohammad Razigul", "text": "Mohammad Razigul\n\nMohammad Razigul (* 1942) je bývalý afghánský zápasník, účastník letních olympijských her 1988 v Soulu, kde ve volném stylu do 48 kg vypadl ve třetím kole.\nV prvním kole porazil Gunawana z Indonésie, ve druhém podlehl celkově bronzovému Karamčakovovi ze Sovětského svazu a ve třetím celkově stříbrnému Conovi z Bulharska.\n\n"}
{"id": "526186", "url": "https://cs.wikipedia.org/wiki?curid=526186", "title": "Mistrovství Evropy v rychlobruslení", "text": "Mistrovství Evropy v rychlobruslení\n\nMistrovství Evropy v rychlobruslení je rychlobruslařská soutěž každoročně pořádaná Mezinárodní bruslařskou unií. Závodí se ve víceboji (klasickém a sprinterském), nebo na jednotlivých tratích.\n\nPrvní evropský vícebojařský šampionát pro muže se konal v roce 1893 a předcházela mu dvě neoficiální mistrovství v letech 1891 a 1892. V dalších desetiletích se závody neuskutečnily pouze v období první a druhé světové války. Mistrovství Evropy pro ženy se pořádá od roku 1970 s přestávkou v letech 1975 až 1980, kdy se kvůli malému zájmu neuskutečnila. Až do roku 1989 se mužský i ženský šampionát konal místem i časem nezávisle na sobě, teprve od roku 1990 jsou pořádána společná mistrovství Evropy. Od konce 19. století do druhého desetiletí 21. století se závodilo pouze v klasickém víceboji.\n\nOd roku 2017 jsou v lichých letech pořádány závod v klasickém a ve sprinterském víceboji, v sudých letech, počínaje rokem 2018, potom závody na jednotlivých tratích.\n"}
{"id": "526187", "url": "https://cs.wikipedia.org/wiki?curid=526187", "title": "Muzealizace", "text": "Muzealizace\n\nPojmem muzealizace se obecně rozumí vyjmutí předmětu, který prokazuje nějaké kulturní hodnoty tj., že je důležitým dokladem historického vývoje národa, společnosti nebo přírody, a proto je pro své hodnoty vyjmut z reality původní a umístěn do nové uměle vytvořené reality v muzeu, aby zde tuto skutečnost dokumentoval.\nMuzejní sbírkový předmět vzniká muzealizací,tj. procesem odborných aktivit,kterým se předmět muzejní povahy mimo muzeum mění,na sbírkový doklad jako součást muzejních sbírek.\n\nProces muzealizace je rozdělen do tří fází, které v sebe kontinuálně přecházejí a jsou jimi selekce, tezaurace a prezentace. Tyto tři fáze lze dále podrobněji rozvést a popsat v dalších úkonech. Vytipování předmětu, selekce, preparace, konzervace, evidence, vědecký popis, vystavení v expozici. \n\nPři procesu muzealizace se zaměřujeme na hmotné i nehmotné předměty. Nedokumentuje pouze minulost, ale i přítomnost, protože při zachovávání předmětu nejde jen o předmět jako takový, ale o zachycení kontextů, které nám může poskytnou a díky kterým dokážeme předmět lepé pochopit např. jak byl předmět užíván a k čemu sloužil. Proto je nezbytně nutné aby při dokumentaci současnosti bylo zachyceno co nejvíce skutečností jako jsou postup výroby, složení hlavně u předmětu, které mají omezené datum trvanlivosti atd. V současnosti existují muzea, kde jsou např. zachyceny pokoje bytů ze 70. let, které jsou záměrně zachyceny ve stavu běžného denního užívání, aby to pomohlo v budoucnosti lepšímu pochopení návštěvníka při pohledu na život lidí v 70. letech 20. století. Dokumentovat současnost by se měla už jen z toho důvodu, že můžeme zachytit kontexty, které při dokumentaci minulosti zachytit nemůžeme, jelikož jsou již nenávratně ztraceny.\n\nMuzealizace je muzeální osvojování skutečnosti. Nezaměřuje se pouze na věci jako takové, ale je podmiňováno paměťovou kulturní hodnotou skutečnosti. To vede k úsilí zachovat proti přirozenosti změny a zániku svědky a reprezentanty této hodnoty.\n\nMuzealizace transformuje skutečnost na novou kulturní metaskutečnost.\n\nMuzealizace skutečnosti, tj. to, co podmiňuje, že něco má a něco nemá pro člověka a společnost určitou muzeální respektive kulturně-paměťovou hodnotu.\nTuto muzealizaci nelze však chápat pouze jako vztah minulosti a přítomnosti, či pouze jako faktor času, ale jako projev obecné lidské tendence uchovat proti přirozenosti změny a zániku takové prvky objektivní reality, které reprezentují různé kulturní hodnoty, které člověk potřebuje jako věcnou paměť ve svém vlastním zájmu, jako kulturní bytosti. Muzealizaci proto pojímám jako spontánní osobité osvojování a ozvláštňování jak přírodní, tak lidské skutečnosti (STRÁNSKÝ, 2000).\nNěkdy se také pojem muzealizace podřazuje pod termín přírodní a kulturní dědictví, toto srovnání však není zcela objektivní, protože oproti méně pasivnímu přístupu pojmu přírodní a kulturní dědictví, má muzealizace přístup aktivnější.\nMuzealizace nám dává určitou kulturní paměť předmětu, ze které se postupem času vytváří kulturní dědictví.\n\n"}
{"id": "526191", "url": "https://cs.wikipedia.org/wiki?curid=526191", "title": "Ferenc Szálasi", "text": "Ferenc Szálasi\n\nFerenc Szálasi (6. ledna 1897, Košice – 12. března 1946, Budapešť) byl maďarský politik a vůdce pronacistické Strany Šípových křížů. \n\nOd 16. října 1944 do března 1945 byl s titulem \"Vůdce národa\" (hlava státu a premiér v jedné osobě) představitelem Vlády národní jednoty. Během této vlády přišla o život asi polovina z celkového počtu 200 000 členů budapešťské židovské komunity. Více než 80 000 Židů, včetně žen, dětí a starců, bylo deportováno do koncentračních táborů. Vláda přestala existovat dne 28. března 1945. O den později nalezli všichni členové vlády útočiště v Třetí říši, kde byli zajati a předáni zpět do Maďarska k lidovému soudu. Szálasi byl souzen za zločiny proti státu, proti lidskosti a válečné zločiny. Popraven dne 12. března 1946.\n\n"}
{"id": "526192", "url": "https://cs.wikipedia.org/wiki?curid=526192", "title": "Mohammad Taj", "text": "Mohammad Taj\n\nMohammad Taj (* 1942) je bývalý afghánský zápasník, účastník letních olympijských her 1988 v Soulu, kde ve volném stylu v polotěžké váze vypadl ve třetím kole.\nV prvním kole podlehl Türkkayovi z Turecka, ve druhém Guèyovi ze Senegalu a ve třetím porazil Deskoulidise z Řecka.\n\n"}
{"id": "526193", "url": "https://cs.wikipedia.org/wiki?curid=526193", "title": "Jim DeMint", "text": "Jim DeMint\n\nJames Warren DeMint (* 2. září 1951) je americký politik, od roku 2005 americký senátor za Jižní Karolínu. V letech 1999 až 2005 působil za Jižní Karolínu ve Sněmovně reprezentantů.\n\nJim DeMint je členem Republikánské strany a v jejím rámci patří mezi hodnotově konzervativní a ekonomicky pravicové politiky. V republikánských senátních primárkách v roce 2004 porazil bývalého guvernéra Davida Beasleyho, známého svým odstraněním vlajky Konfederace z jihokarolínského Capitolu, v samotných volbách pak demokratickou kandidátku Inez Tenenbaum. Ve volbách v roce 2010 svůj mandát úspěšně obhájil. Jeho demokratickým protikandidátem byl Alvin Greene.\n\n"}
{"id": "526196", "url": "https://cs.wikipedia.org/wiki?curid=526196", "title": "Ali Dad", "text": "Ali Dad\n\nAli Dad (* 1964) je bývalý afghánský zápasník, účastník letních olympijských her 1988 v Soulu, kde ve volném stylu do 62 kg vypadl ve třetím kole.\nV prvním kole podlehl Skubaczovi z Polska, ve druhém porazil Oportu z Panamy a ve třetím podlehl Lehtovi z Finska.\n\n"}
{"id": "526201", "url": "https://cs.wikipedia.org/wiki?curid=526201", "title": "Teias", "text": "Teias\n\nTeias (†552) byl posledním králem Ostrogótů sídlících v první polovině 6. století na Apeninském poloostrově. První zmínky o jeho osobě pochází z období, kdy byl jedním z nejschopnějších válečníků krále Totily, po jehož smrti byl zvolen jako nový ostrogótský panovník. Jediné historické důkazy o jeho životě pochází z pera byzantského historika a Teiova současníka Prokopia z Kaisareie.\n\nPrvní písemná zmínka o Teiově osobě pochází z období, kdy byl jedním z nejschopnějších válečníků krále Totily. Ten ho počátkem roku 552, při ofenzivě římského vojska vedeného vojevůdcem Narsem, pověřil velením elitního sboru, jenž měl v okolí města Verony ztížit nepřátelské armádě průchod, a pokud by to bylo možné, nedovolit jí postup podél Jaderského moře vůbec. I přes veškerou snahu však Teias neuspěl a Narsovu vojsku se podařilo dostat dál do italského vnitrozemí. Teias proto odvedl své muže zpět k Totilovi a v řadách jeho armády se účastnil bitvy u Tagin. Po drtivé porážce uprchl se zbytky rozprášených Ostrogótů přes řeku Pád k městu Ticinum. Zde byl zvolen novým gótským králem a navíc se mu podařilo zmocnit části pokladu, který v Ticiniu uložil Totila. Ihned po volbě začal shromažďovat novou armádu a snažil se získat přátelství Franků. Ti však o spojenectví nejevili zájem. Když se o této aktivitě dozvěděl Narses, pověřil velitele Valeriana hlídkováním podél řeky Pád, aby Gótům ztížil jejich záměry. Sám s částí armády vyrazil proti Římu, jenž zanedlouho dobyl. Teiovi se mezitím podařilo nalézt Totilova rukojmí, kterými bylo tři sta synů předních obyvatel většiny italských měst a všechny je nechal popravit.\n\nJelikož Teias neuspěl v jednání s Franky, rozhodl se vytáhnout na pomoc posádce obležené tvrze v kampánských Cumách, kde byla uložena další velká část Totilova pokladu. Narses proti ostrogótskému panovníkovi vyslal velitele Ioanna a Filimutha s rozkazy napadat při přesunech gótské jednotky. Teias však zvolil delší trasy pochodu a podařilo se mu projít do Kampánie aniž by se střetl s nepřítelem. Narses tedy shromáždil rozptýlené oddíly a vydal se proti Gótům do této provincie. Obě vojska se proti sobě utábořila poblíž hory Vesuv, každá na jedné straně řeky Drakon. Gótové obsadili jediný most u jehož úpatí vystavěli dřevěné věže. Proviant si přiváželi po moři. Společně s Římany pak setrvali na svých pozicích v nečinnosti po celé dva měsíce. Teprve po uplynutí této doby se Římanům pomocí zrady podařilo zmocnit Gótského loďstva a odříznout Teiovy muže od zásobování. Gótský král tedy ustoupil k blízké hoře jménem Mons Lactarius, kde však mužstvo začalo trpět ještě větším hladem než na pobřeží. Někdy v průběhu října 552 se tedy rozhodl vést své vojáky do nečekaného protiútoku. Bitva se však nevyvíjela podle předpokladů Římanů. Gótové bojovali, i přes smrt svého vůdce, až do večera a stejně tak do večera příštího dne. Teprve třetího rána vyslali k Narsovi své vyjednavače, kterým se pro ně podařilo dohodnout svobodný odchod z italského území.\n\n"}
{"id": "526205", "url": "https://cs.wikipedia.org/wiki?curid=526205", "title": "Rodokmen Masarykových", "text": "Rodokmen Masarykových\n\nToto je rodokmen rodiny prvního československého prezidenta Tomáše Garrigua Masaryka:\n\nMichal Masarik (12. 1. 1711 Radimov – † ?) ∞? Kateřina (* ? Radimov – † ?) \n\n"}
{"id": "526209", "url": "https://cs.wikipedia.org/wiki?curid=526209", "title": "Skleroprotein", "text": "Skleroprotein\n\nSkleroprotein je označení pro jakýkoliv protein přibližně vláknitého tvaru, je to tedy opak globulárních proteinů (sferoproteinů). Jsou nerozpustné ve vodním prostředí a patří k nim například keratin či fibroin. Často se podílí na stavbě cytoskeletu (intermediární filamenta, mikrofilamenta).\n\n"}
{"id": "526211", "url": "https://cs.wikipedia.org/wiki?curid=526211", "title": "Bitva u Znojma", "text": "Bitva u Znojma\n\nBitva u Znojma je jedna ze čtyř bitev (bitva u Slavkova, bitva u Štoků, bitva u Znojma, bitva u Chlumce), svedených na území současné České republiky během napoleonských válek. Ukončila válku Francie a páté koalice. Tuto válku rozpoutalo Rakouské císařství, které chtělo využít nasazení francouzské armády ve válce ve Španělsku a také počínajícího pangermánského hnutí v německých státech.\n\nVálku zahájilo Rakouské císařství 10. dubna 1809 vpádem do Bavorska. Francouzi byli zpočátku zaskočeni a ustupovali, Napoleon ale dokázal reagovat rychle a mezi 19. a 22. dubnem zasadil Rakušanům po landshutském manévru řadu porážek. Poté ustoupila rakouská armáda vedená arcivévodou Karlem do Čech a Francouzi mohli bez problému obsadit 13. května Vídeň.\n\nZnepřátelená vojska se nacházela na protilehlých březích Dunaje a aby mohl konflikt pokračovat, bylo nutné řeku překročit. Napoleon se o to pokusil 20. května, byl ale v bitvě u Aspern vůbec poprvé ve své kariéře poražen. Úspěšný byl teprve druhý pokus 4. července, kdy si Francouzi vynutili přechod a po bitvě u Wagramu donutili armádu arcivévody Karla k ústupu na Moravu. V těchto dvou krvavých bitvách ztratili Francouzi 56 000 mužů a Rakušané 46 000.\n\nRakouská armáda byla sice poražena, ne však zničena. Ustupovala do Čech s Francouzi v patách. Arcivévoda Karel se je pokusil u Znojma zdržet, aby získal čas. Bitvu měl svést Záložní sbor, tvořený elitními granátnickými prapory. Jeho jednotky byly rozmístěny takto – brigáda generála Steyera obsadila výšiny u Dobšic, brigády generálů Murraye a Hammera se rozestavily mezi Dobšicemi a Suchohrdly, Mervillova brigáda měla hájit most u Oblekovic. \n\nFrancouzské jednotky XI. sboru generála Marmonta se objevily na východ od Znojma 11. července 1809. Tento sbor tvořili nejenom Francouzi, ale i Bavoři pod vedením generálmajora Franze von Minucci (zastupujícího generála von Wrede, který byl zraněn u Wagramu). Generál Marmont, blízký Napoleonův spolupracovník, toužil po hodnosti maršála a protože se domníval, že mu v cestě stojí jen slabý zadní voj, zaútočil.\n\nNejtěžší boje se rozhořely u Dobšic, které byly během jednoho dne pětkrát dobyty a znovu ztraceny, aby je nakonec ovládli Francouzi. Bojovalo se i u Suchohrdel, kde se utkala jezdecká divize generála Montbruna s kyrysníky a hulány knížete Schwarzenberga. Z urputných bojů bylo zřejmé, že Marmont nenarazil na slabý vojenský odřad, ale na silné uskupení jednotek. Proto se snažil povolat posily. Napoleon byl sice s chováním svého generála hrubě nespokojen, ale pomoci mu musel. Do bitvy se moc nechtělo ani arcivévodovi Karlovi, který se již od 9. července snažil kontaktovat Napoleona s nabídkou příměří. Jeho vyslanec kníže Liechtenstein k němu ale dorazil až 11. července, tedy v době, kdy boje už probíhaly.\n\nRáno 12. července se objevily francouzské posily, ke Znojmu spěchal sbor maršála Massény. Tím Francouzi získali výraznou převahu a zahájili masivní útok. Obsadili důležitý most v Oblekovicích a postupovali přes Loucký klášter ke Znojmu. V té chvíli se spustila obrovská průtrž mračen, která další akce zastavila. Během vynucené přestávky se většina francouzských vojáků opila a byla následně překvapena protiútokem rakouských granátníků. Od porážky je zachránil jen protiútok francouzských kyrysníků, kteří se dostali až ke Znojmu.\n\nKolem čtvrté hodiny odpolední se k bojišti blížily i sbory generála Oudinota a císařská garda. Francouzi měli obrovskou přesilu, přesto Napoleon útok zastavil. Důvody, proč to udělal, nikdy dostatečně nevysvětlil, obecně se soudí, že v této chvíli už v něm převažoval státník nad vojevůdcem. Snad to dokumentuje i věta, kterou si zapsal krátce po bitvě: \"„Bitva se má svést, až když už nelze čekat žádnou šťastnou změnu, neboť svoji podstatou je osud bitvy vždy nejistý.“\"\n\n"}
{"id": "526213", "url": "https://cs.wikipedia.org/wiki?curid=526213", "title": "Ahmad Nasir", "text": "Ahmad Nasir\n\nAhmad Nasir (* 1963) je bývalý afghánský zápasník, účastník letních olympijských her 1988 v Soulu, kde ve volném stylu do 52 kg vypadl ve třetím kole.\nV prvním kole porazil Tutsche ze Západního Německa, ve druhém podlehl Jong-Oovi z Jižní Koreje a ve třetím pozdějšímu olympijskému šampionovi Satoovi z Japonska.\n\n"}
{"id": "526217", "url": "https://cs.wikipedia.org/wiki?curid=526217", "title": "Hulman posvátný", "text": "Hulman posvátný\n\nHulman posvátný (\"Semnopithecus entellus\") je úzkonosý primát z čeledi kočkodanovití. Tento druh je tvořen sedmi poddruhy.\n\nJsou to opice, které mají jeden z největších areálu rozšíření. Vyskytují se od mořské hladiny až po nadmořské výšky nad 4000 m. Žijí v Indii, na Srí Lance, v Pákistánu, Bangladéši, Barmě, Nepálu, Bhútánu a v Číně. Obývají tropické i subtropické lesy, lesy mírného pásu, vysokohorské lesy i lidmi obydlené oblasti.\n\nPatří k větším druhům opic, samci dosahují délky až 80 cm a hmotnosti 18 kg, samice 70 cm a 11 kg. Jejich ocasy mají okolo 1 metru. Mívají srst barvy stříbrošedé, břidlicové nebo světle béžové, to podle poddruhu i podle stáří. Obličej a uši mají černé všichni, konce končetin a ocas jen někteří. Vždy mají na čele dopředu směřující kartáč srsti, který tvoří jakési mohutné obočí. Palce na končetinách jsou dlouhé, ostatní prsty krátké. Břicho je mírně vypouklé.\n\nJejich hlavni potravou jsou listy, květy a pupeny stromů a keřů, mimo to žerou i vodní rostliny, ovoce nebo plody planých rostlin i plody užitkových rostlin lidmi vypěstované. Příležitostně také sežerou drobné bezobratlé i obratlovce, pochutnají si také na vejcích ptáků.\n\nHulman posvátný je denní živočich, žije na stromech i na zemi, rád se zdržuje v blízkosti vody, přednost dává kamenitým nebo skalnatým terénům. Nocují vždy v korunách stromů. Jsou poměrně hluční, rozeznáváme u nich 16 různých hlasových projevů.\n\nSdružují se do tlup o velikosti až 120 jedinců. Tlupy se řídí se pevným sociálním systémem a zvířata jen velmi zřídka přecházejí z jedné tlupy do druhé. Jsou dobrými skokany, skáčí i na vzdálenosti 10 metrů, skáčou také z velké výšky přímo na zem. Dlouhý ocas používají jako protiváhu při pohybu po větvích stromů.\n\nSamice bývá březí okolo 6 měsíců, poměrně často se rodí i dvojčata. Narozené mládě mívá hmotnost 0,8 až 1,2 kg a samice ho kojí asi 10 až 12 měsíců a dalších 6 až 8 měsíců opatruje. V té době nepřichází do říje. Mnohdy o mládě pečují i jiné samice, které momentálně potomky nemají. Pohlavní dospělost dosahují samci hulmana posvátného asi ve 4 až 5 létech, samice ve 3 až 4 létech. V přírodě se dožívají průměrně 20, v zajetí 25 let.\n\nHlavně v Indie jsou hulmani všeobecně uctíváni, jsou jim dokonce zřizovány chrámy, kde jsou krmení. Lidé jim nikdy neubližují, hulmani často úplně ztrácejí svoji vrozenou plachost a procházejí se i v ulicích velkoměst. Přesto jsou některé poddruhy Hulmana posvátného na pokraji vyhubení.\n\nHulman posvátný je obvykle členěn do těchto poddruhů, jejichž stupeň ohrožení je podle červeného seznamu IUCN klasifikován takto:\n\n"}
{"id": "526221", "url": "https://cs.wikipedia.org/wiki?curid=526221", "title": "Mohammad Shir", "text": "Mohammad Shir\n\nMohammad Shir (* 1942) je bývalý afghánský zápasník, účastník letních olympijských her 1988 v Soulu, kde ve volném stylu do 68 kg vypadl ve druhém kole.\nV prvním kole podlehl Amaraaovi z Mongolska, ve druhém pak celkově bronzovému Carrovi ze Spojených států amerických.\n\n"}
{"id": "526222", "url": "https://cs.wikipedia.org/wiki?curid=526222", "title": "Frankenstein (hrad)", "text": "Frankenstein (hrad)\n\nHrad Frankenstein je zřícenina středověkého hradu, jež se nachází na 370 m vysokém skalním výběžku v německé spolkové zemi Hesensko, asi 5 km jižně od Darmstadtu. Moderní tvrzení, že hrad byl inspirací spisovatelce Mary Shelleyové k sepsání jejího hororového románu Frankenstein není ničím doložené.\n\nHrad Frankenstein nechal před rokem 1250 vybudovat Konrad Reiz von Breubergem a přijal po něm jméno Konrád I. von Frankenstein. První listina z roku 1252, v níž je zmínka o hradu, nese již toto Konrádovo jméno. Konrád I. založil panství Frankenstein, jež podléhalo přímo pod císařskou pravomoc.\nV roce 1292 otevřeli Frankensteinové hrad hrabatům z Katzenelnbogenu a spojili se s nimi.\nV roce 1363 byl hrad rozdělen na dvě části, aby jej mohly současně obývat dvě různé rodiny pánů a rytířů z Frankensteinu.\nPočátkem 15. století došlo k jeho rozšíření a modernizaci. Frankensteinové opět přestali být závislí na hrabatech z Katzenelnbogenu.\nFrankensteinové byli silnými oponenty reformace, a proto se dostávali do častých sporů s hesensko-darmstadtskými lankrabaty. V roce 1662 se hlava panství Johannes I. rozhodl jim tento majetek prodat.\nHrad byl poté využíván jako špitál a útočiště, jež nikdo neudržoval, až se z něj v 18. století staly ruiny.\n\nDvě věže, jež se zachovaly do dnešní doby, jsou historicky nepřesnou rekonstrukcí z poloviny 19. století.\n\nV letech 1673–1734 žil na hradě německý alchymista a přírodní filozof Johann Conrad Dippele. Podle legendy se zde prý právě tento alchymista snažil přivést k životu mrtvé.\nV roce 1970 byla v areálu hradu zřízena stylová restaurace. \nV roce 1976 zde američtí vojáci založili každoroční tradici Halloweenového festivalu, jenž se v průběhu let stal jedním z největších v Evropě.\n\nZ jedné z pozůstalých věží je výhled na přilehlé údolí s vesnicemi a železnici vedoucí na Kaiserslautern. Na Hrad Frankenstein vede pěší naučná stezka, která začíná hned u nádraží. Na hradě se neplatí žádné vstupné.\n"}
{"id": "526223", "url": "https://cs.wikipedia.org/wiki?curid=526223", "title": "Čínská mytologie", "text": "Čínská mytologie\n\nČínská mytologie je soubor čínských bájí, pověstí a kulturní historie, předávaných ústní nebo písemnou tradicí. Zahrnuje mýty o založení čínské kultury a čínského státu, popisuje přírodní katastrofy a skutky bohů a hrdinů. Podobně jako u jiných mytologií, i zde lidé v minulosti věřili, že alespoň část těchto příběhů byl skutečný zápis jejich historie. Některá témata mají i více převyprávěných verzí. \n\nExistuje šest verzí popisující stvoření světa. V první vystupuje bohyně Nü Kua, která pomocí svých sedmdesáti proměn dala tvar všemu. Jiné dvě verze líčí stvoření světa vzájemným působením sil Jin a Jang. Ve čtvrté verzi se popisuje příběh o bohovi Čuan Sü, který poroučí svým dvěma vnukům Čchungovi a Liovi, aby navždy nesli nebesa a stlačovali zemi, čím je od sebe rozdělují. Další verzi nalezneme v knize \"Čuang\", kterou napsal někdy ve 4. století př. n. l. filozof Čuang Ce. Vystupuje zde bůh Chun-tun, který svou smrtí dá vzniknout vesmíru. Poslední mýtus vypráví o obrovi Pchan Kuovi, polobohovi s lidskou podobou. Pchan Ku umírá a různé části jeho těla se přeměňují na různé věci na zemi: z dechu se stane vítr, z končetin hory, z hmyzu na jeho těle se staly lidé, aj. Jiná varianta příběhu spojuje mýtus o Pchan Kuovi a Jin a Jang.\n\nV mýtech o vzniku lidí se opět vyskytuje obr Pchan Ku a Jin a Jang. Objevuje se zde i bohyně Nü Kua, která lidi vytvořila pomocí hrnčířského kruhu z žlutého jílu. Když již nemohla dál tvořit, namáčela provázek v bahně a vystřikující kapky se měnili v lidi. Zatímco lidé ze žlutého jílu tvořili vyšší bohatou a šlechtickou část společnosti, lidé z bahna tvořili chudé z nižších vrstev.\n\n\n\n\n\n\n\n\n\n\n\n\nExistují i další jiné bytosti.\n\n\nANNE BIRRELLOVÁ, Čínské mýty. Levné knihy, Praha, 2006.\n"}
{"id": "526224", "url": "https://cs.wikipedia.org/wiki?curid=526224", "title": "Hana Baroňová", "text": "Hana Baroňová\n\nHana Baroňová (* 21. listopadu 1984 v Opavě) je česká herečka.\n\nV roce 2007 absolvovala v Praze Vyšší odbornou školu hereckou. Poté se přihlásila na Slezskou univerzitu v Opavě, kde k roku 2010 studovala obor Kulturní dramaturgie se zaměřením na divadlo.\n\nV únoru 2008 získala angažmá ve Slezském divadle Opava. Dosud největší televizní roli měla v dokumentu o Janu Amosu Komenském. Objevila se také v seriálu \"Velmi křehké vztahy\", kde hrála roli \"Ilony Kudrnové\".\n\n"}
{"id": "526230", "url": "https://cs.wikipedia.org/wiki?curid=526230", "title": "Hanuman", "text": "Hanuman\n\nHanuman může být:\n\n"}
{"id": "526233", "url": "https://cs.wikipedia.org/wiki?curid=526233", "title": "Mongolský vpád na Moravu", "text": "Mongolský vpád na Moravu\n\nMongolský vpád na Moravu, který se uskutečnil roku 1241, je spíše znám jako \"vpád Tatarů\". Je však chybou ztotožňovat Mongoly s Tatary, protože jde o dvě etnicky odlišné skupiny.\n\nJestliže Mongolové tvořili nejvyšší velení invazní armády, jakousi úzkou elitní a vládnoucí vrstvu, pak Tataři, přesněji různé kmeny hovořící turkickými jazyky, byli hlavní a nejpočetnější silou tohoto vojska. Evropští kronikáři nerozlišovali jednotlivé skupiny mongolské armády a jménem „Tataři“ (případně „Tartaři“) nazývali všechny kočovníky, kteří vpadli do evropských států. Toto pojmenování bylo populární i proto, že je souzvučné s řeckým slovem Tartaros, tj. peklo, asijští nájezdníci totiž byli v křesťanské Evropě pro svou krutost i nezvyklý vzhled pokládáni za pekelníky, jak o tom svědčí např. dobová kronika Matouše Pařížského. \n\nExpanze Mongolů pod vedením Čingischána směrem do Evropy začala již v roce 1223, kdy porazili Kumány (Polovce, Kipčaky) a zmocnili se okolního území až k severnímu břehu Kaspického moře. Přemístili se pak směrem k Azovskému moři, kde na řece Kalce roku 1223 zcela rozdrtili spojená vojska Kumánů a ruských knížat v čele s kyjevským velkoknížetem Mstislavem III. Vítězná vojska se přesunula na Krym a posléze na Ukrajinu, záhy se ale stáhla.\n\nK dalším mongolským vpádům do Evropy došlo roku 1236 a v letech 1237–1240, kdy si mongolská vojska podmanila Kyjevskou Rus. V roce 1241 postupovala mongolská vojska do Evropy dvěma proudy, jeden do Polska a druhý do Uher. V Polsku se 9. dubna 1241 uskutečnila bitva u Lehnice, při níž byla poražena spojená vojska polského knížete Jindřicha, Moravanů, Slezanů, Bavorů a oddílu templářů. \n\nVojsko českého krále Václava I. do boje nezasáhlo. Jejich hlavní proud se obrátil na Moravu, kde zpustošil pouze Opavsko a jablunkovským průsmykem se přehnal do Uher, aby se spojil se zbylým vojskem. Mongolský postup byl zastaven v roce 1242 po přechodu zamrzlého Dunaje až chorvatským vojskem na Grobnickém poli. Po stažení se za Dunaj se mongolská vojska dozvěděla, že zemřel jejich chán Ögedej, a chystá se volba nového chána. Chán Batu spěchal i s armádou zpátky do centra mongolské říše. \n\nV roce 1310 napsal kronikář Dalimil verše, vztahující se k Tatarům, kteří byli poraženi u Olomouce. V 2. polovině 14. století pak zprávu o obléhání Olomouce Tatary uvádí Přibík Pulkava z Radenína, který poprvé zmínil pána ze Šternberka, avšak událost vztahuje k jinému roku než Dalimil. V 16. století obě zprávy spojil a po svém si vyložil Václav Hájek z Libočan. Ten vytvořil postavu Jaroslava ze Šternberka, kterého vylíčil ve své Kronice české z roku 1541 jako udatného rytíře, jenž porazil Tatary u Olomouce. Tohoto vylíčení děje se ujali i falzifikátoři Rukopisu královédvorského nebo český historik Antonín Boček. \n\nKronikáři, kteří byli současníky krále Václava I., však řádění Tatarů ani boje na Moravě neuvádějí, takovou závažnou věc by jistě zaznamenali. Je pravděpodobné, že mongolská vojska se přes Moravu z Polska do Uher pouze přehnala, aniž by způsobila závažnější škody či svedla bitvu. Dalimilovy verše se tak s největší pravděpodobností vztahují k roku 1253, kdy na Moravu vtrhlo vojsko uherského krále Bély IV., jehož podstatnou část vojska tvořili Kumáni. Ti se v mnohém podobali svou vizáží Mongolům a podobně se též oblékali. Tato vojska Moravu skutečně zpustošila a Olomouc nedobyla. Přibík Pulkava z Radenína ve své kronice spojuje obléhání Olomouce údajnými Tatary s rokem 1253, a uvádí i jméno pána ze Šternberka. Pravděpodobně tedy došlo k historickému omylu, kdy pozdější kronikáři zaměnili Tatary s Kumány a v případě Dalimila si téź spletli letopočty.\n\nPodle tradice, která se váže k poutnímu místu Svatý Hostýn, na tomto místě roku 1241 hledali lidé útočiště před Tatary. Modlili se k Panně Marii, která pak zapálila bleskem tatarské ležení pod horou Hostýn a seslala na ně prudký déšť s přívaly vody a tím je zahnala na útěk. Tuto legendu zaznamenal roku 1665 jezuita Bohuslav Balbín. U Tatarů se údajně traduje, že byli v dávných dobách poraženi na Moravě. \n\n"}
{"id": "526235", "url": "https://cs.wikipedia.org/wiki?curid=526235", "title": "Ťing-te-čen", "text": "Ťing-te-čen\n\nŤing-te-čen () je městská prefektura na severu provincie Ťiang-si ležící v Čínské lidové republice. Roku 2007 měla 1 554 000 obyvatel. Už přes sedmnáct století je město Ťing-te-čen po celé Číně známé produkcí kvalitního porcelánu.\n\nV chanské době se město nazývalo Sin-pchin, už tehdy se zde z místních nalezišť kaolínu vyráběl porcelán. Za vlády dynastie Sung bylo město přejmenováno na Čchang-nan-čen, podle éry \"Čchang-nan\", ve které se místní porcelán poprvé proslavil. Roku 1004 město získalo dnešní název.\n\nV mingské a čchingské době město patřilo mezi čtyři nejznámější města Číny, společně s Fo-šanem v Kuang-tungu, Chan-kchou v Chu-peji a Ču-sien-čenem v Che-nanu..\n\nNejvětším státním průmyslovým podnikem města je \"Changhe Aircraft Industries Corporation\" vyrábějící vrtulníky pro čínskou armádu a také díly pro Boeing 767.\n\n\n\n"}
{"id": "526239", "url": "https://cs.wikipedia.org/wiki?curid=526239", "title": "Šmakoun", "text": "Šmakoun\n\nŠmakoun je bílkovinová hmota vyrobená z čistých vaječných bílků. Používá se jako náhražka jiných potravin při přípravě nízkokalorických jídel. Neobsahuje téměř žádný tuk, cukr, cholesterol ani lepek. Jeho kalorická hodnota je zhruba 210 kJ na 100 g. V čisté podobě je prakticky bez chuti a snadno tak přijímá chutě ostatních jídel. Bílkovinný plátek je k dostání na trhu pod obchodním názvem Šmakoun. Tato potravina nového typu byla vyvinuta v České republice. Zpracování bílků do této formy umožňuje patentovaná technologie. Šmakoun se vyrábí s různými slanými, ale i sladkými příchutěmi.\n\n"}
{"id": "526242", "url": "https://cs.wikipedia.org/wiki?curid=526242", "title": "Nálev", "text": "Nálev\n\nNálev je roztok, který vznikne, když se droga (např. čaj) přelije vroucí vodou a nechá se určitou dobu (3 až 15 minut) za případného občasného promíchání louhovat a poté se scedí. Liší se od výluhu (delší macerování ve studené vodě) a odvaru (droga se ve vodě vaří). Využívá se zpravidla u květů, listů a natí.\n\n"}
{"id": "526243", "url": "https://cs.wikipedia.org/wiki?curid=526243", "title": "Seznam olympijských medailistů v jízdě na skeletonu", "text": "Seznam olympijských medailistů v jízdě na skeletonu\n\nJízda na skeletonu se na zimních olympijských hrách objevila poprvé už v roce 1928 v St. Moritzu. Poté vypadl na 20 let z programu ZOH, aby se tam v roce 1948 opět v St. Moritzu na jednu olympiádu vrátil. Poté se na ZOH dlouhých 54 let neobjevil, teprve až v roce 2002 v Salt Lake City zažil svoji obnovenou premiéru. Na ZOH v letech 1928 a 1948 závodili na skeletonu jen muži. Po jeho návratu v roce 2002 začaly soutěžit o olympijské kovy i ženy.\n\n\n"}
{"id": "526244", "url": "https://cs.wikipedia.org/wiki?curid=526244", "title": "Chálid al-Faradž", "text": "Chálid al-Faradž\n\nChálid al-Faradž (* 19. ledna 1972) je syrský zápasník, specializující se na zápas řecko-římský. Třikrát reprezentoval na letních olympijských hrách, nejlépe se umístil hned při svém prvním startu v roce 1988 na hrách v Soulu, kde vybojoval 5. místo v kategorii do 48 kg. Několikrát startoval na mistrovství světa, přičemž nejlepším jeho umístěním je třetí místo z roku 1998 v kategorii do 54 kg.\n\n"}
{"id": "526257", "url": "https://cs.wikipedia.org/wiki?curid=526257", "title": "Te-chua", "text": "Te-chua\n\nTe-chua (德化) je okres ve střední části provincie Fu-ťien, na jihovýchodě Čínské lidové republiky. Má rozlohu 2232 km² a 300 000 obyvatel.\n\nOkres Te-chua je bohatý na kaolin a známý svou keramikou, zvláště stolním nádobím, ale i dalšími užitkovými porcelánovými výrobky (vázami, soškami, plaketami, svícny…).\n\n"}
{"id": "526258", "url": "https://cs.wikipedia.org/wiki?curid=526258", "title": "Arina Rodionovová", "text": "Arina Rodionovová\n\nArina Ivanovna Rodionovová, rus. \"Арина Ивановна Родионова\" (* 15. prosince 1989, Tambov, Rusko tehdy Sovětský svaz) je současná ruská profesionální tenistka, mladší sestra Anastasie Rodionovové, která rovněž hraje tenis. Arina je vítězkou juniorského turnaje Australian Open 2007 ve čtyřhře, kde hrála společně s Jevgenií Rodinovou.\n\nJejím nejvyšším umístěním na žebříčku WTA ve dvouhře bylo 157. místo v květnu 2010 a ve čtyřhře 72. místo v červenci téhož roku. Na okruhu WTA dosud nevyhrála žádný turnaj. Na okruhu ITF zvítězila na 5 turnajích ve dvouhře a 13 turnajích ve čtyřhře.\n\n\n"}
{"id": "526260", "url": "https://cs.wikipedia.org/wiki?curid=526260", "title": "Josef Menzel", "text": "Josef Menzel\n\nJosef Menzel, křtěný Josef Karel (2. listopadu 1901 Náchod – 17. července 1975 Praha) byl český novinář, překladatel a spisovatel dětských knih. Je otcem režiséra Jiřího Menzela. Za války publikoval pod pseudonymem Jan Vik. Mezi jeho nejčastěji publikovaná díla patří seriál knížek pro malé děti Míša Kulička.\n"}
{"id": "526261", "url": "https://cs.wikipedia.org/wiki?curid=526261", "title": "Seznam olympijských medailistů ve snowboardingu", "text": "Seznam olympijských medailistů ve snowboardingu\n\nSnowboarding se na zimních olympijských hrách poprvé objevil v roce 1998 v Naganu. Muži i ženy nastoupili na start dvou disciplín obřího slalomu a jízdy na U-rampě. V roce 2002 v Salt Lake City se do programu místo klasického obřího slalom dostal paralelní obří slalomu. Na následujících ZOH v roce 2006 v Turíně doplnil dvojici snowboardových disciplín snowboardcross.\n\n\n\n\n\n\n\n\n\n\n\n\n\n\n\n"}
{"id": "526264", "url": "https://cs.wikipedia.org/wiki?curid=526264", "title": "Prvosenka prostřední", "text": "Prvosenka prostřední\n\nPrvosenka prostřední (\"Primula × media\") je kříženec prvosenky jarní (\"Primula veris\") a prvosenky vyšší (\"Primula elatior\"). Morfologicky je přibližně intermediární mezi rodiči.\nKříženec v přírodě vzniká obtížně a to jen tehdy, když mateřskou rostlinou je prvosenka jarní.. Prvosenka jarní preferuje sušší prostředí a prvosenka vyšší (\"Primula elatior\") vlhčí prostředí, což je další důvod, proč ke křížení těchto druhů dochází zřídka. Ve Velké Británii je výskyt křížence omezený na divoké populace vyskytující se v mokrých loukách a lesích ve východní části Anglie. Mimo Británii byli nalezení kříženci \"P. × media\" také v Československu, Belgii a severní Francii. Populace prvosenky jarní (\"Primula veris\") a prvosenky vyšší (\"Primula elatior\") se příležitostně setkávají na vlhkých loukách nebo v lužních lesích. Experimentální mezidruhoví kříženci mají semena s jen velmi malým obsahem endospermu a zřídka obsahují zárodek. Jen 0,5 % semen získaných z prvosenky jarní × prvosenky vyšší naklíčilo úspěšně, tedy kříženec je jen velmi málo fertilní.\n"}
{"id": "526265", "url": "https://cs.wikipedia.org/wiki?curid=526265", "title": "Primula × polyantha", "text": "Primula × polyantha\n\nPrimula × polyantha je přirozený kříženec prvosenky jarní (\"P. veris\") a prvosenky bezlodyžné (\"Primula vulgaris\"). Často se objevuje ve smíšených populacích. Tento kříženec není stejně jako prvosenka bezlodyžná v České republice původní. Původní jsou pouze v západní, střední a jihovýchodní Evropě, Malé Asii, Sýrii, Alžírsku. Roste v místech běžného výskytu na paloucích v zalesněné krajině a na okrajích lesů, u živých plotů a na okrajích silnic. Tedy v lokalitách, kde se rozšíření obou druhů překrývá. Ačkoli matečné rostliny mají různé ekologické požadavky, může docházet k překrytí v době květu. Tak je tomu v Anglii, v Evropě například v Rakousku, Francii a Maďarsku. Hybridy se vyskytují jako roztroušení jedinci, spíše než ve velké porosty. Experiment ukázaly, že většina dalších kříženců prvosenky jarní × prvosenky bezlodyžné je sterilních, jen někteří mají malý endosperm a zárodek, který zřídka dosahuje zralé velikosti.\n"}
{"id": "526266", "url": "https://cs.wikipedia.org/wiki?curid=526266", "title": "Primula × murbeckii", "text": "Primula × murbeckii\n\nPrimula × murbeckii je kříženec tří druhů prvosenek: prvosenka jarní (\"P. veris\") × prvosenka bezlodyžná (\"Primula vulgaris\") × prvosenka vyšší (\"Primula elatior\"). Byla nalezena například ve dvou místech v západním Suffolku. Rostlina nalezená ve východní Cambridge v roce 1993 se zdála být výsledkem oplodnění divoké prvosenky vyšší pylem zahradnického kultivaru, \"P. veris\" × \"P. vulgaris\". Britská distribuce \"P. x murbeckii\" byla předmětem odborné studie v roce 2008 (Taylor & Woodell).\n"}
{"id": "526275", "url": "https://cs.wikipedia.org/wiki?curid=526275", "title": "Rychlobruslení na zimních olympijských hrách", "text": "Rychlobruslení na zimních olympijských hrách\n\nRychlobruslení na zimních olympijských hrách patří mezi tradiční sporty, soutěže se pořádají již od prvních ZOH v roce 1924. Zpočátku závodili pouze muži, ženy se olympijských soutěží účastní od roku 1960.\n\nŘídící rychlobruslařský orgán, Mezinárodní bruslařská unie (ISU), byl zahrnut v seznamu sportovních federací uznaných Mezinárodním olympijským výborem (MOV) již při založení MOV v roce 1894. První vážné debaty o zařazení rychlobruslení do programu olympijských her proběhly až před hrami v Londýně 1908, na kterých se poprvé objevilo krasobruslení, rovněž řízené ISU. Předběžný program pro Letní olympijské hry 1916 v Berlíně zahrnoval i rychlobruslařský víceboj sestávající ze tří závodů, tyto hry ale byly kvůli první světové válce zrušeny.\n\nBěhem Týdne zimních sportů v Chamonix, zpětně označeného jako Zimní olympijské hry 1924, se soutěžilo v pěti rychlobruslařských závodech. Neobvyklá byla v této době skutečnost, že soutěž nesestávala pouze z víceboje, nýbrž medaile byly udělovány i na jednotlivých tratích 500 m, 1500 m, 5000 m a 10 000 m. Vícebojařská soutěž byla zrušena před ZOH 1928, ačkoliv až do roku 1996, odkdy se konají světové rychlobruslařské šampionáty na jednotlivých tratích, byla mistrovství světa pořádána pouze ve víceboji (od 70. let 20. století i ve sprinterském).\n\nNa zimní olympiádě 1932 byly rychlobruslařské soutěže uspořádány podle pravidel americké federace, což znamenalo, že bruslaři závodili v několikačlenných skupinkách (podobně, jako je tomu v short tracku), nikoliv v běžném formátu dvojic. Na těchto hrách v Lake Placid byly rovněž uspořádány první ukázkové závody v rychlobruslení žen. Ženské závody se měly rovněž objevit na ZOH 1940, které ale byly zrušeny kvůli druhé světové válce. Po válce se vše vrátilo k původní podobě výhradně mužských závodů, takže ženy se poprvé na zimní olympiádě soutěžně objevily až v roce 1960 ve Squaw Valley, kdy začaly startovat na tratích 500 m, 1000 m, 1500 m a 3000 m.\n\nPo založení mistrovství světa ve sprintu na začátku 70. let 20. století byl na program ZOH 1976 v Innsbrucku zařazen mužský závod na 1000 m. Nejdelší ženská distance, 5000 m, byla oficiálně uznána ISU v roce 1981 a svůj olympijský debut si prodělala na ZOH 1988 v Calgary. O 10 let později, na zimní olympiádě 1998 v Naganu, se poprvé závodilo na trati 500 m ve dvou jízdách. Na ZOH 2006 v Turíně byl na program olympijského rychlobruslení přidán stíhací závod družstev. Na ZOH 2018 v Pchjongčchangu se poprvé jel závod s hromadným startem, zároveň ale byl nejkratší závod na 500 m redukován na jedinou jízdu.\n\nNásledující tabulka ukazuje, které závody byly pořádány na kterých hrách. Závody žen v roce 1932 byly ukázkové.<br>\n\"• – oficiální soutěž, (u) – ukázková soutěž.\"\n\n\"Aktualizace po Zimních olympijských hrách 2018.\"\n\n\n\"Uvedeni jsou pouze rychlobruslaři, kteří získali nejméně 4 zlaté medaile.\"\n\nPoprvé se českoslovenští rychlobruslaři zúčastnili ZOH 1936, Oldřich Hanč a Jaromír Turnovský tehdy skončili ve všech svých závodech ve čtvrté desítce. Na olympiádě v roce 1948 startoval Vladimír Kolář, jenž spolu s Jaroslavem Doubkem a Bohumilem Jaurisem závodil i na Hrách v roce 1956. Nejlepším výsledkem této éry bylo Kolářovo 13. místo v roce 1956 na trati 5000 m. ZOH 1964 se bez větších úspěchů zúčastnili Jarmila Šťastná a Oldřich Teplý. Po více jak dvacetileté přestávce se další český rychlobruslař představil na Zimních olympijských hrách 1988. Byl jím Jiří Kyncl, jenž dosáhl nejlépe šestnácté příčky na trati 10 000 m. Společně s Jiřím Musilem závodil i na následující olympiádě v roce 1992. Na ZOH 2002 startoval v jednom závodě David Kramár. Největších úspěchů dosáhlo české rychlobruslení v následujících letech díky Martině Sáblíkové, která se na Zimních olympijských hrách 2006 umístila na čtvrtém a sedmém místě a o čtyři roky později vybojovala dvě zlaté medaile, jež doplnila jedním bronzem. Jako olympijská debutantka se na ZOH 2010 představila také Karolína Erbanová (nejlépe 12. místo). Obě závodnice startovaly i na ZOH 2014, na kterých Sáblíková získala jednu zlatou a jednu stříbrnou medaili, Erbanová byla dvakrát desátá. Na ZOH 2018 získala Sáblíková jednu stříbrnou medaili, Erbanová jeden bronz a ve své olympijské premiéře startovala také Nikola Zdráhalová (nejlépe 8. místo).\n"}
{"id": "526276", "url": "https://cs.wikipedia.org/wiki?curid=526276", "title": "Erijský kanál", "text": "Erijský kanál\n\nErijský kanál () je umělá vodní cesta nacházející se ve státě New York. Je dlouhý 363 mil a vede z Albany na řece Hudson do Buffala na Erijském jezeře, čímž vytváří splavnou vodní trasu z Velkých jezer do Atlantského oceánu.\n\nPoprvé byl návrh na výstavbu kanálu přednesen roku 1808. V letech 1817 až 1832 probíhala samotná stavba a 26. října 1825 došlo k jeho oficiálnímu otevření. Představoval první dopravní systém mezi východním pobřežím (New York) a západním vnitrozemím (Velká jezera), během něhož nebyla nutná překládka zboží. Navíc byla lodní doprava rychlejší než vozy tažené zvířaty a také se snížily náklady na dopravu o zhruba 95 %. Kanál přispíval k příchodu nových osadníků do západních oblastí newyorského státu, otevřel oblasti dále na západ pro budoucí kolonizaci a pomohl stát se New Yorku hlavním americkým přístavem. Mezi lety 1834 až 1862 byl dále rozšířen a roku 1918 byla původní stavba nahrazena větším kanálem s názvem New York State Barge Canal.\n\nDnes je Erijský kanál součástí vodního komplexu pod jménem New York State Canal System. Jakožto nejúspěšnější vodní cesta vytvořená člověkem se roku 2000 Erijský kanál zařadil mezi oblasti amerického národního dědictví. Přestože byl v poslední době spíše využíván pro rekreační plavbu, od roku 2008 zde došlo i k rozkvětu komerční říční dopravy.\n\n"}
{"id": "526277", "url": "https://cs.wikipedia.org/wiki?curid=526277", "title": "Dominik Zbrožek", "text": "Dominik Zbrožek\n\nDominik Zbrožek (; 1. srpna 1832 Sambir, Rakouské císařství – 1. července 1889, Sambir, nyní Lvivská oblast, Ukrajina) byl český a polský geodet, vysokoškolský profesor (1871), první vedoucí katedry geodezie a sférické astronomie (zal. 18. června 1871) Technické akademie (TA) ve Lvově, (, od roku 1877 – k. u. k. Technische Hochschule in Lemberg, c. a k. Vysoká škola technická (VŠT), od r. 2000 – (Národní univerzita Lvivská polytechnika). Česko-polský šlechtic erbu Poraj (Páni z Růže).\n\nStudoval na gymnáziu v Samboře (1844–1849) a ve Lvově (1849–1850), pak v letech 1851–1853 na TA ve Lvově, kde praktickou geometrii přednášel rodák z Netvořic profesor Ignác Lemoch (* 1802, † 1875), na VŠT ve Vídni (1853–1854) a v letech 1858–1860 na Stavovském polytechnickém ústavu Království českého v Praze, kde byl žákem profesorů Karla Kořistky (* 1825, † 1906) a Karla Jelínka (* 1822, † 1876). Jeho spolužákem v letech (1858–1859) byl budoucí generálmajor c. a k. rakousko-uherské armády Robert Daublebský ze Sternecku. Po skončení studia se zúčastnil nivelačních prací na Moravě a ve Slezsku (1860–1861) pod vedením profesora Karla Kořistky a astronomických a meteorologických pozorování (1862–1864) pod vedením profesora Karla Jelínka, pak od listopadu 1864 pracoval soukromým asistentem u profesora matematiky Johanna Liebleina (* 1834, † 1881). Od 1. května 1867 do září 1871 působil jako asistent a soukromý docent na české technice u profesora Františka Müllera (* 1835, † 1900). O habilitaci jako soukromý docent požádal 12. června 1871 s tématem práce „Geodetické měření výšek“, kterou sepsal v češtině, a na základě rozhodnutí habilitační komise ve složení profesorů Františka Müllera, Viléma Bukovského (* 1831, † 1899) a Dr. Gabriela Blažka (* 1842, † 1910) byl jmenován soukromým docentem.\nV témže roce byl povolán do Lvova, kde 12. listopadu 1871 byl jmenován profesorem a stal se prvním vedoucím katedry geodézie a sférické astronomie TA, při které založil a řídil astronomickou observatoř (1874–1877) a meteorologickou stanici (1878). Podle usnesení Kolegia profesorů plnil od 5. února 1874 také funkci prvního knihovníka TA, zasloužil se o rozvoj knihovny a otevření studovny. Byl také tvůrcem první nivelační sítě Lvova (1880–1888), která pak byla použita pro výstavbu městské kanalizace. Určení výšky základního bodu této sítě barometrickou nivelaci se zúčastnila na jeho žádost zvláštní Komise ve složení polní podmaršálek August von Fligely (* 1810, † 1879) a plukovník Johann Ganahl (* 1817, † 1879), oba bývalí ředitele Vojenského zeměpisného ústavu ve Vídni, profesor astronomie Jagellonské univerzity v Krakově Michał Franciszek Karliński (* 1830, † 1906) a profesor geodezie VŠT ve Vídni Josef Philipp Herr (* 1819, † 1884). Na památku o stabilizaci tohoto bodu byla 25. listopadu 2008 na hlavní budově Národní univerzity Lvovská polytechnika úsilím současné katedry geodezie odhalena pamětní deska s textem (ukrajinský „Вихідний пункт першої нівелірної мережі м. Львова. Закладено у 1880 р. видатним астрономом-геодезистом, академіком Краківської АН, першим завідувачем кафедри геодезії, ректором Львівської Політехніки професором Домініком Зброжеком“).\n\nByl děkanem fakulty silničního a vodního inženýrství (1878/79 a 1879/80) a fakulty strojní (1884/85, 1885/86, 1886/87, 1887/88) a rektorem VŠT ve Lvově (1888/89).\n\nNapsal v německém a polském jazyce více než 15 učebnic a vědeckých pojednání, které byli publikovaní knižně nebo v „Pamiętniku Akademii umiejętności w Krakowie“ (Wydzial matematyczno-przyrodniczy) a časopisech „Przegląd techniczny“ a „Czasopiśmo techniczne“.\n\nByl členem Krakovské akademie věd a řemesel a Technické (od r. 1871) a Polytechnické (od r. 1877) společnosti ve Lvově. Aktivně se účastnil i politického života, byl členem Rady města Lvova a poslancem Sejmu Království Haliče a Lodomerie za město Sambir (1876–1883).\n\nZemřel a je pohřben v Samboře. Ještě v r. 1989 existoval na starém městském hřbitově jeho hrob s nadpisem: Dominik Zbrożek / Profesor Politechniki Lwowskiej / Poseł do Sejmu / Obywatel Sambora / 1832 – 1.VII.1889/.\n\n\n\n\n"}
{"id": "526279", "url": "https://cs.wikipedia.org/wiki?curid=526279", "title": "Jan Vik", "text": "Jan Vik\n\nJan Vik (* 7. dubna 1969), někde uváděn též jako Vík, je bývalý český politik, v 90. letech 20. století poslanec České národní rady a Poslanecké sněmovny za SPR-RSČ.\n\nVe volbách v roce 1992 byl zvolen do ČNR, jako poslanec za Sdružení pro republiku – Republikánskou stranu Československa (volební obvod Severočeský kraj).\n\nPo vzniku samostatné České republiky v lednu 1993 se ČNR transformovala na Poslaneckou sněmovnu Parlamentu České republiky. V ní obhájil mandát ve volbách v roce 1996 a zasedal v ní až do volbeb v roce 1998. Byl členem výboru pro obranu a bezpečnost. V letech 1992-1996 byl předsedou a v období let 1996-1998 místopředsedou poslaneckého klubu republikánů. 25. července 1995 ho sněmovna zbavila imunity a vydala k trestnímu stíhání v kauze šíření provokačních letáků, které pod názvem \"Informace spolkové vlády pro vedení sudetoněmeckého landsmanschaftu\" vyvolávaly dojem návratu majetku sudetských Němců. Případ ovšem policie do voleb v roce 1996 nedořešila a po nich získal Vik opětovným zvolením do sněmovny imunitu, přičemž napodruhé již jej poslanecká sněmovna nevydala. Během volby prezidenta republiky v lednu 1998 přednesl projev, ve kterém přečetl i tzv. „Odkaz Edvarda Beneše“, který byl později identifikován historikem a místopředsedou Společnosti Edvarda Beneše Karlem Novotným jako podvrh z okruhu Sládkových republikánů.\n\nV komunálních volbách roku 1998 neúspěšně kandidoval do zastupitelstva hlavního města Praha za SPR-RSČ. Profesně se uvádí jako tajemník a tiskový mluvčí strany. Zároveň tehdy bez úspěchu kandidoval i do zastupitelstva městské části Praha 7.\n\nPůsobil jako jeden z nejbližších spolupracovníků předsedy strany Miroslava Sládka a byl tajemníkem SPR-RSČ. Po neúspěchu strany ve volbách 1998 ovšem patřil mezi předáky SPR-RSČ, kteří stranu opustili. Aktivoval pak formaci nazvanou Republikáni, která existovala bez větší činnosti od roku 1992 a která potom neúspěšně kandidovala v sněmovních volbách roku 2002.\n\n"}
{"id": "526282", "url": "https://cs.wikipedia.org/wiki?curid=526282", "title": "Závorník (Jizerské hory)", "text": "Závorník (Jizerské hory)\n\nZávorník (německy \"Riegelberg\") je vrchol v České republice ležící v Jizerských horách.\n\nZávorník se nachází na severním okraji Jizerských hor asi 1,5 km severovýchodně od obce Lázně Libverda. Zakončuje rozsochu vybíhající severozápadním směrem z nejvyšší hory české části pohoří Smrku, od jehož vrcholu je vzdálen asi 4 kilometry. Od východně položeného sousedního Svinského vrchu jej odděluje mělké sedlo s nadmořskou výškou přibližně 675 metrů, ostatní svahy jsou prudké s výrazným převýšením.\n\nSvahy a vrcholové partie Závorníku jsou souvisle zalesněny, přičemž převažuje smrk ztepilý a buk lesní.\n\nZápadním svahem Závorníku v nadmořské výšce okolo 580 metrů prochází zpevněná lesní cesta, kterou z větší části kopíruje zeleně značená trasa KČT 4010 z Lázní Libverda k Novému Městu pod Smrkem. Kvalitní lesní cesta procházející východním sedlem spojuje severní svah Závorníku s jižním svahem Svinského vrchu a rozcestím \"U Červeného buku\". Z východního sedla klesá k západu jižním svahem lesní cesta horší kvality.\n\nV masívu Závorníku se žádné významnější stavby nenacházejí. V jihozápadním svahu ve vzdálenosti téměř dvou kilometrů od vrcholu se nachází restaurace Obří sud.\n\n"}
{"id": "526287", "url": "https://cs.wikipedia.org/wiki?curid=526287", "title": "Mururoa", "text": "Mururoa\n\nMururoa je atol ležící v Tichém oceánu, který je součástí Francouzské Polynésie.\n\nDo širšího povědomí se dostal zejména spolu s nedalekým atolem Fangataufa jako francouzská střelnice, na které byly prováděny pokusné jaderné výbuchy francouzských atomových bomb. Francie zde v letech 1966 až 1996 prováděla atomové výbuchy, které vyvolaly vlnu odporu jak v samotné Polynésii, tak na celém světě.\n\nFrancie své testování atomových zbraní přesunula poté, co bývalá severoafrická kolonie Alžírsko vyhlásila samostatnost. Francie odmítla v roce 1963 dohodu o zákazu atmosférických pokusných výbuchů jaderných zbraní. Nukleární exploze v atmosféře otevřeně kritizoval např. laureát Nobelovy ceny míru Albert Schweitzer a odsoudila je v červnu 1972 i historicky první konference OSN o životním prostředí.\n\nVe stejném roce zahájila protesty proti atomovým pokusům na Muruoa čerstvě vzniklá organizace Greenpeace. Nový Zéland a Austrálie vznesly obvinění proti Francii u mezinárodního soudu v Haagu pro omezování svobody navigace, letectví a výzkumu. V listopadu 1973 ohlásila Francie na jednání Valného shromáždění OSN ukončení jaderných výbuchů v atmosféře.\n\nStudie francouzských vědců ukázala, že v okolí se zvýšil výskyt rakoviny štítné žlázy. Výzkum založený na 239 případech rakoviny v oblasti probíhal tři roky a ukázal, že asi desetina případů rakoviny štítné žlázy je přímo způsobeno jadernými testy.\n\n"}
{"id": "526289", "url": "https://cs.wikipedia.org/wiki?curid=526289", "title": "Svinský vrch", "text": "Svinský vrch\n\nSvinský vrch () je vrchol v České republice ležící v Jizerských horách.\n\nSvinský vrch se nachází na severním okraji Jizerských hor v katastrálním území Ludvíkov pod Smrkem, asi 3 km severovýchodně od městečka Lázně Libverda. Je součástí rozsochy vybíhající severozápadním směrem z nejvyšší hory české části pohoří Smrku, od jehož vrcholu je vzdálen asi 3,5 kilometru. Od západně položeného sousedního Závorníku a jižně položeného Vlašského hřebenu jej oddělují sedla s nadmořskou výškou lehce pod 680 metrů, ostatní svahy jsou prudké s výrazným převýšením.\n\nSvinský vrch náleží do povodí říčky Lomnice (přítok Smědé). Na severozápadním úbočí pramení Ludvíkovský potok, východní stranu odvodňuje Ztracený potok.\n\nSvahy a vrcholové partie Svinského vrchu zalesněny převažujícím Smrkem ztepilým a Bukem lesním. Část je v současné době vykácena.\n\nV sedle jihovýchodně od vrcholu se nachází významné rozcestí lesních cest i turistických tras \"U Červeného buku\". Jižním svahem prochází v nadmořské výšce přibližně 700 metrů kvalitní lesní cesta, přes vrchol přechází ve východo-západním směru pěšina. Značené nejsou.\n"}
{"id": "526293", "url": "https://cs.wikipedia.org/wiki?curid=526293", "title": "Asymetrická válka", "text": "Asymetrická válka\n\nAsymetrická válka je takový konflikt, jehož strany se výrazně liší svými vojenskými silami nebo se výrazně liší jejich taktika. Pro asymetrickou válku je typické, že zatímco pro jednu ze stran se zpravidla jedná pouze o omezený konflikt, ve kterém bojuje o dosažení nějakého svého partikulárního zájmu, pro druhou stranu se zpravidla jedná o boj o vlastní přežití. „Slabší“ strana nemůže válku vyhrát obvyklým způsobem, tj. poražením protivníka na bojišti, jelikož její kapacity jsou nesrovnatelně nižší. Jejím cílem (a dosažení tohoto cíle pro ně odpovídá vítězství) je vytrvat takovou dobu, aby došlo k vyčerpání protivníkovy vůle nadále se konfliktu účastnit a jeho následnému stažení z bojových operací. Dochází tak často k zaměření na různé teroristické akce, podkopávající soupeřovu morálku, či podle možností k šíření protiválečných nálad v protivníkově zázemí.\n\nAsymetrickou válku definují Steven Metz a Douglas Johnson z U.S. Army War College takto: „V oblasti vojenství a bezpečnosti státu je asymetrie jednání a uvažování záměrně odlišné od protivníka s cílem maximalizovat vlastní výhody, využít slabých míst protivníka a získat iniciativu nebo větší volnost jednání“.\n"}
{"id": "526298", "url": "https://cs.wikipedia.org/wiki?curid=526298", "title": "Karel Teige (muzikolog)", "text": "Karel Teige (muzikolog)\n\nKarel Teige (23. října 1859, Čáslav – 20. února 1896, Roudnice nad Labem) byl český muzikolog, redaktor a odborný spisovatel v oblasti hudby.\n\nVystudoval akademické gymnázium a filozofickou fakultu v Praze. Od roku 1886 pracoval jako středoškolský profesor na pražských gymnáziích a obchodní akademii; v lednu 1896 získal místo profesora matematiky a fyziky na gymnáziu v Roudnici nad Labem. Tam onemocněl na zápal plic a po komplikacích zemřel. Pohřben byl na Vyšehradském hřbitově.\n\nByl známý svým vytříbeným uměleckým cítěním. Měl obdiv pro krásu. Zastával názor, že \"je lépe milovat než nenávidět, lépe uctívat než pohrdat\". Jeho kritiky a články se nesly v pozitivním duchu, oceňoval kvality, nesnažil se za každou cenu hledat nedostatky. Oblíbil si především Bedřicha Smetanu.\n\nTeige byl ve své době proslulý jako kulturní redaktor a autor textů o hudbě. Přispíval do časopisů \"Dalibor\" a \"Světozor\", do \"Kalendáře českých hudebníků\" a \"Ottova slovníku naučného\". Zakládal cyklus Populárních a Slovanských koncertů. Samostatně vydal \"Katalog děl Smetanových\" (1893) a \"Listy Smetanovy\". Připravoval i katalog děl Fibichových a dějiny české opery, ty ale nedokončil. Jeho posledními pracemi byly reportáže o prvním koncertu České filharmonie a životopis ruského hudebníka Safonova, oboje pod značkou „Tg.“.\n\n"}
{"id": "526303", "url": "https://cs.wikipedia.org/wiki?curid=526303", "title": "Jan Evangelista Mitvalský", "text": "Jan Evangelista Mitvalský\n\nJan Evangelista Mitvalský (1. června 1861 Kunvald – 7. prosince 1899 Praha) byl český lékař-oftalmolog.\n\nVystudoval gymnázium v Rychnově nad Kněžnou a univerzitu v Praze a Vídni; doktorem medicíny se stal roku 1885. Pracoval jako asistent u profesora Josefa Schöbla, později se stal docentem očního lékařství.\n\nPublikoval řadu badatelských prací, které byly přeloženy do angličtiny, francouzštiny, polštiny a ruštiny. V letech 1888 – 93 redigoval Časopis českých lékařů a založil k němu přílohu Zdravotnický věstník. V 90. letech se stal členem oftalmologických společností v Heidelbergu a Francii, účastnil se kongresu v Paříži. V almanachu bývalých žáků rychnovského gymnázia uveřejnil článek \"O cizopasnících v lidském oku\". Stovky lidí mu vděčily za uzdravení zraku.\n\nZemřel po dlouhé nemoci. Pohřben je na Vyšehradském hřbitově.\n\n"}
{"id": "526305", "url": "https://cs.wikipedia.org/wiki?curid=526305", "title": "Amalie Mánesová", "text": "Amalie Mánesová\n\nAmalie Mánesová (21. ledna 1817 Praha-Staré Město – 4. července 1883 Praha) byla česká malířka se spelializací na krajinomalbu.\n\nPocházela z umělecké rodiny. Její otec Antonín Mánes byl krajinář, mladší bratři Josef a Quido byli rovněž malíři. Ačkoliv měla zájem tvořit portréty, otec to považoval za nevhodné pro ženy a nařídil jí, aby se věnovala krajinomalbě.\n\nVětšinu svého času a úsilí věnovala vyučování a podpoře svých bratrů. Po smrti otce (1843) převzala velkou část jeho soukromých kursů kreslení, které vedl u bohatých šlechticů. Roku 1853 si otevřela soukromou malířskou školu pro dámy a dívky ze šlechtických a měšťanských rodin. Koncem 50. let 19. století pobývala s bratry u rodiny Aehrenthalových na zámku Hrubá Skála, kde vyučovala kresbě malé komtesy. Ze získaných prostředků pomáhala bratrům, kteří měli kvůli nepochopení tehdejších uměleckých kruhů existenční problémy. Byla mnohem praktičtěji založená než oni a dlouhou dobu vedla jejich domácnost.\n\nObdivovala Josefův talent, doprovodila ho na cestu do Mnichova, kam mu posílala peníze a povzbuzovala ho k větší činnosti a šetrnosti. Skutečnost, že se zamiloval do služky Františky Šťovíčkové nesla nelibě. V její praktické mysli utkvěla představa, že se nadaný bratr dostane do chudé domácnosti, kde mu nedostatek peněz nedovolí tvořit. Svou autoritou tento vztah rozbila, ačkoliv už Františka s Josefem čekali dítě. Tímto Josefovi zkazila život. Za chybu pak sama zaplatila po mnoha letech, kdy nemocného bratra s velkým úsilím dopravila z Říma zpět do Prahy a až do jeho smrti (1871) se o něj starala. Odmítla nabídku k sňatku od Václava Levého a do konce života zůstala svobodná.\n\nZemřela náhle na srdeční onemocnění.\n\nV její malířské škole studovala například Zdenka Braunerová, Marie Livancová nebo Marie Riegerová.\n\nJejí vlastní tvorba je omezená. Malovat se učila jen od otce, moderní směry v malířství nepoznala. Její krajiny mají romantický nádech. V roce 1840 malovala s bratrem Josefem panoramata v Krkonoších, na konci 50. a počátkem 60. let 19. století pak s oběma bratry malovala v okolí Hrubé Skály. Uskutečnila i cesty do Vídně a Drážďan. Většina jejích prací je v majetku žákyň, v pozůstalosti se našlo asi padesát studií.\n\n\n"}
{"id": "526306", "url": "https://cs.wikipedia.org/wiki?curid=526306", "title": "Hildesheim", "text": "Hildesheim\n\nHildesheim je historické město ve severním Německu, asi 30 km JV od Hannoveru. Ve městě je univerzita a katolické biskupství, románský dóm a kostel sv. Michala jsou na Seznamu světového dědictví UNESCO.\n\nMěsto vzniklo při brodu přes řeku Innerste, roku 815 zde bylo založeno biskupství a kolem roku 1000 vybudoval biskup Bernward dóm, z něhož se mnohé dodnes zachovalo. Kolem roku 1200 se město rozrostlo o další čtvrti a kolem 1240 bylo biskupství povýšeno na říšské knížectví. Kolem 1250 si město na biskupovi vymohlo samosprávu, roku 1367 se stalo členem Hanzy a roku 1542 přešla část města k reformaci. Roku 1803 byly zdejší kláštery zrušeny a jejich majetky sekularizovány, roku 1813 připadl Hildesheim Hannoverskému království a s ním roku 1866 Prusku. Roku 1868 byl na blízkém Galgenbergu nalezen Hildesheimský poklad římského stolního stříbra z 1. století. Město bylo připojeno na železnici a roku 1908 zde byla spuštěna první automatická telefonní ústředna v Evropě. V březnu 1945 byla velká část města zničena při plošném náletu. Od roku 1978 je v Hildesheimu vysoká škola, od roku 1989 univerzita.\n\nStřed města, postižený bombardováním, je dnes většinou moderní, jen historické náměstí bylo z větší části obnoveno v původní podobě. Severozápadní a jižní část historického města, kde je také dóm a kostel sv. Michala, utrpěly méně a zachovalo se zde i hodně historických hrázděných domů.\n\nHildesheim leží na dálnici A 7 a na hlavní železniční trati Kassel – Berlín a je uzlem několika dalších tratí. Městskou dopravu zajišťují autobusy a Hildesheim je napojen příměstskou železnicí do Hannoveru. Na sever od města leží menší civilní letiště.\n\n\n\n\n"}
{"id": "526307", "url": "https://cs.wikipedia.org/wiki?curid=526307", "title": "Seznam olympijských medailistů v curlingu", "text": "Seznam olympijských medailistů v curlingu\n\nCurling se na zimních olympijských hrách objevil už v roce 1924 v Chamonix, ale až před ZOH v Turíně roku 2006 rozhodl mezinárodní olympijský výbor o tom, že curling na ZOH 1924 byl oficiálním sportem zimní olympiády a ne sportem ukázkovým. Poté vypadl z oficiálního programu ZOH na dlouhých 74 let. Několikrát se sice objevil na ZOH jako ukázkový sport jako v letech 1932, 1948, 1964, 1988 a 1992, ale až v roce 1998 v Naganu se stal opět oficiálním sportem zimních olympijských her.\n\n\n"}
{"id": "526309", "url": "https://cs.wikipedia.org/wiki?curid=526309", "title": "Fangataufa", "text": "Fangataufa\n\nFangataufa je malý atol ležící v Tichém oceánu, který je součástí Francouzské Polynésie.\n\nSpolu s atolem Mururoa složil od 60. do 90. let 20. století jako francouzská střelnice pro pokusné jaderné výbuchy francouzských atomových bomb. Francie zde v letech 1966 až 1996 prováděla atomové výbuchy, které sem přesunula poté, co bývalá severoafrická kolonie Alžírsko vyhlásila samostatnost. Francie odmítla v roce 1963 dohodu o zákazu atmosférických pokusných výbuchů jaderných zbraní. Nukleární exploze v atmosféře otevřeně kritizoval např. laureát Nobelovy ceny míru Albert Schweitzer a odsoudila je v červnu 1972 i historicky první konference OSN o životním prostředí. Ve stejném roce zahájila protesty proti atomovým pokusům na atolech Muruoa a Fangataufa čerstvě vzniklá organizace Greenpeace. Nový Zéland a Austrálie vznesly obvinění proti Francii u mezinárodního soudu v Haagu pro omezování svobody navigace, letectví a výzkumu. V listopadu 1973 ohlásila Francie na jednání Valného shromáždění OSN ukončení jaderné výbuchů v atmosféře.\n\nStudie francouzských vědců ukázala, že v okolí se zvýšil výskyt rakoviny štítné žlázy. Výzkum založený na 239 případech rakoviny v oblasti probíhal tři roky a ukázal, že asi desetina případů rakoviny štítné žlázy je přímo způsobena jadernými testy.\n\n"}
{"id": "526312", "url": "https://cs.wikipedia.org/wiki?curid=526312", "title": "Leitmotiv (album)", "text": "Leitmotiv (album)\n\nLeitmotiv je studiové album pražské hudební skupiny Psí vojáci. Obsahuje šest skladeb, autorem všech textů je Filip Topol, kromě starší písně \"Hospoda\", ke které v roce 1980 slova napsal Filipův bratr Jáchym Topol. Deska byla nahrána v květnu 1991 v brněnském studiu Audio Line a téhož roku vyšla. Jako host si zahrál Vladimír Václavek. Obal je dílem bubeníka Davida Skály. Zajímavostí je, že album vznikalo sice ve studiu, ale nahrávalo se naživo. Album vyšlo na CD, MC i LP.\n\nPodle kritiky je album oproti předchozímu \"Nalej čistého vína, pokrytče\" méně rockové, spíše se v dlouhých melodramatických pasážích s recitacemi blíží žánru „literatury s hudbou“; na desce je nejvýraznější sedmnáctiminutový \"Kilián Nedory\", ostatní písně mu spíše jen sekundují.\n\n\n\n\n"}
{"id": "526313", "url": "https://cs.wikipedia.org/wiki?curid=526313", "title": "Viktring", "text": "Viktring\n\nViktring ( \"Vetrinj\") je 13. obvod rakouského statutárního města Klagenfurt am Wörthersee (Celovec) ve spolkové zemi Korutany.\n\nV roce 2011 zde žilo 8 378 obyvatel. Obec je dvojjazyčná, hovoří se zde německy a slovinsky.\n\nViktring leží jižně od samotného města Klagenfurtu na úpatí vrchu Goritschnigkogel (683 m) u vstupu do Hodišského údolí (Keutschacher Tal). Na severu tvoří odtok Glanfurt (slv. Jezernica) hranici okresů St. Martin a St. Ruprecht. Okres dále hraničí s obcemi Maria Wörth, Keutschach am See, Köttmannsdorf, Maria Rain a Ebenthal in Kärnten.\n\n"}
{"id": "526315", "url": "https://cs.wikipedia.org/wiki?curid=526315", "title": "Richard Evelyn Byrd", "text": "Richard Evelyn Byrd\n\nRichard Evelyn Byrd (25. října 1888, Winchester, Virginie, USA – 11. března 1957, Boston) byl americký polární badatel a letec.\n\nJako první přeletěl dne 9. května 1926 letadlem Fokker F.VIIa/3m severní pól, což však bylo následně zpochybněno. Jen tři dni po něm – 12. května – uskutečnil přelet pólu i Roald Amundsen s Američanem Ellsworthem a Italem Umbertem Nobilem vzducholodí Norge.\n\nRoku 1929 pak Byrd vykonal první let nad jižním pólem. Roku 1928 zahájil své jihopolární výpravy, neboť byl přesvědčen, že Antarktida je souvislá pevnina. Objevil při nich mnoho neznámých území a pohoří. Tyto výpravy přinesly cenné poznatky meteorologické a glaciologické. V letech 1946 až 1947 stál v čele největší polární výpravy v dějinách, Operace Highjump. Byrd patřil k průkopníkům leteckého průzkumu polárních oblastí, a zejména jeho antarktické výpravy znamenaly velký přínos k poznání šestého světadílu.\n\n\n"}
{"id": "526318", "url": "https://cs.wikipedia.org/wiki?curid=526318", "title": "Doktor od jezera hrochů", "text": "Doktor od jezera hrochů\n\nDoktor od jezera hrochů je česká filmová komedie z roku 2010 režiséra Zdeňka Trošky natočená podle stejnojmenné knihy Miloslava Švandrlíka.\n\nČeněk Dobešek, hodný a slušný pražský doktor, spokojený po boku své mladé, krásné manželky Zuzany a své otravné tchyně Marie, vyhoví všem prosbám sousedů, kteří potřebují pomoc. Jeho tchyně je ale pohoršena, přeje si aby Čeněk víc vydělával, byl doktorem s velkým D, tedy dost silnou a známou osobností v nemocnici. V zoufalství z nedostatku podpory od rodiny a financí, Čeněk vezme nabídku práce v Africe od doktora Pišťaláka. Jeho problémem je však strach z letadel, který není jediný, Čeněk se bojí i výšek, psů, ale hlavně hadů. Nakonec ale stejně, odbaven v ,režimu zvláštní péče<nowiki>\"</nowiki> a svěřen pod ochranu letušce Lence, se doktor Dobešek vydává do Afriky. V letadle má slabou chvilku, ale to ještě neví co se děje doma. Karel Pišťalák a Zuzana Dobešková spolu tráví hodně času, jejich vztah je několikrát zakončen malou návštěvou u Karla. Zuzana si myslí, se svou naivitou, že jsou si souzeni. Mezitím se Čeněk, jen s polovinou svého zadku, o kterou ho připravil had, vrací domů a tam se s ním Zuzana chce rozvést, kvůli Karlovi, od kterého očekává, že se rozvede se svou baletkou. Čeněk je v klidu, protože se zamiloval do Lenky a chce se také rozvést. Karel ale své ženě nic neřekne a Zuzana se k ní vypraví a schytá pár ran bičíkem. Nakonec je Čeněk šťastný s Lenkou, zakládají rodinu v Čeňkově rodné vsi, Karel, který se bojí Marie se Zuzanou odlétá do Afriky, Čeňkova sestra z nemocnice, Veronika našla pravou lásku a tchyně ze čtvrtého – Marie – se snaží dohodit své dceři pohledného Rusáka.\n\n"}
{"id": "526321", "url": "https://cs.wikipedia.org/wiki?curid=526321", "title": "Nikolaj Nikolajevič Miklucho-Maklaj", "text": "Nikolaj Nikolajevič Miklucho-Maklaj\n\nNikolaj Nikolajevič Miklucho-Maklaj (: Николай Николаевич Миклухо-Маклай, ukrajinsky Микола Миколайович Миклухо-Маклай, anglicky Nicolai Nicolaevich Miklouho-Maclay) ((5.) 17. července 1846, Rožděstvenskoje – (2.) 14. dubna 1888) byl ruský etnograf, antropolog a cestovatel, který zkoumal původní obyvatele jihovýchodní Asie, Austrálie a Oceánie včetně domorodců severovýchodního břehu Nové Guineje.\nTuto oblast dodnes některé zdroje nazývají Maklajovým břehem. \n\nMiklucho-Maklaj publikoval zhruba 160 vědeckých prací. Byl zastáncem domorodých národů, vystupoval proti rasismu, otrokářství a kolonialismu. Vystupoval před Ruskou geografickou společností s výklady o ochraně národů a vyzýval carskou vládu, aby se zastala domorodců Nové Guineje, jelikož viděl, jak s nimi zacházeli němečtí koloniální vojáci.\n\nNikolaj Nikolajevič Miklucho-Maklaj se narodil v Novgorodské gubernii v rodině N. I. Mikluchy – inženýra železničních drah, který stavěl železnici Nikolajevskaja a byl prvním vedoucím Moskevského nádraží. Jeho otec Nikolaj Iljič Miklucha se narodil v roce 1818 v Starodubě v Černigovské gubernii. Pradědovi, záporožskému kozákovi Štěpanu Mikluchovi, byl udělen šlechtický titul za odvahu při útoku na Očakov (během rusko-turecké války). Jeho matka byla Kateřina Semjonovna, dívčím jménem Bekkerová, polské národnosti. Dodnes se mezi obyvateli vsi Starodubské se vyskytuje příjmení Miklucha nebo Mikluchin. Druhá část příjmení významného cestovatele byla přidána později, v době jeho pobytu v Austrálii.\n\nPozději se rodina přestěhovala do Petrohradu, kde od roku 1858 Nikolaj pokračoval ve svém studiu na Druhém Petrohradském gymnáziu. Když jej dokončil, pokračoval ve vzdělání jako volný posluchač na fyzikálně-matematické fakultě Petrohradské univerzity. Jeho studium nebylo dlouhé. V roce 1864 ho kvůli účasti ve studentských shromážděních vyloučili a on odjel do Německa díky penězům od studentů. V Německu pokračoval ve studiu filozofie na heidelberské univerzitě. Po roce Miklucho-Maklaj přestoupil na fakultu medicíny na stejné univerzitě a pak na univerzitu v Jeně. Tam se seznámil s významným zoologem E. Haeckelem. Pod jeho vedením studoval srovnávací anatomii zvířat. Jako jeho asistent cestoval na Kanárské ostrovy a do Maroka. Po absolvování univerzity v roce 1869 Nikolaj uskutečnil samostatnou cestu podél břehu Rudého moře a pak v roce 1869 se vrátil do Ruska. \n\nRozhled mladého výzkumníka se rozšířil a on se začal věnovat obecnějším otázkám přírodovědy – antropologii, etnografii a zeměpisu. V těchto oblastech se mu podařilo dosáhnout určitých úspěchů. Obzvlášť zajímavý je jeho závěr o tom, že kulturní a rasové příznaky různých národů jsou podmíněny přírodním a sociálním prostředím. Také věnoval velkou pozornost vytváření zoologických stanic. V roce 1869 v Moskvě na druhém shromáždění přírodovědců a lékařů Miklucho-Maklaj vyzval k vytvoření mořských biologických stanic pro výzkum v mořích. Shromáždění ho podpořilo a bylo rozhodnuto o vytvoření biologické stanice v Sevastopolu. \n\nNikolaj se vydal na další velkou cestu. V roce 1870 na vojenské lodi „Viťaz“ vyrazil do Nové Guineje. Na severovýchodním břehu ostrova strávil dva roky výzkumem životního stylu, zvyků a náboženských rituálů domorodců. V bádání započatém na Nové Guineji pokračoval na Filipínách, v Indonésii, na jihozápadním břehu Nové Guineje, na poloostrově Malaka a ostrovech Oceánie. \n\nV letech 1876–1877 vědec znovu strávil několik měsíců na severovýchodním břehu Nové Guineje s kmenem, který zkoumal dříve. Jeho pobyt na ostrově byl ale krátký: příznaky anemie a celkové podvýživy ho donutily opustit ostrov a odjet do Singapuru. Léčil se více než půlrok. Pro nedostatek financi se nemohl vrátit do Ruska a byl nucen se přestěhovat do města Sydney v Austrálii, kde se ubytoval u ruského konzula. Poté Miklucho-Maklaj bydlel v Anglickém klubu a následně se přestěhoval do domu veřejného činitele, vědce, zoologa a předsedy Linného společnosti Nového jižního Walesu W. J. Macleaye. Ten pomohl Miklucho-Maklajovi realizovat již dříve v Linného spolku vyslovený záměr o stavbě zoologické stanice v Austrálii.\nV září roku 1878 byl Miklucho-Maklajův návrh schválen a v zálivu Watsons Bay podle projektu architekta Johna Kirkpatricka se začala stavět Mořská biologická stanice. \n\nV letech 1879–1880 Nikolaj uskutečnil výpravu na ostrovy Melanésie, konkrétně na ostrov Nová Kaledonie a znovu navštívil severovýchodní břeh Nové Guineje.\n\nV roce 1882 vědec se vrátil do Ruska. Jeho plány zahrnovaly stavbu mořské stanice a ruské usedlosti na severovýchodním pobřeží Nové Guineje (Maklajův břeh). Navrhoval program ekonomických a sociálních změn života obyvatelů ostrova. Audience u Alexandra III. nepřinesla žádné výsledky. Plány vědce byly odmítnuty, ale podařilo se mu vyřešit otázku likvidace dluhů a získat finance na další výzkumy a publikaci vlastních prací. \n\nV roce 1883 Nikolaj opustil Rusko a vrátil se do Austrálie. V Batavii potkal ruskou korvetu „Skoběljov“ (nový název korvety „Viťaz“) a nenechal si ujít možnost znovu navštívit Maklajův břeh, kam plánoval jet velitel lodi admirál Kopytov. Několik dní v březnu od 17. do 18. Miklucho-Maklaj strávil na známých místech. S domorodci z ostrova Segu se domluvil na stavbě svého nového domu na ostrově Megaspena, vrátit se na Maklajův břeh mu však už nebylo souzeno.\n\nV roce 1884 se oženil s Margaritou Robertsonovou, dcerou pana Johna Robertsona – velkého vlastníka půdy a politického činitele Nového Jižního Walesu, který byl pětkrát zdejším předsedou vlády. Nikolaj měl dva syny: Alexandra-Nielse Mclaye a Vladimira-Allena Mclaye, kteří celý život strávili v Sydney. V roce 1886 se vědec opět vrátil do Ruska a předložil caru svůj „Projekt Maklajova břehu“ jako protinávrh ke kolonizaci ostrova Německem. Ale ani tento pokus nepřinesl žádoucí výsledek. \n\nDvakrát (v roce 1886 a 1887) navštívil ukrajinský Malin a statek svojí matky Kateřiny Semjonovny. Zde zkoumal život, zvyky a tradice polešjuků. Zajímal se původem Drevljanů a jejich dějinami. Na vesnicích se zabýval studiem antropologické stavby těla místních obyvatel. V Malině dokončil redakční přípravu svých „Cest“. Zemřel večer 2. dubna 1888 v nemocnici Vilie v Petrohradě na nediagnostikovaný nádor mozku. Je pohřben na „Litěratorskich mostkach“, na Volkovském hřbitově v Petrohradě, jeho lebka byla v souladu s jeho přáním darována místní univerzitě.\n\nNejvětší význam mají jeho studie o Papuáncích, tedy původních obyvatelích Nové Guineje. Podařilo se mu získat důvěru a přátelství Papuánců, naučit se jejich jazyk, a tak proniknout do jejich způsobu života. Jeho objevné knihy o Papuáncích neztratily dodnes svou hodnotu. Ve svých vědeckých antropologických pracích dokázal druhovou jednotu a vzájemnou příbuznost lidských ras. Jako první zkoumal primitivní národy na nižším kulturním stupni bez předsudků.\n\nPři svých pobytech se věnoval komplexní pozorovatelské činnosti, zapisoval si geografická a meteorologická data a popsal mnoho nových druhů, například houbu Guancha blanca, rostliny Pouteria maclayana a Musa maclayi nebo plže Canefriula maclayiana.\n\n"}
{"id": "526327", "url": "https://cs.wikipedia.org/wiki?curid=526327", "title": "Ivan Dmitrijevič Papanin", "text": "Ivan Dmitrijevič Papanin\n\nIvan Dmitrijevič Papanin (rusky \"Иван Дмитриевич Папанин\", 26. listopadu 1894 – 30. ledna 1986) byl sovětský polární badatel řeckého původu. Po bojové účasti v občanské válce v letech 1918 až 1920 vystudoval biologii a meteorologii. V letech 1932 až 1933 byl vedoucím polární stanice v zemi Františka Josefa, v letech 1934 až 1935 na mysu Čeljuskina. Mezi roky 1937 a 1938 se stal velitelem neobvyklé expedice. Velel totiž výzkumné stanici Severní pól-1, která byla umístěna na ledové kře. Kra, která po obvodě měřila jen 3 km, byla hnána proudy na jih směrem k Atlantiku a urazila přes 2000 km. Plavba trvala 274 dní. Kra se mezitím značně zmenšila, takže Papanin a jeho druzi museli být odvezeni ledoborcem. Vědecké výsledky této expedice byly neobyčejně bohaté. Byly zjištěny značné hloubkové rozdíly v jednotlivých částech Severního ledového oceánu, obohatily se znalosti hydrobiologické, magnetologické, geofyzikální a meteorologické arktické oblasti.\n\n\n"}
{"id": "526328", "url": "https://cs.wikipedia.org/wiki?curid=526328", "title": "Cik-cak (album)", "text": "Cik-cak (album)\n\nCik-cak je název prvního alba popové kapely Lunetic. Album bylo vydáno v létě roku 1998 v České republice a na Slovensku pod značkou PolyGram.\n\nPo úspěšném prodeji a získání platinové desky, byla ve stejném roce vydána také reedice alba pod názvem Cik – cak – Platinová edice.\n\nKrátce po vydání alba se na veřejnost dostala zpráva, že část písní za Lunetic nazpíval zpěvák Dalibor Kaplan. Ten vše oznámil médiím, potom, co manažer kapely popřel, že by ho znal. Mnozí lidé začali úspěšnou kariéru Lunetic označovat za podvod. 1. června 1999 byl udělán rozhovor s členem vedení vydavatelské společnosti Universal Music, Milanem Zýkou, který potvrdil, že se Kaplan na desce podílel, ale pouze jako doprovodný zpěvák a autor aranží. Zýka také prohlásil, že Kaplan spor začal kvůli propagaci své vlastní desky. O celém sporu byla také napsána kniha s názvem \"Němý Lunetic aneb Zpráva o jednom podvodu.\"\n\nKe konci roku 1998 bylo album znovu vydáno pod názvem \"Cik-cak - Platinová edice\".\n\nAlbum obsahuje 13 původních písní a 4 nové.\n\n\n"}
{"id": "526331", "url": "https://cs.wikipedia.org/wiki?curid=526331", "title": "Maska smutku", "text": "Maska smutku\n\nMaska smutku () je památník nacházející se na kopci nad Magadanem na ruském Dálném východě. Připomíná množství vězňů, kteří trpěli a umírali v pracovních táborech v Kolymském regionu od třicátých do padesátých let 20. století. Má podobu velké kamenné tváře, které kanou slzy z levého oka v podobě menších masek. Pravé oko je vyobrazeno jako zamřížované okno. Zadní strana zobrazuje plačící mladou ženu a bezhlavého muže na kříži. Uvnitř je replika typické stalinské vězeňské cely. Pod památníkem jsou pamětní kameny se jmény mnoha gulagů v Kolymském regionu, jiné symbolizují různá náboženství vězňů, kteří v táborech trpěli.\n\nSocha byla slavnostně odhalena 12. června 1996 s pomocí ruské vlády a za finančního příspění sedmi ruských měst včetně Magadanu. Design vytvořil sochař Ernst Něizvěstnyj, jehož rodiče padli za oběť Velké čistce v 30. letech. Pomník o objemu 56 m³ a výšce 15 metrů pak zkonstruoval Kamil Kazajev.\n"}
{"id": "526334", "url": "https://cs.wikipedia.org/wiki?curid=526334", "title": "Murdoch", "text": "Murdoch\n\nMurdoch může být:\n\n\n\n\n"}
{"id": "526341", "url": "https://cs.wikipedia.org/wiki?curid=526341", "title": "Bor (Milý)", "text": "Bor (Milý)\n\nBor (dříve též \"Bory\") je nevelká vesnička v okrese Rakovník, kraj Středočeský, tvořící součást (základní sídelní jednotka) obce Milý. Nachází se na lesnaté náhorní plošině Džbánu, zhruba 10 km jjv. od Loun, 16 km západně od Slaného a 18 km severovýchodně od Rakovníka. Borem probíhá silnice, spojující Milý a Hříškov. Ke dni 1. března 2001 zde žilo 33 obyvatel.\n\nNa rozdíl od Milého, který se nachází v údolí o kilometr jižněji, je vesnička Bor situována o několik desítek metrů výše na chmelnicemi pokryté planině o rozměrech zhruba 1 × ¾ km uprostřed rozsáhlé lesnaté oblasti. Les, zvaný \"Bor\" či \"Na Borech\", který ji ze tří stran obklopuje (odtud název vsi), tvoří souvislé 12 km dlouhé pásmo od Kroučové až k Žerotínu. V těsné blízkosti vsi, asi ¼ km od jejího severního okraje, se v místě vstupu cesty do lesa nachází trojmezí okresů Rakovník, Kladno a Louny (). V lesní rokli ¾ km severovýchodně od Boru (již v katastru obce Bílichov) pramení Zlonický potok. Jihovýchodně od Boru se prostírá přírodní rezervace Milská stráň.\n\n"}
{"id": "526342", "url": "https://cs.wikipedia.org/wiki?curid=526342", "title": "Sexuální chování", "text": "Sexuální chování\n\nSexuální chování je zjevnou realizací sexuality. Vyskytuje se u zvířecích druhů s vyvinutou pohlavní odlišností a může se značně lišit podle druhu živočicha. Zvířecí sexuální chování zkoumá etologie. Lidské sexuální chování je součástí lidské sexuality a zahrnuje erotické projevy, genitální a orgasmické aktivity, zejména soulož, jiné formy pohlavního styku jako necking, petting, felaci a též masturbaci. Jeho studiem se zabývá sexuologie.\n\n"}
{"id": "526343", "url": "https://cs.wikipedia.org/wiki?curid=526343", "title": "3 sezóny v pekle", "text": "3 sezóny v pekle\n\n3 sezóny v pekle (2009) je filmový debut reklamního režiséra Tomáše Mašína nominovaný na 11 Českých lvů, z nichž tři proměnil.\n\nDěj se odehrává v roce 1947 a krátce poté (včetně Vítězného února). Hlavní postava bohéma Ivana Heinze je inspirována Egonem Bondym podle jeho vzpomínkové knihy \"Prvních deset let\".\n\nFilm byl přítomen v hlavní soutěži na karlovarském filmovém festivalu v roce 2010. Byl také uveden na Evropském filmovém trhu při Berlinale 2011.\n\n\nFilm vzbudil rozporuplné reakce. Někteří kritici ho chválí, jiní ho mají za sice vizuálně vydařený (s čímž souvisí režisérova zkušenost z reklamy), ale uvnitř až banální.\n\n\n"}
{"id": "526347", "url": "https://cs.wikipedia.org/wiki?curid=526347", "title": "Paulina Rubio", "text": "Paulina Rubio\n\nPaulina Susana Rubio Dosamantes (* 17. června 1971 Ciudad de México Mexico) je mexická zpěvačka a herečka. Je známá pod přezdívkou Paulina Rubio a byla několikrát nominována na cenu Grammy a Billboard Latin Music Awards.\n\nPaulina Rubio se narodila v Mexico City v Mexiku, ale vyrůstala v Miami a Madridu. Její otec Enrique Rubio je advokát a matka Susana Dosamantes herečka v Mexiku.\n\nProslavila se účinkováním v kapele Timbiriche. Dařit se ji začalo hlavně na počátku 80. let, kdy začala pronikat do světa hudby a její desky byly oblíbené hlavně ve Latinská Amerika. Podle Universal Music Group prodala celosvětově přes 20 milionů desek. Paulina Rubio byla ovlivněna pop muzikanty jako Madonna a Miguel Bosé.\n\nV roce 1992 vydala Paulina své první sólové album “La chica Dorada„. Album obsahovalo takové hity jako “Mio„, “Sabor a miel„ nebo “Amor de mujer„.\n\nNejnovější album Gran City Pop, bylo vydáno v roce 2009 . Gran City Pop vyšlo v červen 2009. Zajistilo Paulině jednu nominaci na Grammy.\n\n\n\n\n\n\n"}
{"id": "526351", "url": "https://cs.wikipedia.org/wiki?curid=526351", "title": "Pozdně antické náboženství", "text": "Pozdně antické náboženství\n\nPozdně antické náboženství (někdy méně přesně též pohanství v pozdní antice) je konvenční novodobé označení pro pestrý a nejednotný soubor náboženských či filosoficko-náboženských nekřesťanských (tj. pohanských) představ a systémů v oblasti tradiční řecko-římské kultury v době, kdy se po vydání milánského ediktu začaly střetávat s křesťanstvím jako rovnoprávným náboženstvím. Zahrnuje širokou škálu kultů, filosofických škol a mysterií nejrůznějšího stáří i původu. Jejich společným znakem bylo to, že byly akceptovanou součástí antické kultury v době, kdy zájem o tradiční náboženské kulty upadal a současně šlo o proudy mimokřesťanské, takže se křesťanství vůči nim v důsledku svého exkluzivního monoteismu negativně vymezovalo.\n\nPozdně antické náboženství se skládalo ze tří forem:\nVelký vliv na náboženství měly také vliv filosofické školy.\n\nRůznorodé obyvatelstvo rozsáhlého impéria vyznávalo mnoho odlišných a vzájemně si odporujících kultů, i některé zcela původně cizích, pocházejících z různých částí říše, v nichž převládaly vlivy maloasijské, egyptské, syrské i perské atp., zpravidla byly přizpůsobobovány antické kultuře a římskému vkusu. Navzdory tomu někteří císařové, jako například Heliogabalus (218–222) a zvláště pak Aurelianus (270–275), usilovali o ještě větší náboženskou jednotu v říši upřednostňováním nadvlády jednoho boha (tj. především boha solárního, či přesněji synkretické spojení různých pohanských bohů slunce) tím, že jejich kult prohlašovali za státní náboženství. Tyto a další zásahy a náboženské reformy císařů nebyly dosud nijak namířeny proti dosavadní víře ani náboženským praktikám.\n\nPřestože Edikt milánský nebyl namířen proti pohanství, ale pouze legalizoval existenci křesťanství, „římský stát, v jehož čele od Constantinovy doby stáli císaři hlásící se ke křesťanství, zůstával v zásadě loajální k potřebám a zájmům církve,“ což postupně vedlo k mocenské a posléze i početní převaze křesťanů na důležitých místech v říši.\n\nPočínaje 3. stoletím se navíc ve východní části říše začaly objevovat cílené útoky křesťanských jednotlivců, skupin a davů proti pohanům. Pohanská strana vůči tomuto vývoji zaujala spíše defenzivní postoj a usilovala o obranu tradiční antické kultury jako celku.\n\nCísař Julianus (361–363) se pokusil zvrátit rostoucí vliv křesťanství (nikoliv za cenu nového pronásledování) a sepsal i několik spisů a dopisů kritizujících křesťanství (např. \"Contra Galileos\"), ale po jeho brzké smrti byla většina jeho nařízení zase zrušena. A podobně i rétor Flavius Eugenius, který byl prohlášen Arbogastem za císaře, ale který sám vystupoval jen jako podřízený vládce Theodosia. Za svého úřadování podporoval k nelibosti křesťanů původní kulty. Theodosius jej ale odmítl uznat a jakožto uzurpátora ho nakonec vojensky porazil.\n\nPohanství se tak ocitalo pod silným tlakem císařské legislativy, které vyvrcholilo zákazy pohanských kultů a uzavíráním pohanských chrámů.\n\n\n"}
{"id": "526352", "url": "https://cs.wikipedia.org/wiki?curid=526352", "title": "Teige", "text": "Teige\n\nTeige je příjmení následujících osob:\n\n"}
{"id": "526355", "url": "https://cs.wikipedia.org/wiki?curid=526355", "title": "Alberto Korda", "text": "Alberto Korda\n\nAlberto Díaz Gutiérrez známější jako Alberto Korda (14. září 1928, Havana, Kuba - 25. května 2001 Paříž, Francie) byl kubánský fotograf, který proslul svým snímkem argentinského marxistického revolucionáře Che Guevary. Byl dvorním fotografem Fidela Castra.\n\nKorda, jehož skutečné jméno bylo Alberto Díaz Gutiérrez, se narodil 14. září 1928 v Havaně. \nByl synem železničního dělníka a vystřídal mnoho pracovních míst, než mohl pracovat jako asistent fotografa. S fotografií začal s otcovým přístrojem Kodak na 35 mm film a začal portrétovat svou přítelkyni. \"„Mým hlavním cílem bylo potkávat ženy,“\" přiznal jednou. Jeho druhá manželka, Natalia Menendez, byla známá kubánská modelka.\n\nV roce 1956 založili v Havaně s Luisem Antoniem Peircem Byersem fotografický ateliér \"Korda Studios\". Název společnosti pochází z proslulého maďarsko-britského filmu režisérů Alexandra a Zoltana Kordy a oba fotografové se pod tímto jménem proslavili. Luis byl známý jako Korda starší (Luis Korda) a Alberto Korda jako mladší. Společnost se specializovala na módní fotografii a tradiční reklamní fotografii, například pro pojišťovny, farmaceutické výrobce, propagační práce pro Bacardi a pivovar Hatuey, prodejce aut a podobně. Součástí jejich práce bylo také fotografické zpravodajství a podávání zpráv, například z nejznámější kubánské automobilové soutěže Carrera z Oinar del Rio via Saua la Grande do Havanny. V říjnu 1956 oba fotografové přestěhovali své studio do prvního patra budovy přímo naproti nově vznikajícího hotelu Capri na ulici Calle 21 (č.p. 15) ve Vedadu a o několik týdnů později změnili jméno společnosti na \"Studios Korda\".\n\n\"Studios Korda\" se vyznačuje různorodostí vydávaných zpráv a také neutrálním, ale stále se měnícím studiovým razítkem, které se objevuje na zadní straně každého snímku. Luis byl významný fotograf a především velmi technicky nadaný. Nicméně nebyl nadaný obchodník a tak nejevil zvláštní zájem o získání provizí. Dá se předpokládat, že většinu produkce studia získal jeho partner Albert. Alberto Díaz působil především jako fotograf a cestovní společník Fidela Castra, ke kterému měl blízký vztah, a také Ernesta Guevary, kterého považoval za dost arogantního, tento jeho osobní názor sdílel s mnoha dalšími fotografy.\n\nFotografoval pro kubánské noviny \"Revolución\" v roce 1960, pro které 5. března 1960 pořídil kultovní obraz Che Guevary, který se pak stal celosvětovým symbolem revoluce a povstání. Snímek bývá v češtině označován jako \"Hrdinný partyzán\". Nikdy za své fotografie nedostal žádné licenční poplatky, protože Castro neuznával Bernskou úmluvu o ochraně literárních a uměleckých děl. Fotografie Che Guevary je jednou z nejčastěji reprodukovaných v historii. V roce 2000 zažaloval společnost Smirnoff za použití jeho obrázku v inzerátu. V komentáři řekl: \"„Jako zastánce ideálů, pro které Che Guevara zemřel, nejsem proti jeho šíření těmi, kteří chtějí propagovat památku a příčiny sociální spravedlnosti na celém světě, ale jsem kategoricky proti zneužívání obrazu Che k propagaci produktů, jako jsou alkohol, nebo pro jakýkoliv účel, který ponižuje pověst Che“.\" Jeho mimosoudní vyrovnání 50 000 amerických dolarů bylo věnováno na kubánské zdravotnictví. Korda řekl: \"„Kdyby byl Che ještě naživu, udělal by jistě totéž.“\"\n\nNasnímal kubánského diktátora na návštěvě Ruska, těžce ozbrojeného jedoucího jako spolujezdec na motorce, jak podává ruku americkému spisovateli Ernestu Hemingwayovi nebo Che Guevaru při rybaření. Známé jsou snímky, na kterých revolucionáři oblečení ve vojenských uniformách hrají golf. Vytvořil tak kolekci fotografií revoluční Kuby.\n\nZe strachu, že bude jejich firma jako soukromá společnost obětí znárodnění, odkázali ji v listopadu 1966 instituci Oficina de Asuntos Historicos (vedl v té době Celia Sánchez), spolu se všemi negativy týkajícími se revoluce. Přesto o dva roky později, 14. března 1968, společnost oficiálně skončila v rámci poslední vlny znárodnění a umělecká díla byla znárodněna. Většina komerčních a módních fotografií Alberta, Luise a jejich pozdějšího spolupracovníka Genoveva Vasqueze byla ztracena, a spolu s nimi také řada důležitých a doposud málo známých snímků z kapitoly v historii kubánské fotografie.\n\nKorda v roce 2001 utrpěl infarkt při prezentaci své výstavy v Paříži a zemřel. Je pohřben na slavném havanském hřbitově Colón.\n\nDne 4. dubna 2010 se uskutečnila v Dominic Winter Book Auctions v britském Cirenseteru aukce, na které se dražily fotografie s Kordovým podpisem a v ceně okolo pět set liber a více.\n\n"}
{"id": "526357", "url": "https://cs.wikipedia.org/wiki?curid=526357", "title": "Petra Špindlerová", "text": "Petra Špindlerová\n\nPetra Špindlerová (* 18. srpna 1972 Nové Město na Moravě) je česká herečka.\n\nVystudovala střední školu a kromě herectví se věnovala i modelingu. Hrála v mnoha divadelních inscenacích, např. \"Postel plná cizinců, Kennedyho děti\" aj. V televizi byla známá zejména rolí Hany Zikové v seriálu \"Rodinná pouta\". Hrála také v seriálu Ordinace v růžové zahradě 2 Kromě své profese miluje Petra Špindlerová rychlou jízdu autem, cestování a indickou kulturu. Má syna Kryštofa a dceru Kristýnu.\n"}
{"id": "526366", "url": "https://cs.wikipedia.org/wiki?curid=526366", "title": "Cirkovirové infekce ptáků", "text": "Cirkovirové infekce ptáků\n\nCirkoviry představují nejmenší doposud známé virusy živočichů. Jsou to neobalené virusy průměrné velikosti 14-25 nm. Obsahují cirkulární jednovláknovou DNA. Jsou zařazovány do nově ustanovené čeledě \"Circoviridae\" (dříve \"Circodnaviridae\" nebo \"Diminuviridae\"), která obsahuje 2 rody – \"Gyrovirus \" a \"Circovirus\". Nejzávažnější jsou cirkovirové infekce u kura domácího (infekční anémie kuřat), papoušků (cirkoviróza papoušků) a holubů. U husí a kachen způsobují zakrslost, poruchy v opeření a zvýšenou mortalitu. Přítomnost cirkovirů byla také laboratorně prokázána u bažantů, hrdliček, pštrosů, kanárů, racků a zebřiček. Pravděpodobnost obecného rozšíření u ptáků je velmi vysoká. Všechny cirkovirusy poškozují lymforetikulární tkáň a způsobují imunosupresi. Snížená imunita usnadňuje vznik dalších, sekundárních infekcí, které jsou pak hlavní příčinou úhynu ptáků.\n\nCirkoviróza holubů je závažné onemocnění mladých holubů ve věku 2 měsíce až 1 rok. Onemocnění bylo poprvé zjištěno v chovu závodních holubů v Kalifornii (1990). Holubi jsou zakrslí, špatně rostou, u závodních holubů dochází ke zhoršení výkonnosti. Vážným problémem je nedostatečná chráněnost po vakcinaci. Nemoc se projevuje zejména netečností, nechutenstvím, dilatací volete, zvracením, průjmem, dýchacími potížemi, zvýšeným množstvím moči v trusu (polyurie). Holubi mohou v těžších případech uhynout do tří až čtyř dnů po výskytu prvních klinických příznaků. Mortalita u mladých holubů může dosáhnou až 100 %. K přenosu infekce dochází kontaktem s infikovanými holuby.\n\nCirkoviróza kanárů (angl. „black spot“) představuje fatální onemocnění mláďat ve věku 10-20 dní. Projevuje se zvětšením objemem dutiny tělní a prosvítáním silně naplněného žlučového měchýře přes stěnu břišní.\n\n"}
{"id": "526367", "url": "https://cs.wikipedia.org/wiki?curid=526367", "title": "Dětský domov", "text": "Dětský domov\n\nDětský domov je druh školského zařízení pro výkon ústavní výchovy. Do dětského domova se umisťuje mládež obojího pohlaví ve věku od tří do osmnácti let, popřípadě do ukončení přípravy na povolání. Patří sem mládež, kterou je třeba okamžitě umístit do náhradní výchovy nahrazující výchovu rodičů na dobu, než rozhodne soud. V České republice existovalo ke konci roku 2014 celkem 147 dětských domovů, z nichž 136 zřizovaly kraje, 10 nevládní subjekty (ve statistikách MŠMT jsou vedeny jako „soukromé“ nebo „církevní“ dětské domovy) a 2 byly součástí právnických osob zřizovaných MŠMT (Dětský domov se školou Dobřichovice, Diagnostický ústav Liberec).\n\n"}
{"id": "526371", "url": "https://cs.wikipedia.org/wiki?curid=526371", "title": "Tărgovište", "text": "Tărgovište\n\nTărgovište ( , ) je oblastní město na severovýchodě Bulharsku. Žije tu 37 642 obyvatel.\n\nNázev Tărgovište je původem slovanský a znamená \"tržiště\", což je odvozeno z praslovanského, potažmo staroslověnského slova trъgъ. Takové pojmenování města nebylo nijak neobvyklé, a tak se můžeme setkat v Srbsku s městem Трговиште a v Rumunsku s městem Târgoviște.\n\n\n"}
{"id": "526378", "url": "https://cs.wikipedia.org/wiki?curid=526378", "title": "SIMBAD", "text": "SIMBAD\n\nSIMBAD (the Set of Identifications, Measurements, and Bibliography for Astronomical Data) je astronomická databáze objektů za hranicemi sluneční soustavy. Její provoz zabezpečuje Centre de Données astronomiques de Strasbourg (CDS) ve Francii.\n\nDatabáze SIMBAD slouží k vyhledávání nejrůznějších informací o astronomických objektech, mezi které patří typ objektu, poloha na obloze, množství vyzařované energie, vlastní pohyb, označení v různých katalozích apod. Součástí této databáze jsou také odkazy na publikace týkající se daného objektu a možnost vykreslit mapku okolí objektu na obloze pomocí aplikace Aladin.\n\nAktuální statistiku počtu objektů a jejich označení v různých katalozích je možné najít na stránkách SIMBADu.\n\n"}
{"id": "526381", "url": "https://cs.wikipedia.org/wiki?curid=526381", "title": "Heiligenkreuz (Dolní Rakousy)", "text": "Heiligenkreuz (Dolní Rakousy)\n\nHeiligenkreuz (Svatý kříž) je dolnorakouská obec ve Vídeňském lese v okrese Baden u Vídně. Poštovní adresa je Heiligenkreuz im Wienerwald \"(do dubna 2003: Heiligenkreuz bei Baden)\".\n\nPodle evidence obyvatel je ke dni 1. dubna 2009 1490 trvale bydlících obyvatel. Známý je klášter Heiligenkreuz \"(s „Papežskou filozoficko-teologickou vysokou školou Benedikta XVI. – Heiligenkreuz“)\".\n\nHeiligenkreuz leží v pahorkovité krajině Vídeňského lesa v údolí „Sattelbachu“, přítoku řeky Schwechat. Oblast je součástí Industrielviertelu \"(Průmyslové čtvrti)\". Přes obec vede stará poutní cesta do Mariazell, nazývaná „Via Sacra“.\n\nK obci patří také katastrální území Siegenfeld, Sattelbach a také obec Preinsfeld.\n\n\nViz historii obce Alland\n\nOd roku 1869, kdy bylo v obci 900 obyvatel, se počet obyvatel nepřetržitě zvyšoval; pouze mezi lety 1910 a 1923 byl zaznamenán úbytek. V roce 1939 zde žilo 983 obyvatel, 1951 1083, 1961 946, 1971 1056, 1981 1105, 1991 1324 obyvatel. V období mezi sčítáním obyvatel v roce 1981 a 1991 byl zaznamenán přírůstek 19,8 %, během dalších deseti let se počet obyvatel zvýšil pouze o 7 osob. V roce 2001 žilo v obci žilo 1331 obyvatel.\n\nVelká většina obyvatel (76,4 %) je římskokatolického vyznání. Druhou nejpočetnější skupinou věřících je islám (4,7 %) a následuje evangelická církev (4,1 %). K pravoslaví se hlásí 2,2 % a bez vyznání je 9,6 % obyvatel.\n\nStarostou obce je Johann Ringhofer, vedoucím úřadu Karel Habres.\n\nV obecní radě je 19 zástupců. Podle voleb konaných 6. března 2005 má zastoupení: (ÖVP) 14 a (SPÖ) 5.\n\nObec má autobusové spojení do Badenu a Mödlingu.\n\nObec leží na silnici „Mödlinger Straße B11“.\n\nZ obce je také nájezd na vnější vídeňský dálniční okruh A21.\n\nPodmíněně významným hospodářským faktorem je cestovní ruch. Je tu významný klášter Heiligenkreuz ale i přidružená lesní výroba – pila. V roce 1981 byla uvedena do provozu první kotelna na biomasu v Rakousku, na kterou byl nejdříve napojen klášter Heiligenkreuz, potom obecní zařízení a později také domácnosti.\n\nIniciativou lesního závodu kláštera je každé čtyři roky pořádán „Veletrh strojů na přibližování dříví Austrofoma“, který je počítán v Evropě za jeden z největších. Stroje nejsou ve výstavních halách ale jsou představovány přímo v lesním prostředí.\n\nV „Preinsfeldu“ je sádrový důl, který byl pro snižování těžby nakonec v roce 2001 zrušen.\n\nHeiligenkreuz se musí především zapojit do aktivit okolí Badenu.\n"}
{"id": "526382", "url": "https://cs.wikipedia.org/wiki?curid=526382", "title": "Králova přízeň", "text": "Králova přízeň\n\nKrálova přízeň, v originále \"The Other Boleyn Girl\", je film režiséra Justina Chadwicka natočený podle stejnojmenného románu Philippy Gregory. Film o životě Mary Boleynové, milenky krále Jindřicha VIII., a její sestře Anně, která se stala královou druhou ženou.\n\nKdyž se král Jindřich VIII. dozví, že jeho manželka Kateřina Aragonská mu zřejmě nedá mužského potomka, začne Thomas Howard se svým švagrem Thomasem Boleynem spřádat plány. Chtějí, aby byla královou vyvolenou Thomasova starší dcera Anna. Přestože Anna z počátku tento plán odmítá, jelikož ví, že být královou milenkou by jí mohlo zkazit pověst, nakonec ale souhlasí. V té době se Annina mladší sestra Mary provdá za Williama Careyho.\n\nPři návštěvě sídla Boleynových je král zraněn a Mary jej láskyplně opečovává. Král se do ní beznadějně zamiluje a zve ji ke dvoru. Mary a její manžel souhlasí, i když oba ví, co se od ní bude očekávat. Anna a Mary se stávají dvorními dámami královny Kateřiny Aragonské. Jindřich pozve Mary do svého pokoje a Mary se do něj zamiluje. Anna jí nemůže odpustit, že se do ní Jindřich zamiloval.\n\nAnna se nakonec díky řadám intrik stane královou manželkou a porodí mu dceru Alžbětu. Král z dcery není nadšen a na Annu zanevře. Mary zůstává u dvora a stará se svojí neteř Alžbětu. Posléze je Anna zatčena a uznána vinnou za velezradu. Mary slíbí Anně, že se postará o její dceru. Na konci filmu je Anna popravena.\n\n"}
{"id": "526390", "url": "https://cs.wikipedia.org/wiki?curid=526390", "title": "Minidish", "text": "Minidish\n\nMinidish je jméno speciální paraboly, dodávané zákazníkům satelitní platformy Sky. Tato parabola je neobvyklá tím, že má výrazně oválný tvar. Přijímá signály v pásmech X band a Ku band. \n\nExistují dvě velikosti této paraboly:\n"}
{"id": "526392", "url": "https://cs.wikipedia.org/wiki?curid=526392", "title": "Kolyma (rozcestník)", "text": "Kolyma (rozcestník)\n\nKolyma může znamenat:\n"}
{"id": "526397", "url": "https://cs.wikipedia.org/wiki?curid=526397", "title": "Kwame Nkrumah-Acheampong", "text": "Kwame Nkrumah-Acheampong\n\nKwame Nkrumah-Acheampong, přezdívaný Sněžný leopard (* 19. prosince 1974 Glasgow, Spojené království) je ghanský lyžař, první reprezentant své země na zimních olympijských hrách. Na hrách ve Vancouveru skončil ve slalomu na 53. místě a dokončil tak jako předposlední z klasifikovaných jezdců.\n\n"}
{"id": "526401", "url": "https://cs.wikipedia.org/wiki?curid=526401", "title": "Pohlavně přenosný nádor psů", "text": "Pohlavně přenosný nádor psů\n\nPohlavně přenosný nádor psů (CTVT, z angl. \"canine transmissible venereal tumor\"; také Stickerův sarkom) je nádorové onemocnění psa domácího. Od běžných typů nádorových onemocnění se liší tím, že je přenosný ze psa na psa, například pohlavním stykem, kousnutím nebo olizováním. Tento nádor napadá pohlavní orgány psů. CTVT je způsoben agresivní buněčnou linií psích histiocytů, která je schopna se usídlit v pohlavním traktu a zřejmě vznikla před několika tisíci lety. Od té doby se populace psích nádorových buněk šíří a využívá zřejmě skutečnosti, že všichni psi jsou si dlouhodobým křížením velice geneticky příbuzní.\n\nĎábel medvědovitý trpí obdobným druhem nemoci.\n\n"}
{"id": "526402", "url": "https://cs.wikipedia.org/wiki?curid=526402", "title": "Karl-Heinz Rummenigge", "text": "Karl-Heinz Rummenigge\n\nKarl-Heinz „Kalle“ Rummenigge (* 25. září 1955, Lippstadt) je bývalý německý fotbalový útočník. Pelé ho roku 2004 zařadil mezi 125 nejlepších žijících fotbalistů.\n\nBěhem kariéry dosáhl mnoha úspěchů za Bayern Mnichov, se kterým vyhrál Interkontinentální pohár, Evropský pohár a další tituly v lize. V dresu Německa dosáhl druhého místa na Mistrovstvích světa 1982 a 1986 a také byl součástí mužstva, které vyhrálo Euro 1980. V roce 1980 získal v Německu ocenění Fotbalista roku a dvakrát po sobě (1980 a 1981) „evropskou“ cenu Zlatý míč. Třikrát byl nejlepším střelcem německé Bundesligy (1979/80, 1980/81 a 1983/84).\n\n"}
{"id": "526405", "url": "https://cs.wikipedia.org/wiki?curid=526405", "title": "Kvákadlo", "text": "Kvákadlo\n\nKvákadlo je speciální typ kytarového efektu, zařízení, které dokáže měnit frekvenci signálu a tím vytvářet zvuk podobný slovu \"vau\". Proto se také v angličtině používá pojem wah-wah pedal. V češtině se vžil pojem kvákadlo a kvákání.\n\nK ovládání efektu (zde změny frekvence) se používá pohyblivý nožní pedál. Kytarista má tak ruce volné ke hraní. Tuhost sešlapávání pedálu lze většinou nastavit. Informace o sešlápnutí pedálu se přenáší buď mechanicky (přes hřeben spojený s hřídelí) nebo opticky (zde odpadá eventuální chrčení a poruchy vzniklé mechanickým opotřebením). Kvákadlo může obsahovat rovněž možnost nastavení Q-bodu, případně další ovladače k úpravě signálu. Novější kvákadla umí zvuk ještě i \"nakopnout\" (boost). Některá kvákadla obsahují true-bypass (v podstatě propojení vstup a výstupního jacku za účelem minimální modifikace kytarového signálu jakoukoli součástkou efektu). Pokud jej neobsahují, je možné jej udělat vlastním úpravou nebo na zakázku (custom-made), nebo dokoupit \"true bypass podložku\" pro kvákadlo.\nNěkterá kvákadla mohou být kombinována s pedálem pro změnu hlasitosti (volume pedal).\n\nModerními trendy při výrobě kvákadel je použití \"modelingu\" (např. Digitech nebo Boss PW-10).\n\nExistují i automatická kvákadla (autowahy), která pohyblivý pedál neobsahují.\n\n\n"}
{"id": "526409", "url": "https://cs.wikipedia.org/wiki?curid=526409", "title": "Christiane Wartenbergová", "text": "Christiane Wartenbergová\n\nChristiane Wartenbergová, rozená Stollová (* 27. října 1956, Prenzlau, Braniborsko) je bývalá východoněmecká atletka, jejíž specializací byl běh na 1500 metrů.\n\nV roce 1976 reprezentovala na letních olympijských hrách v Montrealu, kde skončila její cesta před branami finále, v semifinálovém rozběhu. O dva roky později doběhla pátá na halovém ME v Miláně. V roce 1979 se stala vítězkou světového poháru. Největší úspěch své kariéry zaznamenala na olympiádě v Moskvě 1980, kde získala stříbrnou medaili. Ve finále zaběhla trať v čase 3:57,71 a prohrála pouze se sovětskou běžkyní Taťánou Kazankinovou. Tento její čas je dodnes národním rekordem pod širým nebem. Na prvním mistrovství světa v atletice v Helsinkách 1983 skončila v rozběhu.\n\n"}
{"id": "526412", "url": "https://cs.wikipedia.org/wiki?curid=526412", "title": "Netonice", "text": "Netonice\n\nNetonice je malá vesnice, část obce Bílsko v okrese Strakonice. Nachází se asi 3 km na severozápad od Bílska. Je zde evidováno 25 adres. V roce 2011 zde trvale žilo 48 obyvatel.\n\nNetonice je také název katastrálního území o rozloze 3,45 km.\n\nPrvní písemná zmínka o vesnici pochází z roku 1334.\n\n"}
{"id": "526413", "url": "https://cs.wikipedia.org/wiki?curid=526413", "title": "Záluží (Bílsko)", "text": "Záluží (Bílsko)\n\nZáluží je malá vesnice, část obce Bílsko v okrese Strakonice. Nachází se asi 2,5 km na západ od Bílska. Je zde evidováno 27 adres. V roce 2011 zde trvale žilo 31 obyvatel.\n\nZáluží leží v katastrálním území Záluží u Vodňan o rozloze 4,01 km.\n\nPrvní písemná zmínka o vesnici pochází z roku 1334.\n\n\n"}
{"id": "526414", "url": "https://cs.wikipedia.org/wiki?curid=526414", "title": "Blatenka", "text": "Blatenka\n\nBlatenka je malá vesnice, část města Blatná v okrese Strakonice. Nachází se asi 3,5 km na jihozápad od Blatné. Je zde evidováno 29 adres. V roce 2011 zde trvale žilo čtyřicet obyvatel.\n\nBlatenka je také název katastrálního území o rozloze 2,73 km.\n\nPrvní písemná zmínka o vesnici pochází z roku 1409.\n\nZ Blatenky pochází český rapper Labello.\n\n"}
{"id": "526415", "url": "https://cs.wikipedia.org/wiki?curid=526415", "title": "Čekanice (Blatná)", "text": "Čekanice (Blatná)\n\nČekanice je vesnice, část města Blatná v okrese Strakonice. Nachází se asi 5,5 km na jih od Blatné. Je zde evidováno 66 adres. V roce 2011 zde trvale žilo 77 obyvatel.\n\nČekanice je také název katastrálního území o rozloze 5,71 km.\n\nPrvní písemná zmínka o vesnici pochází z roku 1274.\n\n\n\n"}
{"id": "526417", "url": "https://cs.wikipedia.org/wiki?curid=526417", "title": "Drahenický Málkov", "text": "Drahenický Málkov\n\nDrahenický Málkov je vesnice, část města Blatná v okrese Strakonice. Nachází se asi 5,5 km na sever od Blatné. Je zde evidováno 68 adres. V roce 2011 zde trvale žilo 78 obyvatel.\n\nDrahenický Málkov je také název katastrálního území o rozloze 4,67 km.\n\nPrvní písemná zmínka o vesnici pochází z roku 1454.\n\n"}
{"id": "526418", "url": "https://cs.wikipedia.org/wiki?curid=526418", "title": "Hněvkov (Blatná)", "text": "Hněvkov (Blatná)\n\nHněvkov je malá vesnice, část města Blatná v okrese Strakonice. Nachází se asi 3 km na jihovýchod od Blatné. Prochází zde silnice I/20. Je zde evidováno 49 adres. V roce 2011 zde trvale žilo 79 obyvatel.\n\nHněvkov leží v katastrálním území Hněvkov u Mačkova o rozloze 4,68 km.\n\nPrvní písemná zmínka o vesnici pochází z roku 1629.\n\n"}
{"id": "526419", "url": "https://cs.wikipedia.org/wiki?curid=526419", "title": "Jindřichovice (Blatná)", "text": "Jindřichovice (Blatná)\n\nJindřichovice jsou malá vesnice, část města Blatná v okrese Strakonice. Nachází se asi 4,5 km na jihozápad od Blatné. Je zde evidováno 25 adres. V roce 2011 zde trvale žilo devět obyvatel.\n\nJindřichovice leží v katastrálním území Jindřichovice u Blatenky o rozloze 3,22 km.\n\nPrvní písemná zmínka o vesnici pochází z roku 1227.\n\n"}
{"id": "526420", "url": "https://cs.wikipedia.org/wiki?curid=526420", "title": "Milčice (Blatná)", "text": "Milčice (Blatná)\n\nMilčice je malá vesnice, část města Blatná v okrese Strakonice. Nachází se asi 6,5 km na jih od Blatné. Je zde evidováno 32 adres. V roce 2011 zde trvale žilo třicet obyvatel.\n\nMilčice leží v katastrálním území Milčice u Čekanic o rozloze 2,24 km.\n\nPrvní písemná zmínka o vesnici pochází z roku 1383.\n\n"}
{"id": "526421", "url": "https://cs.wikipedia.org/wiki?curid=526421", "title": "Řečice (Blatná)", "text": "Řečice (Blatná)\n\nŘečice je malá vesnice, část města Blatná v okrese Strakonice. Nachází se asi 2,5 km na severozápad od Blatné. Je zde evidováno 22 adres. V roce 2011 zde trvale žilo 49 obyvatel.\n\nŘečice leží v katastrálním území Blatná o výměře 13,62 km.\n\nPrvní písemná zmínka o vesnici pochází z roku 1772.\n"}
{"id": "526422", "url": "https://cs.wikipedia.org/wiki?curid=526422", "title": "Skaličany", "text": "Skaličany\n\nSkaličany je malá vesnice, část města Blatná v okrese Strakonice. Nachází se asi 3 km na severovýchod od Blatné. Prochází zde silnice II/175. Je zde evidováno 45 adres. V roce 2011 zde trvale žilo 126 obyvatel. Předsedou osadního výboru je Václav Cheníček. Poblíž obce se nalézají rybníky \"Závist\", \"Pýcha\" a \"Dražský\".\n\nSkaličany je také název katastrálního území o rozloze 6,73 km.\n\nPrvní písemná zmínka o vesnici pochází z roku 1411. Ve vsi se nachází kaple z roku 1866. Do roku 1973 byla obec samostatná, poté byla připojena k městu Blatná.\n\nV roce 2011 si obec připomněla výročí 600 let od první písemné zmínky. O obci vyšla i obsáhlá kniha. Na počátku roku 2011 bylo v obci evidováno 126 trvale hlášených občanů.\n"}
{"id": "526428", "url": "https://cs.wikipedia.org/wiki?curid=526428", "title": "Sergej Alexandrovič", "text": "Sergej Alexandrovič\n\nSergej Alexandrovič Romanov (rusky \"Сергей Александрович Романов\", 11. května 1857, Carské Selo, Ruské impérium – 17. února 1905, Moskva, Ruské impérium) byl syn cara Alexandra II. a mladší bratr Alexandra III.\n\nJe známý vyhnáním židovského obyvatelstva z Moskvy. Často se stával terčem útoku revolucionářů, roku 1905 ho zabil revolucionář Ivan Kaljajev.\n\nVelkokníže Sergej Alexandrovič se narodil v Carském Selu, asi 25 km od Petrohradu. Byl pátým synem Alexandra II. a Marie Alexandrovny.\n\nKdyž se Sergej narodil, jeho matka již byla nemocná. Aby se matčina nemoc nezhoršovala, trávila carská rodina dlouhou dobu v cizině v matčině rodišti Darmstadtu a ve Francii.\n\nV roce 1865 přišla rodinná tragédie, když krátce před Sergejovými osmými narozeninami zemřel jeho nejstarší bratr, cesarevič Nikolaj Alexandrovič, následník trůnu.\n\nJako dítě byl Sergej plachý, pilný a nebyl příliš společenský. Pod vlivem jeho matky se z něj stal nábožensky založený člověk.\n\nRoku 1870 začal Sergej studovat. Byl předurčen pro armádní kariéru, ale jeho domácí učitel, admirál Arsenijev podporoval a rozvíjel Sergejovo lingvistické, umělecké a hudební nadání. Mladíka zajímaly italské umění a kultura, uměl dobře malovat a hrát na flétnu. Jeho idoly byli spisovatelé a filozofové Lev Nikolajevič Tolstoj a Fjodor Michajlovič Dostojevskij. Sergej dokonce osobně pozval Dostojevského na večeři v Zimním paláci.\n\nRoku 1884 se Sergej oženil s princeznou \"Elizabethou Hessenskou\", starší sestrou pozdější manželky Sergejova synovce Mikuláše, pozdější carevny Alexandry Fjodorovny a neteří manželky Alexandra III., stávající carevny Marie Alexandrovny; Elizabeth, která roku 1891 konvertovala k pravoslaví, přijala jméno Jelizaveta Fjodorovna. Přes uzavření sňatku velkokníže Sergej Alexandrovič vedl homosexuální či bisexuální styl života.\n\nVelkokníže Sergej se jako mladík spolu s otcem a bratry Alexandrem, Vladimirem a Alexejem účastnil rusko-turecké války v letech 1877 – 1878. Po ukončení války byl povýšen na plukovníka.\n\nRoku 1881 byl zavražděn Sergejův otec teroristy z organizace Narodnaja volja (\"Vůle lidu\"). Sergej byl v té době s bratrem Pavlem a učitelem Arsenijevem v Itálii.\n\nV roce 1882 ho bratr Alexandr III. jmenoval velitelem \"Preobraženského pluku\". O sedm let později se stal Sergej generálmajorem. V roce 1884 dosadil Alexandr III. svého bratra Sergeje na křeslo guvernéra Moskvy.\n\nSergej byl politický zastánce tvrdé linie a sdílel bratrovu víru v silnou nacionalistickou vládu.\nPůsobení na postu guvernéra začal vyhnáním přes 20 000 židů z Moskvy. Nejprve měli podle výnosu odejít svobodní, bezdětní a ti, kteří žili v městě méně než tři roky. V další vlně měly odejít rodiny se čtyřmi dětmi. Jako poslední odešli ti, kteří v Moskvě žili přes čtyřicet let. Mladé židovské ženy, jestli chtěly zůstat v Moskvě, se staly prostitutkami. Po odchodu židů byly jejich domy vyrabovány.\n\nOdešlí židé byli převážně vzdělanci a zámožní obchodníci. Emigrace židovské elity znamenala pro Ruské impérium značnou hospodářskou ztrátu, a naopak posílila okolní nepřátelské státy.\n\nPo třinácti letech odstoupil Sergej na nový rok 1905 z postu guvernéra Moskvy.\n\nRáno 17. února 1905 odjel velkokníže Sergej z guvernérského paláce. Kočí Andrej Rudinkin před odjezdem varoval Sergeje před teroristickým útokem, Sergej však na varování nedbal.\n\nOdpoledne toho dne projížděl Sergejův kočár Nikolskou bránou v Kremlu. Asi čtyři kroky od kočáru stál Ivan Kaljajev, člen strany socialistů-revolucionářů. Jakmile se kočár přiblížil, Kaljajev vykročil a hodil bombu s nitroglycerinem přímo do Sergejova klína, výbuch rozmetal Sergeje na kusy.\n\nPři atentátu zahynulo také několik místních svědků. Ze Sergeje zbyly úlomky lebky a několik prstů. Několik dalších částí těla bylo později objeveno na střeše blízkého stavení.\n"}
{"id": "526432", "url": "https://cs.wikipedia.org/wiki?curid=526432", "title": "Václavov (Buzice)", "text": "Václavov (Buzice)\n\nVáclavov je malá vesnice, část obce Buzice v okrese Strakonice. Nachází se asi 1,5 km na severovýchod od Buzice. Je zde evidováno 10 adres. V roce 2011 zde trvale žilo šest obyvatel.\n\nVáclavov leží v katastrálním území Buzice o výměře 8,4 km.\n\nPrvní písemná zmínka o vesnici pochází z roku 1800.\n\n"}
{"id": "526433", "url": "https://cs.wikipedia.org/wiki?curid=526433", "title": "Jiřetice (Čepřovice)", "text": "Jiřetice (Čepřovice)\n\nJiřetice je malá vesnice, část obce Čepřovice v okrese Strakonice. Nachází se asi 1,5 km na jihovýchod od Čepřovic. Prochází zde silnice II/142. Je zde evidováno 21 adres. V roce 2011 zde trvale žilo 24 obyvatel.\n\nJiřetice leží v katastrálním území Jiřetice u Čepřovic o rozloze 1,94 km.\n\nPrvní písemná zmínka o vesnici pochází z roku 1490.\n\n\n"}
{"id": "526434", "url": "https://cs.wikipedia.org/wiki?curid=526434", "title": "Koječín (Čepřovice)", "text": "Koječín (Čepřovice)\n\nKoječín je malá vesnice, část obce Čepřovice v okrese Strakonice. Nachází se asi 2,5 km na jihovýchod od Čepřovic. Prochází zde silnice II/142. Je zde evidováno 21 adres. V roce 2011 zde trvale žilo čtyřicet obyvatel.\n\nKoječín leží v katastrálním území Koječín u Čepřovic o rozloze 2,85 km.\n\nPrvní písemná zmínka o vesnici pochází z roku 1315.\n\n\n"}
{"id": "526435", "url": "https://cs.wikipedia.org/wiki?curid=526435", "title": "Doubravice u Volyně", "text": "Doubravice u Volyně\n\nDoubravice u Volyně je vesnice, část městyse Čestice v okrese Strakonice. Nachází se asi 2 km na severovýchod od Čestic, rozložena po levé straně údolí potoka Peklov. Prochází zde silnice II/170. Je zde evidováno 56 adres. V roce 2011 zde trvale žilo 73 obyvatel.\n\nDoubravice u Volyně je také název katastrálního území o rozloze 2,13 km. Doubravice u Volyně leží i v katastrálním území Počátky u Volyně o rozloze 0,85 km.\n\nPrvní písemná zmínka o vesnici pochází z roku 1251.\n\n\n"}
{"id": "526436", "url": "https://cs.wikipedia.org/wiki?curid=526436", "title": "Krušlov", "text": "Krušlov\n\nKrušlov je malá vesnice, část městyse Čestice v okrese Strakonice. Nachází se asi 2,5 km na jih od Čestic. Je zde evidováno 38 adres. V roce 2011 zde trvale žilo 52 obyvatel.\n\nKrušlov je také název katastrálního území o rozloze 2,71 km.\n\nPrvní písemná zmínka o vesnici pochází z roku 1547.\n\n\nV obci se nachází unikátní, šedesát let starý, včelín, který je dílem řezbáře a včelaře Josefa Macha. Jedná se o největší včelín v České republice. Za účelem rekonstrukce a zpřístupnění včelína veřejnosti bylo založeno občanské sdružení \"Krušlovský včelín\".\n\n"}
{"id": "526437", "url": "https://cs.wikipedia.org/wiki?curid=526437", "title": "Nahořany (Čestice)", "text": "Nahořany (Čestice)\n\nNahořany jsou vesnice, část městyse Čestice v okrese Strakonice. Nachází se asi 3,5 km na jihovýchod od Čestic. Je zde evidováno 55 adres. V roce 2011 zde trvale žilo sedmdesát obyvatel.\n\nNahořany leží v katastrálním území Nahořany u Čkyně o rozloze 3,75 km. Zástavba vsi je od roku 1995 chráněna jako vesnická památková rezervace.\n\nPrvní písemná zmínka o vesnici pochází z roku 1315. Ves patřila pod panství Lčovické. Berní rula roku 1654 uvádí ve vsi 8 selských gruntů Víta Vojtu, Šimona Maršálka, Ondřeje Koubu, Brože Peleška, Martina Beránka, Bartoloměje Hanzala, Ondřeje Líbáčka a nově osedlého Adama Valíka. Chalupy byly 4 Pavla Severáka, pusté Kadeřovská a Markovská a jedna zahrada Víta Koželuha.\n\n\n"}
{"id": "526438", "url": "https://cs.wikipedia.org/wiki?curid=526438", "title": "Nuzín", "text": "Nuzín\n\nNuzín je malá vesnice, část městyse Čestice v okrese Strakonice. Nachází se asi 2 km na jihovýchod od Čestic; protéká jí Nuzínský potok, který je pravostranným přítokem potoka Peklov. Je zde evidováno 40 adres. V roce 2011 zde trvale žilo třicet obyvatel.\n\nNuzín je také název katastrálního území o rozloze 2,93 km.\n\nPrvní písemná zmínka o vesnici pochází z roku 1400.\n\n"}
{"id": "526439", "url": "https://cs.wikipedia.org/wiki?curid=526439", "title": "Radešov (Čestice)", "text": "Radešov (Čestice)\n\nRadešov je malá vesnice, část městyse Čestice v okrese Strakonice. Nachází se asi 0,5 km na severozápad od Čestic, nad potokem Peklov. Je zde evidováno 27 adres. V roce 2011 zde trvale žilo 29 obyvatel.\n\nRadešov leží v katastrálním území Radešov u Čestic o rozloze 1,96 km.\n\nPrvní písemná zmínka o vesnici pochází z roku 1551.\n\n"}
{"id": "526440", "url": "https://cs.wikipedia.org/wiki?curid=526440", "title": "Střídka", "text": "Střídka\n\nStřídka je malá vesnice, část městyse Čestice v okrese Strakonice. Nachází se asi 1,5 km na sever od Čestic, fozložena nad soutokem Němčického potoka s potokem Peklov. Je zde evidováno 31 adres. V roce 2011 zde trvale žilo 32 obyvatel.\n\nStřídka je také název katastrálního území o rozloze 1,7 km.\n\nPrvní písemná zmínka o vesnici pochází z roku 1243.\n\n"}
{"id": "526441", "url": "https://cs.wikipedia.org/wiki?curid=526441", "title": "Strpí", "text": "Strpí\n\nStrpí je malá vesnice, část obce Číčenice v okrese Strakonice. Nachází se asi 2 km na jihovýchod od Číčenic. Je zde evidováno 33 adres. V roce 2011 zde trvale žilo 37 obyvatel.\n\nStrpí leží v katastrálním území Číčenice o výměře 11,97 km.\n\nPrvní písemná zmínka o vesnici pochází z roku 1379.\n\n\n"}
{"id": "526442", "url": "https://cs.wikipedia.org/wiki?curid=526442", "title": "Újezdec (Číčenice)", "text": "Újezdec (Číčenice)\n\nÚjezdec je malá vesnice, část obce Číčenice v okrese Strakonice. Nachází se asi 2 km na jihovýchod od Číčenic. Je zde evidováno 33 adres. V roce 2011 zde trvale žilo 77 obyvatel. Při severozápadním okraji vesnice probíhá železniční trať 192 Číčenice – Týn nad Vltavou se zastávkou \"Újezdec u Číčenic\".\n\nÚjezdec leží v katastrálním území Číčenice o výměře 11,97 km.\n\nPrvní písemná zmínka o vesnici pochází z roku 1389.\n\n"}
{"id": "526443", "url": "https://cs.wikipedia.org/wiki?curid=526443", "title": "Albrechtice (Drahonice)", "text": "Albrechtice (Drahonice)\n\nAlbrechtice jsou malá vesnice, část obce Drahonice v okrese Strakonice. Nachází se asi 1,5 km na východ od Drahonic. Je zde evidováno 35 adres. V roce 2011 zde trvale žilo 58 obyvatel.\n\nAlbrechtice je také název katastrálního území o rozloze 2,48 km.\n\nPrvní písemná zmínka o vesnici pochází z roku 1253.\nV letech 1869–1921 byla osada součástí obce Drahonice, v letech 1930–1973 byla samostatnou obcí, od 1. ledna 1974 přísluší opět k obci Drahonice.\n\n\n"}
{"id": "526444", "url": "https://cs.wikipedia.org/wiki?curid=526444", "title": "Dřešínek", "text": "Dřešínek\n\nDřešínek je malá vesnice, část obce Dřešín v okrese Strakonice. Nachází se asi 1 km na sever od Dřešína. Je zde evidováno 25 adres. V roce 2011 zde trvale žilo 26 obyvatel.\n\nDřešínek je také název katastrálního území o rozloze 3,28 km. V katastrálním území Dřešínek leží i Hořejšice.\n\nPrvní písemná zmínka o vesnici pochází z roku 1407.\n\n"}
{"id": "526445", "url": "https://cs.wikipedia.org/wiki?curid=526445", "title": "Hořejšice", "text": "Hořejšice\n\nHořejšice (nářečně \"Horejšice\") je malá vesnice, část obce Dřešín v okrese Strakonice. Nachází se asi 1,5 km na sever od Dřešína. Je zde evidováno 10 adres. V roce 2011 zde trvale žilo 26 obyvatel.\n\nHořejšice leží v katastrálním území Dřešínek o výměře 3,28 km.\n\nPrvní písemná zmínka o vesnici pochází z roku 1407.\n\n"}
{"id": "526446", "url": "https://cs.wikipedia.org/wiki?curid=526446", "title": "Chvalšovice (Dřešín)", "text": "Chvalšovice (Dřešín)\n\nChvalšovice je malá vesnice, část obce Dřešín v okrese Strakonice. Nachází se asi 2 km na jihozápad od Dřešína. Prochází zde silnice II/170. Je zde evidováno 47 adres. V roce 2011 zde trvale žilo osmdesát obyvatel.\n\nChvalšovice je také název katastrálního území o rozloze 2,8 km.\n\nPrvní písemná zmínka o vesnici pochází z roku 1359.\n\n\n"}
{"id": "526448", "url": "https://cs.wikipedia.org/wiki?curid=526448", "title": "Hodějov", "text": "Hodějov\n\nHodějov je malá vesnice, část obce Hoslovice v okrese Strakonice. Nachází se asi 2 km na sever od Hoslovic. Je zde evidováno 42 adres. V roce 2011 zde trvale žilo 59 obyvatel.\n\nHodějov je také název katastrálního území o rozloze 3,73 km.\n\nPrvní písemná zmínka o vesnici pochází z roku 1327.\n\n\n"}
{"id": "526449", "url": "https://cs.wikipedia.org/wiki?curid=526449", "title": "Škrobočov", "text": "Škrobočov\n\nŠkrobočov je malá vesnice, část obce Hoslovice v okrese Strakonice. Nachází se asi 3 km na sever od Hoslovic. Je zde evidováno 15 adres. V roce 2011 zde trvale žilo třináct obyvatel.\n\nŠkrobočov je také název katastrálního území o rozloze 1,31 km.\n\nPrvní písemná zmínka o vesnici pochází z roku 1513.\n\n\n"}
{"id": "526450", "url": "https://cs.wikipedia.org/wiki?curid=526450", "title": "Újezd u Skaličan", "text": "Újezd u Skaličan\n\nÚjezd u Skaličan je malá vesnice, část obce Chobot v okrese Strakonice. Nachází se asi 1 km na jihozápad od Chobotu. Je zde evidováno 8 adres. V roce 2011 zde trvale žilo devět obyvatel.\n\nÚjezd u Skaličan leží v katastrálním území Chobot o výměře 2,33 km.\n\nPrvní písemná zmínka o vesnici pochází z roku 1383.\n"}
{"id": "526451", "url": "https://cs.wikipedia.org/wiki?curid=526451", "title": "Mračov", "text": "Mračov\n\nMračov je malá vesnice, část obce Kadov v okrese Strakonice. Nachází se asi 3 km na východ od Kadova. Je zde evidováno 16 adres. V roce 2011 zde trvale žilo sedm obyvatel.\n\nMračov je také název katastrálního území o rozloze 1,39 km.\n\nPrvní písemná zmínka o vesnici pochází z roku 1713.\n"}
{"id": "526452", "url": "https://cs.wikipedia.org/wiki?curid=526452", "title": "Vrbno (Kadov)", "text": "Vrbno (Kadov)\n\nVrbno je vesnice, část obce Kadov v okrese Strakonice. Nachází se asi 1,5 km na východ od Kadova. Je zde evidováno 51 adres. V roce 2011 zde trvale žilo 91 obyvatel.\n\nVrbno je také název katastrálního území o rozloze 3,68 km.\n\nPrvní písemná zmínka o vesnici pochází z roku 1305.\n\n\n"}
{"id": "526453", "url": "https://cs.wikipedia.org/wiki?curid=526453", "title": "Lhota u Svaté Anny", "text": "Lhota u Svaté Anny\n\nLhota u Svaté Anny je malá vesnice, část obce Kraselov v okrese Strakonice. Nachází se asi 2 km na severovýchod od Kraselova, nad horním tokem Drachkovského potoka. Je zde evidováno 18 adres. V roce 2011 zde trvale žilo 29 obyvatel.\n\nLhota u Svaté Anny leží v katastrálním území Kraselov o výměře 6,79 km.\n\nPrvní písemná zmínka o vesnici pochází z roku 1593.\n\n\n"}
{"id": "526454", "url": "https://cs.wikipedia.org/wiki?curid=526454", "title": "Milčice (Kraselov)", "text": "Milčice (Kraselov)\n\nMilčice jsou malá vesnice, část obce Kraselov v okrese Strakonice. Nachází se necelý kilometr na sever od Kraselova. Je zde evidováno 8 adres. V roce 2011 zde trvale žili čtyři obyvatelé. Do vesnice vede pouze jedna úzká asfaltová silnice.\n\nMilčice leží v katastrálním území Kraselov o výměře 6,79 km.\n\nPrvní písemná zmínka o vesnici pochází z roku 1654.\n\n"}
{"id": "526455", "url": "https://cs.wikipedia.org/wiki?curid=526455", "title": "Bělorusko na olympijských hrách", "text": "Bělorusko na olympijských hrách\n\nBělorusové na olympijských hrách poprvé závodili na olympiádě v Helsinkách 1952 za Sovětský svaz (kód MOV: \"URS\"). Po jeho rozpadu v roce 1991 se většina postsovětských zemí (Bělorusko, Kazachstán, Ukrajina, Ázerbájdžán, Gruzie, Arménie, Kyrgyzstán, Moldavsko, Tádžikistán, Turkmenistán, Uzbekistán a Rusko) spojila na zimní olympiádu v Albertville a letní v Barceloně (Rusko tam patřilo jen v Albertville, v Barceloně už bylo samostatné). O dva roky později v Lillehameru závodily samostatně už všechny státy. V samostatné historii vybojovali běloruští sportovci celkem 72 medailí.\n\nSovětští sportovci poprvé startovali na letní olympiádě v roce 1952 a na zimní olympiádě v roce 1956. Do rozpadu státu v roce 1991 získali celkem 1204 medailí (194 na ZOH a 1010 na LOH, z toho 473 zlatých, 376 stříbrných a 355 bronzových). Prvním Bělorusem, který získal medaili byl Michail Krivonosov, který získal stříbro v hodu kladivem v Melbourne 1956. První běloruské zlato získal bělorusko-ukrajinský pár Leonid Gejštor a Sergej Makarenko v kanoistice v  Římě 1960. Naposledy byl na olympiádě SSSR jako jednotný stát roku 1988 v Calgary a Soulu.\n\nV roce 1991 se Sovětský svaz rozpadl a Bělorusko získalo samostatnost. Ještě téhož roku bylo vydáno usnesení o vytvoření Národního olympijského výběru Běloruské republiky ( ) a řádným členem MOV se stal v roce 1993. V témže roce se stal jeho předsedou běloruský ministr sportu Vladimir Ryženkov, a byl jím až do své smrti v roce 1996. O rok později byl předsedou zvolen prezident Lukašenko a ve funkci je dodnes. Lukašenko byl první člověk v historii, který byl současně hlavou státu a předsedou olympijského výboru. Výbor dostává peníze za prodej předmětů s olympijským logem, sponzorskými dary a dotací od vlády. V roce 2004 vydal Lukašenko ustanovení, že po hrách 2004 a 2006 budou sportovci dostávat 60 000 USD za zlato 30 000 USD za stříbro a 20 000 USD za bronz. Po hrách 2008 a 2010 sportovci dostali 100 000 USD za zlato 50 000 dolarů za stříbro a za bronz 30 000 dolarů.\n\nNa LOH v Atlantě země vyslala 159 sportovců do 21 disciplín. Z prvního vystoupení samostatného Běloruska si sportovci odvezli dohromady 15 medailí, 1 zlatou, 6 stříbrných a 8 bronzových. Stříbra pocházela z atletiky, střelby a zápasu (ve volném stylu i řeckořímském). Bronzové medaile získali atleti, veslaři, sportovní gymnasté a řecko-římští zápasníci.\n\nZlato:\n\nBěloruská vláda dala na přípravu a jiné výdaje spojené s olympiádou v Sydney 5 milionů USD. Ministr sportu a cestovního ruchu Jevgenij Vorsin předpovídal, že Bělorusko získá čtyři zlaté medaile. Zúčastněných 139 sportovců (72 mužů a 67 žen) však získalo „jen“ tři zlaté, tři stříbrné a 11 bronzových medailí. Jeden Bělorus, Vadim Děvjatovskij, byl diskvalifikován za použití anabolického steroidu nandrolonu. Bronzy byly ze sedmiboje, hodu kladivem, střelby (3) řecko-římského zápasu, moderního pětiboje, vzpírání (2 medaile), juda a hodu diskem.\n\nZlato získali:\n\nBělorusko využilo prostředky, které zbyly z her v Sydney na přípravu do Athén. Jelo tam 153 sportovců. Získali 15 medailí (2 zlaté, 6 stříbrných a devět bronzových). Stříbra byla ze vzpírání (2), boxu (2), veslování a hodu kladivem. Bronzy získali mj. ve střelbě, hodu diskem, vzpírání, cyklistice, veslování (2 medaile), a řecko-římském zápase. Při slavnostním zahájení nesl vlajku zápasník Alexander Medved.\nNásleduje výčet zlatých medailí:\n\nBělorusko vyslalo do Pekingu 181 sportovců. BOV (Běloruský olympijský výbor) oznámil, že odměny za medaile budou vypláceny v amerických dolarech a vítěz zlaté medaile navíc získá doživotní přísun párků Belatmit. Vlajku při zahájení nesl šermíř Alexander Romankov. Bělorusové si domů odvezli celkem 19 medailí což jim přineslo 13. místo v pořadí národů.\nZlato získali:\n\nXVII. Zimní olympijské hry v Lillehammeru byly první olympijské hry, kterých se běloruští sportovci zúčastnili jako reprezentanti samostatného Běloruska. Před tím (mezi lety 1964–1992) získali Bělorusové čtyři medaile pro družstva SSSR a SNS. Bylo vysláno 33 sportovců, kteří získali dvě stříbra (konkrétně Igor Železovskij v rychlobruslení a Světlana Paramyginaová v biatlonu. Ze 67 zúčastněných zemí tak bylo Bělorusko 15. Podle BOV byla pro Bělorusko tato zimní olympiáda historická událost a „…otevřela novou stránku v historii běloruského sportu.“\n\nDo Nagana Bělorusko vyslalo 59 sportovců, kteří o medaile bojovali v devíti disciplínách. Získali dvě bronzové medaile, Dmitrij Daščinskij v akrobatickém lyžování a Alexej Ajdarov v biatlonu. V hokejovém turnaji se po čtvrtfinálové porážce od ruského výběru museli spokojit se sedmým místem. V projevu prezidenta republiky a předsedy Běloruského olympijského výboru Lukašenka z roku 2002 se odrážely úspěchy sportovců z Nagana. Při sledování přenosů řekl, že sportovci soutěžili důstojně a přinesli Bělorusku slávu.\n\nBylo tu 64 Bělorusů soutěžících v 9 disciplínách, a získali pouze 1 bronz díky Alexeji Grišinovi v akrobatickém lyžování. Hokejisté na turnaji zažili největší úspěch v historii, když získali 4. místo po prohře se Švédy v zápase o třetí místo.\n\nDo Turína Bělorusové poslali 33 sportovců v 8 disciplínách. Jedinou medaili (konkrétně stříbro) získal akrobat Dmitrij Daščinskij, který už měl bronz z Nagana. Alexandr Lukašenko ale byl s výsledkem velmi nespokojený a řekl, že Bělorusko už nutně potřebuje ze zimní olympiády zlato.\n\nTěchto zimních olympijských her se účastnilo 49 Bělorusů, kteří získali 3 medaile, 1 zlatou, 1 stříbrnou a 1 bronzovou, což jim přineslo v medailovém pořadí 17. místo, o které se dělili se Slovenskem. O stříbro se v závodě biatlonistů na 20 km podělili kvůli zcela shodnému času Nor Ole Einar Bjørndalen a Sergej Novikov, třetí v tomto závodě neskončil nikdo, čtvrtý skončil Rus Usťugov. Bronz získala biatlonistka Darja Domračevová v závodě na 15 km.\nZlato získal:\n\n"}
{"id": "526456", "url": "https://cs.wikipedia.org/wiki?curid=526456", "title": "Mladotice (Kraselov)", "text": "Mladotice (Kraselov)\n\nMladotice je malá vesnice, část obce Kraselov v okrese Strakonice. Nachází se asi 1 km na jihozápad od Kraselova. Je zde evidováno 16 adres. V roce 2011 zde trvale žilo 25 obyvatel.\n\nMladotice leží v katastrálním území Mladotice u Kraselova o rozloze 1,23 km.\n\nPrvní písemná zmínka o vesnici pochází z roku 1513.\n\n"}
{"id": "526457", "url": "https://cs.wikipedia.org/wiki?curid=526457", "title": "Vitice (Krašlovice)", "text": "Vitice (Krašlovice)\n\nVitice je malá vesnice, část obce Krašlovice v okrese Strakonice. Nachází se asi 1,5 km na jihozápad od Krašlovic, nad levým břehem řeky Blanice na jihovýchodním úpatí lesnatého masivu Hrad (667 m). Je zde evidováno 21 adres. V roce 2011 zde trvale žilo 33 obyvatel.\n\nVitice leží v katastrálním území Vitice u Vodňan o rozloze 1,99 km.\n\nPrvní písemná zmínka o vesnici pochází z roku 262 (\"Vitici\").\n\nVe Viticích se narodil Václav Kahovec, stíhací pilot ve francouzském letectvu za první světové války.\n\n"}
{"id": "526458", "url": "https://cs.wikipedia.org/wiki?curid=526458", "title": "Černěves (Libějovice)", "text": "Černěves (Libějovice)\n\nČerněves je malá vesnice, část obce Libějovice v okrese Strakonice. Nachází se asi 1 km na jihovýchod od Libějovic. Je zde evidováno 40 adres. V roce 2011 zde trvale žilo 87 obyvatel.\n\nČerněves leží v katastrálním území Černěves u Libějovic o rozloze 4,69 km.\n\nPrvní písemná zmínka o vesnici pochází z roku 1401 kdy generální vikář pražské arcidiecéze Mikuláš Puchník z Černic potvrdil v roce 1401 přenesení platu 1/2 kopy pražských grošů pro kostel v Chelčicích z Černěvsi /Nygra villa alia Czernawess/ na ves Hvožďany. Originál tohoto záznamu ze 14. dubna 1401 je v knize Erekční. Tato kniha je uložena v archivu metropolitní kapituly Pražské.\n\nDalší doklad o existenci Černěvsi je z roku 1458 (16. října) v dopise Zděňka Šternberka Mikuláši ze Sedlce. Originál tohoto dopisu je uložen v třeboňském archivu, ve fondu Historica.\n\n\n"}
{"id": "526459", "url": "https://cs.wikipedia.org/wiki?curid=526459", "title": "Nestanice", "text": "Nestanice\n\nNestanice jsou vesnice, část obce Libějovice v okrese Strakonice. Nachází se asi 1 km na jih od Libějovic. Je zde evidováno 63 adres. V roce 2011 zde trvale žilo 134 obyvatel.\n\nNestanice je také název katastrálního území o rozloze 4,33 km².\n\nPrvní písemná zmínka o Nestanicích pochází z roku 1427 (jiné zdroje uvádí až rok 1443), kdy vesnice patřila vladykovi Janu Malovcovi z Nestanic. Koncem patnáctého století vesnici vlastnili bratři Jaroslav a Oldřich z Nestanic připomínaní roku 1494. Na počátku šestnáctého století na nestanické tvrzi sídlil Zdeněk z Malovic, který s dalšími šlechtici přepadával kupce na cestách, a proto se zástupci měst dohodli v Praze na vojenské výpravě, která měla loupení ukončit. V říjnu roku 1520 byla tvrz dobyta, vypálena a už nebyla obnovena.\n\n\n"}
{"id": "526460", "url": "https://cs.wikipedia.org/wiki?curid=526460", "title": "Neuslužice", "text": "Neuslužice\n\nNeuslužice je malá vesnice, část obce Litochovice v okrese Strakonice. Nachází se asi 1 km na sever od Litochovic. Je zde evidováno 19 adres. V roce 2011 zde trvale žilo 41 obyvatel.\n\nNeuslužice je také název katastrálního území o rozloze 2,54 km.\n\nPrvní písemná zmínka o vesnici pochází z roku 1315.\n\n"}
{"id": "526461", "url": "https://cs.wikipedia.org/wiki?curid=526461", "title": "Střítež (Litochovice)", "text": "Střítež (Litochovice)\n\nStřítež je malá vesnice, část obce Litochovice v okrese Strakonice. Nachází se asi 2,5 km na severovýchod od Litochovic. Je zde evidováno 45 adres. V roce 2011 zde trvale žilo 89 obyvatel.\n\nStřítež leží v katastrálním území Střítež u Volyně o rozloze 4,52 km.\n\nPrvní písemná zmínka o vesnici pochází z roku 1315.\n\n\n"}
{"id": "526462", "url": "https://cs.wikipedia.org/wiki?curid=526462", "title": "Straňovice", "text": "Straňovice\n\nStraňovice je malá vesnice, část obce Malenice v okrese Strakonice. Nachází se asi 1,5 km na východ od Malenic. Je zde evidováno 11 adres. V roce 2011 zde trvale žilo šest obyvatel.\n\nStraňovice leží v katastrálním území Malenice o výměře 9,86 km.\n\nPrvní písemná zmínka o vesnici pochází z roku 1315.\n\n\n"}
{"id": "526463", "url": "https://cs.wikipedia.org/wiki?curid=526463", "title": "Zlešice", "text": "Zlešice\n\nZlešice je malá vesnice, část obce Malenice v okrese Strakonice. Nachází se asi 2,5 km na severozápad od Malenic. Je zde evidováno 26 adres. V roce 2011 zde trvale žilo 39 obyvatel.\n\nZlešice leží v katastrálním území Malenice o výměře 9,86 km.\n\nPrvní písemná zmínka o vesnici pochází z roku 1424.\n"}
{"id": "526464", "url": "https://cs.wikipedia.org/wiki?curid=526464", "title": "Nová Ves (Miloňovice)", "text": "Nová Ves (Miloňovice)\n\nNová Ves je osada, část obce Miloňovice v okrese Strakonice. Nachází se asi 1,5 km na západ od Miloňovic. Je zde evidováno 5 adres. V roce 2011 zde trvale žilo sedm obyvatel.\n\nNová Ves leží v katastrálním území Miloňovice o výměře 3,76 km.\n\nPrvní písemná zmínka o vesnici pochází z roku 1654.\n"}
{"id": "526465", "url": "https://cs.wikipedia.org/wiki?curid=526465", "title": "Sudkovice", "text": "Sudkovice\n\nSudkovice je malá vesnice, část obce Miloňovice v okrese Strakonice. Nachází se asi 0,5 km na jih od Miloňovic. Je zde evidováno 14 adres. V roce 2011 zde trvale žilo 28 obyvatel.\n\nSudkovice je také název katastrálního území o rozloze 2,53 km.\n\nPrvní písemná zmínka o vesnici pochází z roku 1253.\n\n\n"}
{"id": "526466", "url": "https://cs.wikipedia.org/wiki?curid=526466", "title": "Jetišov", "text": "Jetišov\n\nJetišov je malá vesnice, část obce Nihošovice v okrese Strakonice. Nachází se asi 3 km na severozápad od Nihošovic. Je zde evidováno 20 adres. V roce 2011 zde trvale žilo 22 obyvatel.\n\nJetišov je také název katastrálního území o rozloze 2,28 km. Jetišov netvoří s Nihošpvicemi souvislé území; obě části obce od sebe odděluje katastrální území Radkovice obce Úlehle.\n\nPrvní písemná zmínka o vesnici pochází z roku 1253, kdy zde sídlil vladyka Bohuslav. V 16. století zde bylo svobodnictví, které patřilo k statku v Doubravici, poté náleželo majitelům v Česticích.\n\nSakrální památkou je zde kaple Panny Marie Růžencové. V jihovýchodní části vesnice se nachází zemědělská usedlost čp. 5 se selsko-barokním štítem s nikou z poloviny 19. století, chráněná coby kulturní památka ČR.\n\n"}
{"id": "526467", "url": "https://cs.wikipedia.org/wiki?curid=526467", "title": "Víska (Nová Ves)", "text": "Víska (Nová Ves)\n\nVíska (množné číslo, 2. p. \"(z) Vísek\") jsou malá vesnice, část obce Nová Ves v okrese Strakonice. Nachází se asi 1 km na západ od Nové Vsi. Je zde evidováno 41 adres. V roce 2011 zde trvale žilo 23 obyvatel.\n\nVíska leží v katastrálním území Víska u Strakonic o rozloze 4,37 km. Vesnice je značně protáhlá v severojižním směru a její zástavba je roztrhána na několik částí. V katastru Vísek se nalézají druhý a třetí nejvyšší vrchol okresu Strakonice: severozápadní (zvaný též Altán, 845 m) a jihovýchodní vrchol (838 m) Kůstrého.\n\nPrvní písemná zmínka o vesnici pochází z roku 1243.\n\n"}
{"id": "526468", "url": "https://cs.wikipedia.org/wiki?curid=526468", "title": "Chrást (Pivkovice)", "text": "Chrást (Pivkovice)\n\nChrást je malá vesnice, část obce Pivkovice v okrese Strakonice. Nachází se asi 1 km na západ od Pivkovic. Je zde evidováno 9 adres. V roce 2011 zde trvale žilo šestnáct obyvatel.\n\nChrást leží v katastrálním území Pivkovice o výměře 3,17 km.\n\nPrvní písemná zmínka o vesnici pochází z roku 1372.\n\n"}
{"id": "526469", "url": "https://cs.wikipedia.org/wiki?curid=526469", "title": "Holušice (Sedlice)", "text": "Holušice (Sedlice)\n\nHolušice je vesnice, část města Sedlice v okrese Strakonice. Nachází se asi 3,5 km na východ od Sedlice. Je zde evidováno 61 adres. V roce 2011 zde trvale žilo 88 obyvatel.\n\nHolušice leží v katastrálním území Holušice u Mužetic o rozloze 5,68 km².\n\nPrvní písemná zmínka o vesnici pochází z roku 1450.\n\nJižně od vesnice se nachází přírodní rezervace Sedlická obora.\n\n"}
{"id": "526470", "url": "https://cs.wikipedia.org/wiki?curid=526470", "title": "Němčice (Sedlice)", "text": "Němčice (Sedlice)\n\nNěmčice je malá vesnice, část města Sedlice v okrese Strakonice. Nachází se asi 2,5 km na severozápad od Sedlice. Prochází zde silnice I/20. Je zde evidováno 12 adres. V roce 2011 zde trvale žilo osm obyvatel.\n\nNěmčice leží v katastrálním území Němčice u Sedlice o rozloze 1,23 km.\n\nPrvní písemná zmínka o vesnici pochází z roku 1654.\n\n"}
{"id": "526473", "url": "https://cs.wikipedia.org/wiki?curid=526473", "title": "Lidmovice", "text": "Lidmovice\n\nLidmovice (německy \"Lidmowitz\") je malá vesnice, část obce Skočice v okrese Strakonice. Nachází se asi 2 km na východ od Skočic. Vesnicí probíhá silnice I/22, spojující mj. města Strakonice a Vodňany. Je zde evidováno 28 adres. V roce 2011 zde trvale žilo 68 obyvatel.\n\nLidmovice je také název katastrálního území o rozloze 3,28 km.\n\nPrvní písemná zmínka o vesnici pochází z roku 1262.. Toho roku král Přemysl Otakar II. daroval \"villa Lybmouicz\" společně s dalšími vesnicemi klášteru benediktinek u sv. Jiří na Pražském hradě, roku 1366 se objevuje název \"Ludmowiczie\". Původ názvu se etymologicky odvozuje od vsi lidí Lidmových. Roku 1437 klášter o ves přišel rozhodnutím císaře Zikmunda Lucemburského. V roce 1841 již byla vesnice připojena ke Skočicím.\n\n\n\n"}
{"id": "526474", "url": "https://cs.wikipedia.org/wiki?curid=526474", "title": "Křepice (Stožice)", "text": "Křepice (Stožice)\n\nKřepice je malá vesnice, část obce Stožice v okrese Strakonice. Nachází se asi 1,5 km na jihozápad od Stožic, po levé straně údolí Stožického potoka. Je zde evidováno 21 adres. V roce 2011 zde trvale žilo 53 obyvatel.\n\nKřepice leží v katastrálním území Křepice u Vodňan o rozloze 3,99 km. V katastrálním území Křepice u Vodňan leží i Libějovické Svobodné Hory.\n\nPrvní písemná zmínka o vesnici pochází z roku 1335. V roce 1927 zažily Křepice poslední zlatou horečku v Čechách. Na soukromé vozové cestě odbočující z hlavní silnice do Stožic ke kruhové cihelně Vojtěcha Mareše se 25. března objevily při roztloukání štěrku kusy zlata. Jako první si jich všiml listonoš Václav Prošek. Když je dovezl na poštu ve Vodňanech, vydal se do Křepic známý vlastivědný pracovník a katecheta Florian Fencl a podařilo se mu nalézt několik kousků křemene se zlatými plíšky. Ještě téhož dne a ve dnech následujících se sem valilo množství lidí z Vodňan a okolí a přehrabovali kámen na silnici. Ze začátku občas něco našli, ale brzy se místo vyčerpalo. Ukázalo se, že zlato bylo zarostlé jen do jediného balvanu křemene, pocházejícího z Hasíkova lomu západně od Křepic. Uvádí se, že v něm bylo asi 1 kg zlatých plíšků. Nejednalo se o ryzí zlato, ale o elektrum, přirozeně se vyskytující slitinu zlata a stříbra. Od roku 2007 těmito místy vede okružní naučná stezka Stožice. \n\n"}
{"id": "526475", "url": "https://cs.wikipedia.org/wiki?curid=526475", "title": "Libějovické Svobodné Hory", "text": "Libějovické Svobodné Hory\n\nLibějovické Svobodné Hory jsou malá vesnice, část obce Stožice v okrese Strakonice. Nachází se asi 2,5 km na jihozápad od Stožic, pod Svobodnou horou. Je zde evidováno 22 adres. V roce 2011 zde trvale žilo 43 obyvatel.\n\nLibějovické Svobodné Hory leží v katastrálním území Křepice u Vodňan o výměře 3,99 km.\n\nPrvní písemná zmínka o vesnici pochází z roku 1840.\n\n\n\n"}
{"id": "526476", "url": "https://cs.wikipedia.org/wiki?curid=526476", "title": "Pacelice", "text": "Pacelice\n\nPacelice je malá vesnice, část obce Škvořetice v okrese Strakonice. Nachází se asi 1,5 km na severozápad od Škvořetic. Je zde evidováno 43 adres. V roce 2011 zde trvale žilo 64 obyvatel.\n\nPacelice je také název katastrálního území o rozloze 2,76 km².\n\nPrvní písemné zmínky o vesnici pochází z let 1380–1382, kdy zde sídlil Oldřich Žákavec z Pacelic. Později vesnici vlastnili zemané z Mirovic. Patřili k nim Hurt a Ondřej z Mirovic, po jejichž smrti se z vesnice roku 1454 stala odúmrť. Dalším majitelem byl Jaroslav Lev z Rožmitálu a na Blatné a po něm jeho syn Zdeněk Lev z Rožmitálu. Po Zdeňkově smrti byla velká část jeho majetku rozprodána věřiteli, kteří Pacelice včetně dvora a poprvé zmíněné tvrze prodali Bohulavu Šlejborovi z Tisové. Roku 1551 od něj vesnici koupil Jan mladší Kalenice z Kalenic a připojil ji ke svému škvořetickému panství. Nepotřebná tvrz poté zcela zanikla.\n\nNad vsí se nachází kostel Proměnění Páně.\n\n"}
{"id": "526477", "url": "https://cs.wikipedia.org/wiki?curid=526477", "title": "Dlouhá Ves (Truskovice)", "text": "Dlouhá Ves (Truskovice)\n\nDlouhá Ves je malá vesnice, část obce Truskovice v okrese Strakonice. Nachází se asi 1 km na západ od Truskovic. Je zde evidováno 7 adres. V roce 2011 zde trvale žilo šestnáct obyvatel.\n\nDlouhá Ves leží v katastrálním území Truskovice o výměře 6,22 km.\n\nPrvní písemná zmínka o vesnici pochází z roku 1790.\n\n\n\n"}
{"id": "526478", "url": "https://cs.wikipedia.org/wiki?curid=526478", "title": "Radkovice (Úlehle)", "text": "Radkovice (Úlehle)\n\nRadkovice jsou malá vesnice, část obce Úlehle v okrese Strakonice. Nachází se necelý kilometr na jihozápad od Úlehle. Je zde evidováno 17 adres. V roce 2011 zde trvale žilo 27 obyvatel. Vesnicí protéká Nihošovický potok.\nRadkovice je také název katastrálního území o rozloze 1,8 km.\n\nPrvní písemná zmínka o vesnici pochází z roku 1352.\n\n"}
{"id": "526479", "url": "https://cs.wikipedia.org/wiki?curid=526479", "title": "Švejcarova Lhota", "text": "Švejcarova Lhota\n\nŠvejcarova Lhota je malá vesnice, část obce Úlehle v okrese Strakonice. Nachází se asi 2 km severně od Úlehle. Je zde evidováno 22 adres. V roce 2011 zde trvale žilo sedmnáct obyvatel. Do vesnice vede pouze jedna silnice, která se napojuje na silnici mezi Úlehlí a Liběticemi.\n\nŠvejcarova Lhota je také název katastrálního území o rozloze 2,34 km.\n\nPrvní písemná zmínka o vesnici pochází z roku 1329.\n\nUsedlost čp. 12 je chráněna coby kulturní památka ČR. Švejcarovou Lhotou prochází žlutá turistická značka, po které se lze dostat na blízký kopec Kbíl. Zde se nachází volně přístupná rozhledna, která byla otevřena v roce 2008. Další zajímavostí na vrcholu Kbílu je místní dolmen. Jde pravděpodobně o přírodní útvar, někteří ho považují za lidský výtvor.\n\n"}
{"id": "526480", "url": "https://cs.wikipedia.org/wiki?curid=526480", "title": "Hvožďany (Vodňany)", "text": "Hvožďany (Vodňany)\n\nHvožďany jsou malá vesnice, část města Vodňany v okrese Strakonice. Nachází se asi 3 km na jihovýchod od Vodňan. Je zde známo 42 adres. Trvale zde žije 82 obyvatel. Ves leží v katastrálním území Hvožďany u Vodňan o rozloze 2,49 km² a těsně sousedí s Újezdem.\n\nVůbec nejstarší dochované známky osídlení okolí spadají do čtrnáctého století před naším letopočtem, kdy zde přítomný kmen, dnes nazývaný jihočeský lid mohylový, pohřbíval své mrtvé v mohylách v lese Černoháji. Podobné mohyly jsou doloženy i v lese pod Džbánem u nedalekých Libějovic. Z období 6. až. 9. století našeho letopočtu je doložena přítomnost našich slovanských předků u vrchu nazývaného Lomec.\n\nPrvotní osídlení v celých jižních Čechách tvořilo zprvu pouze ostrůvky v neprostupných lesích, jejichž plocha se začala výrazněji snižovat až ke konci středověku.\n\nPrvní zmínka o Hvožďanech pochází z roku 1312, kdy je připomínán Rudolf z Hvožďan. Je pravděpodobné, že vesnice byla založena v rámci osidlovacích vln 13. a 14. století. Dle všeho tedy právě Hvožďany kdysi stávaly uprostřed či vedle neprostupného hvozdu, jež jim dal jejich jméno. V současnosti se již v nejbližším okolí lesy nenachází.\n\nRoku 1798 byla postavena na návsi kaplička se zvoničkou, jež zde stojí dodnes.\n\nNa návsi se nachází krom bývalých hospodářských stavení i kaplička, bývalá kovárna a požární zbrojnice, místní spolek dobrovolných hasičů byl založen roku 1890 a je činný i dnes.\n\nHvožďanská náves má trojúhelníkovitý půdorys a vedou z ní tři cesty (první na jih do Libějovic, druhá na východ do sousedícího Újezda a třetí na sever do Vodňan).\n\nNa místě bývalých dvou rybníčků za zbrojnicí nalezneme nyní pouze vybetonovanou vodní nádrž. Na okraji vsi u cesty k Vodňanům je hřiště, na kterém si mohou hrát zdejší děti.\n\nNejbližším rybníkem je za poli směrem na severozápad ležící Šítov a Malý Šítov (starousedlíky nazývaný Pykal).\n\nHvožďanští v současnosti nemají vlastní hospodu, zdejší usedlíci tak navštěvují pohostinská zařízení v Libějovicích či ve Vodňanech. V letních měsících se pak někteří scházejí v hospodě na místě zvaném \"Na Lázni,\" které se nachází u začátku dubového stromořadí vedoucího mezi Hvožďany a Chelčicemi do sousedních Libějovic.\n\nU souboru budov Na Lázni nalezneme rovněž Kapli svaté Máří Magdalény z let 1660–1663, která byla na počátku 21. století nově opravena.\n\nOd roku 1974 patří Hvožďany správně pod nedaleké Vodňany.\n\nSoučasný osadní výbor: Miroslav Pekař (předseda), Jiří Faktor a Ladislav Dvořák.\n\nVývoj počtu hvožďanských obyvatel dle sčítání lidu.\n\nVývoj počtu hvožďanských poddaných dle soupisů poddaných.\n\n"}
{"id": "526481", "url": "https://cs.wikipedia.org/wiki?curid=526481", "title": "Křtětice", "text": "Křtětice\n\nKřtětice je vesnice, část města Vodňany v okrese Strakonice. Nachází se asi 3,5 km na severozápad od Vodňan. Prochází zde silnice I/22. Je zde evidováno 78 adres. V roce 2011 zde trvale žilo 150 obyvatel.\n\nKřtětice je také název katastrálního území o rozloze 4,54 km.\n\nPrvní písemná zmínka o vesnici pochází z roku 1335.\n\nChráněny jako kulturní památka ČR jsou celé usedlosti čp. 2, 7, 9, 19 a 37, z usedlosti čp. 32 pak stodola se špýcharem.\n\n"}
{"id": "526482", "url": "https://cs.wikipedia.org/wiki?curid=526482", "title": "Pražák (Vodňany)", "text": "Pražák (Vodňany)\n\nPražák je vesnice, část města Vodňany v okrese Strakonice. Nachází se asi 2,5 km na západ od Vodňan. Prochází tudy železniční trať Číčenice – Nové Údolí a také silnice II/141. Je zde evidováno 153 adres. V roce 2011 zde trvale žilo 317 obyvatel.\n\nPražák leží v katastrálním území Vodňany o výměře 17,62 km².\n\nPrvní písemná zmínka o vesnici pochází z roku 1574.\n\n\n"}
{"id": "526483", "url": "https://cs.wikipedia.org/wiki?curid=526483", "title": "Radčice (Vodňany)", "text": "Radčice (Vodňany)\n\nRadčice je vesnice, část města Vodňany v okrese Strakonice. Nachází se asi 2,5 km na sever od Vodňan; po jihovýchodní straně ji míjí silnice I/20, spojující Vodňany a Protivín. Je zde evidováno 62 adres. V roce 2011 zde trvale žilo 165 obyvatel.\n\nRadčice leží v katastrálním území Radčice u Vodňan o rozloze 4,73 km.\n\nPrvní písemná zmínka o vesnici pochází z roku 1227.\n\nŽil tu a působil rolník a politik Josef Suhrada (?–1914), na počátku 20. století poslanec Říšské rady a okresní starosta ve Vodňanech.\n\n\n"}
{"id": "526484", "url": "https://cs.wikipedia.org/wiki?curid=526484", "title": "Újezd (Vodňany)", "text": "Újezd (Vodňany)\n\nÚjezd je vesnice, správně spadající pod město Vodňany v okrese Strakonice. Nachází se asi 3 km na jihovýchod od Vodňan. Stojí zde 106 domů s číslem popisným. V roce 2015 zde trvale žilo 225 obyvatel. Vesnice leží v katastrálním území Újezd u Vodňan o rozloze 5,08 km². Újezd těsně sousedí s Hvožďany.\n\nPrvní písemná zmínka o vsi pochází z roku 1360, kdy byla v držení jistého Viléma. Od 14. století zde stávala také tvrz, která se však nedochovala.\n\n\nÚjezd patří správně pod nedaleké Vodňany. Je zde pětičlenný osadní výbor.\n\n"}
{"id": "526485", "url": "https://cs.wikipedia.org/wiki?curid=526485", "title": "Vodňanské Svobodné Hory", "text": "Vodňanské Svobodné Hory\n\nVodňanské Svobodné Hory je malá vesnice, část města Vodňany v okrese Strakonice. Nachází se asi 4 km na jihozápad od Vodňan, pod Svobodnou horou. Je zde evidováno 18 adres. V roce 2011 zde trvale žilo 26 obyvatel.\n\nVodňanské Svobodné Hory leží v katastrálním území Vodňany o výměře 17,62 km.\n\nPrvní písemná zmínka o vesnici pochází z roku 1840.\n\n\n\n"}
{"id": "526486", "url": "https://cs.wikipedia.org/wiki?curid=526486", "title": "Černětice", "text": "Černětice\n\nČernětice je malá vesnice, část města Volyně v okrese Strakonice. Nachází se asi 3 km na jihovýchod od Volyně. Prochází zde silnice II/144 (Volyně – Vlachovo Březí – Husinec) a také železniční trať 198 (Strakonice – Vimperk – Volary). Je zde evidováno 50 adres. V roce 2011 zde trvale žilo 104 obyvatel.\n\nČernětice je také název katastrálního území o rozloze 5,16 km².\n\nMístní části Černětice a Račí leží jižně od vlastní Volyně a společně tvoří exklávu města, od něhož jsou odděleny obcí Nišovice.\n\nPrvní písemná zmínka o vesnici pochází z roku 1544.\n\n\n"}
{"id": "526487", "url": "https://cs.wikipedia.org/wiki?curid=526487", "title": "Račí (Volyně)", "text": "Račí (Volyně)\n\nRačí je malá vesnice, část města Volyně v okrese Strakonice. Nachází se asi 2,5 km na jihovýchod od Volyně. Je zde evidováno 13 adres. V roce 2011 zde trvale žilo 24 obyvatel.\n\nRačí leží v katastrálním území Račí u Nišovic o rozloze 1,7 km. V katastru Račí je mj. situována železniční zastávka \"Nišovice\" na trati 198 Strakonice–Volary.\n\nMístní části Černětice a Račí leží jižně od vlastní Volyně a společně tvoří exklávu města, od něhož jsou odděleny obcí Nišovice.\n\nPrvní písemná zmínka o vesnici pochází z roku 1400.\n\n\n"}
{"id": "526489", "url": "https://cs.wikipedia.org/wiki?curid=526489", "title": "Starov", "text": "Starov\n\nStarov je malá vesnice, část města Volyně v okrese Strakonice. Nachází se asi 3 km na jihozápad od Volyně. Je zde evidováno 25 adres. V roce 2011 zde trvale žilo 33 obyvatel.\n\nStarov je také název katastrálního území o rozloze 1,56 km. V katastrálním území Starov leží též osada Amerika (zhruba km ¾ jižně).\n\nPrvní písemná zmínka o vesnici pochází z roku 1400.\n\n\n"}
{"id": "526490", "url": "https://cs.wikipedia.org/wiki?curid=526490", "title": "Zechovice", "text": "Zechovice\n\nZechovice je vesnice, část města Volyně v okrese Strakonice. Nachází se asi 1,5 km na jihozápad od Volyně. Je zde evidováno 61 adres. V roce 2011 zde trvale žilo 72 obyvatel.\n\nZechovice je také název katastrálního území o rozloze 3,88 km. V katastrálním území Zechovice leží též osada Milodráž (zhruba 1¾ km jihozápadně od Zechovic).\n\nPrvní písemná zmínka o vesnici pochází z roku 1400.\n\n\n"}
{"id": "526492", "url": "https://cs.wikipedia.org/wiki?curid=526492", "title": "Zdivo", "text": "Zdivo\n\nZdivo je pevná stavební struktura, vzniklá spojováním různých materiálů (kámen, cihla, tvárnice, dřevo) maltou nebo jiným pojivem. Vedle toho se někdy hovoří i o litém zdivu (beton). Materiál i způsob zpracování často charakterizuje určitou dobu a stavební sloh.\n\nZdivo se dělí na režné nebo lícové a zdivo, určené k omítání („pod omítku“). Režné zdivo vyžaduje lepší materiál (lícovka) i opracování, aby odolávalo vlivům počasí. Zvláštním druhem zdiva je zdivo pro klenby.\n\nPodle materiálu se zdivo dělí na kamenné, cihelné, smíšené a hrázděné.\n\n\n\n"}
{"id": "526503", "url": "https://cs.wikipedia.org/wiki?curid=526503", "title": "Jawa 350/634", "text": "Jawa 350/634\n\nV roce 1973 představila továrna Jawa z Týnce nad Sázavou motocykl Jawa 350 typ 634. Motocykl byl vyráběný v letech 1973-1984. Motor byl převzat s menšími úpravami z předchozích typů Jawa 350. Byl to léty osvědčený, i když trochu zastaralý dvoudobý vzduchem chlazený dvouválec o zdvihovém objemu 343,5 cm³. Tento motor byl zpočátku vyráběn bez odděleného mazání (Jawa - Oilmaster), takže se olej musel přilévat a míchat přímo do paliva.\n\nOstatní části motoru nebyly nijak zvláště změněny. Spojka zůstala stejná jako u předchozích modelů, pouze obložení třecích lamel bylo zhotoveno z odolnějšího materiálu - výrobku n. p. Osinek. Dále byla konstrukčními i technologickými úpravami zvýšena životnost převodovky.\n\nDalší, a to zásadní změny doznal karburátor, do kterého byla vložena jiná hlavní tryska, a též zde bylo nové seřízení karburátoru. Jednalo se o karburátor typ Jikov SBDB 2926.\n\nTaké podvozek doznal u Jawy 350/634 mnoha změn. Zcela změněn byl rám se zadní vidlicí. Je uzavřený a ze tří čtvrtin dvojitý. Byla to osvědčená konstrukce převzatá z rámů úspěšných soutěžních motocyklů Jawa a je chráněna čs. patentem. Přední vidlice byla celá převzata z dřívějších typů, výkovek spodního nosníku se však vyznačuje zvýšenou tuhostí.\n\nPalivová nádrž byla zcela nová se zvětšeným objemem. Sedlo je dvojité, anatomicky tvarované, uzamykatelné. Po sejmutí sedla je ve střední části podsedlového prostoru umístěn akumulátor a další příslušenství s výbavou. V pravé části schránky je uloženo nářadí, levá část je pro volná uložení náhradní duše a jinou nutnou výbavu.\n\nTento motocykl počítal se stokilometrovou rychlostí a byl ji schopen bezpečně udržovat. Svými jízdními vlastnostmi si dokázal poradit i s tím nejhorším povrchem silnic a cest.\n\nMezi kladné vlastnosti motocyklu patří zejména tuhý rám, velmi dobré jízdní vlastnosti, jisté vedení stopy i v zatáčkách, přirozená poloha jezdce i spolujezdce, dostatečný objem palivové nádrže, snadná údržba, solidní stavba a zpracování, bohatá výbava a zcela krytý sekundární řetěz. Naopak k záporným vlastnostem patří poměrně vysoká hmotnost, celkově vysoká stavba, měkká přední vidlice (často doráží), velmi špatný přístup k maticím utahujícím stupačky, obtížné stavení na centrální stojan, úzké sedlo, průměrná účinnost brzd a malá tuhost rámu v podsedadlové části.\n\nV roce 1984 byl uveden do sériové výroby modernizovaný motocykl Jawa 350/638|Jawa 350 typ 638. Tento model navazoval na osvědčený typ 634, který se těšil velké oblibě v mnoha zemích světa.\n\nTyp 350/638 byl koncem v roce 1984 let dočasně nahrazen modelem Jawa 350/632. První série motorů 638 trpěly vysokou poruchovostí, a 638 byla v produkci nahrazena modelem 632, který měl osazený osvědčený motor 634, ovšem upravený pro použití 12V alternátoru PAL. Jawa 350 typ 639 byla totozna s modelem 638, měla z důvodu hlukových norem snížený výkon motoru na 14,7 kW při 5250 ot./min. Po vyřešení problémů se sériovou výrobou motoru 638 se Jawa 638 vyráběla paralelně s modelem 634. Oproti 638 měl typ 639 již přední kotoučovou brzdu.\n\nPočátkem devadesátých započala výroba další modelové řady a to Jawa 350 typ 640. Tento typ byl konstrukčně prakticky totožný s modelem 638, ale poměrně výrazných změn se dočkal vzhled motocyklu. Téměř rovná horizontální linie byla nahrazena ladnější křivkou, motocykl také dostal novou přední masku s obdélníkovým světlometem a do celkové výbavy přibyly atraktivnější metalízové laky. Od samého začátku výroby měl nový model přední kotoučovou brzdu.\n"}
{"id": "526505", "url": "https://cs.wikipedia.org/wiki?curid=526505", "title": "Evropská úmluva o krajině", "text": "Evropská úmluva o krajině\n\nEvropská úmluva o krajině byla podepsaná 20. října 2000 ve Florencii, Česká republika ji podepsala ve Štrasburku 28. listopadu 2002. V platnost vstoupila 1. března 2004 a jejími smluvními stranami je k 31. 01. 2013 je 37 členských států Rady Evropy.\n\nÚmluva se věnuje krajině pozoruhodné, běžné i narušené Předmětem úmluvy je krajina přírodní, venkovní, městská i industriální. Ochrana, správa a plánování krajin jsou podle úmluvy právem a povinností každého jednotlivce a všech evropských zemí. \n\nČeská vláda usnesením č. 1049/2002 z října 2002 uložila ministerstvu životního prostředí, ministerstvu zemědělství, ministerstvu kultury, ministerstvu pro místní rozvoj a ministerstvu školství, mládeže a tělovýchovy, aby zabezpečila uplatňování úmluvy v praxi.\n\n"}
{"id": "526506", "url": "https://cs.wikipedia.org/wiki?curid=526506", "title": "Václav Snopek", "text": "Václav Snopek\n\nVáclav Snopek (* 20. srpna 1951 Vysoké Mýto) je český politik KSČM, v letech 2006 až 2010 a opět pak v letech 2013 až 2017 poslanec Poslanecké sněmovny PČR, v letech 2004 až 2008 a opět od roku 2012 zastupitel Pardubického kraje, od roku 1994 zastupitel města Pardubice.\n\nVyučil se automechanikem, později odmaturoval na SPŠ strojnické v Pardubicích. Později vystudoval Ruský státní sociální institut Moskva a v letech 1988 – 1993 Moskevskou státní Univerzitu společenských věd. Původně se živil jako automechanik, po studiích se věnoval sociologii.\n\nS manželkou Zdenkou vychoval syna Lukáše a dceru Kateřinu.\n\nV komunálních volbách roku 1994, komunálních volbách roku 1998, komunálních volbách roku 2002, komunálních volbách roku 2006, komunálních volbách roku 2010 a komunálních volbách roku 2014 (lídr kandidátky) byl zvolen za KSČM do zastupitelstva města Pardubice. Profesně se k roku 1998 uvádí jako předseda OV KSČM, následně coby sociolog. V komunálních volbách roku 1994 byl zvolen do zastupitelstva městského obvodu Pardubice I.\n\nV senátních volbách 1998, volbách 2004 a volbách 2010 neúspěšně usiloval o zvolení do horní komory parlamentu za obvod č. 43 – Pardubice, ani jednou se nedostal do druhého kola voleb. Ve volbách roku 2010 se ziskem 11,18 % hlasů obsadil 5. místo a nepostoupil do 2. kola volby.\n\nV krajských volbách roku 2004 byl zvolen do Zastupitelstva Pardubického kraje za KSČM. Mandát krajského zastupitele opětovně získal v krajských volbách roku 2012. Ve volbách v roce 2016 svůj mandát za KSČM obhájil. Na kandidátce byl původně na 8. místě, ale vlivem preferenčních hlasů skončil třetí.\n\nK roku 2006 se uvádí jako předseda Krajské rady KSČM.\n\nV roce 2006 získal mandát člena dolní komory českého parlamentu, kde pracoval v Hospodářském a Kontrolním výboru. Ve volbách 2010 svůj mandát neobhájil, přestože stál v čele kandidátky, ovšem díky preferenčním hlasům jej překonala Květa Končická, u níž po volbách začal pracovat jako asistent. Ve volbách v roce 2013 byl znovu zvolen poslancem.\n\nVe volbách do Poslanecké sněmovny PČR v roce 2017 byl lídrem KSČM v Pardubickém kraji. Pozici poslance však neobhájil, jelikož strana získala v kraji pouze jeden mandát a vlivem preferenčních hlasů jej přeskočila stranická kolegyně Květa Matušovská.\n"}
{"id": "526513", "url": "https://cs.wikipedia.org/wiki?curid=526513", "title": "Joaquim Cruz", "text": "Joaquim Cruz\n\nJoaquim Carvalho Cruz (* 12. března 1963, Taguatinga) je bývalý brazilský atlet, olympijský vítěz a stříbrný olympijský medailista v běhu na 800 metrů.\n\nDo světové běžecké špičky se dostal v roce 1981, kdy vytvořil světový juniorský rekord v běhu na 800 metrů časem 1:44,3. Při premiéře mistrovství světa v roce 1983 v Helsinkách získal na této trati bronzovou medaili. Svého životního úspěchu dosáhl o rok později na olympiádě v Los Angeles, kde se stal vítězem běhu na 800 metrů.\n\nJeho osobní rekord ho řadí na páté místo v historických tabulkách. Rychleji zaběhli půlku pod širým nebem jen Brit Sebastian Coe, juniorský světový rekordman Nigel Amos z Botswany, Dán s keňskými kořeny Wilson Kipketer a světový rekord drží od roku 2010 časem 1:41,01 David Lekuta Rudisha z Keni.\n\n800 m (dráha) - (1:41,77 - 26. srpna 1984, Kolín nad Rýnem)\n\n"}
{"id": "526517", "url": "https://cs.wikipedia.org/wiki?curid=526517", "title": "Kahov", "text": "Kahov\n\nKahov je malá vesnice, část města Prachatice v okrese Prachatice. Nachází se asi 2 km na severozápad od Prachatic. Je zde evidováno 24 adres. V roce 2011 zde trvale žilo 49 obyvatel.\n\nKahov je také název katastrálního území o rozloze 1,64 km. V katastrálním území Kahov leží i Podolí.\n\nPrvní písemná zmínka o vesnici pochází z roku 1542.\n\n\n"}
{"id": "526518", "url": "https://cs.wikipedia.org/wiki?curid=526518", "title": "Oseky", "text": "Oseky\n\nOseky jsou malá vesnice, část města Prachatice v okrese Prachatice. Nachází se asi 3 km na severozápad od Prachatic. Je zde evidováno 31 adres. V roce 2011 zde trvale žilo 68 obyvatel.\n\nOseky je také název katastrálního území o rozloze 1,74 km.\n\nPrvní písemná zmínka o vesnici pochází z roku 1370. U stavení čp. 11 stojí křížek s datem 1860.\n\n"}
{"id": "526519", "url": "https://cs.wikipedia.org/wiki?curid=526519", "title": "Ostrov (Prachatice)", "text": "Ostrov (Prachatice)\n\nOstrov je malá vesnice, část města Prachatice v okrese Prachatice. Nachází se asi 2 km na severovýchod od Prachatic. Obcí prochází silnice II/141, spojující Prachatice s Bavorovem. Je zde evidováno 34 adres. V roce 2011 zde trvale žilo 137 obyvatel.\n\nOstrov leží v katastrálním území Staré Prachatice o výměře 3,4 km.\n\nPrvní písemná zmínka o vesnici pochází z roku 1370.\n\n"}
{"id": "526520", "url": "https://cs.wikipedia.org/wiki?curid=526520", "title": "Městská Lhotka", "text": "Městská Lhotka\n\nMěstská Lhotka je malá vesnice, část města Prachatice v okrese Prachatice. Nachází se asi 3 km na severovýchod od Prachatic. Je zde evidováno 6 adres. V roce 2011 zde trvale žilo dvanáct obyvatel.\n\nMěstská Lhotka leží v katastrálním území Staré Prachatice o výměře 3,4 km.\n\nPrvní písemná zmínka o vesnici pochází z roku 1315.\n\n\n"}
{"id": "526521", "url": "https://cs.wikipedia.org/wiki?curid=526521", "title": "Podolí (Prachatice)", "text": "Podolí (Prachatice)\n\nPodolí je malá vesnice, část města Prachatice v okrese Prachatice. Nachází se asi 2,5 km na západ od Prachatic. Je zde evidováno 17 adres. V roce 2011 zde trvale žilo 29 obyvatel.\n\nPodolí leží v katastrálním území Kahov o výměře 1,64 km.\n\nPrvní písemná zmínka o vesnici pochází z roku 1503.\n\n"}
{"id": "526522", "url": "https://cs.wikipedia.org/wiki?curid=526522", "title": "Prachatice I", "text": "Prachatice I\n\nPrachatice I jsou část okresního města Prachatice, představující jeho původní středověké jádro. Je zde evidováno 182 adres. V roce 2011 zde trvale žilo 682 obyvatel.\n\nPrachatice I leží v katastrálním území Prachatice o výměře 20,33 km.\n"}
{"id": "526523", "url": "https://cs.wikipedia.org/wiki?curid=526523", "title": "Prachatice II", "text": "Prachatice II\n\nPrachatice II jsou část okresního města Prachatice. Tvoří ji katastrální území Prachatice bez historického jádra, které tvoří část Prachatice I. K části Prachatice II patří i kopec Výrovec na severu a větší část kopce Libín na jihu.\n\nJe zde evidováno 1244 adres. V roce 2011 zde trvale žilo 10 016 obyvatel.\n"}
{"id": "526524", "url": "https://cs.wikipedia.org/wiki?curid=526524", "title": "Stádla", "text": "Stádla\n\nStádla je samota, část města Prachatice v okrese Prachatice. Nachází se asi 3,5 km na západ od Prachatic. Jsou zde evidovány dvě adresy. V roce 2011 zde trvale žili tři obyvatelé.\n\nStádla je také název katastrálního území o rozloze 0,87 km.\n\nPrvní písemná zmínka o vesnici pochází z roku 1589.\n\n"}
{"id": "526525", "url": "https://cs.wikipedia.org/wiki?curid=526525", "title": "Perlovice", "text": "Perlovice\n\nPerlovice je malá vesnice, část města Prachatice v okrese Prachatice. Nachází se asi 3,5 km na jihozápad od Prachatic. Je zde evidováno 15 adres. V roce 2011 zde trvale žilo dvacet obyvatel.\n\nPerlovice je také název katastrálního území o rozloze 1,89 km.\n\nPrvní písemná zmínka o vesnici pochází z roku 1456.\n\n\n"}
{"id": "526526", "url": "https://cs.wikipedia.org/wiki?curid=526526", "title": "Volovice", "text": "Volovice\n\nVolovice () jsou samota, část města Prachatice v okrese Prachatice. Nachází se asi 2 km na jihozápad od Prachatic. Jsou zde evidovány dvě adresy. V roce 2011 zde trvale žilo sedm obyvatel.\n\nVolovice je také název katastrálního území o rozloze 3,58 km².\n\nPrvní písemná zmínka o vesnici pochází z roku 1330.\n\n"}
{"id": "526528", "url": "https://cs.wikipedia.org/wiki?curid=526528", "title": "Arnoštka", "text": "Arnoštka\n\nArnoštka je malá vesnice, část města Vimperk v okrese Prachatice. Nachází se na Šumavě (podcelek Boubínská hornatina, okrsek Boubínský hřbet), nad Arnoštským potokem, asi 5,5 km na jih od Vimperka. Je zde evidováno 11 adres. V roce 2011 zde trvale žilo patnáct obyvatel.\n\nArnoštka je také název katastrálního území o rozloze 4,32 km.\n\nPrvní písemná zmínka o vesnici pochází z roku 1701.\n"}
{"id": "526529", "url": "https://cs.wikipedia.org/wiki?curid=526529", "title": "Bořanovice (Vimperk)", "text": "Bořanovice (Vimperk)\n\nBořanovice jsou malá vesnice, část města Vimperk v okrese Prachatice. Nachází se asi 3,5 km na severovýchod od Vimperka. Je zde evidováno 31 adres. V roce 2011 zde trvale žilo 52 obyvatel.\n\nBořanovice leží v katastrálním území Bořanovice u Vimperka o rozloze 2,13 km.\n\nPrvní písemná zmínka o vesnici pochází z roku 1389.\n\n\n"}
{"id": "526530", "url": "https://cs.wikipedia.org/wiki?curid=526530", "title": "Cejsice", "text": "Cejsice\n\nCejsice je malá vesnice, část města Vimperk v okrese Prachatice. Nachází se asi 2,5 km na severozápad od Vimperka. Je zde evidováno 17 adres. V roce 2011 zde trvale žilo šestnáct obyvatel.\n\nCejsice leží v katastrálním území Křesanov o výměře 8,42 km.\n\nPrvní písemná zmínka o vesnici pochází z roku 1359.\n"}
{"id": "526531", "url": "https://cs.wikipedia.org/wiki?curid=526531", "title": "Korda", "text": "Korda\n\nPříjmení Korda nosí více osobností:\n\n"}
{"id": "526533", "url": "https://cs.wikipedia.org/wiki?curid=526533", "title": "Hrabice", "text": "Hrabice\n\nHrabice je vesnice, část města Vimperk v okrese Prachatice. Nachází se asi 2 km na severozápad od Vimperka. Je zde evidováno 53 adres. V roce 2011 zde trvale žilo devadesát obyvatel.\n\nHrabice je také název katastrálního území o rozloze 7,49 km.\n\nPrvní písemná zmínka o vesnici pochází z roku 1359.\n\n"}
{"id": "526534", "url": "https://cs.wikipedia.org/wiki?curid=526534", "title": "Klášterec (Vimperk)", "text": "Klášterec (Vimperk)\n\nKlášterec je malá vesnice, část města Vimperk v okrese Prachatice. Nachází se asi 2,5 km na jihozápad od Vimperka. Je zde evidováno 22 adres. V roce 2011 zde trvale žilo 26 obyvatel.\n\nEvidenční část Klášterec je tvořena katastrálními územími Klášterec u Vimperka o rozloze 3,52 km. a Huťský Dvůr o rozloze 1,75 km.\n\nPrvní písemná zmínka o vesnici pochází z roku 1359.\n\n\n"}
{"id": "526535", "url": "https://cs.wikipedia.org/wiki?curid=526535", "title": "Úmluva o dálkovém znečišťování ovzduší přesahujícím hranice států", "text": "Úmluva o dálkovém znečišťování ovzduší přesahujícím hranice států\n\nÚmluva o dálkovém znečišťování ovzduší přesahujícím hranice států (Convention on Long-range Transboundary Air Pollution - LRTAP) je významným nástrojem k omezení přenosu látek znečišťujících ovzduší na velké vzdálenosti. Má rámcový charakter a vlastní omezování znečišťování ovzduší je prováděno na základě postupně přijímaných konkrétních protokolů, kterých bylo přijato osm. \n\nÚmluva byla sjednána v rámci Evropské hospodářské komise Organizace spojených národů 13. listopadu 1979 v Ženevě a v současné době má 51 smluvních stran.\n\nPro Československo vstoupila úmluva v platnost 22. března 1984. Česká republika se smluvní stranou stala ode dne svého vzniku 1. ledna 1993, kdy převzala závazky Československa, a je smluvní stranou i všech osmi protokolů.\n\nDoposud byly k Úmluvě sjednány následující protokoly:\n\n\n\n\n\n\n\n\n\n"}
{"id": "526536", "url": "https://cs.wikipedia.org/wiki?curid=526536", "title": "Korkusova Huť", "text": "Korkusova Huť\n\nKorkusova Huť je malá vesnice, část města Vimperk v okrese Prachatice. Nachází se asi 4 km na jih od Vimperka. Prochází zde silnice I/4. Je zde evidováno 18 adres. V roce 2011 zde trvale žilo čtrnáct obyvatel.\n\nKorkusova Huť je také název katastrálního území o rozloze 2,51 km.\n\nPrvní písemná zmínka o vesnici pochází z roku 1625.\n\n"}
{"id": "526537", "url": "https://cs.wikipedia.org/wiki?curid=526537", "title": "Křesanov", "text": "Křesanov\n\nKřesanov je malá vesnice, část města Vimperk v okrese Prachatice. Nachází se asi 3 km na severozápad od Vimperka. Je zde evidováno 21 adres. V roce 2011 zde trvale žilo 25 obyvatel.\n\nKřesanov je také název katastrálního území o rozloze 8,42 km. V katastrálním území Křesanov leží i Cejsice a Modlenice.\n\nPrvní písemná zmínka o vesnici pochází z roku 1359.\n"}
{"id": "526539", "url": "https://cs.wikipedia.org/wiki?curid=526539", "title": "Michlova Huť", "text": "Michlova Huť\n\nMichlova Huť je malá vesnice, část města Vimperk v okrese Prachatice. Nachází se asi 6 km na jihozápad od Vimperka. Je zde evidováno 16 adres. V roce 2011 zde trvale žilo šestnáct obyvatel.\n\nMichlova Huť je také název katastrálního území o rozloze 3,99 km.\n\nPrvní písemná zmínka o vesnici pochází z roku 1552.\n"}
{"id": "526540", "url": "https://cs.wikipedia.org/wiki?curid=526540", "title": "Modlenice", "text": "Modlenice\n\nModlenice je osada, část města Vimperk v okrese Prachatice. Nachází se asi 3 km na sever od Vimperka. Jsou zde evidovány tři adresy. V roce 2011 zde trvale žilo osm obyvatel.\n\nModlenice leží v katastrálním území Křesanov o výměře 8,42 km.\n\nPrvní písemná zmínka o vesnici pochází z roku 1545.\n"}
{"id": "526541", "url": "https://cs.wikipedia.org/wiki?curid=526541", "title": "Pravětín", "text": "Pravětín\n\nPravětín () je malá vesnice, část města Vimperk v okrese Prachatice. Nachází se asi 2,5 km na jihovýchod od Vimperka. Je zde evidováno 30 adres. V roce 2011 zde trvale žilo 87 obyvatel.\n\nPravětín je také název katastrálního území o rozloze 6,75 km.\n\nPrvní písemná zmínka o vesnici pochází z roku 1359.\n\nV roce 1921 měl Pravětín (tehdy samostatná obec) celkem 100 domů a 673 obyvatel, z toho 39 české a 626 německé národnosti. K obci tehdy patřily rovněž osady Skláře s 20 domy a 157 obyvateli (3 české a 149 německé národnosti), Veselka s 27 domy a 148 obyvateli (22 české a 126 německé národnosti) a Vyšovatka s 24 domy a 147 obyvateli (10 české a 137 německé národnosti), takže na samotný Pravětín připadalo 29 domů a 221 obyvatel (z toho 4 české a 214 německé národnosti).\n\n"}
{"id": "526542", "url": "https://cs.wikipedia.org/wiki?curid=526542", "title": "Skláře (Vimperk)", "text": "Skláře (Vimperk)\n\nSkláře jsou malá vesnice, část města Vimperk v okrese Prachatice. Nachází se asi 1,5 km na jih od Vimperka. Je zde evidováno 12 adres. V roce 2011 zde trvale žilo 23 obyvatel.\n\nSkláře leží v katastrálním území Skláře u Vimperka o rozloze 4,8 km.\n\nPrvní písemná zmínka o vesnici pochází z roku 1359.\n"}
{"id": "526543", "url": "https://cs.wikipedia.org/wiki?curid=526543", "title": "Solná Lhota", "text": "Solná Lhota\n\nSolná Lhota je malá vesnice, část města Vimperk v okrese Prachatice. Nachází se asi 2,5 km na jih od Vimperka. Prochází zde silnice I/4. Je zde evidováno 13 adres. V roce 2011 zde trvale žilo 26 obyvatel.\n\nSolná Lhota je také název katastrálního území o rozloze 3,42 km.\n\nPrvní písemná zmínka o vesnici pochází z roku 1359.\n"}
{"id": "526544", "url": "https://cs.wikipedia.org/wiki?curid=526544", "title": "Sudslavice", "text": "Sudslavice\n\nSudslavice jsou malá vesnice, část města Vimperk v okrese Prachatice. Nachází se v údolí říčky Volyňky asi 4,5 km na sever od Vimperka. Prochází zde silnice I/4. Je zde evidováno 27 adres. V roce 2011 zde trvale žilo 55 obyvatel.\n\nSudslavice leží v katastrálním území Výškovice u Vimperka o výměře 6,22 km.\n\nPrvní písemná zmínka o vesnici pochází z roku 1359.\n\nNa východním okraji obce leží přírodní rezervace Opolenec, kde se nachází i Sudslavická jeskyně. Na okraji obce se nachází taktéž nejmohutnější strom v jižních Čechách tzv. Sudslavická lípa.\n\n"}
{"id": "526545", "url": "https://cs.wikipedia.org/wiki?curid=526545", "title": "U Sloupů", "text": "U Sloupů\n\nU Sloupů je osada, část města Vimperk v okrese Prachatice. Nachází se asi 3 km na severozápad od Vimperka. Prochází zde silnice II/145 a silnice II/168. Je zde evidováno 18 adres. V roce 2011 zde trvale žili čtyři obyvatelé. Osadu tvoří bývalá kasárna, dnes je areál využíván ke komerčním účelům. Kasárna se začala stavět v roce 1953, byl zde dislokována mj. 2. průzkumný prapor a 2. protiletadlový oddíl. V rámci reorganizaci české armády byli vojáci vimperských útvarů převeleni do posádek ve Strašicích a Písku. Armáda areál oputila 25. září 2001.\n\nAreál kasáren, který má rozlohu 405 800 m (zastavěná plocha činí 38 884 m) je v obecním vlastnictví města Vimperk.\n\nOsada \"U Sloupů\" leží v katastrálním území Vimperk o výměře 13,81 km.\n"}
{"id": "526547", "url": "https://cs.wikipedia.org/wiki?curid=526547", "title": "Veselka (Vimperk)", "text": "Veselka (Vimperk)\n\nVeselka () je malá vesnice, část města Vimperk v okrese Prachatice. Nachází se asi 4,5 km na jihovýchod od Vimperka. Je zde evidováno 7 adres. V roce 2011 zde trvale žili čtyři obyvatelé.\n\nVeselka leží v katastrálním území Veselka u Vimperka o rozloze 2,86 km.\n\nPrvní písemná zmínka o vesnici pochází z roku 1359.\n\nV roce 1921 byla ves osadou obce Pravětín, nacházelo se v ní 27 domů a žilo zde 148 obyvatel (22 české a 126 německé národnosti).\n\n"}
{"id": "526550", "url": "https://cs.wikipedia.org/wiki?curid=526550", "title": "Vimperk I", "text": "Vimperk I\n\nVimperk I je centrální část města Vimperk v okrese Prachatice. Je zde evidováno 114 adres. V roce 2011 zde trvale žilo 413 obyvatel.\n\nVimperk I leží v katastrálním území Vimperk.\n"}
{"id": "526551", "url": "https://cs.wikipedia.org/wiki?curid=526551", "title": "Vimperk III", "text": "Vimperk III\n\nVimperk III je část města Vimperk v okrese Prachatice. Nachází se na východě Vimperka. Je zde evidováno 99 adres. V roce 2011 zde trvale žilo 376 obyvatel.\n\nVimperk III zasahuje do katastrálních území Vimperk, Boubská a Pravětín. \n\nPrvní písemná zmínka o vesnici pochází z roku 1840.\n"}
{"id": "526552", "url": "https://cs.wikipedia.org/wiki?curid=526552", "title": "Vnarovy", "text": "Vnarovy\n\nVnarovy jsou malá vesnice, část města Vimperk v okrese Prachatice. Nachází se asi 4 km na sever od Vimperka. Je zde evidováno 15 adres. V roce 2011 zde trvale žilo čtrnáct obyvatel.\n\nVnarovy leží v katastrálním území Výškovice u Vimperka o výměře 6,22 km.\n\nPrvní písemná zmínka o vesnici pochází z roku 1314.\n"}
{"id": "526553", "url": "https://cs.wikipedia.org/wiki?curid=526553", "title": "Výškovice (Vimperk)", "text": "Výškovice (Vimperk)\n\nVýškovice jsou malá vesnice, část města Vimperk v okrese Prachatice. Nachází se asi 4 km na sever od Vimperka. Je zde evidováno 32 adres. V roce 2011 zde trvale žilo 77 obyvatel.\n\nVýškovice leží v katastrálním území Výškovice u Vimperka o rozloze 6,22 km². V katastrálním území Výškovice u Vimperka leží i Sudslavice a Vnarovy.\n\nPrvní písemná zmínka o vesnici pochází z roku 1314.\n\nDo severovýchodní části katastrálního území zasahuje přírodní rezervace Opolenec.\n"}
{"id": "526555", "url": "https://cs.wikipedia.org/wiki?curid=526555", "title": "Seznam katastrálních území v okrese Prachatice", "text": "Seznam katastrálních území v okrese Prachatice\n\nV této tabulce je uveden kompletní výčet katastrálních území Okresu Prachatice, včetně rozlohy a sídel, které na nich leží.\nCelková výměra 1374,98 km\n\nhttp://www.uir.cz/, územně identifikační registr ČR\n"}
{"id": "526556", "url": "https://cs.wikipedia.org/wiki?curid=526556", "title": "Ibádíja", "text": "Ibádíja\n\nIbádíja (: الاباضية, \"al-Ibáḍíja\") je sekta a minoritní větev islámu, odlišná od větve sunnitské a ší'itské. Je převládající formou islámu v Ománu, kde se k ní hlásí více než polovina obyvatel a Zanzibaru, ale ibádíjové (česky též ibádité) se rovněž nacházejí v Alžírsku, Libyi, Tunisku a východní Africe.\n\nIbádíja, jež vznikla několik desetiletí po smrti Mohameda, je považována za poměrně konzervativní. Ibádíjové odmítají řazení k sektě cháridža ze strany většinových sunnitů.\n"}
{"id": "526568", "url": "https://cs.wikipedia.org/wiki?curid=526568", "title": "Zubovina", "text": "Zubovina\n\nZubovina (či taktéž dentin) je žlutobílá hmota podobající se kosti. Tvoří většinu zubu. Skládá se ze 70 % anorganických látek, 20 % organických látek a vody. Je citlivá na teplo a na chemické podněty. Organické látky jsou zastoupeny převážně kolagenními vazivovými vlákny a mukopolysacharidy.\n\nMorfologicky je dentin tvořen kalcifikovanou fibrilární kolagenní vlákna matrix, obklopující dentinové kanálky. Nejblíže dřeni leží vrstva nezvápenatělého dentinu predentin, která směrem k povrchu jeví postupně známky mineralizace. Někdy zůstává mezi jednotlivými kalcifikovanými okrsky oblast nemineralizovaného tzv. interglobulárního dentinu. Po ukončení vývoje zubu se během života na původní primární dentin ukládá z pulpální strany nepravidelná vrstva strukturálně podobného sekundárního dentin, čímž se dřeňová dutina postupně zmenšuje.\n\n"}
{"id": "526569", "url": "https://cs.wikipedia.org/wiki?curid=526569", "title": "Brocchinie", "text": "Brocchinie\n\nBrocchinie (\"Brocchinia\") je rod rostlin z čeledi broméliovité (\"Bromeliaceae\"). Všechny druhy jsou endemity Guayanské vysočiny v Jižní Americe. Některé druhy náleží mezi masožravé rostliny.\n\nBrocchinie jsou bromélie rostoucí na zemi, na skalách i jako epifyty. Jsou mezi nimi velmi drobné i rozměrné druhy. Nejmenší druh měří i s květenstvím 5 cm, zatímco největší (\"Brocchinia micrantha\") až 8 metrů. Listy jsou v růžici, která je buď přízemní nebo na vrcholu stonku. Pochvy listů jsou obvykle velké, hnědočerné a lesklé. Ve středu listové růžice se u mnohých druhů zachycuje voda. Čepele listů jsou celokrajné.\n\nKvětenství jsou složená nebo řidčeji jednoduché hrozny. Listeny jsou nenápadné. Květy jsou drobné, přisedlé nebo stopkaté. Kališní i korunní lístky jsou volné. Koruna je bílá nebo zelenavá, výjimečně oranžová nebo žlutá. Nitky tyčinek jsou přirostlé ke kališním a korunním lístkům. Semeník je spodní nebo polospodní, zřídka svrchní, s málo vajíčky. Plodem je septicidní tobolka, pouze u některých zástupců tobolka za zralosti nepravidelně pukající.\n\nRod zahrnuje 19 druhů a vyskytuje se pouze v oblasti Guyanské vysočiny. Nejvíce (celkem 16) druhů se zastoupeno ve Venezuele, dále se rod vyskytuje ve východní Kolumbii, v Guyaně a severní Brazílii.\n\nV Guyanské vysočině brocchinie dominují na mnohých horských stanovištích, charakteristickou složku vegetace tvoří zejména na vrcholcích stolových hor.\n\nBrocchinie vyvinuly řadu způsobů jak ve velmi chudém prostředí získat živiny. U některých druhů (\"Brocchinia reducta\" a \"B. tatei\") byla prokázána masožravost. Druh \"B. acuminata\" je myrmekofilní. U některých populací \"B. tatei\" byla prokázána symbióza s dusík vázajícími kyanobakteriemi. Ve středu růžic některých druhů se zachycuje voda spolu s organickým materiálem a je zdrojem živin.\n\nPasivní lov kořisti a vstřebávání živin byly prokázány zejména u druhu \"Brocchinia reducta\". Trubicovité kompaktní růžice této bromélie naplněné tekutinou připomínají pasti jiných masožravých rostlin, např. heliamfor. Hmyz je lákán světle zbarvenými žlutozelenými listy a nasládlým pachem. Na vnitřní straně růžice je kluzký voskový povlak. Tekutina uvnitř růžice je silně kyselá.\n\n"}
{"id": "526570", "url": "https://cs.wikipedia.org/wiki?curid=526570", "title": "Řepkový olej", "text": "Řepkový olej\n\nŘepkový olej je druh oleje, který se získává ze semen rostliny řepky olejné. Získává se podle standardních mezinárodních postupů. Získaný surový olej se používá při výrobě mnoha potravin např. majonéz, tatarských omáček a rostlinných tuků. Dá se na něm i smažit. Dále se používá též do salátů či nálevů, či jako přísada do nafty. Je to nejpoužívanější rostlinný olej.\n\nŘepkový olej obsahuje velmi málo nasycených mastných kyselin a naopak významné množství mononenasycených i esenciálních mastných kyselin omega-6 a omega-3.\n\nNasycené mastné kyseliny (SAFA):\nMononenasycené mastné kyseliny (MUFA):\nPolynenasycené mastné kyseliny (PUFA):\n\nŘepkový olej má řadu nutričních předností. Z běžně používaných olejů má nejnižší obsah SAFA. Z hlediska obsahu omega 3 nenasycených mastných kyselin patří k nejvýznamnějším zdrojům rostlinného původu této skupiny MK. Používání řepkového oleje v potravinářském průmyslu (například výroba margarinů, majonéz) i k přímé spotřebě v domácnostech je v souladu se současnými trendy ve výživě – snižování konzumace nasycených mastných kyselin a jejich efektivní záměny za polynenasycené mastné kyseliny.\n\nVliv konzumace řepkového oleje na lidské zdraví byl testován v celé řadě intervenčních studií. Pokud řepkový olej nahradil ve stravě jiné tuky s vyšším podílem SAFA, byly zjištěny pozitivní změny hladiny krevních lipidů, které působí jako rizikové faktory kardiovaskulárních onemocnění. Podle zdravotního tvrzení schváleného Americkým úřad pro kontrolu potravin a léčiv (FDA) může „konzumace asi 1 a půl polévkové lžíce (19 g) nízkoerukového řepkového oleje denně snížit riziko vzniku ischemické choroby srdeční vzhledem k obsahu nenasycených mastných kyselin v řepkovém oleji. Pro dosažení tohoto účinku by měl řepkový olej nahradit srovnatelné množství nasycených mastných kyselin, aniž by se zvýšil celkový denní příjem energie.\"\n\nPoslední opakované studie toto již nedokázaly potvrdit.\n\nZ hlediska evropské legislativy (nařízení (ES) č. 1924/2006) splňuje řepkový olej parametry výživových tvrzení pro vysoký obsah nenasycených mastných kyselin (více než 70 %) a má rovněž vysoký obsah omega 3 nenasycených mastných kyselin (obsah kyseliny α linolenové vyšší než 0,6 g na 100 g a 100 kcal). Díky těmto parametrům a vyššímu obsahu kyseliny linolové než 1,5 g na 100 g a 100 kcal lze na řepkový olej aplikovat schválená zdravotní tvrzení: \n\nVysoký obsah nenasycených mastných kyselin je příčinou dráždivého působení řepkového oleje. Již před 2. světovou válkou se olej ztužoval, aby se zmírnil negativní vliv produkce reaktivních zplodin kyslíku v organismech živených nenasycenými oleji, a pouze ve formě nasyceného tuku byl považován za zdraví neškodný. V přírodním řepkovém oleji totiž obsah tokoferolů, tokotrienolů a fytosterolů nestačí na zhášení volných kyslíkových radikálů vznikajících na dvojných vazbách polynenasycených mastných kyselin řady omega 3 a omega 6 a organismus je tak ochuzován o vlastní zásoby vitamínů E a karotenoidů.\n\nŘepkový olej vedle příznivého složení mastných kyselin obsahuje rovněž další biologicky aktivní látky, zejména rostlinné steroly a tokoferoly.\n\nŘepkový olej je neprávem u části populace (hlavně u starší generace) vnímán jako olej podřadné kvality. Tento názor souvisí s vysokým obsahem dieteticky nevhodné kyseliny erukové, které byla v minulosti hlavní složkou oleje. Původní, značně vysoký obsah kyseliny erukové (cca 45 %) byl však úspěšným šlechtěním v 70. letech dvacátého století velmi výrazně snížen. Od roku 1975 se v České republice pěstují tzv. bezerukové odrůdy řepky. Obsah kyseliny erukové v jejich oleji nesmí být podle příslušné normy vyšší než 2 %. Reálné hodnoty se však pohybují nejčastěji na úrovni několika desetin procenta a kyselina eruková je v takto nízkém obsahu pro lidské zdraví naprosto neškodná. Přesto ani tato změna nepomohla ke snížení toxicity řepkového oleje pro hospodářská zvířata. Ta nemohou pokrutiny dostávat, protože jim působí trávicí obtíže.\nPodstatná část řepkového oleje v České republice se zpracovává na methylestery mastných kyselin (MEŘO - methylestery řepkového oleje), které jsou dle požadavků legislativy přimíchávány do motorové nafty v množství 5,75 %. Část spotřebitelů má řepkový olej zafixován jako surovinu pro technické účely a nezná složení řepkového oleje a tím ani jeho význam z hlediska výživy. Zpracování řepkového oleje pro technické účely je zcela oddělená technologie a rozhodně by neměla snižovat významnou roli řepkového oleje pro účely výživy.\n\n"}
{"id": "526573", "url": "https://cs.wikipedia.org/wiki?curid=526573", "title": "Sexuální identita", "text": "Sexuální identita\n\nSexuální či pohlavní identita nebo též identifikace má návaznost na sebepojetí člověka. Určuje, zda se jedinec považuje za muže či ženu (v tomto užším významu se častěji užívá termín \"pohlavní identita\"), případně heterosexuálního, homosexuálního či bisexuálního muže či ženu. Jde o příslušnost k sociosexuální roli. Nemusí vždy být v souladu s biologickým pohlavím a skutečnou sexuální orientací, stejně tak ani se sexuálním chováním.\n\nSe sexuální identitou souvisí i transsexualita (transsexuál se neztotožňuje se svým biologickým pohlavím a touží být opačným pohlavím, mít jeho tělesné znaky a projevy, obvykle spěje k chirurgické a hormonální změně pohlaví) a transvestitismus (transvestita touží podobat se opačnému pohlaví jen v některých vnějších projevech).\n\nSexuální chování člověka je – v rámci jeho psychosexuálního vývoje – složeno ze tří základních komponent:\n\n\"Pohlavní (sexuální) identita\" se utváří v raném dětství, nejpozději do 3 let věku, přičemž rozhodující je pravděpodobně věk do 18 měsíců. Stále trvají spory o to, jestli při utváření identity převažují faktory biologické, nebo sociokulturní. Zabývají se tím teorie učení, kognitivně-vývojová teorie nebo teorie sociální interakce. Pocit příslušnosti k určitému pohlaví se vytváří nejspíše ve 2. trimestru nitroděložního vývoje na základě genetických a fetálně-gonadálních činitelů, které jsou zprostředkovány organizačním vlivem pohlavních steroidů na centrální nervovou soustavu. Po porodu pak probíhá definitivní formování podle této predispozice a okolních vlivů. Základem sexuální identifikace je koncepce sebeobrazu, utvářená v procesu učení.\n\nVnějším projevem pohlavní identity je \"sexuální role\". Ta je utvářena kulturně-společenskými vlivy, zpočátku zejména v rodině, později i vlivem vrstevnických skupin a dalších vlivů jako škola či média. Vzorce socializace v pohlavní roli lze pozorovat na modelovém chování okolí. Tradiční mužské a ženské role podléhají stereotypizaci. Rodiče přitom k dětem různého pohlaví přistupují mnohdy rozdílně podle těchto stereotypů, aniž by si toho byli vědomi. Vnější projevy mužskosti a ženskosti (tzv. genderové role) si děti začínají uvědomovat ve věku 2 a 3 let. Posilování stereotypizace pokračuje ve školním věku. Pro chlapce jsou obvykle nejdůležitější úspěchy ve sportu, u dívek a nebýt femininní. Pro dívky je to často heterosexuální atraktivita a popularita. U nižších socio-ekonomických tříd se v dospělosti projevují genderové rozdíly výrazněji.\n\nK rozvoji \"sexuálních emocí\" dochází zejména v období puberty a adolescence. Jde o schopnost sexuálního vzrušení, dosažení orgasmu a uspokojení, jakož i rozvoj zamilovanosti coby erotické fascinace sexuálním objektem. Rozvojem sexuálních emocí je podmíněn vývoj \"sexuálního chování\". To má řadu různých funkcí, jako je prosazení maskulinity/feminity, podpora sebeúcty, rozvoj dominance či subdominance, budování vztahů, uvolnění napětí, zdroj vzrušení, vyjádření nepřátelství nebo třeba materiální zisk. V pubertě dochází k integraci všech tří komponent: sexuální identity, preference a reaktivity; v českém prostředí je to obvykle mezi 10. a 15. rokem věku.\n\n\n"}
{"id": "526574", "url": "https://cs.wikipedia.org/wiki?curid=526574", "title": "Frank Lloyd Wright", "text": "Frank Lloyd Wright\n\nFrank Lloyd Wright (8. června 1867 – 9. dubna 1959) byl jedním z nejvýznamnějších amerických architektů, spisovatel a obchodník s uměním. Podle jeho návrhů bylo ve světě postaveno více než 100 budov, z nichž je osm zapsáno na Seznamu světového dědictví UNESCO.\n\nPo Frankovi Lloyd Wrightovi byla pojmenovaná anglická značka obuvi Frank Wright.\n\nNarodil jako první dítě Williama Careyho Wrighta a Anny Lloyd Jones-Wrightové. Po studiích na wisconsinské univerzitě v Madisonu odjel Wright v roce 1889 do Chicaga. Zde pracoval nejprve pro Josepha Lymana Silsbeea a později se angažoval v architektonické firmě Adler & Sullivan, až si nakonec v roce 1893 otevřel svou vlastní praxi. Wright spolupracoval na několika projektech s českým inženýrem Jaroslavem J. Polívkou.\nNa Seznam světového dědictví UNESCO bylo zapsáno osm významných děl Franka Lloyda Wrighta. O zápisu rozhodla komise UNESCO na svém zasedání v červenci 2019 v Baku.\n\n\n\n\n"}
{"id": "526575", "url": "https://cs.wikipedia.org/wiki?curid=526575", "title": "Nefertiti", "text": "Nefertiti\n\nNeferneferuaton Nefertiti, byla staroegyptská královna 18. dynastie v době Nové říše, velká královská manželka faraona Achnatona. Její jméno se stalo synonymem krásy (také proto, že hieroglyf „nfr“ znamená „krásný“). Dnes je proslulá hlavně kvůli krásnému obličeji a nezvykle jemným rysům, které kontrastovaly s rysy jejího manžela. Její obličej je dochován především na velmi známé bustě, vystavené dnes v Berlíně. Byla velkou královskou manželkou se jménem Neferneferuaton Nefertiti (stejně jako Smenchkare). Po její smrti se velkou královskou manželkou stala její nejstarší dcera Meritaton, která krátce také vládla po smrti svého otce Achnatona, kdy při nástupu na trůn uvádí, že po smrti Nefertiti byla rovněž otcovou spoluvládkyní. Meritaton mizí po nástupu mužského dědice Tutanchatona/Tutanchamona, který byl ještě nezletilý. Po desetileté vládě poslední dědic král Tutanchamon rovněž umírá, a proto tzv. amarnské období již postupně upadá až do vlády faraona Haremheba a jeho nástupců, kteří nechali město Achetaton rozebrat a památky se symboly amarnského období zničit.\n\nPrameny udávající Nefertitin původ se liší. Jednou z hypotéz je, že byla mitanskou princeznou Taduchepou, která byla vyměněna za zlato jejímu otci Tušrattovi a měla být provdána ještě za Amenhotepa III., na sklonku jeho života. K tomuto ale již nedošlo, a proto se stala velkou manželkou syna a následníka Amenhotepa pod novým jménem Nefertiti (Kráska, která přišla). Další hypotéza ale je, že Nefertiti byla dcerou králova písaře a pozdějšího vezíra Ajeho. Nefertiti měla s Achnatonem jen samé dcery. V Thébách se jí pravděpodobně narodily tři dcery: Meritaton, Meketaton a Anchesenpaaton, která později byla manželkou faraóna Tutanchamona. Asi v pátém roce vlády krále Achnatona se hlavní město egyptské říše přesunulo z Théb do nově postaveného Achetatonu (\"Obzor Atonův\") a královský dvůr se samozřejmě přesunul také. V Achetatonu se jim narodila ještě Neferneferuaton Tašerit. Od devátého roku Achnatonovy vlády, jako královna Neferneferuaton Anchetcheprure pojmenovala poslední dvě své nejmladší dcery Neferneferure a Setepenre, které mají jména již spojena se slunečním bohem Re a nikoliv s Atonem, kdy není vyloučeno, že zemřely ale ve velmi raném věku. Po úmrtích královny Teje, dcery Maketaton a nejméně dvou nejmladších dcer však mizí z reliéfů, kdy je zobrazována její dcera Meritaton a jakékoli zprávy o Nefertiti v této době náhle mizí.\n\nExistuje hypotéza, že po dvanáctém roce vlády zemřely královna Teje i samotná Neferneferuaton Nefertiti, která se již neobjevuje na dobových reliéfech. Po jejich smrti si Achnaton bere za královskou manželku třetí dceru Anchesenepaaton. Po třech letech vlády Achnaton zemřel a s titulem Ankhcheperure Neferneferuaton nebo Smenchkare pokračuje Meritaton ve své samostatné vládě jako muž. V této době neúspěšně mohla dlouho vyjednávat s chetitským králem o zaslání syna a královského manžela, kdy v dopise nazývala pozdějšího faraona Ajeho II. pouhým sluhou, kterého by si nikdy za svého manžela nevzala. Po dlouhém vyjednávání byl poslán princ Zannanza, který však v Egyptě záhadně zemřel. Toto mohlo být také příčinou jejího sesazení a nahrazením posledním dědicem trůnu mladým Tutanchatonem, který byl Ajem II. vychováván a sňatkem s druhou manželkou Achnatona, princeznou Anchesenepaaton mu byl stvrzen nástup na trůn. Jeho spoluregentská rada s vezírem Ajem II. a generálem Haremhebem vládla tak celému Egyptu. Mladý královský pár s novými jmény Nebcheperure Tutanchamon a královna Anchesenamon se prohlásili potomky faraona Amenhotepa III. a odstěhovali se s celým dvorem z Achetatonu do Memfidy. Vyhlásili obnovu země s vyznáváním bohů Mína a Amona.\n\nKdy a kde byla královna Nefertiti pohřbena není dosud nijak zjištěno. V okolí achetatonské královské hrobky se našly zbytky rozbitého kamenného sarkofágu, na rozích s podobou Nefertiti, ale soudí se, že byl původně určen právě Achnatonovi. Za vlády Tutanchamona byla rakev s mumií jejího manžela Achnatona opětovně pohřbena v Údolí králů vedle hrobky Tutanchamona. Mumie Amenhotepa III. a jeho královské manželky Teje s mladší neidentifikovanou mumií jejich dospělé dcery a chlapce byly nalezeny v přístavku hrobky Amenhotepa II. \n\nNefertitin podíl na vládě není úplně jasný. V diplomatické korespondenci chybí o Nefertiti jakékoliv zmínky, naopak se v ní hovoří o Achnatonově matce, královně Teji, která jako prohlášená bohyně ještě s manželem Amenhotepem III. měla na Achnatona velký vliv. Po přestěhování do Achetatonu se na reliéfech častěji objevovala nejstarší dcera Meritaton. Ve dvanáctém roce vlády Achnatona je naposledy královská rodina zobrazena pohromadě. Nedlouho potom zemřela druhorozená princezna Meketaton a zmizely z reliéfní výzdoby i  královna Teje a tři nejmladší dcery. Od devátého roku vlády, po dobudování města Achetatonu, povolili Achnaton s Neferneferuaton veřejné uctívání jediné dvojice slunečních bohů Re-Aton, kdy poslední dvě dcery pojmenovali s koncovkou boha Re. Zřejmě také na důkaz, oba následovníci dostali podobná jména Ankhcheperure a Tutanchaton (Projevem živý Re a Obraz živého Atona). Nejstarší dcera Ankhcheperure Meritaton, Neferneferuaton waenre s manželem a spoluvladařem Ankhcheperure Smenchkare Džesercheperu se stali \"miláčky Nefercheperure waenre\", se sídlem zřejmě ve Vesetu, a tím nástupci na trůnu po smrti královen Teje a Nefertiti. Mladší nástupnická dvojice, Tutanchaton s Anchesenpaaton, se sídlem v Memfisu, byli také označováni milovanými dětmi krále. Vznikla tak rodinná vazba jako u otce faraona Amenhotepa III. a královny Teje s předčasně zemřelým jejich dědicem trůnu Thutmosem V., který byl knězem Ptahova chrámu v Memfidě, a pozdějším nástupcem Amenhotepem IV., knězem slunečního Reova chrámu a pánem města Heliopole.\n\nAchnaton věřil, že svou náboženskou reformou povýší svoji královskou rodinu ke slunečnímu kultu bohů Aton-Re a společně se svou matkou a bohyní Teje sjednotí v míru \"jejich světovou říši\".\n\nOd patnáctého roku vlády, po smrti královen Teje a Neferneferuaton Nefertiti, je Meritaton zpodobněna v doprovodu snad manžela Smenchkarea, který se stal spoluvladařem Achnatona se sídlem ve Vesetu, kde uplatňoval správu říše, protože mezinárodní situace se na severu začala zhoršovat rozpínavostí říší Chettitů a Asýrie. Po několika měsících však umírá. Achnaton se zcela uzavřel v Achetatonu, který odmítal opustit, a věnoval se svému kultu Atona. Po smrti faraona Achnatona ve vládě pokračuje zřejmě dcera Ankhcheperure (Meritaton) Nefernefruaton waenre, která po třech letech vlády rovněž mizí. Za svého nového manžela a nástupce na trůnu si měla vyžádat chetitského prince Zannanzu, který po dlouhém vyjednávání cestou do Egypta zemřel. Dahamunzu (manželka krále) v dopise zdůrazňuje, že se za sluhu nikdy neprovdá. Chetitský král obvinil Egypťany z odpovědnosti za smrt svého syna a vyhlásil válku proti Egyptu, kdy se na severu říše rozmáhala velká nákaza moru. Na trůn je dosazen mladičký Tutanchaton sňatkem s dědičkou trůnu a svou polosestrou Anchsenepaaton. Přijali nová jména Tutanchamon a Anchesenamon a vyhlásili náboženskou svobodu s obnovou říše se sídlem v Memfisu. Za mladý královský pár vládne jeho vezír Aje (pozdější faraon Aje II.) a generál Haremheb. Po deseti letech však vláda končí náhlým úmrtím krále Tutanchamona a trůnu se chopil Aje II., kdy královský původ si stvrdil sňatkem s dědičnou vdovou Anchesenamon. \n\n\n"}
{"id": "526576", "url": "https://cs.wikipedia.org/wiki?curid=526576", "title": "Sójový olej", "text": "Sójový olej\n\nSójový olej je olej, který se získává ze semen sóji. Díky šetrnému lisování bez použití tepla si uchová přírodní nutriční látky a přirozenou chuť. Jde o cenný zdroj nenasycených tuků a lecitinu. Dále obsahuje vitamíny skupiny B, vitamín E a vitamín K, draslík, železo, fosfor a aminokyseliny. Sójový olej se hodí k syrové stravě, do salátu nebo na nakládání zeleniny. Typická výrazná chuť se dobře hodí k výrazným pokrmům. Tento olej je vhodný k použití ve studené kuchyni nebo dušení s vodou, ale nevhodný ke smažení.\n\n"}
{"id": "526581", "url": "https://cs.wikipedia.org/wiki?curid=526581", "title": "Ivan Kaljajev", "text": "Ivan Kaljajev\n\nIvan Platonovič Kaljajev (rusky \"Иван Платонович Каляев\", 6. července 1877, Varšava, Ruské impérium – 23. května 1905, Petrohrad, Ruské impérium) byl ruský básník, člen strany socialistů-revolucionářů a vrah velkovévody Sergeje Alexandroviče.\n\nIvan Kaljajev se narodil ve Varšavě do rodiny ruského policejního inspektora a polské matky.\n\nRoku 1898 začal navštěvovat Petrohradskou univerzitu, ale brzy se účastnil studentských protestů, načež byl uvězněn, vyhnán z univerzity a poslán do exilu v Dněpropetrovsku.\nPo návratu se pokoušel dostat zpátky na univerzitu, ale kvůli jeho politickým aktivitám neuspěl.\n\nV roce 1901 se Kaljajev připojil k Ruské sociálně demokratické dělnické straně, ale brzy se s ní rozešel, připadalo mu, že se v ní moc hovoří a málo dělá.\n\nPoté odešel do Lvova, kde se vzdělával na tamní univerzitě a kde potkal mnoho ruských vystěhovaleckých revolucionářů. Brzy odjel Kaljajev do Berlína, kde byl zatčen za propagaci revolučních knih a vydán do Ruska. Po krátkém vězení ve Varšavě byl Kaljajev deportován do Jaroslavlu.\n\nVe vyhnanství v Jaroslavlu vstoupil Kaljajev do strany socialistů-revolucionářů a spřátelil se se spisovateli Borisem Savinkovem a Alexejem Remizovem (se Savinkovem již dříve chodil na univerzitu), a rozhodl se věnovat svůj život revolučním akcím. V té době se Kaljajev, přesvědčil, že jen politický teror je způsob, jak prosazovat své myšlenky. Později se setkal s kolegou Jevno Azefem, kterému řekl, že bude vykonávat politické atentáty, dokonce za cenu vlastního života.\n\nKaljajev se účastnil vraždy ministra vnitra Vjačeslava von Pleveho, ačkoli Pleve byl zabit jiným eserem Jegorem Sozonovem. Poté Kaljajev plánoval vraždu velkovévody Sergeje Alexandroviče.\n\nAtentát byl naplánovaný na 15. února 1905. Toho dne jel velkovévoda navštívit Bolšoj těatr, kde se měl zúčastnit shromažďování finančních prostředků pro červený kříž. Kaljajev měl zaútočit na vozidlo, jakmile se přiblíží k divadlu. Když vozidlo zastavilo u divadla, Kaljajev se napřahoval na hození bomby, těsně před hodem si ale všiml, že vedle velkovévody Sergeje sedí jeho manželka Jelizaveta Fjodorovna a bratr Pavel Alexandrovič. Jelikož Kaljajev chtěl zabít pouze velkovévodu, na poslední chvíli hod vzdal. Jevno Azef ten samý den Kaljajevovi vynadal za to, že nezabil nejen velkovévodu, ale ani jeho rodinu.\nAtentát uskutečnil o dva dny později. Odpoledne 17. února projížděl Sergejův kočár Nikolskou bránou v Kremlu. Asi čtyři kroky od kočáru stál Kaljajev. Jakmile se kočár přiblížil, Kaljajev vykročil a hodil bombu s nitroglycerinem přímo do Sergejova klína, díky čemuž se Sergej při explozi doslova rozletěl na kusy. Při explozi zahynulo také několik místních svědků. Jak Kaljajev přiznal, domníval se, že také zemře. Tuto událost později vylíčil Savinkov ve své knize \"Bílý kůň\".\nKaljajev byl ihned zatčen. Několik dní po atentátu navštívila vdova Jelizaveta Fjodorovna Kaljajeva v jeho cele. Chtěla ho přesvědčit, aby se kál, aby ochránil svou duši, ale Kaljajev to odmítl. Byl odsouzen k trestu smrti a 23. května 1905 oběšen. Před popravou údajně odmítl políbit kříž.\n\n"}
{"id": "526586", "url": "https://cs.wikipedia.org/wiki?curid=526586", "title": "Wayne Shorter", "text": "Wayne Shorter\n\nWayne Shorter (* 25. srpna 1933, Newark, New Jersey) je americký jazzový saxofonista a skladatel, často označovaný za jednoho z nejdůležitějších amerických jazzových hudebníků své generace. Je držitelem několika cen Grammy. Často je také zmiňován jako nejlepší žijící jazzový skladatel.\n\nShorter nahrál více než 20 alb pod svým jménem a na tuctech dalších si zahrál jako spoluhráč. Koncem padesátých let byl členem Art Blakey’s Jazz Messengers, v šedesátých letech byl saxofonistou druhého slavného kvintetu Milese Davise, v sedmdesátých letech byl jedním z leadrů legendární jazzrockové kapely Weather Report.\n\nShorterův spoluhráč, kontrabasista John Patitucci, v jednom rozhovoru prohlásil: \"Shorter disponuje schopnostmi hned několika klasických skladatelů. Má výrazný cit pro melodii, tak jako Puccini, zároveň jsou jeho skladby harmonicky sofistikované jako třeba Ravelovy.\"\n\n"}
{"id": "526595", "url": "https://cs.wikipedia.org/wiki?curid=526595", "title": "Sedm chlebů", "text": "Sedm chlebů\n\nSedm chlebů je pískovcová formace v oblasti Kokořínska ležící nedaleko jeskyně Mordloch.\n\nSkalní útvar se nachází několik desítek metrů od žlutě turistické trasy vedoucí ze Stračí do Želíz a je k němu vedena též žlutě značená odbočka. Formace se nazývá \"Sedm chlebů\", protože připomíná sedm na sobě postavených bochníků.\n\n"}
{"id": "526599", "url": "https://cs.wikipedia.org/wiki?curid=526599", "title": "Vodňany I", "text": "Vodňany I\n\nVodňany I je část města Vodňany v okrese Strakonice. Nachází se na jihozápadě Vodňan. Je zde evidováno 214 adres. V roce 2011 zde trvale žilo 705 obyvatel.\n\nVodňany I leží v katastrálním území Vodňany o výměře 17,62 km.\n\n"}
{"id": "526600", "url": "https://cs.wikipedia.org/wiki?curid=526600", "title": "Vodňany II", "text": "Vodňany II\n\nVodňany II je část města Vodňany v okrese Strakonice. Nachází se na jihovýchodě Vodňan. Je zde evidováno 1241 adres. V roce 2011 zde trvale žilo 5433 obyvatel.\n\nVodňany II leží v katastrálním území Vodňany o výměře 17,62 km.\n\n"}
{"id": "526601", "url": "https://cs.wikipedia.org/wiki?curid=526601", "title": "Třída Claud Jones", "text": "Třída Claud Jones\n\nTřída Claud Jones byla třída eskortních torpédoborců (dnes jsou uváděny jako fregaty) Námořnictva Spojených států amerických. Projektovány byly především pro doprovod konvojů a boj proti ponorkám. Americké námořnictvo je provozovalo v letech 1959–1974. Poté vyřazená plavidla získala Indonésie. Všechny byly ze služby vyřazeny.\n\nV letech 1957–1960 byly americkou loděnicí Avondale Shipyard postaveny čtyři jednotky této třídy.\n\nJednotky třídy \"Claud Jones\":\nVýzbroj tvořily dva 76mm kanóny, přední byl v dělové věži a zadní v nekrytém postavení. Dále lodi nesly dva salvové vrhače hlubinných pum Hedgehog. Později též nesly dva trojnásobné 324mm protiponorkové torpédomety Mk 32. Z nich byla odpalována protiponorková torpéda Mk 46. Nesly námořní vyhledávací radar SPS-10, vzdušný vyhledávací radar SPS-6C a sonar typu SQS-4. Pohon zajišťovala čtveřice dieselových motorů Fairbanks-Morse 38ND8 o celkovém výkonu 8852 shp, pohánějících jeden lodní šroub. Nejvyšší rychlost dosahovala 22 uzlů. Dosah byl 7000 námořních mil při rychlosti 12 uzlů.\n\n"}
{"id": "526602", "url": "https://cs.wikipedia.org/wiki?curid=526602", "title": "Wealth management", "text": "Wealth management\n\nWealth management (z angl., česky přibližně \"správa majetku\") je disciplína investičního poradenství, která zahrnuje finanční plánování, správu investičního portfolia a několik dalších agregovaných finančních služeb. Ten, kdo tyto služby vykonává, se pak nazývá \"wealth manager\", tedy manažer majetku, majetkový správce. Jednotliví vlastníci cenných aktiv, manažeři menších byznysů a rodiny, které vyžadují asistenci důvěryhodného specialistu na finanční poradenství, vyhledávají tyto majetkové správce pro koordinaci „maloobchodního bankovnictví“ (\"retail banking\"), plánování (využívání) pozemků, právní zdroje, profesionální daňové poradce a investiční manažery. Tito správci mohou být jak nezávislí certifikovaní finanční plánovači, držitelé Master of Business Administration nebo najatí finanční analyzátoři (CFA) nebo jakýkoli jiný důvěryhodný profesionální peněžní manažer, který pracuje pro zvýšení příjmu, růstu a „daňově příznivé“ nakládání s dlouhodobými investory. Pro spolupráci s majetkovým manažerem musí jeho klient již mít dodstatečný majetek pro tuto správu, aby jeho investiční strategie byly efektivní.\n\n\"Wealth management\" může být poskytován obrovskými korporátními entitami, nezávislými finančními poradci či multilicencovaným portfoliem manažerů, jejichž služby jsou navrženy pro zaměření se na zákazníky s vysoce ceněnými aktivami (tzv. \"high net worth individuals\"). Velké banky a brokerské domy vytvářejí strategie marketingové segmentace pro prodej jak proprietárních tak neproprietárních produktů a služeb investorům určeným coby potenciálním zákazníkům s vysokými aktivami. Nezávislí majetkoví správci využívají své zkušenosti v plánování (využití) pozemků, riskového managementu a spřízněných oborů s daňovými a právními specialisty, k řízení diversifikovaného uspořádání svých klientů. Banky a brokerské firmy využívají služeb těchto poradců k agregaci stejných služeb.\n\nUdálosti na finančních trzích z konce léta 2008 způsobily znepokojení investorů s jejich portfolii. „Posledních 18 měsíců bylo výzvou tradičního myšlení o investování a alokaci aktiv, diverzifikaci a korelaci. Pro jednotlivé investory byla otestována tolerance risku, investiční předpoklady byly nadhodnoceny a základní otřepané pravdy byly zpochybněny.“ Z tohoto důvodu musejí být majetkoví správci připraveni svým klientům odpovědět na větší potřebu porozumět, mít přístup a komunikaci s poradci, co se týče jejich současného vztahu stejně jako zboží a služeb, které mohou uspokojit budoucí potřeby. Navíc poradci musejí mít dostatečné informace z objektivních zdrojů co se týče všech produktů a služeb vlastněných jejich klienty, aby mohli zhodnotit úspěšnost a míru rizika u portfolia jejich klienta a jednotlivé úrovně bezpečnosti. „Tento stav záležitostí staví wealth manažery před dilema, kteří po generace přilnuli k základním principům alokace aktiv a vysloužili si svou současnou pozici kázáním mantry‚ kupce a držte ve vlastnictví‘, ‚investujte dlouhodobě‘ a – když půjde do tuhého – ‚vytrvejte v tomto kurzu‘.“\n\nDnes musejí mít majetkoví správci přístup k objektivnímu obsahovému repozitáři. Tento repozitář musí obsahovat současné a běžně přístupné profily klientových uspořádání (holdingů).\n\n\n"}
{"id": "526604", "url": "https://cs.wikipedia.org/wiki?curid=526604", "title": "Mariánská kaple (Stračí)", "text": "Mariánská kaple (Stračí)\n\nMariánská kaple neboli \"kaple U krásného obrázku\" nedaleko vesnice Stračí v okrese Mělník je malá kaple na křižovatce cest mezi Stračím, Tupadly, Ješovicemi a Chcebuzí. Postavena byla na konci 18. století na místě starých božích muk, jejichž pozůstatky jsou dosud patrny v pravé boční zdi kaple.\n\nKaple leží přibližně 1,5 kilometru severozápadně od Stračí na žluté turistické značce. Ke kapli se v minulosti konala o svátku Panny Marie procesí ze Štětí. Byla opravena v roce 1990.\n\nPřibližně půl kilometru jižně od Mariánské kaple se nachází kaple Hraběcí, která byla vystavěna na památku zabití Johanna Wratislava Claryho.\n\n"}
{"id": "526605", "url": "https://cs.wikipedia.org/wiki?curid=526605", "title": "Zápas na Letních olympijských hrách 1988", "text": "Zápas na Letních olympijských hrách 1988\n\nZápas na Letních olympijských hrách 1988 v Soulu nabídl souboje o dvacet sad medailí a to v deseti váhových kategoriích ve volném stylu a v deseti v řecko-římském.\n\nOlympijských bojů se zúčastnilo 431 zápasníků z 69 zemí.\n"}
{"id": "526613", "url": "https://cs.wikipedia.org/wiki?curid=526613", "title": "Hennersdorf", "text": "Hennersdorf\n\nHennersdorf je dolnorakouská obec v okrese Mödling.\n\nObec Hennersdorf leží v severovýchodní části okresu a sousedí přímo s Vídní.\n\n\nNálezy hrobů v Hennesdorfu ukazují, že uprostřed 6. století vládli nad Panonií Avaři a měli tu usídlené Slovany.\n\nPozdější dějiny jsou stejně proměnlivé s dějinami Rakouska. Po připojení Rakouska ke Třetí říši byla obec zahrnuta do 24. městského okresu Vídně. Teprve v roce 1954 byla obec opět samostatná a vrátila se zpět pod Dolní Rakousko.\n\nV roce 1971 zde žilo 814 obyvatel, roku 1981 1006, 1991 1483, 2001 1418, 2006 1444 a ke dni 1. dubna 2009 zde žilo 1459 obyvatel.\n\nHennersdorf byl dříve převážně zemědělskou obcí, dnes je tu několik živností a průmyslových podniků.\n\nNejvýraznější firmou je „Wienerberger AG“ s rakouským ústředím v obci a s moderní cihelnou významnou v rámci Evropy. Cihelna se nachází na dřívější \"„Silnicí do Itálie“\" (dnes „Triester Straße“). V roce 1775 si tu pronajal pozemky Alois Miesbach a vytvořil základ pro dnešní firmu Wienerberger. Tato firma má zde několik cihelen, které vznikaly kolem 20. století.\n\nZ Hennersdorfu vedou silnice do Leopoldsdorfu, Vösendorfu a Achau. Po vybudování „vídeňské vnější okružní silnice S1“ byl zakázán průjezd nákladních vozidel přes obec.\n\nNapojení veřejné dopravy přes Pottendorfskou dráhu, která spojuje obec v pracovní dny v hodinových intervalech s Vídní-jižní nádraží a Vídeňským Novým Městem.\n\nDále vede přes obec autobusová linka 266 spojující východní oblast. Je provozovaná firmou „Dr. Richard KG“. Tato linka spojuje Wien-Siebenhirten – Vösendorf – Hennersdorf – Leopoldsdorf – Wien-Reumannplatz.\n\nHennersdorf udržuje od roku 1976 přátelské vztahy s obecní části Neuweiler obce Weil im Schönbuch v blízkosti Böblingen v Baden-Württembergu, Německo.\n\nDruhým partnerem je od roku 2006 (Hennersdorf in Schlesien), dnes Jindřichov ve Slezsku.\n\n"}
{"id": "526614", "url": "https://cs.wikipedia.org/wiki?curid=526614", "title": "Momentová škála", "text": "Momentová škála\n\nMomentová škála je stupnice, kterou používají seismologové při měření energie, která se uvolnila při zemětřesení. Obvykle se označuje zkratkami MMS z anglického , nebo M, kde index w znamená práci, která byla vykonána.\n\nStupnice byla vytvořena během sedmdesátých let 20. století a nahradila tak v té době čtyřicet let starou Richterovu škálu. Ačkoli její výpočet se liší, nová stupnice na starou navazuje a rozšiřuje ji o nové hodnoty. Stejně jako Richterova škála je momentová škála logaritmická. Každý stupeň navíc znamená, že zemětřesení mělo desetkrát větší amplitudu a uvolnilo se při něm přibližně 31,6krát více energie.\n"}
{"id": "526617", "url": "https://cs.wikipedia.org/wiki?curid=526617", "title": "Karel Láznička", "text": "Karel Láznička\n\nKarel Láznička (12. června 1928, Skorotice – 12. června 2010, Brno) byl československý volejbalový reprezentant, mistr světa a dvojnásobný mistr Evropy. Zasloužilý mistr sportu a zasloužilý trenér.\nCelý svůj život prožil ve Šlapanicích a tam začal i s volejbalem. Působil zde do roku 1949. Po nástupu do základní vojenské služby byl převelen do pražského ATK. V něm získal dva tituly mistra republiky. Po skončení vojenské služby prožil dlouhé roky jako hráč i hrající trenér ve Spartaku Brno. Zde získal další dva tituly mistra republiky a řadu předních umístění v lize.\nV reprezentaci působil v letech 1952 – 1959 podílel se v ní na zisku titulu mistra světa a dvou titulů mistra Evropy.\n\nJeho trenérská kariéra byla neméně úspěšná a zařadil se mezi naše nejlepší trenéry.\nNa ligové úrovni vedl více než 20 let celek mužů Zbrojovky Brno. Během této doby zde získal pět titulů mistra republiky a dvakrát zvítězil v PMEZ. Trenérskou kariéru zakončil, tam kde začínal, v Sokolu Šlapanice.\nČeskoslovenské reprezentační mužstvo mužů vedl v letech 1968 – 1972 a 1984 – 1989. Během této doby se podařilo vybojovat dvakrát stříbrné medaile na mistrovství Evropy, 4. místo na mistrovství světa a 6. místo na olympijských hrách 1972 v Mnichově. V roce 1991 trénoval reprezentační celek Rakouska.\n\n"}
{"id": "526623", "url": "https://cs.wikipedia.org/wiki?curid=526623", "title": "Dómský pahorek", "text": "Dómský pahorek\n\nDómský pahorek také Dómský vrch, dříve také hora svatého Štěpána ( ) je pravobřežní labská vyvýšenina, která se nachází v historickém jádru města Litoměřice. Pod názvem Za nemocnicí je veden jako samostatná evidenční část města, jejíchž 13 adres má samostatnou řadu čísel popisných, katedrála i téměř všechny domy jsou chráněny jako kulturní památky České republiky.\n\nJedná se o místo o velikosti zhruba 6 hektarů, kde se původně nacházelo zdejší nejstarší osídlení, knížecí přemyslovské hradiště (starý hrad) je zde písemně doloženo od roku 1096 i když podle archeologických vykopávek, které zde proběhly v souvislosti s výstavbou nového hospice sv. Štěpána, bylo toto místo patrně trvale osídleno již ve starověku.\n\nLitoměřická kapitula existuje od poloviny 11. století, kdy ji zde kolem roku 1057 spolu s románskou bazilikou založil kníže Spytihněv II. Bazilika, která stála na místě dnešní barokní katedrály sv. Štěpána, byla později goticky přestavována. Na místě někdejšího přemyslovského hradiště byl v roce 1384 vystavěn rybářský kostel sv. Jiří, který byl zbourán v roce 1876.\n\nSeverní a západní část někdejšího hradiště byla po jeho zániku připojena k městu Litoměřice. Zdejší osídlení pochází z let 1253 až 1262, v jeho středu se nachází chrám sv. Václava.\n\nKrátce po vzniku litoměřického biskupství byl z popudu prvního biskupa Maxmilána Rudolfa Schleinitze ve východní části návrší v roce 1655 vytvořen uzavřený církevní areál o přibližné rozloze 3 hektarů. Areál byl vymezen přibližně 750 metrů dlouhou hradební zdí, ve které byly vystavěny tři brány. Hlavní brána pocházející z roku 1662 byla severní, ta zajišťuje vchod do areálu z města. Je na ní umístěn znak prvního litoměřického biskupa Maxmilána Rudolfa Schleinitze. Menší západní branka byla vystavěna v barokním stylu a východní brána v dnešní podobě pochází z roku 1808.\n\nV dnešním římskokatolickém církevním areálu, jehož střed tvoří Dómské náměstí, se nachází katedrála sv. Štěpána, dále biskupská rezidence, v čp. 9 je kapitulní konzistoř, což je původní kněžský seminář pocházející z roku 1735 z dílny místního stavitele Octavia Broggia, dále také nové proboštství z roku 1886, jih zdejšího areálu zabírají kanovnické domky v čp. 3, kapitulní děkanství v čp. 4-8 pocházející z let 1674 až 1717.\n\nBiskupská rezidence stojí na místě někdejších budov původní Spytihněvovy litoměřické kapituly pocházející z 11. století, ta zde byla postavena podle plánů Giulio Broggia v letech 1683 až 1701. Nachází se v ní kaple sv. Vavřince s malbami Františka Kučery a Kryštofa Viléma Tietzeho a v přízemí je kaple zasvěcená Boží lásce. V přízemí biskupské rezidence se také nalézá velká knihovna pocházející z konce 18. století. Byla zde zřízena z iniciativy biskupa Emanuela Arnošta z Valdštejna. V prvním patře se nachází velký trůnní sál s nástropními freskami. Objekt dnes slouží jako reprezentační sídlo litoměřických biskupů.\n\nV Zahradnické ulici sídlí místní Farní charita Litoměřice\na kousek dál v západním sousedství církevního areálu na místě bývalého areálu Městské nemocnice Litoměřice, na Rybářském náměstí byl v roce 2001 vystavěn Hospic sv. Štěpána se stejnojmennou kaplí. Z původní nemocnice byla do novostavby hospice začleněna pouze jedna starší budova, kde dříve bylo oddělení porodnice. Ve Svatojiřské ulici je i budova bývalého OÚNZ, kterou dnes využívá soukromá společnost. V těsném sousedství hospicu se nachází nová služebna městské policie a domov pro seniory provozovaný Diecézní charitou Litoměřice.\n\nNedaleko od katedrály na východním svahu pahorku se nachází moderní modlitebna církve Adventistů sedmého dne. Naproti ní přes ulici stojí dům, ve kterém pobýval a zemřel český básník Karel Hynek Mácha, který zde má zřízenu pamětní světničku.\n\n\n\n"}
{"id": "526625", "url": "https://cs.wikipedia.org/wiki?curid=526625", "title": "Dobšice (Bezdědovice)", "text": "Dobšice (Bezdědovice)\n\nDobšice je malá vesnice, část obce Bezdědovice v okrese Strakonice. Nachází se asi 1 km na severovýchod od Bezdědovic. Je zde evidováno 30 adres. V roce 2011 zde trvale žilo 54 obyvatel.\n\nDobšice leží v katastrálním území Bezdědovice o výměře 5,82 km.\n\nPrvní písemná zmínka o vesnici pochází z roku 1186.\n\n"}
{"id": "526626", "url": "https://cs.wikipedia.org/wiki?curid=526626", "title": "Katovsko", "text": "Katovsko\n\nKatovsko je malá vesnice, část obce Bratronice v okrese Strakonice. Nachází se asi 2 km na jihozápad od Bratronic. Je zde evidováno 7 adres. V roce 2011 zde trvale žili dva obyvatelé.\n\nKatovsko leží v katastrálním území Bratronice o výměře 4,71 km².\n\nPrvní písemná zmínka o vesnici pochází z roku 1443, kdy byla zdejší tvrz v majetku Štěpána z Katovska dobyta johanity ze Strakonic vedenými velmistrem Václavem z Michalovic.\n\n"}
{"id": "526627", "url": "https://cs.wikipedia.org/wiki?curid=526627", "title": "Dunovice", "text": "Dunovice\n\nDunovice je malá vesnice, část obce Cehnice v okrese Strakonice. Nachází se asi 2,5 km na jihovýchod od Cehnic. Je zde evidováno 45 adres. V roce 2011 zde trvale žilo šedesát obyvatel.\n\nDunovice je také název katastrálního území o rozloze 2,03 km.\n\nPrvní písemná zmínka o vesnici pochází z roku 1253.\n\n\n"}
{"id": "526628", "url": "https://cs.wikipedia.org/wiki?curid=526628", "title": "Mladějovice (Čejetice)", "text": "Mladějovice (Čejetice)\n\nMladějovice je vesnice, část obce Čejetice v okrese Strakonice. Nachází se asi 3,5 km na jihovýchod od Čejetic. Je zde evidováno 92 adres. V roce 2011 zde trvale žilo 146 obyvatel.\n\nMladějovice je také název katastrálního území o rozloze 7,32 km.\n\nPrvní písemná zmínka o vesnici pochází z roku 1298.\n\nDne 25. března 1420 se v katastru Mladějovic, v prostoru mezi rybníky \"Markovec\" a \"Škaredý\", odehrála bitva u Sudoměře, jedno z klíčových střetnutí husitských válek.\n\n\nDopravní síť\nVeřejná doprava 2013\n\n"}
{"id": "526629", "url": "https://cs.wikipedia.org/wiki?curid=526629", "title": "Sedlíkovice (Čejetice)", "text": "Sedlíkovice (Čejetice)\n\nSedlíkovice jsou malá vesnice, část obce Čejetice v okrese Strakonice. Nachází se asi 2 km na západ od Čejetic. Je zde evidováno 24 adres. V roce 2011 zde trvale žilo 33 obyvatel.\n\nSedlíkovice jsou také název katastrálního území o rozloze 2,7 km².\n\nPrvní písemná zmínka o vesnici pochází z roku 1367. Před rokem 1532 Sedlíkovice patřily k nebřehovickému statku Jana Kočky z Milenovic, který jej prodal Janovi z Rožmberka.\n\n\n"}
{"id": "526630", "url": "https://cs.wikipedia.org/wiki?curid=526630", "title": "Sedliště (Čejetice)", "text": "Sedliště (Čejetice)\n\nSedliště (pomnožné, tedy: \"ty Sedliště\", \"do Sedlišť\", \"v Sedlištích\") je malá vesnice, část obce Čejetice v okrese Strakonice. Nachází se asi 5,5 km na jihovýchod od Čejetic. Je zde evidováno 11 adres. V roce 2011 zde trvale žilo sedmnáct obyvatel.\n\nSedliště leží v katastrálním území Sedliště u Mladějovic o rozloze 0,85 km.\n\nPrvní písemná zmínka o vesnici pochází z roku 1582.\n\n\n"}
{"id": "526632", "url": "https://cs.wikipedia.org/wiki?curid=526632", "title": "Nahošín", "text": "Nahošín\n\nNahošín je malá vesnice, část obce Doubravice v okrese Strakonice. Nachází se asi 1,5 km na západ od Doubravice. Je zde evidováno 23 adres. V roce 2011 zde trvale žilo 44 obyvatel.\n\nNahošín je také název katastrálního území o rozloze 2,21 km.\n\nPrvní písemná zmínka o vesnici pochází z roku 1481.\n\n"}
{"id": "526633", "url": "https://cs.wikipedia.org/wiki?curid=526633", "title": "Černíkov (Droužetice)", "text": "Černíkov (Droužetice)\n\nČerníkov je malá vesnice, část obce Droužetice v okrese Strakonice. Nachází se asi 1,5 km na sever od Droužetic. Je zde evidováno 7 adres. TV roce 2011 zde trvale žilo deset obyvatel.\n\nČerníkov leží v katastrálním území Černíkov u Strakonic o rozloze 1,76 km.\n\nPrvní písemná zmínka o vesnici pochází z roku 1358.\n"}
{"id": "526634", "url": "https://cs.wikipedia.org/wiki?curid=526634", "title": "Dolní Poříčí (Horní Poříčí)", "text": "Dolní Poříčí (Horní Poříčí)\n\nDolní Poříčí je vesnice, část obce Horní Poříčí v okrese Strakonice. Nachází se asi 1 km na jihovýchod od Horního Poříčí, na levém břehu řeky Otavy. Prochází tudy železniční trať Plzeň – České Budějovice. Je zde evidováno 63 adres. V roce 2011 zde trvale žilo 171 obyvatel.\n\nDolní Poříčí je také název katastrálního území o rozloze 3,11 km.\n\nPrvní písemná zmínka o vesnici pochází z roku 1315.\n\n\n"}
{"id": "526636", "url": "https://cs.wikipedia.org/wiki?curid=526636", "title": "Klínovice", "text": "Klínovice\n\nKlínovice je malá vesnice, část obce Chrášťovice v okrese Strakonice. Nachází se asi 2,5 km na jih od Chrášťovic. Je zde evidováno 29 adres. V roce 2011 zde trvale žilo 36 obyvatel.\n\nKlínovice je také název katastrálního území o rozloze 2,42 km.\n\nPrvní písemná zmínka o vesnici pochází z roku 1345 (\"Clinouicz\").\n"}
{"id": "526637", "url": "https://cs.wikipedia.org/wiki?curid=526637", "title": "Míreč", "text": "Míreč\n\nMíreč je malá vesnice, část obce Lom v okrese Strakonice. Nachází se asi 2 km na sever od Lomu. Je zde evidováno 15 adres. V roce 2011 zde trvale žilo patnáct obyvatel.\n\nMíreč je také název katastrálního území o rozloze 2,79 km.\n\nPrvní písemná zmínka o vesnici pochází z roku 1323.\n\n"}
{"id": "526638", "url": "https://cs.wikipedia.org/wiki?curid=526638", "title": "Kožlí (Myštice)", "text": "Kožlí (Myštice)\n\nKožlí je malá vesnice, část obce Myštice v okrese Strakonice. Nachází se asi 1,5 km na severovýchod od Myštic. Je zde evidováno 18 adres. V roce 2011 zde trvale žilo 27 obyvatel.\n\nKožlí leží v katastrálním území Kožlí u Myštic o rozloze 4,1 km. V katastrálním území Kožlí u Myštic leží i Svobodka.\n\nPrvní písemná zmínka o vesnici pochází z roku 1487.\n\n\n"}
{"id": "526640", "url": "https://cs.wikipedia.org/wiki?curid=526640", "title": "Laciná", "text": "Laciná\n\nLaciná je vesnice, část obce Myštice v okrese Strakonice. Nachází se asi 1 km na jih od Myštic. Je zde evidováno 66 adres. V roce 2011 zde trvale žilo 38 obyvatel.\n\nLaciná leží v katastrálním území Vahlovice o výměře 4,19 km.\n\nPrvní písemná zmínka o vesnici pochází z roku 1687.\n\n"}
{"id": "526641", "url": "https://cs.wikipedia.org/wiki?curid=526641", "title": "Střížovice (Myštice)", "text": "Střížovice (Myštice)\n\nStřížovice je malá vesnice, část obce Myštice v okrese Strakonice. Nachází se asi 1 km na západ od Myštic. Je zde evidováno 9 adres. V roce 2011 zde trvale žilo dvanáct obyvatel.\n\nStřížovice leží v katastrálním území Myštice o výměře 4,7 km.\n\nPrvní písemná zmínka o vesnici pochází z roku 1318.\n\n"}
{"id": "526643", "url": "https://cs.wikipedia.org/wiki?curid=526643", "title": "Svobodka (Myštice)", "text": "Svobodka (Myštice)\n\nSvobodka je malá vesnice, část obce Myštice v okrese Strakonice. Nachází se asi 3 km na severovýchod od Myštic. Prochází zde silnice II/175. Je zde evidováno 31 adres. V roce 2011 zde trvale žilo 23 obyvatel.\n\nSvobodka leží v katastrálním území Kožlí u Myštic o výměře 4,1 km.\n\nPrvní písemná zmínka o vesnici pochází z roku 1720.\n\n"}
{"id": "526644", "url": "https://cs.wikipedia.org/wiki?curid=526644", "title": "Vahlovice", "text": "Vahlovice\n\nVahlovice jsou malá vesnice, část obce Myštice v okrese Strakonice. Nachází se asi jeden kilometru na jihozápad od Myštic a pět kilometrů severovýchodně od Blatné. Prochází zde silnice II/175. Je zde evidováno 36 adres. V roce 2011 zde trvale žilo padesát obyvatel. U silnice II/175 v jižní části Hory se těží kvalitní žula.\n\nVahlovice je také název katastrálního území o rozloze 4,19 km². V katastrálním území Vahlovice leží i Laciná.\n\nPůvod místního jména jazykovědci odvozují od tvaru \"Vahalovice\" ve významu ves lidí váhavých, nebo váhavě, loudavě se pohybujících či pracujících. V historických pramenech se název objevuje jen ve tvaru Vahlovice (1588 a 1634), ale existuje také lidový tvar Vahlojce.\n\nPrvní písemná zmínka o vesnici pochází z roku 1588..\n\n\n"}
{"id": "526645", "url": "https://cs.wikipedia.org/wiki?curid=526645", "title": "Výšice", "text": "Výšice\n\nVýšice je malá vesnice, část obce Myštice v okrese Strakonice. Nachází se asi 3 km na východ od Myštic. Je zde evidováno 42 adres. V roce 2011 zde trvale žilo čtrnáct obyvatel.\n\nVýšice je také název katastrálního území o rozloze 3,02 km.\n\nPrvní písemná zmínka o vesnici pochází z roku 1045.\n\n"}
{"id": "526646", "url": "https://cs.wikipedia.org/wiki?curid=526646", "title": "Třída Dealey", "text": "Třída Dealey\n\nTřída Dealey byla lodní třída eskortních torpédoborců (dnes jsou uváděny jako fregaty) Námořnictva Spojených států amerických. Byly to první americká eskortní plavidla postavená po skončení druhé světové války. Projektována byla především pro doprovod konvojů. V letech 1952–1957 bylo pro americké námořnictvo postaveno třináct jednotek této třídy. Z jejich konstrukce byly odvozeny též norské fregaty třídy \"Oslo\" (5 ks) a portugalské fregaty třídy \"Almirante Pereira da Silva\" (3 ks).\n\nOperační služba eskortních torpédoborců třídy \"Dealey\" v americkém námořnictvu byla poměrně krátká (průměrně 15 let). Námořnictvo třídu provozovalo v letech 1954–1973. Jejich vyřazení proběhlo souběžně s nástupem mnohem větších a výkonnějších fregat třídy \"Knox\", které nad rozdíl od třídy \"Dealey\" nesly protiponorkový vrtulník SH-2 Seasprite. \n\nDvě vyřazena plavidla od USA získaly zahraniční uživatelé. USS \"Dealey\" odkoupila Uruguay, která ho jako ROU \"18 De Julio\" (DE-3) provozovala do roku 1991. Naopak USS \"Hartley\" získala Kolumbie, která ho do roku 1994 provozovala jako ARC \"Boyaca\" (DE-16) a poté plavidlo zachovala jako muzejní loď. Ostatních 12 lodí bylo sešrotováno.\n\nVývoj první poválečné generace eskortních plavidel byl zahájen v září 1949, přičemž se vycházelo z předcházející třídy \"John C. Butler\". Plavidla byla navržena s ohledem na případnou velkosériovou výstavbu a s důrazem na nízkou siluetu, nízké provozní náklady a malou posádku. Celkem bylo postaveno 13 jednotek této třídy. Na stavbě se podílely loděnice Bath Iron Works v Bathu ve státě Maine, Defoe Shipbuilding v Bay City ve státě Michigan, Puget Sound Bridge and Dredging Co. v Seattlu ve státě Washington, Bethlehem Pacific Coast Steel Corp. v Alamedě ve státě California, New York Shipbuilding Co. v Camdenu ve státě New Jersey.\n\nJednotky třídy \"Dealey\":\nPlavidla měla ocelový trup a nástavby ze slitin hliníku. Hlavňovou výzbroj tvořily čtyři dvouúčelové 76mm/50 kanóny Mk.33 ve dvoudělové věži na přídi a na zádi. Hlavní protiponorkovou výzbrojí byl jeden vrhač RUR-4 Weapon Alpha (pouze \"Dealey\" nesl starší britský vrhač Squid), který doplňovala jedna skluzavka a šest vrhačů hlubinných pum. Na palubě byl hladinový vyhledávací Radar SPS-5, vzdušný vyhledávací radar SPS-6C a nízkofrekvenční sonar SQS-4. Pohonný systém tvořily dva kotle Foster-Wheeler a turbína De Laval o výkonu 20 000 shp, pohánějící jeden lodní šroub. Kormidla byla dvojitá. Nejvyšší rychlost dosahovala 27 uzlů. Dosah byl 6000 námořních mil při rychlosti 12 uzlů.\n\nRoku 1962 prošlo 10 plavidel (vyjma \"Dealey\", \"Courtney\" a \"Cromwel\") modernizací FRAM. Dosavadní sonar byl nahrazen výkonnějším SQS-23, přičemž zadní dělovou věž nahradila přistávací plocha a hangár pro bezpilotní protiponorkový vrtulník systému DASH, který byl vyzbrojen lehkým 324mm torpédem Mk.46. Zbývající trojice naopak dostala nový sonar s měnitelnou hloubkou ponoru. Další změnou bylo odstranění systémů Squid a Weapon Alpha ze všech jednotek a jejich nahrazení dvěma trojhlavňovými 324mm protiponorkovými torpédomety Mk.32, ze kterých byla odpalována torpéda Mk.44 a Mk.46.\n"}
{"id": "526648", "url": "https://cs.wikipedia.org/wiki?curid=526648", "title": "Jemnice (Osek)", "text": "Jemnice (Osek)\n\nJemnice je malá vesnice, část obce Osek v okrese Strakonice. Nachází se asi 2 km na východ od Oseka. Je zde evidováno 46 adres. V roce 2011 zde trvale žilo 56 obyvatel.\n\nJemnice leží v katastrálním území Jemnice u Oseka o rozloze 2,92 km.\n\nPrvní písemná zmínka o vesnici pochází z roku 1384.\n\n\n"}
{"id": "526649", "url": "https://cs.wikipedia.org/wiki?curid=526649", "title": "Malá Turná", "text": "Malá Turná\n\nMalá Turná je malá vesnice, část obce Osek v okrese Strakonice. Nachází se asi 2 km na sever od Oseka. Je zde evidováno 37 adres. V roce 2011 zde trvale žilo padesát obyvatel.\n\nMalá Turná je také název katastrálního území o rozloze 3,33 km.\n\nPrvní písemná zmínka o vesnici pochází z roku 1372.\n\n\n"}
{"id": "526650", "url": "https://cs.wikipedia.org/wiki?curid=526650", "title": "Petrovice (Osek)", "text": "Petrovice (Osek)\n\nPetrovice jsou malá vesnice, část obce Osek v okrese Strakonice. Nachází se asi 1,5 km na severovýchod od Oseka. Je zde evidováno 18 adres. V roce 2011 zde trvale žilo 39 obyvatel.\n\nPetrovice leží v katastrálním území Petrovice u Oseka o rozloze 1,97 km².\n\nPrvní písemná zmínka o vesnici pochází z roku 1342.\n\n\n"}
{"id": "526651", "url": "https://cs.wikipedia.org/wiki?curid=526651", "title": "Rohozná (Osek)", "text": "Rohozná (Osek)\n\nRohozná je malá vesnice, část obce Osek v okrese Strakonice. Nachází se asi 1 km na jihovýchod od Oseka. Je zde evidováno 22 adres. V roce 2011 zde trvale žilo 51 obyvatel.\n\nRohozná leží v katastrálním území Rohozná u Rovné o rozloze 2,54 km.\n\nPrvní písemná zmínka o vesnici pochází z roku 1382.\n\n"}
{"id": "526652", "url": "https://cs.wikipedia.org/wiki?curid=526652", "title": "Makarov (Pracejovice)", "text": "Makarov (Pracejovice)\n\nMakarov je vesnice, část obce Pracejovice v okrese Strakonice. Nachází se asi 3,5 km na západ od Pracejovic. Je zde evidováno 62 adres. V roce 2011 zde trvale žilo 44 obyvatel.\n\nMakarov je také název katastrálního území o rozloze 3,55 km.\n\nPrvní písemná zmínka o vesnici pochází z roku 1227.\n\n\n"}
{"id": "526653", "url": "https://cs.wikipedia.org/wiki?curid=526653", "title": "Metly", "text": "Metly\n\nMetly jsou malá vesnice, část obce Předmíř v okrese Strakonice. Nachází se asi 2 km na severozápad od Předmíře. Je zde evidováno 43 adres. V roce 2011 zde trvale žilo 62 obyvatel.\n\nObec se stala symbolem povodní v roce 2002. Dne 13. srpna se protrhla hráz Metelského rybníka a vlna ve vesnici strhla třináct domů. Těmi, které povodeň přežily, se prohnaly téměř tři metry vody. \n\nMetly je také název katastrálního území o rozloze 3,16 km.\n\nPrvní písemná zmínka o vesnici pochází z roku 1381.\n"}
{"id": "526654", "url": "https://cs.wikipedia.org/wiki?curid=526654", "title": "Řiště", "text": "Řiště\n\nŘiště je malá vesnice, část obce Předmíř v okrese Strakonice. Nachází se asi 1,5 km na jihovýchod od Předmíře. Je zde evidováno 14 adres. V roce 2011 zde trvale žilo 44 obyvatel. Severozápadně od vesnice se nachází přírodní památka Pastvina u Zahorčic.\n\nŘiště je také název katastrálního území o rozloze 2,22 km.\n\nPrvní písemná zmínka o vesnici pochází z roku 1318.\n\n"}
{"id": "526655", "url": "https://cs.wikipedia.org/wiki?curid=526655", "title": "Brusy", "text": "Brusy\n\nBrusy jsou malá vesnice, část obce Přešťovice v okrese Strakonice. Nachází se asi 3 km na severovýchod od Přešťovic. Je zde evidováno 33 adres. V roce 2011 zde trvale žilo 23 obyvatel.\n\nBrusy je také název katastrálního území o rozloze 2,87 km².\n\nPrvní písemná zmínka o vesnici pochází z roku 1384.\n\n\n"}
{"id": "526656", "url": "https://cs.wikipedia.org/wiki?curid=526656", "title": "Kbelnice (Přešťovice)", "text": "Kbelnice (Přešťovice)\n\nKbelnice je malá vesnice, část obce Přešťovice v okrese Strakonice. Nachází se asi 1,5 km na sever od Přešťovic. Prochází zde silnice II/139. Je zde evidováno 43 adres. V roce 2011 zde trvale žilo 62 obyvatel.\n\nKbelnice je také název katastrálního území o rozloze 2,79 km².\n\nPrvní písemná zmínka o vesnici pochází z roku 1360 a nachází se v soupisu desátků odváděných faře v Radomyšli.\n\nUprostřed vesnice stojí památkově chráněný areál kbelnické tvrze. Ta byla založena ve druhé polovině šestnáctého století. Na přelomu šestnáctého a sedmnáctého století byla Kbelnice připojena k oseckému panství a roku 1686 byla obytná budova tvrze přestavěna na sýpku.\n\n"}
{"id": "526657", "url": "https://cs.wikipedia.org/wiki?curid=526657", "title": "Domanice (Radomyšl)", "text": "Domanice (Radomyšl)\n\nDomanice je malá vesnice, část městyse Radomyšl v okrese Strakonice. Nachází se asi 2 km na jih od Radomyšle. Prochází tudy železniční trať Březnice–Strakonice. Prochází zde silnice II/173. Je zde evidováno 34 adres. V roce 2011 zde trvale žilo 71 obyvatel.\n\nDomanice je také název katastrálního území o rozloze 2,45 km.\n\nPrvní písemná zmínka o vesnici pochází z roku 1327.\n"}
{"id": "526658", "url": "https://cs.wikipedia.org/wiki?curid=526658", "title": "Láz (Radomyšl)", "text": "Láz (Radomyšl)\n\nLáz je malá vesnice, část městyse Radomyšl v okrese Strakonice. Nachází se asi 3 km na sever od Radomyšle. Je zde evidováno 45 adres. V roce 2011 zde trvale žilo 54 obyvatel.\n\nLáz leží v katastrálním území Láz u Radomyšle o rozloze 5,6 km².\n\nPrvní písemná zmínka o vesnici pochází z roku 1578.\n\nSeverozápadně od vesnice se na bočním vrchu Holého vrchu nachází hradiště Hradec z doby halštatské. Dochovaly se z něj terénní relikty opevnění.\n\n"}
{"id": "526659", "url": "https://cs.wikipedia.org/wiki?curid=526659", "title": "Leskovice (Radomyšl)", "text": "Leskovice (Radomyšl)\n\nLeskovice () je malá vesnice, část městyse Radomyšl v okrese Strakonice. Nachází se asi 1 km na severozápad od Radomyšle. Prochází zde silnice II/139. Je zde evidováno 33 adres. V roce 2011 zde trvale žilo 78 obyvatel.\n\nLeskovice leží v katastrálním území Leskovice u Radomyšle o rozloze 3,56 km².\n\nPrvní písemná zmínka o vesnici pochází z roku 1186.\n\n\n"}
{"id": "526660", "url": "https://cs.wikipedia.org/wiki?curid=526660", "title": "Podolí (Radomyšl)", "text": "Podolí (Radomyšl)\n\nPodolí je malá vesnice, část městyse Radomyšl v okrese Strakonice. Nachází se asi 2,5 km na západ od Radomyšle. Je zde evidováno 24 adres. V roce 2011 zde trvale žilo 41 obyvatel.\n\nPodolí leží v katastrálním území Podolí u Strakonic o rozloze 1,25 km.\n\nPrvní písemná zmínka o vesnici pochází z roku 1349.\n"}
{"id": "526661", "url": "https://cs.wikipedia.org/wiki?curid=526661", "title": "Rojice", "text": "Rojice\n\nRojice je malá vesnice, část městyse Radomyšl v okrese Strakonice. Nachází se asi 3,5 km na sever od Radomyšle. Prochází tudy železniční trať Březnice–Strakonice. Prochází zde silnice II/173. Je zde evidováno 39 adres. V roce 2011 zde trvale žilo 21 obyvatel.\n\nRojice je také název katastrálního území o rozloze 3,17 km.\n\nPrvní písemná zmínka o vesnici pochází z roku 1464.\n\n\n"}
{"id": "526662", "url": "https://cs.wikipedia.org/wiki?curid=526662", "title": "Jedraž", "text": "Jedraž\n\nJedraž je osada, část obce Radošovice v okrese Strakonice. Nachází se v údolí Svaryšovského potoka asi 4 km na jihovýchod od Radošovic. Jsou zde evidovány tři adresy. V roce 2011 zde trvale žil jeden obyvatel.\n\nJedraž leží v katastrálním území Milíkovice o výměře 2,5 km.\n\nPrvní písemná zmínka o vesnici pochází z roku 1569.\n"}
{"id": "526663", "url": "https://cs.wikipedia.org/wiki?curid=526663", "title": "Kapsova Lhota", "text": "Kapsova Lhota\n\nKapsova Lhota je malá vesnice, část obce Radošovice v okrese Strakonice. Nachází se asi 1,5 km na východ od Radošovic; protéká jí Svaryšovský potok. Je zde evidováno 36 adres. V roce 2011 zde trvale žilo devadesát obyvatel. Kapsova Lhota je také název katastrálního území o rozloze 1,58 km.\n\nPrvní písemná zmínka o vesnici pochází z roku 1303.\n\n\n"}
{"id": "526664", "url": "https://cs.wikipedia.org/wiki?curid=526664", "title": "Milíkovice (Radošovice)", "text": "Milíkovice (Radošovice)\n\nMilíkovice je malá vesnice, část obce Radošovice v okrese Strakonice. Nachází se asi 3 km na jihovýchod od Radošovic; protéká jí Svaryšovský potok. Je zde evidováno 19 adres. V roce 2011 zde trvale žilo 33 obyvatel.\n\nMilíkovice je také název katastrálního území o rozloze 2,5 km. V katastrálním území Milíkovice leží i Jedraž.\n\nPrvní písemná zmínka o vesnici pochází z roku 1360.\n\n"}
{"id": "526665", "url": "https://cs.wikipedia.org/wiki?curid=526665", "title": "Svaryšov", "text": "Svaryšov\n\nSvaryšov je malá vesnice, část obce Radošovice v okrese Strakonice. Nachází se asi 2,5 km na jihovýchod od Radošovic. Vesnicí protéká Svaryšovský potok. Je zde evidováno 21 adres. V roce 2011 zde trvale žilo 33 obyvatel.\n\nSvaryšov je také název katastrálního území o rozloze 1,88 km.\n\nPrvní písemná zmínka o vesnici pochází z roku 1403.\n\n"}
{"id": "526666", "url": "https://cs.wikipedia.org/wiki?curid=526666", "title": "Smiradice", "text": "Smiradice\n\nSmiradice je malá vesnice, část obce Sousedovice v okrese Strakonice. Nachází se v údolí Smiradického potoka asi 1,5 km na západ od Sousedovic. Je zde evidováno 14 adres. V roce 2011 zde trvale žilo patnáct obyvatel.\n\nSmiradice je také název katastrálního území o rozloze 1,18 km.\n\nPrvní písemná zmínka o vesnici pochází z roku 1319.\n\n\n"}
{"id": "526668", "url": "https://cs.wikipedia.org/wiki?curid=526668", "title": "Cirkoviróza papoušků", "text": "Cirkoviróza papoušků\n\nCirkoviróza papoušků (CP) je akutní nebo chronicky probíhající virové onemocnění papoušků, charakterizované dystrofickými změnami peří a jeho vypadáváním, někdy i deformacemi zobáku, a často také úhynem. Poprvé byla nemoc pozorována u kakaduů v Austrálii (Perry, 1981). Díky intenzivnímu obchodu s exotickými ptáky se onemocnění celosvětově rozšířilo a dnes je známo u více než 40 druhů \"Psittaciformes\". Pro chovy a chovatele papoušků představuje velmi závažné onemocnění. Dříve používaný název – „Onemocnění zobáku a peří papoušků“ (včetně zkratky PBFD z anglického názvu Psittacine Beak and Feather Disease) je dnes nahrazován odborně vhodnějším pojmem „Cirkoviróza papoušků“.\n\nPůvodcem onemocnění je neobalený virus z rodu \"Circovirus\" z čeledě \"Circoviridae\". Dosahuje velikosti 14-16 nm. Způsob replikace není znám, protože se zatím nepodařila jeho kultivace \"in vitro\". Doposud izolované virusy jsou antigenně shodné. Sekvence jejich nukleových kyselin jsou silně konzervativní, což umožňuje identifikaci pomocí PCR. Virus CP je velmi odolný k teplu i komerčním dezinfekčním prostředkům.\n\nPůvodně se předpokládalo, že CP je onemocnění pouze papoušků Starého Světa a Jižního Pacifiku, z nichž za nejvnímavější byli považováni kakaduové bílí (\"Cacatua alba\") a růžoví (\"Eolophus roseicapillus\"). Dnes je CP považována za enzooticky se vyskytující onemocnění u volně žijících populací kakadua žlutočečelatého (\"Cacatua galerita\"), růžového, naholícího (\"Cacatua sanguinea\"), inka (\"Cacatua leadbeateri\"), rosel Pennantových (\"Platycercus elegans\"), andulek a loriho mnohobarvého (\"Trichoglossus haematodus\"). Protože aktuální rozsah hostitelů viru CP není znám, předpokládá se vnímavost všech papouškovitých ptáků, přičemž mladí jedinci jsou mnohem vnímavější k onemocnění než starší ptáci. U jiných ptáků než \"Psittaciformes\" nebylo toto onemocnění diagnostikováno.\n\nVirus CP byl izolován z trusu a volete různých druhů infikovaných papoušků a také v chovném prostředí. K horizontálnímu přenosu infekce dochází přímým kontaktem s nemocnými ptáky, při krmení mláďat infikovanými rodiči nebo nepřímo přes trusem kontaminované krmivo či vodu. Péřový prach, vyskytující se v místnosti s chovanými infikovanými ptáky, obsahuje vysokou koncentraci viru a představuje důležité vehikulum pro perzistenci viru v prostředí i přirozený způsob jeho přenosu. Výskyt nemoci i u uměle líhnutých mláďat od CP pozitivních rodičů podporuje existenci vertikálního přenosu viru. Byl také popsán stav virusonosičství, kdy dospělí ptáci bez zjevných klinických příznaků vylučují virus horizontálně i vertikálně.\n\nPo nakažení papouška dochází primárně k infekci a destrukci lymfatických buněk ve Fabriciově burze a thymu a rozšíření viru krví do dalších tkání, zejména do pokožky. Úbytek lymfatických buněk se projeví zhoršením imunity papoušků, což usnadňuje infekce sekundárními nebo oportunními patogeny (bakterie, plísně, kryptosporidie, chlamydie, virusy); ty jsou také nejčastější příčinou vlastního úhynu CP nemocných ptáků. Mladí jedinci jsou mnohem vnímavější k onemocnění než starší ptáci. Častější a těžší průběh CP u mladých ptáků pravděpodobně souvisí s vývojem imunitního systému. Infikovaní ptáci vytvářejí protilátky. Faktory, které určují, zda pták bude fatálně (smrtelně) infikován nebo imunologicky reagovat, závisejí na věku při infekci, přítomnosti a titru mateřských protilátek, způsobu infekce a množství infikujícího viru\n\nCP je progresivní onemocnění s možnými remisemi (přechodné vymizení příznaků nemoci) v období mimo pelichání. S výjimkou andulek, loriů, agapornisů a papoušků \"Pionus\" spp. a někdy i mláďat arů, kteří se mohou spontánně uzdravit, klinicky zjevné formy CP jsou zpravidla fatální. Většina infikovaných ptáků přežívá méně než 6 měsíců až jeden rok po výskytu klinických příznaků, přestože jsou známy případy, kdy ptáci i bez peří přežívali mnoho let. K úhynům obvykle dochází buď kvůli změnám vyvolaných sekundární infekcí, nebo jsou ukončeny eutanázií pro nevratné změny, zejména na zobáku. U postižených kakaduů bývá často diagnostikována kryptosporidióza, považovaná obecně za onemocnění imunodeficitních pacientů.\n\nInkubační doba (ID) je variabilní a liší se podle druhu papoušků. Čím starší jsou ptáci při infekci, tím je ID delší; může být i měsíce až roky. Minimální ID pozorovaná při experimentálních pokusech byla 21-25 dní.\n\nKlinické příznaky jsou rovněž variabilní i u ptáků plně vnímavých. CP postihuje nejčastěji papoušky do 3 roků věku, postiženi ale mohou být i ptáci starší . Výskyt CP u dospělých papoušků bývá většinou způsoben stresem, kdy dochází k exacerbací latentní infekce, ke které došlo v mladém věku. Klinicky se rozlišuje průběh perakutní, akutní a chronický. Záleží na věku, kdy dojde k výskytu prvních klinických příznaků.\n\n\n\n\n\nU všech papoušků s malformacemi a progresivní ztrátou peří by se měla předpokládat infekce virem CP. Předběžná diagnostika zahrnuje klinické a patologické vyšetření. Konečnou diagnózu CP umožňují až další laboratorní techniky detekující virus, virové antigeny nebo nukleové kyseliny v krvi nebo tkáních, jako jsou např. elektronová mikroskopie, imunohistochemické metody, hybridizace \"in situ\" nebo PCR. Technika PCR je v současné době považována za nejvhodnější způsob diagnostiky i kontroly výskytu infekce, proto všichni vnímaví ptáci by měli být pravidelně testováni. Je to důležité zejména u chovných ptáků a ptáků nově zakoupených. PCR lze také použít ke kontrole chovného prostředí. Pozitivní krevní test u papoušků s abnormalitami peří indikuje akutní infekci, zatímco u ptáků zjevně normálních (bez změn peří) indikuje latentní infekci nebo nedávnou infekci s virémií. Takoví ptáci by měli být opakovaně vyšetřeni za dalších 90 dní a při přetrvávající pozitivitě jsou považováni za latentně infikované (virusonosičství). V případě negativity u druhého vyšetření lze předpokládat vymizení viru z organismu.\n\nDiferenciální diagnostika. Chronickou formu CP je možné zaměnit za polyomavirózu. Abnormální peří při polyomaviróze typicky vymizí po 1-2 cyklech pelichání, kdežto CP změny se stávají progresivnějšími po každém pelichání. Může ale existovat i duální infekce oběma virusy současně. Z dalších infekcí je nutné odlišit adenoviry, bakteriální nebo plísňové folikulitidy, septikémie. Výskyt malformovaného peří je také možný z neinfekčních příčin, jako jsou trauma, vytrhávání peří, nutriční deficience, endokrinní abnormality a reakce na některé léky (např. penicilin, cefalosporiny).\n\nÚčinná terapie neexistuje. Bylo zkoušeno mnoha způsobů léčby papoušků postižených CP, zatím většinou s nejistými výsledky. Latentně infikovaní ptáci mohou žít po dlouhou dobu, je-li zajištěno vhodné chovatelské prostředí bez stresů a podpůrná léčebná péče (probiotika, imunostimulancia). Měli by ale být chováni izolovaně od ostatních vnímavých ptáků, zejména mláďat. Dojde-li k postižení zobáku (příp. i drápů), jsou tyto změny bolestivé, zejména jsou-li sekundárně infikovány. V takovém případě je indikována eutanázie. Sekundární infekce se ošetřují podle etiologie a potřeby. Vzhledem k možnému výskytu kryptosporidiózy u imunosupresovaných ptáků, doporučuje se neopomenout speciální vyšetření na toto onemocnění.\nOdolnost viru CP v prostředí není známa, ale vzhledem k jeho termostabilitě odolává mnoha běžně používaným dezinfekčním prostředkům. K dezinfekci jsou proto doporučovány zejména kvartérní amonné soli a jodové preparáty, pro ošetření pomůcek (pilníky, nůžky apod.) glutaraldehyd. Neonáti papoušků, kteří jsou nejvnímavější k CP, by neměli být chováni v prostředí, které bylo kontaminováno trusem nebo péřovým prachem od CP pozitivních ptáků. Někteří praktici doporučují oddělený odchov až do 2 roků věku. U nově nakoupených ptáků je nezbytná karanténa a kontrolní vyšetření PCR. Umělé líhnutí a krmení mláďat z ruky nevylučuje možnost výskytu CP a navíc přináší nebezpečí, že mláďatům budou chybět ochranné látky, jejichž přítomnost se předpokládá ve voleti při krmení rodiči. V USA a Austrálii existují konečně vyráběné vakcíny, které částečně zajišťující ochranu vakcinovaných papoušků. Ve stadiu vývoje jsou antiidiotypové a plasmidové vakcíny.\n\n"}
{"id": "526669", "url": "https://cs.wikipedia.org/wiki?curid=526669", "title": "Dražejov (Strakonice)", "text": "Dražejov (Strakonice)\n\nDražejov je velká vesnice, část okresního města Strakonice, která se skládá ze Starého Dražejova v okolí původní návsi a z Nového Dražejova podél silnice Otavská. Nachází se asi 3 km na severozápad od Strakonic. Je zde evidováno 455 adres. V roce 2011 zde trvale žilo 1352 obyvatel.\n\nDražejov leží v katastrálním území Dražejov u Strakonic o rozloze 5,69 km.\n\nPrvní písemná zmínka o vesnici pochází z roku 1543.\n\n\n"}
{"id": "526670", "url": "https://cs.wikipedia.org/wiki?curid=526670", "title": "Jim Rohn", "text": "Jim Rohn\n\nJim Rohn (25. září 1930 – 5. prosince 2009) byl motivátor, řečník a autor více jak pětadvaceti knižních děl, audio a video nahrávek. Narodil se v americkém státě Idaho do farmářské rodiny, odkud získal pracovní etické základy, které ovlivnily celý jeho budoucí život.\n\nJim Rohn uskutečnil přes šest tisíc přednášek a dokázal motivovat více než pět milionů lidí. Je považován za průkopníka v odvětví osobního rozvoje v kterém obdržel mnoho významných ocenění. Mezi ně patří např. \"National Speakers Association CPAE Award\" a \"Master of Influence Award.\"\n"}
{"id": "526672", "url": "https://cs.wikipedia.org/wiki?curid=526672", "title": "Hajská", "text": "Hajská\n\nHajská je malá vesnice, část okresního města Strakonice. Nachází se asi 3,5 km na východ od Strakonic, po pravé straně úvalu řeky Otavy – Strakonické kotliny. Je zde evidováno 31 adres. V roce 2011 zde trvale žilo 49 obyvatel.\n\nHajská je také název katastrálního území o rozloze 1,86 km.\n\nPrvní písemná zmínka o vesnici pochází z roku 1318.\n\n"}
{"id": "526673", "url": "https://cs.wikipedia.org/wiki?curid=526673", "title": "Modlešovice", "text": "Modlešovice\n\nModlešovice je vesnice, část okresního města Strakonice. Nachází se asi 5,5 km na východ od Strakonic. Prochází tudy železniční trať Plzeň – České Budějovice. Je zde evidováno 62 adres. V roce 2011 zde trvale žilo 166 obyvatel.\n\nModlešovice je také název katastrálního území o rozloze 5,33 km.\n\nPrvní písemná zmínka o vesnici pochází z roku 1397.\n\n\n"}
{"id": "526674", "url": "https://cs.wikipedia.org/wiki?curid=526674", "title": "Přední Ptákovice", "text": "Přední Ptákovice\n\nPřední Ptákovice jsou velká vesnice, část okresního města Strakonice. Nachází se asi 1,5 km na jihovýchod od Strakonic. Je zde evidováno 506 adres. V roce 2011 zde trvale žilo 2429 obyvatel. Přední Ptákovice je také název katastrálního území o rozloze 4,8 km.\n\nPrvní písemná zmínka o vesnici pochází z roku 1243.\n\n\n"}
{"id": "526676", "url": "https://cs.wikipedia.org/wiki?curid=526676", "title": "Strakonice I", "text": "Strakonice I\n\nStrakonice I je severní část okresního města Strakonice. Je zde evidováno 1308 adres. V roce 2011 zde trvale žilo 13695 obyvatel.\n\nStrakonice I leží v katastrálním území Strakonice o rozloze 8,76 km.\n"}
{"id": "526677", "url": "https://cs.wikipedia.org/wiki?curid=526677", "title": "Strakonice II", "text": "Strakonice II\n\nStrakonice II je jihovýchodní část okresního města Strakonice. Je zde evidováno 475 adres. V roce 2011 zde trvale žilo 4871 obyvatel.\n\nStrakonice II leží v katastrálním území Nové Strakonice o rozloze 5,88 km.\n"}
{"id": "526678", "url": "https://cs.wikipedia.org/wiki?curid=526678", "title": "Virt", "text": "Virt\n\nVirt je část okresního města Strakonice ve východním výběžku katastrálního území Střela. Urbanisticky propojuje Dražejov s Novým Dražejovem a místní část Střela rozděluje na dvě části. Virt se nachází se asi 2,5 km na západ od Strakonic. Prochází zde silnice I/22. Je zde evidováno 27 adres. V roce 2011 zde trvale žilo 82 obyvatel.\n\nPrvní písemná zmínka o vesnici pochází z roku 1782.\n\nPůvodní název osady je Virtoves (Virtowes, Wirthsdorf) či Ves Virtova. Leží asi 2,5 km západně od Strakonice a dnes tvoří jeden urbanistický celek s Novým Dražejovem. Osada vznikla na střelském panství v místě staršího panského dvora. Již v 15. století jsou ze Střely založeny tři dvory: přímo pod hradem Střelou, Hluboc a dvůr Dražejova, ze kterého později vznikla osada Virt. V době zrušení jezuitského řádu, kdy panství přechází do správy studijního fondu, jehož úředníci představují novou vrchnost, vzniká v souvislosti s tzv. raabizací – historická reforma Marie Terezie († 1780), podle níž byla část vrchnostenské půdy přidělována za poplatek nevolníkům, tzv. Raabův systém. Jeho tvůrcem byl rakouský ekonom a vrchní ředitel státních statků F. A. Raab († 1783) – osada Virt. Nejstarší jádro obce má i dnes charakter uzavřeného zemědělského dvora. Osada je pojmenována podle vrchnostenského úředníka Josefa Wirtha, hospodářského správce státních statků, který parcelaci prováděl. Asi až roku 1786 je dokončeno rozpalcerování dvora. Nová ves má původně 11 osadníků. V roce 1869 má osada 91 obyvatel. Další schematismy hovoří o 15 domech v osadě, ve kterých počet obyvatelstva kolísá od 105 v roce 1870 až po pouhých 46 v roce 1980. Osada nikdy nebyla samostatnou obcí s vlastní samosprávou. Úředně patřila spolu se Střelou k místní obci Dražejov do katastru Střela.\n\nNovým Dražejovem protéká řeka Otava, která má v těchto místech průměrnou hloubku 1-1,3 m a šířku 6-8 m.\n\nOblast představuje jižní okraj Blatenské pahorkatiny (konkrétně jejího okrsku Radomyšlská pahorkatina), na rozhraní se Strakonickou kotlinou, nejzápadnějším výběžkem Českobudějovické pánve. Nejvýznamnější vrchol je Kuřidlo (546 m n. m.), který je zároveň přírodní rezervací.\nDále Borek (436 m n. m.) a nedaleký kopec (460 m n. m.), na kterém stojí zřícenina hradu a lovecký zámeček Střela, který je možno vidět z hlavního tahu I/22 směrem do Sušice.\n\nVirt leží v katastrálním území Střela o výměře 2,35 km.\n\n"}
{"id": "526679", "url": "https://cs.wikipedia.org/wiki?curid=526679", "title": "Sedlo (Střelské Hoštice)", "text": "Sedlo (Střelské Hoštice)\n\nSedlo je malá vesnice, část obce Střelské Hoštice v okrese Strakonice. Nachází se asi 4 km na severovýchod od Střelských Hoštic. Je zde evidováno 41 adres. V roce 2011 zde trvale žilo 51 obyvatel.\n\nSedlo leží v katastrálním území Sedlo u Horažďovic o rozloze 3,58 km².\n\nPrvní písemná zmínka o Sedle pochází z roku 1372, ve kterém vesnice patřila Oldřichovi ze Sedla. Stejný přídomek používal ještě Buzek ze Sedla připomínaný v letech 1399–1407. Ve vsi stávala tvrz, ale roku 1544, kdy si ji Mikuláš Lhotský z Brloha nechal spolu s vesnicí zapsat do obnovených desk zemských, byla už pustá. Později beze zbytku zanikla.\n\n"}
{"id": "526680", "url": "https://cs.wikipedia.org/wiki?curid=526680", "title": "Nové Kestřany", "text": "Nové Kestřany\n\nNové Kestřany je vesnice, část městyse Štěkeň v okrese Strakonice. Nachází se asi 3 km na východ od Štěkně. Je zde evidováno 67 adres. V roce 2011 zde trvale žilo 101 obyvatel.\n\nNové Kestřany leží v katastrálním území Vítkov u Štěkně o výměře 5,39 km.\n\nPrvní písemná zmínka o vesnici pochází z roku 1800.\n\n"}
{"id": "526681", "url": "https://cs.wikipedia.org/wiki?curid=526681", "title": "Vítkov (Štěkeň)", "text": "Vítkov (Štěkeň)\n\nVítkov je malá vesnice, část městyse Štěkeň v okrese Strakonice. Nachází se asi 2,5 km na severovýchod od Štěkně. Je zde evidováno 31 adres. V roce 2011 zde trvale žilo 54 obyvatel.\n\nVítkov leží v katastrálním území Vítkov u Štěkně o rozloze 5,39 km. V katastrálním území Vítkov u Štěkně leží i Nové Kestřany.\n\nPrvní písemná zmínka o vesnici pochází z roku 1371.\n\n"}
{"id": "526683", "url": "https://cs.wikipedia.org/wiki?curid=526683", "title": "Zadní Zborovice", "text": "Zadní Zborovice\n\nZadní Zborovice je vesnice, část obce Třebohostice v okrese Strakonice. Nachází se asi 0,5 km na jihozápad od Třebohostic. Prochází zde silnice II/139. Je zde evidováno 72 adres. V roce 2011 zde trvale žilo 150 obyvatel.\n\nZadní Zborovice je také název katastrálního území o rozloze 4,23 km.\n\nPrvní písemná zmínka o vesnici pochází z roku 1538.\n\n\n"}
{"id": "526684", "url": "https://cs.wikipedia.org/wiki?curid=526684", "title": "Hubenov (Únice)", "text": "Hubenov (Únice)\n\nHubenov je malá vesnice, část obce Únice v okrese Strakonice. Nachází se asi 1,5 km na jihovýchod od Únice. Je zde evidováno 25 adres. V roce 2011 zde trvale žilo čtyřicet obyvatel.\n\nHubenov leží v katastrálním území Hubenov u Třebohostic o rozloze 3,91 km.\n\nPrvní písemná zmínka o vesnici pochází z roku 1345.\n"}
{"id": "526686", "url": "https://cs.wikipedia.org/wiki?curid=526686", "title": "Černívsko", "text": "Černívsko\n\nČernívsko je malá vesnice, část obce Uzeničky v okrese Strakonice. Nachází se asi 2 km na jihozápad od Uzeniček. Je zde evidováno 26 adres. V roce 2011 zde trvale žilo 23 obyvatel.\n\nČernívsko leží v katastrálním území Uzeničky o výměře 6,62 km.\n\nPrvní písemná zmínka o vesnici pochází z roku 1352.\n\n\n\n"}
{"id": "526687", "url": "https://cs.wikipedia.org/wiki?curid=526687", "title": "Tažovice", "text": "Tažovice\n\nTažovice jsou malá vesnice, část obce Volenice v okrese Strakonice. Nachází se asi 2,5 km na jihovýchod od Volenic. Je zde evidováno 40 adres. V roce 2011 zde trvale žilo 79 obyvatel. Ves Tažovice s tvrzí existovala již v roce 1360.\n\nTažovice jsou také název katastrálního území o rozloze 3,46 km². V katastrálním území Tažovice leží i Tažovická Lhota.\n\nPrvní písemná zmínka o vesnici pochází z roku 1360.\n\nVýznamným, památkově chráněným objektem je chátrající barokní tažovický zámek se zahradou v západní části vesnice. Tažovice protíná Novosedelský potok, který je zde překlenut mimo jiné starým dvouobloukovým kamenným mostem se sochou Jana Nepomuckého z roku 1771 a výklenkovou kapličkou. Další historickou stavbou je kaple na návsi. Tažovický jinan a Tažovický platan v zámeckém parku jsou chráněny jako památné stromy. Další památný strom, Tažovická lípa rostě ve svahu nad zámkem, vlevo od silnice ve směru Ohrazenice.\n\n"}
{"id": "526688", "url": "https://cs.wikipedia.org/wiki?curid=526688", "title": "Tažovická Lhota", "text": "Tažovická Lhota\n\nTažovická Lhota je malá vesnice, část obce Volenice v okrese Strakonice. Nachází se asi 2,5 km na jihovýchod od Volenic a zhruba půl kilometru severovýchodně od Tažovic. Je zde evidováno 19 adres. V roce 2011 zde trvale žilo čtrnáct obyvatel. Zástavba je rozdělena na dvě přibližně stejně velké části, které odděluje asi 60 m široký pás luk.\n\nTažovická Lhota leží v katastrálním území Tažovice o výměře 3,46 km.\n\nPrvní písemná zmínka o vesnici pochází z roku 1547.\n\n"}
{"id": "526689", "url": "https://cs.wikipedia.org/wiki?curid=526689", "title": "Vojnice (Volenice)", "text": "Vojnice (Volenice)\n\nVojnice je malá vesnice, část obce Volenice v okrese Strakonice. Nachází se asi 3,5 km na jihozápad od Volenic. Vesnicí protéká Vojnický potok. Je zde evidováno 34 adres. V roce 2011 zde trvale žilo čtrnáct obyvatel.\n\nVojnice je také název katastrálního území o rozloze 4,35 km. Vojnice s ostatními částmi obce Volenice územně nesouvisejí; oddělují je katastrální území Krejnice a Škůdra.\n\nPrvní písemná zmínka o vesnici pochází z roku 1384, kdy byla majetkem řádu johanitů ze Strakonic.\n\n\n\nZámek je jednopatrová dvoukřídlá budova se sedlovou střechou. Západní křídlo je ve zdivu dochováno z tvrze, zejména arkády a klenutý sál v jižním traktu přízemí. Arkády prvního patra byly zazděny.\n\n"}
{"id": "526691", "url": "https://cs.wikipedia.org/wiki?curid=526691", "title": "Seznam katastrálních území v okrese Strakonice", "text": "Seznam katastrálních území v okrese Strakonice\n\nV této tabulce je uveden kompletní výčet katastrálních území Okresu Strakonice, včetně rozlohy a sídel, které na nich leží.\nCelková výměra 1032,11 km\n\nhttp://www.uir.cz/, územně identifikační registr ČR\n"}
{"id": "526692", "url": "https://cs.wikipedia.org/wiki?curid=526692", "title": "Zámlyní", "text": "Zámlyní\n\nZámlyní (dříve Zamlýní či Zamlýn) je malá vesnice, část obce Předmíř v okrese Strakonice. Nachází se asi 1,5 km na západ od Předmíře. Je zde evidováno 22 adres. V roce 2011 zde trvale žilo 46 obyvatel.\n\nZámlyní je také název katastrálního území o rozloze 1,55 km.\n\nPrvní písemná zmínka o vesnici pochází z roku 1221.\n\n"}
{"id": "526700", "url": "https://cs.wikipedia.org/wiki?curid=526700", "title": "Střetnutí u základny Shank", "text": "Střetnutí u základny Shank\n\nKe střetnutí u základny Shank došlo 1. října 2008 v afghánské provincii Lógar, přibližně čtyři kilometry od mezinárodní základny Shank.\n\nPatrola českých vojáků čítající 21 osob a 4 vozidla Humvee měla za úkol najít místa, ze kterých protivník raketami ostřeluje domovskou základnu Shank. Během přesunu po silnici Georgia dostala jednotka rozkaz ze silnice odbočit na náhradní trasu.\n\nPo nějaké době se patrola dostala do vyschlého koryta řeky, kde jedno z vozidel zapadlo. Při vyprošťování vozidla byla patrola napadena ze vzdálenosti přibližně 200 metrů střelbou z ručních zbraní a protitankovými granáty. Čeští vojáci palbu opětovali především střelbou z věží vozidel.\n\nPřestřelka trvala přibližně 20 minut a vyžádala si 7 zraněných vojáků a 3 mrtvé útočníky, s největší pravděpodobností se jednalo o bojovníky Tálibánu. Během ústupu z místa incidentu jedno z vozidel Humvee zapadlo tak, že jej už nebylo možné rychle vytáhnout. Vojáci proto zapadlé vozidlo zničili, aby nepadlo do rukou nepřátel.\n\n"}
{"id": "526704", "url": "https://cs.wikipedia.org/wiki?curid=526704", "title": "Zouheir Hory", "text": "Zouheir Hory\n\nZouheir Hory (* 15. března 1966) je syrský zápasník, specializující se na zápas řecko-římský. V roce 1988 se zúčastnil her v Soulu, kde v kategorii do 68 kg vypadl ve třetím kole. V prvním podlehl Hidalgovi z Panamy, ve druhém porazil Barciu ze Španělska a ve třetím podlehl Brekkemu z Norska.\n\n"}
{"id": "526708", "url": "https://cs.wikipedia.org/wiki?curid=526708", "title": "Seznam písní Václava Neckáře", "text": "Seznam písní Václava Neckáře\n\nToto je seznam písní zpěváka Václava Neckáře.\n\npoz. -píseň – duet s – (autor hudby písně / autor textu písně)\n(h:/t:) – doposud nezjištěný autor hudby nebo textu\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "526709", "url": "https://cs.wikipedia.org/wiki?curid=526709", "title": "Maria-Lanzendorf", "text": "Maria-Lanzendorf\n\nMaria-Lanzendorf je dolnorakouská obec v okrese Bruck an der Leitha. Obec je mariánským poutním místem.\n\nMaria-Lanzendorf leží na jih od Vídně v Industrieviertelu (Průmyslové čtvrti) na řece Schwechat. Obec sousedí přímo s obcí Lanzendorf. Výměra obce zahrnuje 1,69 čtverečních kilometrů. 0,69 % plochy je zalesněno.\n\nKromě Maria-Lanzendorf není další katastrální území.\n\nVe starověku byla obec součástí provincie Panonnia. Dějiny obce jsou stejně proměnlivé jako dějiny celého Rakouska. V roce 1871 se Maria-Lanzendorf odtrhla od obce Oberlanzendorf a vytvořila spolu s částí obce Leopoldsdorf novou obec.\n\nPo připojení Rakouska ke Třetí říši v roce 1938 se obec stala součástí 23. vídeňského městského okresu Schwechat v rámci Velké Vídně. Obec se od Vídně odtrhla v roce 1954 a stala se samostatnou obcí. Velká část obyvatel se snažila, zejména z hospodářských důvodů, opět spojit se sesterskou obcí Lanzendorf, ale jednání v obecní radě ztroskotala.\n\nStarostou obce je \"Gabriele Maw\", vedoucím kanceláře \"Eduard Gerstberger\".\n\nPři obecních volbách v roce 2005 bylo zvoleno 19 mandátů s rozdělením: (ÖVP) 10, (SPÖ) 7, (Zelení) 2.\n\nV roce 1971 žilo v obci 1147 obyvatel, 1981 1107, 1991 1487 a po sčítání lidu v roce 2001 bylo v obci 1894 obyvatel. Ke dni 1. dubna 2009 žije v obci podle úřední statistiky 2078 obyvatel.\n\n\nNa obecním znaku je zobrazen poutní kostel.\n\n\nObě stavby - poutní kostel a křížová cesta - symbolizují Marii Lanzendorfskou.\n\n\nNezemědělských pracovišť bylo v roce 2001 zjištěno 86. Zemědělských a lesních podniků bylo v roce 1999 zjištěno 4. Podle sčítání lidu v roce 2001 bylo výdělečně činných občanů v obci 967, což činí 52 %.\n"}
{"id": "526711", "url": "https://cs.wikipedia.org/wiki?curid=526711", "title": "Zouheir Al-Balah", "text": "Zouheir Al-Balah\n\nZouheir Al-Balah (* 1. července 1967) je syrský zápasník, specializující se na zápas řecko-římský. V roce 1988 se zúčastnil her v Soulu, kde v kategorii do 74 kg vypadl ve druhém kole. V prvním podlehl pozdějšímu celkovému vítězi Young-Namovi z Jižní Koreje, ve druhém pak Itovi z Japonska.\n\n"}
{"id": "526713", "url": "https://cs.wikipedia.org/wiki?curid=526713", "title": "Dita Pepe", "text": "Dita Pepe\n\nDita Pepe, rozená Hornsteinerová (* 5. září 1973 Ostrava), je česká fotografka. Patří do generace mladých českých fotografek z počátku 21. století spolu s dalšími autorkami jako například Barbora Krejčová, Tereza Vlčková, Kateřina Držková nebo Barbora Prášilová.\n\nPo maturitě na gymnáziu v roce 1992 odešla na pět let do Německa, kde pracovala jako au-pair. V letech 1994–1995 navštěvovala fotografický kurz na univerzitě Carla von Ossietzkiho v Oldenburgu. Ve stejné době se provdala za italského studenta psychologie. V Německu začala fotografovat a navštěvovat fotografický kurz. Po návratu absolvovala v roce 1998 bakalářské studium fotografie na Slezské univerzitě v Opavě. V roce 2000 začala učit fotografii na Střední umělecké škole v Ostravě. V roce 2003 dokončila na Slezské univerzitě magisterské studium fotografie. Aktuálně je jedním z vyučujících fotografie na ITF, kde vyučuje společně s partnerem, který je také fotograf.\n\nDita Pepe se věnovala reportážní fotografii, nyní se občasně zabývá fotografií módy. Je autorkou cyklu inscenované portrétní fotografie \"Autoportréty\", ve kterém se vyfotografovala s ženami různého věku, charakteru i společenského postavení. Ve své fotografické tvorbě také spolupracuje se svým partnerem Petrem Hrubešem.\n\nKniha \"Intimita\" (2015), na které pracovala s Barborou Baronovou byla oceněna první místem na Magnesia Litera 2016 v kategorii \"Litera za nakladatelský čin\". Stejná kniha získala i druhé místo v kategorii \"Autorské knihy\" v soutěži \"Nejkrásnějších české knihy 2015\" pořádané Památníkem národního písemnictví a Ministerstvem kultury České republiky. Kniha \"Dita Pepe Self-portraits\" je zastoupena ve sbírkách zahraničních muzeí jako Metropolitan Museum of Art, SAIC, Brooklyn Museum a další.\n\n"}
{"id": "526717", "url": "https://cs.wikipedia.org/wiki?curid=526717", "title": "Knihařství", "text": "Knihařství\n\nKnihařství je řemeslo, které se zabývá vázáním knih, alb a výrobou předmětů z lepenky (pasparty, obaly jako kazety či krabice). V současnosti se velká většina knih váže strojově – viz Knižní vazba. Patronem knihařů je sv. Lukáš.\n\nPotřeba zaznamenávat delší texty si vynutila vznik knihy a s ní i knižní vazby. Materiál, na nějž se psalo, nebyl příliš trvanlivý, a tak dochované exempláře indických a čínských knih pocházejí z daleko pozdější doby. V Indii se psalo na preparované palmové listy, které se provázkem svazovaly k sobě, v Číně na úzká a tenká prkénka, která se spojovala jako leporelo a skládala jako vějíř. Ve starověkém Egyptě se psalo na pásy z papyru (i několik metrů dlouhé), které se navinuly na dřevěnou tyčku a při čtení odvíjely z jedné ruky do druhé. Evropská antická kultura uchovávala texty na svitcích papyru, popsaných jen z jedné strany, které se v knihovnách ukládaly do polic. Tato forma svitku se dodnes používá v židovské bohoslužbě, jinak svitky od 7. století zcela vymizely.. \n\nVedle toho se však už v římské době začal vyskytovat kodex, původně svazeček tenkých prkének, svázaných provázky. V Egyptě se zachovaly zlomky papyrových rukopisů, popsané po obou stranách, a tedy zřejmě vázané do kodexu. Pro nákladné a zejména bohoslužebné knihy se od 4. století začal používat drahý, ale trvanlivější pergamen, jemně vydělaná kůže. Listy pergamenu (latinsky \"folio\"), napůl přeložené, tvořily složky, které se pak ve hřbetu sešily. Vzniklý foliant měl daleko větší rozsah, díky dřevěným deskám vazby byl odolný a dobře se v něm hledalo. Kniha se dala otevřít a položit na stůl, takže čtenář měl obě ruce volné. Rukopis chránily dřevěné desky potažené jemnou kůží, a protože pergamen ve vlhku bobtná, byly na vnější straně svázány kovovými sponami. Desky se zdobily vytlačovanými ornamenty a u bohoslužebných knih i kovovými ozdobami, drahými kameny a podobně.\n\nPodstatnou proměnu znamenal čínský objev papíru, který se rozšířil v arabských zemích s islámem od 7. století a ve vrcholném středověku se dostal i do Evropy. Byl daleko tenčí a lehčí, dal se vyrábět v téměř libovolné velikosti a zejména byl podstatně levnější. S objevem knihtisku v polovině 15. století množství knih prudce vzrostlo a snížila se jejich cena, takže se staly běžnou součástí vzdělanějších městských domácností.\n\nKnihařství jako městské řemeslo se osamostatnilo ve vrcholném středověku, vázáním knih se také zabývali studenti na univerzitách. V českých městech pergameníci zpracovávali kůži na listy i na vazby knih od 14.století. Počet knihařů, kteří bývali zároveň knihtiskaři, knihvazači i knihkupci, prudce stoupl po vzniku knihtisku s používáním levnějšího papíru. V Čechách k prvním významným knihařům patřil Bartoloměj Trnka v Českém Krumlově na přelomu 15. století a 16.století.\n\nAž do 19. století se knihy vázaly řemeslně - ručně. Se vznikem knihařských strojů začaly převládat „nakladatelské vazby“, kdy se už knihy prodávaly jednotně vázané. V polovině 20. století se zavedly „měkké vazby“ (\"paperback\") a brožované knihy přestaly vycházet. Knihařství se tak stává uměleckým řemeslem, případně restaurátorstvím.\n\nKnihařské vazby jsou vždy šité, na vazy, tkanice nebo gázu, ale liší se způsobem připojení desek:\nKnihaři užívali množství různých technik šití, vázání i zdobení podle dobového vkusu, podle velikosti a váhy knihy i podle jejího určení. Zde popíšeme nejběžnější postup ruční vazby, jak se užíval až do 20. století.\n\nMezi hlavní knihařské nástroje patří ostrý nůž, knihařská kostka, duralová nebo zinková podložka, pravítko a úhelník, protože na dodržení pravých úhlů velmi záleží. Klasickým lepidlem je zahřátý kostní klih, který se na rozdíl od syntetických lepidel dá dobře odstranit teplou vodou. Knihař potřebuje také šroubový lis a různé speciální nástroje.\n\nKnihař, který váže tiskařské archy, je musí nejprve sfalcovat, to jest několikrát přesně přeložit, aby vznikly složky. Složky mívají podle váhy papíru 4 až 16 listů, proto se formát knihy dříve označoval jako „kvart“ (4), „osmerka“ (oktáv, 8) nebo „šestnácterka“ (16). Archy bývají už označeny na první stránce vlevo dole signaturou, tj. pořadovým číslem archu v knize, ve starší době se užívaly tzv. kustody – prvních několik písmen následující složky na poslední stránce té předcházející. Obojí má zabránit vynechání nebo přehození složek. Pokud knihař váže knihu již brožovanou, kde byly složky už slepené, musí je opatrně zbavit zbytků lepidla.\n\nŠitím vzniká ze složek knižní blok. Jednotlivé složky se ručně přišívají na kožené vazy, na konopné vazy nebo na tkanice. Na srovnaném sloupci složek si knihař vyznačí polohu vpichů a do hřbetů všech složek prořízne pilkou (nebo vypiluje) zářezy pro šití. Při šití na tkanice musí vytvořit dva otvory na okrajích každé tkanice a po jednom na dolní a horní části hřbetu. Šije se obyčejnou jehlou a pevnou nití tak, že se nit zavede z vnější stany do krajního otvoru první složky, vyvede ven před prvním vazem nebo tkanicí, a když jsou všechny obšity, vyvede nit ven posledním (krajním) otvorem. Zde ji provlékne stehem na předchozí složce a začne opačným směrem přišívat další složku. Šití usnadňuje rámeček, v němž jsou tkanice upevněny svisle.\n\nJeště před sešitím se na blok z obou stran opatrně přilepí předsádky – dvojlisty silnějšího, často barevného papíru. Sešitý blok se na hřbetu naklíží řidším klihem, aby složky držely pevně pohromadě, ale aby klih nepronikl mezi ně. Po uschnutí klihu se blok ze tří stran ořízne, dnes obvykle řezačkou. U silnějších knih se klih na hřbetu rozmyje teplou vodou a hřbet se opatrným poklepem zkulatí. Kulatý hřbet je pevnější a kniha se lépe otvírá. Hřbet se pak ještě přelepí papírem nebo gázou a na horní i dolní okraj se přilepí tkaný kapitálek. Pod kapitálek se někdy vlepují tkané záložky (barevné tkanice).\n\nZavěšovaná vazba se liší tím, že se celé desky vytvoří zvlášť a blok se do nich až nakonec vlepí. Desky tvoří dva přiměřeně velké přířezy z tuhé lepenky (ve starších dobách se užívala i prkénka) a proužek lepenky na hřbet. Podle druhu vazby si knihař připraví buď jeden kus plátna či papíru na celé desky (celoplátěná nebo papírová vazba), anebo užší pruh plátna (případně tenké kůže) na hřbet, který přesahuje jen několik cm na desky, a papír na polepení zbývajících částí desek. U polokožených a poloplátěných vazeb se z plátna obvykle dělají i rohy a papír tak bude mít šikmo ostřižené rohy. Používá se klížené nebo zatírané knihařské plátno, které drží pevný tvar. U poloplátěné vazby se hřbetní lepenkový pásek a obě desky spojí přelepením plátnem, na rohy se nalepí rohovky a zbytek plochy polepí obvykle barevným papírem. Hotová deska se dá uschnout v lisu, aby se nezkroutila, případně dokončí zlacením či slepotiskem. Tkanice na knižním bloku se zkrátí a přilepí na předsádky a nakonec se blok „zavěsí“, tj. celou plochou předsádky pevně přilepí na desky.\n\nU nasazované vazby se tkanice nebo vazy přilepí na přířezy desek zvenčí, desky se polepí potahy a přilepí na předsádky. Nakonec se na knihu nasadí hřbet, který může být (u tenké kůže a menší knihy) ke hřbetu celou plochou přilepen, častěji se však lepí pouze na desky.\n\nKniha se nechá uschnout v lisu a může se pak zdobit tiskem, reliéfním slepotiskem nebo zlacením. Na místa ke zlacení se bílkem nebo lepidlem nalepí velmi tenká kovová fólie (pozlátko) a potiskuje nahřátými kovovými formami (písmena, ozdoby, linky). Přebytečné pozlátko se pak setře. Dnes se často používají samolepicí fólie, které však vyžadují větší tlak (lisem). K dokončení může patřit vyhlazení, obarvení, případně zdobení ořízky, svrchní strana se někdy zlatí, aby mezi listy nevnikal prach.\n\nPergamen silně navlhá a kroutí se, proto byly staré kožené vazby zavěšeny na dřevěných deskách a staženy párem kovových spon. Tento princip byl zaveden již u vazby rukopisných knih ve 13.-14. století a přetrval u knih tištěných až do přelomu 16. a 17. století. Takové desky se pro ochranu a lepší manipulaci zdobily také kovovými (nejčastěji mosaznými) pukly a nárožnicemi. Další vazby se pro snazší mobilitu (transport) vázaly do sáčků zavěšovaných čtenáři u pasu. Významné středověké bibliofilie jako Vyšehradský kodex nebo Osecký lekcionář bývaly vázány v textilních obalech, které mohly být z hedvábí nebo z vlny, s výrazným desénem nebo s výšivkou. \n\nKnihy se v nejstarších dobách ukládaly do poliček jak svisle, tak vodorovně. Knižní desky se v době gotické zdobily kovovými ozdobami nebo také výšivkami. Umělecké vazby byly nejhonosnější v době renesance, kdy knihaři vázali knihy do vepřovice, teletiny, hověziny či kozinky, o kůže safiánové nebo kordovánské a na jejich plastickou výzdobu používali tiskařské plotny, kolky, linky, vlnovky či signety. Výzdoba mohla být pouze plastická, pak se nazývá slepotisk, jindy měla po vzoru knih arabských či tureckých výzdobu zlacenou nebo barvenou. \n\nKnihaři 19. století zavedli na obálkách pestrobarevné škrobové papíry, tzv. škrobáky: silnější papír se natřel vrstvičkou hustší škrobové barvy dvou či tří kontrastních odstínů, která se dala různě zdobit hřebenem, prsty nebo otisknutím struktury např. letokruhů prkénka..\n\n\n\n\nhttp://en.wikibooks.org/wiki/Bookbinding Bookbinding na Wikibooks\n"}
{"id": "526718", "url": "https://cs.wikipedia.org/wiki?curid=526718", "title": "Přímý pozitivní tisk", "text": "Přímý pozitivní tisk\n\nPřímý pozitivní tisk nebo přímý pozitivní proces je fotografický proces, který vynalezl francouzský průkopník fotografie Hippolyte Bayard. Označuje metodu přímého pozitivu, při které vznikne unikátní, jedinečný obraz. Jedná se o obměnu techniky mokrého kolódiového procesu (slabé expozice a krátkodobého vyvolávání), kdy konečným podkladem citlivé vrstvy je černý materiál. Obraz byl slabě exponován a krátce vyvolán tak, aby neměl závoj. Konečným podkladem citlivé vrstvy bylo černé pozadí, proti kterému se dal obraz pozorovat v odraženém světle. V případě Bayardovy techniky to byl černý papír, u pannotypie černé plátno, u ferrotypie železný plech a u ambrotypie sklo. Podobný princip využíval William Fox Talbot u své metody slaného papíru. Světlý negativ se tak při prohlížení proti tmavému pozadí jevil jako pozitiv. \n\nDokonce i některé moderní techniky typu \"pozitiv - pozitiv\", jako je například cibachrome, jsou zařazovány do stejné skupiny. \n\nBayard na rozdíl od Daguerra, který experimentoval s citlivostí na světlo pouze s kovovými destičkami, nalezl Bayard způsob ve kterém obyčejný dopisní papír potřel chloridem stříbrným a nechal jej zčernat na slunci. Následně jej ve tmě ponořil do roztoku jodidu draselného - takzvaného Lugolova roztoku, ještě vlhký papír vložil do camery obscury a nechal znovu exponovat. Papír vybělil, přičemž se jód vyloučil z roztoku jodidu draselného a byl navázán na zčernalé stříbro, čímž vznikl pozitivní obraz. Expozice mohla trvat přibližně 15 minut. Přímé pozitivy pak ustaloval v roztoku thiosíranu sodného a vyprán ve vodě. Nevýhodou této metody byl nedostatečně kontrastní negativní obraz, takže přímé kopírování nebylo možné. To byl jeden z důvodů, proč se Bayardova metoda více neujala a nebyla využívána. Na originálech je také patrná stopa otisku nerovností a struktury papíru.\n\nBayard tento postup označoval jako \"papírová fotografie\", ale zveřejnil ji 24. února 1840 jako přímý pozitivní tisk.\n\nNejdůležitější klasické procesy přímého pozitivu jsou: \n\n\n\nPříklady na www.haukur.eu\n"}
{"id": "526719", "url": "https://cs.wikipedia.org/wiki?curid=526719", "title": "Dráchovské tůně", "text": "Dráchovské tůně\n\nDráchovské tůně je skupina tůněk v nivě Lužnice mezi Soběslaví a Veselím nad Lužnicí u obce Dráchov. Úsek mezi Soběslaví a Veselím nad Lužnicí je chráněn formou přírodní rezervace. Území je cenné především výskytem ohrožených druhů vázaných na vodní prostředí. Kromě tůní je zde několik mrtvých ramen. Mezi tůněmi a slepými rameny se dříve nacházely nejčastěji vlhké louky. Dnes jsou vlhké louky v původním stavu zachovány již jen v oblasti přírodní rezervace. Nechráněná oblast je v současnosti devastována výstavbou D3 (většina luk je zničena, terénními úpravami jsou ohrožovány také tůně).\n\nČást dnešního území byla zřejmě řečištěm Lužnice. Usuzuje se na to podle slepých a odvodněných ramen řeky. Pozemky kolem řeky byly využívány k zemědělským účelům. Podrobnější historie je zaznamenána až během 20. století. V této době již tekla Lužnice dnešním korytem. Extenzivní zemědělské využití trvalo až do padesátých let dvacátého století. Od této doby bylo upuštěno od obhospodařování většiny ploch. Značná část pozemků byla zatravněna. Na zbylých pozemcích byla hojně používána syntetická hnojiva. Takovéto hospodaření vedlo k degradaci cenné přírodovědné lokality. Ani hospodaření po roce 1989 nebylo pro toto území ideální. Část pozemků byla oseta obilím. Území bylo odvodněno. To měla za následek další ústup především cenných lučních druhů. V roce 1996 bylo území na sever od Dráchova vyhlášeno přírodní rezervací. Jižní část přiléhající těsně k Dráchovu byla zastavěna velkými sádkami Nechráněné území je nyní devastováno výstavbou dálnice D3.\n\nLokalita se nalézá v geomorfologické provincii Česká vysočina, v Českomoravské subprovincii. Oblast se nachází na styku geomorfologických oblastí Středočeská pahorkatina a Jihočeské pánve a na rozhraní geomorfologických celků Táborská pahorkatina a Třeboňská pánev. Celé území se nachází v rovině. Nadmořská výška se pohybuje mezi 403-406 m n. m.\n\nHorninové podloží tvoří na celém územím především muldanubická pararula. Podrobnější údaje jsou známy z PR Dráchovské tůně, kde je horninové podloží překryto terciérními jílovitopísčitými uloženinami, fluviálními štěrkovitými písky rissu a nivními hlínami. Půdním pokryvem je fluvizem glejová a glej typický.\n\nOblast patří do mírně vlhkého pahorkatinového okrsku mírně teplé oblasti. Roční průměr srážek činí okolo 600 mm. Průměrná roční teplota je 7 stupňů Celsia. Léto je zde nejčastěji dlouhé a teplé, zima mírná. Velké vegetační období trvá nejčastěji 210-215 dnů, od začátku dubna do přelomu října a listopadu. Období s mrazovými dny začíná obvykle kolem 5.12 a končí v posledních dnech února. Trvá tedy 80-85 dnů.\n\nNejcennějšími ekosystémy jsou tůně a slepá ramena. Tůně jsou různého charakteru-od malých, mělkých, periodických tůněk zcela pokrytých vegetací až po poměrně hluboké a velké tůně. Tůně jsou obklopeny vlhkými loukami. Tyto louky jsou dnes plně zachovány jen v oblasti přírodní rezervace. V nechráněném území je velká plocha luk zničena stavbou dálnice D3. Terénním úpravám již padla za oběť také jedna tůň. K významným ekosystémům patří také řeka Lužnice. Kolem Lužnice je provedena pásová výsadba dřevin. Na celém územím se hojně nalézá rozptýlená zeleň Na jih od Dráchova jsou postaveny velké sádky.\n\nV tůních se vyskytují společenstva Nymphaeion albae, Batrachion aquatilis, Hydrocharition. Při březích jsou vyvinuty porosty vysokých ostřic a rákosin. Okolní vlhké louky patří(nebo patřily) ke svazům Molinion a Calthion. Na sušších místech přecházejí ve svazy Alopecurion pratensis a Arhenatherion. V zazemněných částech se vyskytují porosty bažinatých vrbin.\n\nNejvzácnější rostliny se vyskytují v tůních. Pouze na území přírodní rezervace se nachází žebratka bahenní. Naprostá většina dalších druhů se nachází na celém území. V tůních se dále vyskytuje rdest ostrolistý, bublinatka jižní, voďanka žabí, stulík žlutý. Vlhká místa jsou biotem zábělníku bahenního, kosatce žlutého, orobince širolistého, ostřic, bazanovce kytkokvětého, blatouchu bahenního, ptačince bahenního, prstnatce májového, vachty trojlisté, třezalky rozprostřenné, kruštíku baheního, tolije bahenní a mnohých dalších. Většina výše zmíněných druhů patří k ohroženým. Přestože podstatnou část území tvoří vlhká stanoviště, vyvinul se na části lokality i suchý trávník. V něm se vyskytuje např. velmi vzácná trávnička obecná. Podél Lužnice se vyskytuje ohrožený rozrazil dlouholistý. Z dřevin se na vlhkých místech vyskytují vrby(nejčastěji vrba popelavá) ,střemchy, tavolník vrbolistý olše lepkavá, dub letní. Kolem Lužnice se dále vyskytují dřeviny z výsadeb. Jedná se o topol kanadský, topol osiku, břízu bělokorou, jasan ztepilý, jilm vaz a další.\n\nTaké nejvýznamnější živočišné druhy jsou převážně vázány na tůně. Z bezobratlých se v tůních vyskytují např. lovčík vodní, beruška vodní, vážky, jehlanka válcovitá, splešťule blátivá, potápnící, plavčíci, vírníci, vodomilové, drabčíci, mravencomil Euconnus rutilipennis a další. Tůně umožňují život obrovskému množství bezobratlých živočichů. Jedním z nejvýznamnějších druhů obývající zdejší tůně je ryba piskoř pruhovaný. Dalším ohroženým rybím druhem je karas obecný. Dalšími druhy ryb vyskytující se v tůních jsou lín obecný, plotice obecná, štika obecná a některé další původní druhy. Bohužel se zde vyskytuje také nepůvodní, invazní střevlička východní. Další skupinou obratlovců, pro které představují tůně ideální podmínky, jsou obojživelníci. Z nich se zde vyskytují čolek obecný, ropucha obecná, ropucha zelená, zelení skokani, rosnička zelená, blatnice skvrnitá. Na vodní prostředí je vázán had užovka obojková. Z dalších plazů se zde vyskytuje ještěrka obecná, ještěrka živorodá a slepýš křehký. Vyskytuje se zde mnoho druhů ptáků vázaných na vodní prostředí jako je volavka popelavá, volavka popelavá, čáp bílý, kvakoš noční, moták pochop, luňák červený, leďnáček říční. Tyto druhy zaletují za potravou. Některé další druhy na lokalitě i hnízdí. Jedná se o potápku malou, labuť velkou, kopřivku obecnou, kachnu divokou, rákosníka proužkovaného, cvrčilku zelenou, moudivláčka lužního a žlunu zelenou. Pravděpodobně zde hnízdí i bramborníček hnědý a hohol severní. Teprve asi v posledních dvou letech se na části nechráněného území začala objevovat čejka chocholatá. Lokalitu obývá i mnoho savčích druhů jako rejsek obecný, rejsek malý, rejsec černý, rejsec vodní, norník rudý, myška drobná, myšice křovinná, hraboš polní, hraboš mokřadní, hryzec vodní, ondatra pižmová, lasice hranostaj, lasice kolčava, liška obecná, vydra říční. Setkání s těmito druhy je spíše vzácností. Lokalitu však hojně obývají i běžní savci jako zajíc polní nebo srnec obecný.\n\nJedná se o jednu z nejcennějších přírodovědných lokalit na Táborsku. Kromě regionálního(případně národního) významu je cenná i z evropského významu. Celá oblast spadá do evropsky významné lokality Lužnice a Nežárka. Jedním z nejcennějších vyskytujících se organismů je piskoř pruhovaný. Tato ryba se mimo tuto lokalitu vyskytuje již jen na několika málo místech v ČR.\n\nV nechráněném území byly louky běžně zemědělsky obhospodařovány. Nyní je velká část využita ke stavbě dálnice D3. V chráněném územím jsou pravidelně sklízené sušší části luk pro zemědělské využití. Zbytek luk je kosen méně často z důvodu ochrany přírody. Myslivost je provozována na celém územím.Turistické využití je minimální, protože přes rezervaci nevedou žádné komunikace. Obdobná je situace i v nechráněném územím. Toto území bylo však vzhledem k častějšímu kosení luk pohodlně průchodné. Blízko okraje nechráněného území vede červená turistická značka z Veselí nad Lužnicí do Dráchova. Část stezky u Veselí nad Lužnící je zničena stavbou dálnice D3.\n\nCelé území ohrožuje zazemňování tůní, degradace lučních porostů, rozšiřování rudeálních ploch a myslivost. Zazemňování tůní je způsobováno nevhodným obhospodařováním zemědělských pozemků Výrazný vliv má menší intenzita kosení, zejména v přírodní rezervaci. To následně vede k zarůstání okolí tůní dřevinami a jejich opad má za následek zazemňování tůní. Území nutně potřebuje odpovídající péči, aby zcela nedegradovalo. Zároveň je ale nutné poznamenat, že pro dlouhodobé udržení biologické rozmanitosti je nutná přítomnost tůní v různém stádiu sukcese. Na degradaci lučních pozemků mělo především v minulosti používání kejdy a syntetických hnojiv. Dnes degradaci luk způsobuje absence kosení zejména v přírodní rezervaci. Dalším vlivem je smývání živin z okolních polí. V nechráněném území jsou velké plochy luk zničeny výstavbou dálnice D3. Menší intenzita kosení a větší zásobení živin vede k rozšiřování rudeálních ploch. Na tomto stavu se podílí i myslivecké hospodaření. Přikrmování zvěře napomáhá nejen k rozšiřování plevelů, ale k udržování vysokých stavů srnčí zvěře. Přitom tato zvěř má největší negativní dopad právě na mokřadní ekosystémy. V jižní části rezervace se nacházela černá skládka. Nebezpečnost skládky závisí na charakteru skladovaných látek. Katastrofální důsledky může mít případná změna vodního režimu.\n\nNejvětší ohrožení v nechráněném území představuje výstavba dálnice D3. Výstavbou byla zničena velká část zemědělsky využívaných luk. Z těch je nyní zcela odstraněna vegetace. Hrozí tak zaplevelení odkryté půdy. Kromě luk byly zničeny i některé okrajové dřeviny, části litorálních porostů, části lesů apod. Výše jmenované biotopy přispívaly k bohatší druhové rozmanitosti. Při stavbě vzniká imisní a hlukové zatížení. Imisní a hlukové zatížení se bude negativně projevovat i při provozu dálnice. Údržba dálnice pak znamená riziko pro okolí způsobené solením. Konkrétní negativní dopad v této lokalitě se projeví výstavbou náspu v části nivě Lužnice. Dojde tak k poškozeních biotopů organismů vázaných na vodní prostředí. Dálnice bude pro mnohé organismy představovat nepřekonatelnou bariéru. Dalším negativním projevem bude snížení estetické stránky(negativní vliv na krajinný ráz).\n\nNiva Lužnice, u které se nachází popisovaná oblast, je chráněná evropskou legislativou jako evropsky významná lokalita Lužnice a Nežárka a českou legislativou jako významný krajinný prvek. Území severně od Dráchova je chráněno formou přírodní rezervace. V přírodní rezervaci je zakázáno sbírat rostliny, chytat živočichy, tábořit, rozdělávat ohně a rybařit bez souhlasu orgánu ochrany přírody.Dále je v přírodní rezervaci zakázáno hospodařit způsobem vyžadujícím intenzivní technologie, používat biocidy, povolovat a umisťovat nové stavby. Pro udržení charakteru rezervace je nutná odpovídající péče. V oblasti jižně od Dráchova, na okraji popisovaného území se nachází přírodní památka Doubí. Na tuto část se vztahují zákonná omezení vyplývající ze statutu přírodní památky.\n\nV nechráněném území se ještě před výstavbou dálnice D3 pokusilo o ochranu z hlediska krajinného rázu a významného krajinného prvku sdružení Jihočeské matky. Sdružení se neúspěšně odvolalo proti souhlasnému stanovisku orgánu ochrany přírody. Při výstavbě dálnice se musí dbát na co nejpřísnější podmínky ochrany přírody, aby se tak minimalizovaly negativní vlivy na okolní přírodu. Jedním z nejdůležitějších opatření je vybudování mostu přes celé území. Tím se umožní migrační prostupnost. Při výstavbě se musí co nejpřísněji chránit největší tůně, ačkoliv minimálně jedna menší tůň bude zničena. Při provozu dálnice bude nepřípustné svádět vodu ze silnice do tůní.\n\n"}
{"id": "526723", "url": "https://cs.wikipedia.org/wiki?curid=526723", "title": "Seznam jazyků používajících cyrilici", "text": "Seznam jazyků používajících cyrilici\n\nCyrilice byla původně používaná pouze slovanskými národy, ovšem pod kulturním či politickým vlivem Carského Ruska a Sovětského svazu mnoho jazyků začalo být zapisováno cyrilicí. Po rozpadu Sovětského svazu některé jazyky zůstaly u zápisu cyrilicí (např. mongolština), některé oficiálně cyrilici opustily a začaly používat latinku (např. ázerbájdžánština, turkmenština, uzbečtina, kazaština). Některé jazyky používají cyrilici díky tomu, že jejich mluvčí žijí na území, kde je cyrilice oficiálním písmem, ale samy oficiálně používají jiné písmo.\n\nToto je seznam jazyků, které jsou nebo byly zapisovány cyrilicí, u některých jazyků, o kterých neexistuje článek, je uvedena i jejich azbuka (a také u jazyků, u kterých není jejich azbuka zmíněna v článku o nich).\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "526727", "url": "https://cs.wikipedia.org/wiki?curid=526727", "title": "Teofilo Folengo", "text": "Teofilo Folengo\n\nTeofilo Folengo (vl. jm. Girolamo Folengo, psal pod pseudonymem Merlin Cocaio nebo Limerno Pitocco, 8. listopadu 1491/1496 – 9. prosince 1544) byl italský básník. Pocházel z urozené rodiny, studoval ve Ferraře a v Bologni, roce 1511 se stal členem benediktinského řádu (zde přijal řádové jméno Teofilo), který v roce 1524 (nebo 1525) opustil a po několikaletém poustevnictví se do něj vrátil. \n\nHlavní součástí jeho díla jsou satirické skladby, v nichž paroduje špatnou latinu soudobých italských autorů a píše proto zvláštním paskvilem italské slovní zásoby a latinské gramatiky. Touto makarónštinou napsal několik skladeb, ironisujících tradiční žánry středověké latinské literatury (nejslavnější z nich je satirický epos \"Baldus\", zesměšňující francouzskou šlechtu, dokončený v roce 1521), psal rovněž čistou latinou a italštinou texty satirického či náboženského charakteru (italsky parodický epos \"Orlandino\", latinsky epické životopisy svatých). Jeho dílo bylo hlavní inspirací pro Rabelaise. \n"}
{"id": "526737", "url": "https://cs.wikipedia.org/wiki?curid=526737", "title": "Mohamed El-Messouti", "text": "Mohamed El-Messouti\n\nMohamed El-Messouti (* 15. října 1963) je syrský zápasník, specializující se na volný styl. V roce 1988 se zúčastnil her v Soulu, kde v kategorii do 48 kg vypadl ve čtvrtém kole. V prvním kole měl volný los, ve druhém porazil Marcuñu ze Španělska, ve třetím podlehl Vannimu ze Spojených států a ve čtvrtém pozdějšímu celkovému vítězi Kobajašimu z Japonska.\n\n"}
{"id": "526739", "url": "https://cs.wikipedia.org/wiki?curid=526739", "title": "Virtuálky", "text": "Virtuálky\n\nVirtuálky je oficiální album Jaromíra Nohavici, které bylo v roce 2009 uveřejněno a dáno volně ke stažení na jeho oficiálních stránkách. \n\nSkladby se objevovaly vždy v týdenním rozestupu každé pondělí od 15. května 2009 do 28. září 2009. Dle slov autora se jedná o krátké písňové fejetony, mapující aktuální dění. Výjimkou je píseň \"Tanec mezi vejci\", která vznikla už dříve. 30. října 2009 Nohavica vystoupil poprvé a naposledy s těmito písněmi naživo v Občanské plovárně v Praze. Přímý zvukový přenos z tohoto vystoupení bylo možné poslouchat na autorových oficiálních stránkách. Koncert je volně ke stažení společně s tímto albem.\n\n"}
{"id": "526744", "url": "https://cs.wikipedia.org/wiki?curid=526744", "title": "Amar Wattar", "text": "Amar Wattar\n\nAmar Wattar (* 25. ledna 1967) je syrský zápasník, specializující se na volný styl. V roce 1988 se zúčastnil her v Soulu, kde v kategorii do 68 kg vypadl v pátém kole. V prvním kole porazil Ichillumpu z Peru, ve druhém Manzura ze Salvadoru ve třetím El-Khodaryho z Egypta, ve čtvrtém přišla porážka od Khadema z Íránu a v pátém od Rauhaly z Finska.\n\n"}
{"id": "526745", "url": "https://cs.wikipedia.org/wiki?curid=526745", "title": "Proprioreceptor", "text": "Proprioreceptor\n\n]\nProprioreceptor či proprioceptor (z lat. \"proprius\" vlastní a \"capio\", \"capere\" přijmout, uchopit) je smyslový receptor, který vnímá polohu a pohyby jednotlivých částí těla; umožňuje propriorecepci či také kinestézii.\n\nProprioreceptory se nacházejí ve svalech, šlachách a ve vnitřním uchu. V těchto místech se nacházejí různá tělíska, která vnímají napětí svalů, ohyb kloubů a polohu těla. K těmto tělískům patří Golgiho šlachové vřeténko a (nervo)svalové vřeténko.\n\nPropriocepce nebo propriorecepce (doslova „cítění z vlastního těla“) je schopnost nervového systému zaznamenat změny vznikající ve svalech a uvnitř těla pohybem a svalovou činností („polohocit“). Propriocepce je nezbytná ke správné koordinaci pohybu, k registraci změny polohy těla, pro svalový tonus, průběh některých reflexů atd. Z proprioreceptorů jsou podněty vedeny a přepojovány v míše, kterou dále vedou zadními provazci do mozečku, thalamu a subkortikálních oblastí.\n\n"}
{"id": "526753", "url": "https://cs.wikipedia.org/wiki?curid=526753", "title": "Slezská orlice (vyznamenání)", "text": "Slezská orlice (vyznamenání)\n\nSlezská orlice () bylo vyznamenání jednotek Freikorpsu za doby tzv. Výmarské republiky. Bylo založeno 16. června 1919 hlavním velitelstvím VI. armádního sboru pro vojáky tohoto sboru, kteří se mezi lety 1918 a 1919, tedy v době zvýšeného německo-polského napětí ve Slezsku, angažovali v obraně slezských hranic. Zvláštností tohoto vyznamenání byla skutečnost, že si ho obdarovaní museli hradit ze svých zdrojů (asi 3,5 marky). Jednalo se o neoficiální vyznamenání, bylo uznáno státem až v roce 1933.\n\nOdznakem je černá železná doprava hledící orlice se zlatým perizoniem na hrudi a křídlech. V pařátech drží zlatý pruh s nápisem FÜR SCHLESIEN (\"Za Slezsko\").\n\n1. stupeň byl připínací a nosil se na levé straně hrudi. 2. stupeň se nosil na žluto-bílo-žluté stuze (barvy Slezska).\n\nPůvodně mělo vyznamenání dvě třídy:\nVe výjimečných případech mohl být 2. stupeň udělen i civilním osobám, které se zasloužily o ochranu Slezska.\n\nZpočátku bylo stanoveno, že po zániku hlavního velitelství VI. (\"General-Kommandos VI.\", † 30. září 1919) se upustí od propůjčování tohoto vyznamenání. Nově vytvořené velitelství VI. (\"Befehlsstelle VI.\") však pokračovalo s vyznamenáváním dále. Konečným termínem byl stanoven 1. únor 1920. Po vzniku \"Selbstschutz Oberschlesien\" na jaře roku 1921 opět vzplály boje s vypuknutím 3. polského povstání ve Slezsku dne 3. května 1921. V této době vzniklo přání znovu udělovat toto vyznamenání. Rozhodující již nebyla ale délka služby, nýbrž bojové zásluhy. Jelikož již mnoho členů jednotek toto vyznamenání mělo, rozhodl se velitel \"Befehlsstelle VI.\" generálporučík Hoefer zavést dubové ratolesti ke slezské orlici. Kromě toho byly ve stejném roce zavedeny ještě navíc zkřížené meče, takže vzniklo celkem 8 stupňů.\n"}
{"id": "526756", "url": "https://cs.wikipedia.org/wiki?curid=526756", "title": "Slavín (zámek)", "text": "Slavín (zámek)\n\nZámek Slavín je areál s rozhlednou nad obcí Tupadly v okrese Mělník, v Chráněné krajinné oblasti Kokořínsko – Máchův kraj.\n\nZámek leží v Kokořínské vrchovině na svahu (ve výšce 250 m n. m.) vyvýšené plošiny, přesněji na jejím ostrém jihozápadním výběžku. Ze západní strany omezuje plošinu údolí Liběchovky se silnicí Tupadly – Chudolazy, na jižní straně se táhne Hluboký důl.\n\nOsmiboký centrální areál s halou národních hrdinů a s rozhlednou v maurském slohu navrhl roku 1837 bavorský malíř architektury Wilhelm Gail, zhotovil k němu také sádrový model. Objekt byl postaven v roce 1840 v místě původní tvrze Kostelec zničené během třicetileté války. Slavín byl součástí Liběchovského panství, které vlastnil podnikatel Antonín Veith. Veith původně plánoval po vzoru řezenské Walhally a mnichovského i pařížského Pantheonu výstavbu rozsáhlého stavebního komplexu se dvěma nebo čtyřmi věžemi, avšak kvůli nedostatku financí stačil postavit pouze část areálu s jednou věží.\n\nCelý objekt měl sloužit jako památník národních hrdinů jak ze slovanské mytologie, tak z historie a kultury. Veith po konzultacích s českými obrozenci, především s historikem Františkem Palackým a básníkem Františkem Matoušem Klácelem, vybral 24 významných osobností české minulosti, jejichž sochařské ztvárnění zadal mnichovskému ateliéru Ludwiga Schwanthalera. Ten stihl vytvořit osm hliněných návrhů (Kněžna Libuše, Přemysl Oráč, Král Vladislav I., Král Přemysl Otakar II., Arnošt z Pardubic, královna Eliška Přemyslovna, Bohuslav Hasištejnský z Lobkovic…) a zemřel. Tyto sochy byly v letech 1848–1867 odlity do bronzu, celý koncept však nebyl nikdy realizován, protože Veith se zadlužil a zemřel. Dědicové v projektu nepokračovali. Osm soch bylo předáno Národnímu muzeu v Praze a jsou tam vystaveny ve vestibulu a na schodišti historické budovy.\n\nPo smrti Antonína Veitha byla v roce 1873 věž v majetku jeho syna zpřístupněna jako rozhledna veřejnosti. Roku 1898 objekt zakoupil Benjamin šlechtic Szalatnay Nagy. Asi od roku 1900 až do druhé světové války byla část objektu, ke které přiléhá kaple z roku 1829, využívána kongregací školských sester. Po válce připadl areál Výzkumnému ústavu půd. V tomto období došlo k uzavření věže pro veřejnost.\n\nV roce 1989 byl objekt zprivatizován a jeho vlastníkem se stalo buddhistické sdružení Samadhi, které ho využívá jako meditační centrum.\n\nKamenná věž objektu, která dosahuje výšky 30 metrů, byla využívána jako rozhledna s výhledem na Polabí a část Českého středohoří. Věž byla veřejnosti přístupná pouze v letech 1873 až 1946. V současnosti je rozhledna veřejnosti nepřístupná.\n\n\n\n"}
{"id": "526757", "url": "https://cs.wikipedia.org/wiki?curid=526757", "title": "Michal Pacholík", "text": "Michal Pacholík\n\nMichal Pacholík (* 8. červen 1982, Třebíč) je český fotbalista a bývalý hráč FC Vysočina Jihlava. \n\nZačínal v Třebíči odkud v roce 2002 přestoupil do Jihlavy, se kterou dospěl k největšímu úspěchu pro Kraj Vysočina postup do nejvyšší soutěže, z této hned po roce sestoupili. V roce 2007 přestoupil do FC Dosta Bystrc-Kníničky.\n\n"}
{"id": "526761", "url": "https://cs.wikipedia.org/wiki?curid=526761", "title": "Mohamed Zayar", "text": "Mohamed Zayar\n\nMohamed Zayar (* 11. března 1964) je syrský zápasník. Dvakrát se účastnil olympijských her, v obou případech zápasil ve volném stylu. V roce 1984 na hrách v Los Angeles vypadl v kategorii do 74 kg ve druhém, v roce 1988 na hrách v Soulu v kategorii do 82 kg ve čtvrtém kole.\nK jeho největším sportovním úspěchům patří třetí místo z Asijských her roku 1990 v zápase řecko-římském, v kategorii do 82 kg.\n\n"}
{"id": "526762", "url": "https://cs.wikipedia.org/wiki?curid=526762", "title": "Úvozová cesta", "text": "Úvozová cesta\n\nÚvoz nebo úvozová cesta je označení pro cestu, která se zařezává do terénu. Úvozové cesty obvykle bývají staré cesty a v dnešní době se v Evropě vyskytují už jen nesouvisle. Mohou být kolové, tedy dost široké, aby jimi projel vůz s nákladem, ale existují i tak úzké, kde by projel pouze kůň či jiné tažné zvíře. Úvozy někdy jsou totožné s trvalými vodotečemi či místy nárazového či sezonního stoku vody, což může přispět prohloubení úvozu vodní erozí.\n\nZahloubení úvozových cest může být od několika centimetrů až po metry. Zanoření cesty do terénu mohlo poskytovat cestujícím ochranu před nepřízní počasí, ale i ukrytí před lupiči.\n\nNěkteré úvozové cesty byly později zpevněny štěrkem, vydlážděny nebo vyasfaltovány. V mnoha městech a obcích se jejich někdejší existence dochovala v místních názvech ulic (Úvoz, Na Úvoze, Nad Úvozem, Dolní úvoz atd.) Většina jich však zůstává ukryta v krajině, neboť jsou nevhodné pro silniční provoz.\n\n"}
{"id": "526763", "url": "https://cs.wikipedia.org/wiki?curid=526763", "title": "FTTx", "text": "FTTx\n\nFiber to the x (FTTx) je obecný pojem pro všechny druhy širokopásmové síťové architektury, která využívá optické vlákno, aby nahradila obvyklá metalická vedení, která se používají pro tzv. poslední míli telekomunikace (propojení mezi koncovým bodem sítě a účastníkem). Tento pojem vznikl jako zobecnění několika konfigurací nasazení (FTTN, FTTC, FTTB, FTTH...), kde všechny názvy začínají na FTT a rozlišují se dle posledního písmena.\n\nTelekomunikační průmysl rozlišuje několik odlišných konfigurací. V současnosti jsou široce užívané tyto termíny:\n\n\nFiber to the premises (\"vlákno až k provozovně\") je forma komunikace, kde je optické vlákno vedeno od centrály až k areálu, obsazenému účastníkem. Termín \"Fiber to the premises\" je často opisován zkratkou FTTP. Tento název se ovšem stal poněkud dvojznačným a může místo toho odkazovat na formu fiber-to-the-curb, kde vlákno ve skutečnosti nedosahuje areálu, ale končí například na stožáru.\n\nFTTP lze kategorizovat podle toho, kde končí optické vlákno:\n\n\n\nPříklad mezi FTTH a FTTB může poskytnout bytový dům. Pokud je vlákno vedeno do panelu k bytu každého uživatele, jedná se o FTTH. Pokud vlákno místo toho vede pouze do skříně ve společné místnosti v domě, jde o FTTB.\n\nNejjednodušší optická distribuční síť se nazývá přímé vlákno. V této architektuře vede každé vlákno z centrály k přesně jednomu zákazníkovi. Takové sítě mohou poskytnout vynikající šířku pásma, protože každý zákazník má ke spojení s centrálou k dispozici své vlastní vlákno. Nicméně, tento přístup je o 10% dražší kvůli množství materiálu a potřebnému technickému vybavení centrály.\n\nObvyklejší situací je, že každé vlákno je po opuštění centrálního zařízení sdíleno mnoha zákazníky. Vlákna se dostanou poměrně blízko k zákazníkům, ale ještě předtím se dělí na specifické skupiny. Existují dvě konkurenční optické distribuční síťové architektury, které z tohoto rozdělení vycházejí: aktivní optické sítě (AON) a pasivní optické sítě (PON):\n\nV Česku jsou zatím optické sítě typu FTTx rozšířeny především ve větších městech v bytových domech a maximální rychlost se pohybuje kolem 100 Mbit/s. Přibližně od roku 2015 nabízí regionální operátoři Magnalink, a.s., LEMO Internet a.s., GRAPE SC, a.s. nebo CERBEROS s.r.o. také rychlost 1000 Mbit/s (1 Gbit/s), stejně jako Google Fiber v USA.\n\nMezi operátory provozující optické sítě se řadí Magnalink, a.s. UPC, Dial Telecom, GTS (od 2. 1. 2015 T-Mobile) a další. Lokálními provozovateli FTTx sítí jsou například CERBEROS, AVONET, United Networks SE, CORSAT, Eurosignal, METRONET, Centrio, MONEX s.r.o, Infos, Netbox, Spoje.net, Poda, Poruba.NET, RIO Media, Mirnet, Coprosys NeTron, Starnet, Sys-DataCom, Tetanet, Fiber Connections, Vesnet, BrazdimNET, Vašesít, Dozimont ad.\n"}
{"id": "526772", "url": "https://cs.wikipedia.org/wiki?curid=526772", "title": "Nanuk", "text": "Nanuk\n\nNanuk je typ mraženého výrobku. Jde většinou o zmrzlinu, vytvarovanou do válce nebo zaobleného kvádru, zpravidla vanilkové nebo smetanové příchuti obalenou v čokoládě a připevněnou na tenké, ploché dřívko, v poslední době se ale vyrábějí nanuky i s ovocnou příchutí nebo nanuky bez čokolády.\n\nMezi nejznámější značky nanuků patří v České republice tradiční Mrož, Kuba, \"Míša\", Kostka, Pegas, \"Magnum\", a tzv. \"ruská zmrzlina\".\n\nČeské pojmenování \"nanuk\" pochází z 20. let 20. století. Název je odvozen od eskymáckého lovce \"Nanuka\", hlavní postavy etnografického filmu Roberta Flahertyho \"Nanuk, člověk primitivní\" z roku 1922. Nanuk je původně inuitský/eskymácký bůh – pán medvědů.\n\nOd poloviny 50. let do roku 1980 se pod značkou \"Nanuk\" prodávala zmrzlina v tehdejším Československu. Označení \"nanuk\" tak vešlo do užívání v běžné řeči, čehož důkazem bylo i zahrnutí apelativa \"nanuk\" do Slovníku spisovného jazyka českého.\n\nS příchodem tržního hospodářství po roce 1989 si společnost AGT Zdounky nechala zapsat značku \"Nanuk\" pro mražené potraviny. Konkurenční společnost Unilever (mj. majitel značky Algida) se domáhala u Úřadu průmyslového vlastnictví o výmaz ochranné známky právě z důvodu zlidovění, úřadem jí bylo vyhověno, ale Nejvyšší správní soud jeho rozhodnutí v roce 2005 zrušil.\n\nV polovině roku 2006 společnost Unilever značku \"Nanuk\" odkoupila od jejího tehdejšího držitele, společnosti Alima značková potravina. Unilever je také majitelem domény \"nanuk.cz\".\n\n"}
{"id": "526773", "url": "https://cs.wikipedia.org/wiki?curid=526773", "title": "Zápas na Letních olympijských hrách 1984", "text": "Zápas na Letních olympijských hrách 1984\n\nZápas na Letních olympijských hrách 1984 v Los Angeles nabídl souboje o dvacet sad medailí a to v deseti váhových kategoriích ve volném stylu a v deseti v řecko-římském. Soutěže probíhaly v hale Anaheim Convention Center v Anaheimu disponující kapacitou 7200 diváků.\n\nDo bojů o medaile zasáhlo 267 zápasníků z 44 zemí.\n"}
{"id": "526774", "url": "https://cs.wikipedia.org/wiki?curid=526774", "title": "Jana Korešová", "text": "Jana Korešová\n\nJana Korešová (* 8. dubna 1981, Praha) je česká atletka, která se věnuje víceboji.\n\nJejím největším úspěchem je stříbrná medaile, kterou získala v roce 2009 na světové letní univerziádě v Bělehradu, kde si vytvořila nový osobní rekord 5 956 bodů.\n\nV roce 2013 byla nominována na Mistrovství světa v atletice v Moskvě, kde soutěžila ve skoku dalekém. Skončila zde na 25. místě a do finále nepostoupila.\n\n"}
{"id": "526775", "url": "https://cs.wikipedia.org/wiki?curid=526775", "title": "Gazit", "text": "Gazit\n\nGazit ( גָּזִית, Gazit) je vesnice typu kibuc v Izraeli, v Severním distriktu, v Oblastní radě Jizre'elské údolí.\n\nLeží v nadmořské výšce 127 metrů v Dolní Galileji, na severním okraji planiny Ramot Isachar, v rovinaté krajině mezi horou Tavor a masivem Giv'at ha-More, v oblasti s intenzivním zemědělstvím. Severně od obce protéká vodní tok Nachal Tavor, v jehož okolí se rozkládá přírodní rezervace. K Nachal Tavor odtud směřuje vádí Nachal Gazit, které pak ústí do Nachal Šumar. Jihovýchodně od vesnice se rozkládá náhorní plošina Giv'at Chamud.\n\nVesnice se nachází cca 15 kilometrů severovýchodně od centra města Afula, cca 88 kilometrů severovýchodně od centra Tel Avivu a cca 47 kilometrů jihovýchodně od centra Haify. Gazit obývají Židé, přičemž osídlení v tomto regionu je etnicky smíšené. 2 kilometry západně od vesnice leží obec Kafr Misr, kterou obývají izraelští Arabové. Další arabské vesnice se nacházejí na svazích Giv'at ha-More. Jiné obce v okolní krajině jsou židovské (Kfar Tavor, Ejn Dor).\n\nGazit je na dopravní síť napojen pomocí lokální silnice číslo 7276.\n\nGazit byl podle oficiální databáze sídel založen v roce 1948. Jako datum založení se ale uvádí leden 1947, kdy se zformovala skupina tvořená nejprve židovskými přistěhovalci z Turecka s cílem založit vlastní kibuc. Během války za nezávislost v roce 1948 byla ovšem skupina dočasně rozpuštěna, respektive její členové nasazeni na různé práce. Dostali se i do této oblasti, poblíž již existující židovské osady Kfar Tavor.\n\nAž do roku 1948 se 1 kilometr severovýchodně od nynějšího kibucu rozkládala arabská vesnice al-Tira. Roku 1931 měla 108 obyvatel a 24 domů. Stála tu muslimská svatyně al-Šajch Dhijab. V březnu 1948, v počáteční fázi války za nezávislost, byla al-Tira dobyta izraelskými silami a místní arabské obyvatelstvo vysídleno, prý na příkaz funkcionáře Židovského národního fondu Josefa Weitze. Zástavba pak byla zbořena.\n\nŽidovští osadníci dočasně sídlili v opuštěné arabské vesnici. Mezitím se do této skupiny zapojili přistěhovalci z Polska a většina původních členů tureckého původu ji opustila. Další složkou zakladatelů kibucu byli Židé z Argentiny. V roce 1950 se dosavadní provizorní tábor na tomto místě změnil v trvalou osadu a přesunul se do nynější lokality. V roce 1951 ovšem prošel kibuc politickým rozkolem, po kterém ho opustilo 48 jeho členů s výrazně levicovou orientací.\n\nEkonomika kibucu Gazit je založena na zemědělství a průmyslu. V květnu 2008 prošel kibuc privatizací a jeho členové jsou již odměňováni individuálně, podle vykonané práce. V obci fungují zařízení předškolní péče o děti. Základní škola je v kibucu Merchavija. Je tu k dispozici plavecký bazén, lékařská a zubní ordinace. Až 85 % příjmů kibucu vytváří zdejší průmyslová firma Plazit zaměřená na výrobu plastů.\n\nObyvatelstvo kibucu Gazit je sekulární. Podle údajů z roku 2014 tvořili naprostou většinu obyvatel v Gazit Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě stagnující populací. K 31. prosinci 2014 zde žilo 640 lidí. Během roku 2014 populace stoupla o 0,0 %.\n\n\n"}
{"id": "526777", "url": "https://cs.wikipedia.org/wiki?curid=526777", "title": "Dennis Atiyeh", "text": "Dennis Atiyeh\n\nDennis Atiyeh (* 18. prosince 1963) je syrský zápasník, specializující se na volný styl. V roce 1988 se zúčastnil her v Soulu, kde v kategorii do 130 kg vypadl ve třetím kole. V prvním kole podlehl později celkově prvnímu Gobezhishvilimu ze Sovětského svazu, ve druhém měl volný los a ve třetím podlehl Atanassovovi z Bulharska.\n\n"}
{"id": "526781", "url": "https://cs.wikipedia.org/wiki?curid=526781", "title": "Terciér na území Česka", "text": "Terciér na území Česka\n\nTerciér (třetihory) na území dnešní České republiky bylo období, kdy naposledy z českého území odstoupilo moře, jednalo se o výběžek moře Tethys, které se označuje jako Paratethys. Následkem alpinského vrásnění vznikla v Českém masivu řada sopek, jejichž činnost ustala až ve čtvrtohorách. V této době na českém území existovala řada jezer, v jejichž usazeninách vznikalo hnědé uhlí.\n\nVětšina třetihorních sedimentů a vulkanitů Českého masívu (ČM) patří neogénu, částečně je zastoupen i oligocén. Na SZ to byla kontinentální, převážně klastická sedimentace s výraznou vulkanickou činností platformního typu, mořské sedimenty jsou známy výhradně z V části, kde se pod ně masív noří (eocén a oligocén nesvačilského a vranovického příkopu). Usazeniny mořského neogénu náleží karpatské předhlubni, vyplňující se před sunoucími se příkrovy flyšových Karpat. Převážná část Českého masívu však byla rovinatou souší s omezenou sedimentací v mělkých prohlubních, vystavenou intenzívní erozi díky teplému a vlhkému klimatu. Tektonicky byl ČM po celý paleogén klidnou oblastí, zatímco v neogénu nastupuje vulkanická činnost Doupovských hor a Českého středohoří.\n\nStaří výplně eocén-oligocén do pliocénu, dnes dochována ve třech dílčích pánvích - chebské, sokolovské a severočeské. Nejstaršími horninami (eocén-oligocén) jsou redeponované zvětraliny, říční písky a štěrky, výjimečně uhelná sedimentace. Po hiátu provázeného kernými pohyby dochází k rozpadu původní pánve na dvě deprese, které se dále vyvíjejí samostatně (1. = chebská + sokolovská, 2. = severočeská). Oligo-miocénní etapu reprezentují neovulkanity, říční a jezerní sedimenty a výrazná uhelná sedimentace. Pliocénní etapa zahrnuje jezerní sedimenty chebské pánve.\n\nRozlišujeme západnější (menší) českobudějovickou (od Vodňan k Českým Budějovicím) a východnější větší třeboňskou (Borovany – Vyšný, Soběslav - Šalmanovice) s výraznou sz. až ssz. orientací. Tvořeny jsou převážně říčními a jezerními sedimenty spočívajícími na svrchněkřídovém komplexu. Jsou však známy i doklady dočasných ingresí moře alpské předhlubně. Maximální mocnost je 200 m, nejstarší je lipnické souvrství, dále zlivské, mydlovarské, domanínské, ledenické a nejmladší vltavínonosné štěrky a písky pliocénu.\n\nNeogénní stáří, zasahuje do ČR u Hrádku nad Nisou s relikty u Frýdlantu, Chrastavy, Machnína a Rychnova n. Nisou. Nejstaršími jsou efuzíva a pyroklastika 1. neovulkanické fáze, následují jezerní sedimenty (400 m komplex u Hrádku) s uhelnými jíly a sloji lignitu (svrchní asi 15 m těžena lomem).\n\nPlatformní jednotka s převážně alkalickým chemismem. Rozlišeny tři fáze aktivity: 1. oligomiocénní 35-17 mil. let, 2. pliocénní 6 mil. let, 3. pliocén-pleistocenní 2,7-0,9 mil. let. Nejrozsáhlejší je 1. fáze, značně bazická (melilitity, nefelínity). Reprezentovány jsou podpovrchovými (pně, kupy, lakolity, žíly) tělesy, vypreparovaná tvoří morfologicky výrazné prvky (Velký a Malý Bezděz, Mariánská hora u Ústí nad Labem, Kunětická hora, Trosky, Linhorka) a povrchovými tělesy (lávové příkrovy, pyroklastika, stratovulkány - Doupovské hory, Vinařická hora u Kladna, Malý a Velký Roudný, Venušina sopka, Uhlířský vrch, vytlačené kupy - Říp, Bořeň, nasypané kužely - Komorní hůrka). Regionálně se rozlišují na neovulkanity Českého středohoří, Doupovských hor a ostatní neovulkanity.\n\nZnám z vrtů do ponořené části Českého masívu jižně a jv. od Brna, mocnost i přes 1 km, bazální slepence, jílovce, prachovce, pískovce nesvačilského souvrství. Jde o podmořské kaňony, z větší části však podlehly denudaci.\n\nTvoří pruh od hranice s Rakouskem u Znojma k hranici s Polskem mezi Opavou a Karvinou. Na západě tvoří hranici výchozy ČM, na východě čelo karpatských příkrovů. Časově odpovídají eggenburgu až badenu. Sedimenty eggenburgu-ottnangu jsou bazální klastika, jíly, jílovce. Bazálními klastiky začíná i sedimentace karpatu, následuje tzv. „šlír“ (písčité vápnité jíly) a písky. U Choryně a Příboru na sv. Moravě s ložisky zemního plynu. Spodnobádenské transgresní sedimenty začínají bazálními klastiky, nad nimi jsou vyvinuty vápnité jíly (tzv. „tégl“), pískovce, vápence. Ve východní části ostravsko-karvinského revíru jsou známa ložiska plynu (H. Žukov, Stonava), u Měnína a Žatčan na j. Moravě ložiska těžké ropy.\n\n"}
{"id": "526782", "url": "https://cs.wikipedia.org/wiki?curid=526782", "title": "Archaeoraptor", "text": "Archaeoraptor\n\nArchaeoraptor je rodové jméno, jímž byla roku 1999 v článku publikovaném v časopisu \"\" neformálně nazvána fosílie nalezená v Číně, která byla označena za chybějící článek mezi teropodními dinosaury a ptáky. Již před zveřejněním však panovaly pochybnosti o její autenticitě. Záležitost nakonec skončila skandálem, neboť dalším výzkumem se prokázalo, že se jedná o falzifikát. Ve skutečnosti byl nález kombinací několika zkamenělin pocházejících od odlišných druhů. Čínský paleontolog Čou Čung-che s kolegy zjistili, že hlava a vrchní část těla patřily primitivnímu ptáku rodu \"Yanornis\" ze spodní křídy. Ocas byl roku 2002 přisouzen malému okřídlenému dromeosauridovi rodu \"Microraptor\", který žil přibližně ve stejném období. Dolní končetiny patřily zatím neznámému živočichovi. Název archaeoraptor se tak stal neplatným (tzv. \"nomen nudum\").\n\nSkandál s tzv. archaeoraptorem poukázal na nezákonný obchod čínských překupníků s fosíliemi a také na potřebu podrobnějšího vědeckého prozkoumání údajných „chybějících článků“, jejichž nálezy byly publikovány v časopisech, které své články nepodrobují odborným recenzím. Kreacionisté využili skandálu se zkamenělinami ke zpochybňování evoluční teorie. Přestože kostra archaeoraptora byla padělkem, existují i jiné, potvrzené nálezy opeřených dinosaurů (např. již zmiňovaný microraptor nebo velociraptor), které poukazují na vývojovou souvislost mezi ptáky a teropodními dinosaury.\n\nObjev „archaeoraptora“ byl oznámen na tiskové konferenci časopisu ' v říjnu roku 1999. Na stejné tiskové konferenci byla veřejnost seznámena také s plánem vrátit fosílii zpět do Číny, odkud byla nezákonně vyvezena. V listopadu 1999 uveřejnil redaktor časopisu Christopher Sloan článek o opeřených dinosaurech a původu ptáků, který zmiňoval i tuto fosílii a pojednával o ní jako o chybějícím článku mezi teropodními dinosaury a ptáky, kteří již uměli létat. Podle Sloana šlo o rychlého dvounohého masožravého teropoda, který snad již také byl schopen letu. Domněnku o schopnosti létat nebylo podle Sloana zatím možno zcela potvrdit, ale kromě peří tomu měla výrazně nasvědčovat i anatomie jeho kostry. Zkamenělinu v článku nazýval „Archaeoraptor liaoningensis“ („pradávný zloděj z Liao-ningu“) a oznamoval, že později bude takto pojmenována i formálně. Tento článek vyvolal okamžitou kritiku amerického ornitologa Storrse Olsona z Národního přírodovědného muzea ve Washingtonu, D.C., který v periodiku ', vydávaném jeho muzeem, odsoudil publikaci vědeckého jména v popularizačním časopise bez odborné recenze.\n\n3. února 2000 vydal ' tiskové prohlášení, z nějž vyplynulo, že zkamenělina by mohla být směsicí fosilních pozůstatků různých druhů, a že již bylo zahájeno vnitřní šetření. Ještě v tom samém měsíci se Bell Allen, redaktor ', vyjádřil pro časopis ', že zpráva o padělku ho naprosto rozezlila. V březnovém vydání časopisu ' byl v sekci Fórum uveřejněn dopis čínského paleontologa Sü Singa, podle nějž ocas nepatřil ke zbytku těla zkameněliny. V říjnu 2000 časopis zveřejnil článek investigativního novináře Lewise M. Simmonse, který obsahoval výsledky nového zkoumání. Závěrem bylo, že se jedná o směsici různých fosílií a že se v podstatě všichni, kdo se účastnili původního zkoumání, dopustili nějakých chyb.\n\nPodle zprávy zveřejněné v časopise \"\" začal příběh tzv. archaeoraptora v červenci 1997 v Sia-san-ťia-c' (Xiasanjiazi) v provincii Liao-ning v severovýchodní Číně během rutinní práce místních rolníků v břidlicové šachtě. Fosílie, které zde nalezli, prodali překupníkům za pár dolarů. Ačkoliv se jednalo o nezákonný obchod, v té době zde byl běžný. Jeden z rolníků zde našel vzácnou zkamenělinu ozubeného ptáka i s otisky peří. Během vyzdvihování se fosílie rozbila na kusy. Poblíž, ve stejné šachtě, nalezl další části, včetně opeřeného ocasu a nohou. Tyto kousky pak stmelil dohromady tak, jak se domníval, že k sobě patřily. Důvodem mělo být, že fosílie tak bude vypadat kompletněji a podaří se ji prodat dráže. V červnu roku 1998 ji koupil neznámý překupník a propašoval ji do Spojených států, neboť zákonnou cestou nemohou žádné paleontologické nálezy čínské území opustit. Podle zjištění Lewise Simmonse bylo tehdy běžnou praxí, že pašerák si v nějaké vědecké instituci opatřil potvrzení, že daná fosílie je předmětem výměnného programu, a s tímto certifikátem byla převezena přes hranice. Z důvodu zvýšení ceny se různé fosilizované části také běžně skládaly a slepovaly do větších celků.\n\nUž na podzim téhož roku se na každoročním setkání Společnosti pro paleontologii obratlovců konaném v Utahu ve Spojených státech objevily nepotvrzené zprávy o pozoruhodné fosílii primitivního ptáka, která se nachází v soukromých rukou a kterou neznámý překupník představil na výstavě drahokamů ve městě Tucson v Arizoně. V únoru 1999 zkamenělinu zakoupilo Muzeum dinosaurů v Blandingu v Utahu. Muzeum vede Stephen A. Czerkas, umělec a nadšenec zabývající se dinosaury, který však nemá univerzitní vzdělání, a jeho žena Sylvie. Stephen Czerkas přesvědčil mecenáše muzea, aby na nákup poskytli 80 000 dolarů, čímž se mělo zabránit tomu, aby zkamenělina zmizela v nějaké neveřejné soukromé sbírce, a umožnit tak její další vědecké zkoumání.\n\nManželé Czerkasovi kontaktovali paleontologa Phila Currieho, který se spojil se Společností. Currie souhlasil, že zkamenělinu prozkoumá, ovšem pouze za podmínky, že poté bude vrácena do Číny. Článek o fosílii měl být nejprve publikován v odborně recenzovaném vědeckém časopise \"Nature\" a okamžitě poté měla následovat tisková konference společnosti a vydání v časopisu \".\n\nCzerkasovi původně zamýšleli, že se zkamenělina stane nejvzácnějším exponátem jejich muzea, a plánovali, že ji budou vystavovat po dobu pěti let. Redaktor Sloan však na jaře roku 1999 odletěl do Utahu, aby Stephena Czerkase přesvědčil, že fosílie se musí okamžitě po publikaci vrátit do Číny, jinak o ní nebude psát a Currie ji nebude zkoumat. Czerkas nakonec souhlasil. Currie se pak spojil s Institutem paleontologie obratlovců a paleoantropologie v Pekingu a \" pozval do Utahu jednoho z čínských expertů, Sü Singa, aby se připojil k výzkumnému týmu.\n\nBěhem první prohlídky zkameněliny 6. března 1999 Currie zjistil, že levé a pravé chodidlo jsou zrcadlově prakticky identické, takže jde o složeninu z otisku a protiotisku. Také si povšiml, že mezi ocasem a zbytkem těla není žádné spojení. V červenci 1999 Currie a Czerkasovi fosílii přinesli do na Texaské univerzitě v Austinu, aby ji nechali prozkoumat pomocí počítačové tomografie. Timothy Rowe, který zkamenělinu skenoval, informoval 2. srpna manžele Czerkasovy, že nelze vyloučit možnost, že se stali obětí podvodu. Během následné diskuse Czerkasovi vyvíjeli na Rowa a Currieho nátlak, aby si své výhrady nechali pro sebe.\n\nNa začátku září poslal Currie do Muzea dinosaurů v Blandingu svého preparátora Kevina Aulenbacka, aby fosílii připravil k dalšímu zkoumání. Aulenback došel k závěru, že zkamenělina je poskládána nejméně ze tří a možná až z pěti odlišných exemplářů, což však manželé Czerkasovi hněvivě popřeli. Aulenbeck o tom podal zprávu Curriemu, který však o problémech redaktory časopisu \"\" neinformoval.\n\n13. srpna 1999 tým poslal do londýnské redakce časopisu ' rukopis článku nazvaný ' (česky: Nový ozubený pták s dromaeosauřím ocasem), pod kterým byli podepsáni Czerkas, Currie, Rowe a Sü. Autoři se v práci na několika místech zmínili, že jedna noha a ocas jsou zřejmě protiotisky hlavních otisků, a vyplývalo to i z přiloženého obrázku.\n\nČasopis ' však 20. srpna zveřejnění práce zamítl. Manželům Czerkasovým bylo naznačeno, že důvodem bylo odmítnutí redaktorů ' odložit publikaci v jejich časopise, takže bylo příliš málo času na odbornou recenzi. Autoři poté článek poslali do časopisu ', který ho postoupil dále k recenzi. Recenzenti však časopis informovali, že exemplář byl propašován z Číny a stal se předmětem nelegálního obchodu a že fosílie byla v Číně upravena tak, aby byla zvýšena její tržní hodnota. ' následně práci odmítl zveřejnit. Podle Sloana Czerkasovi ' o podrobnostech těchto dvou odmítnutí neinformovali. V té době již bylo listopadové číslo ' v přípravě k tisku, aniž by došlo k publikaci objevu tzv. archaeoraptora v nějakém odborně recenzovaném časopise. ' se rozhodl pokračovat a informace zveřejnil i bez odborné recenze. 15. října 1999 byla fosílie představena veřejnosti na tiskové konferenci a v listopadu vyšel v ' článek, v němž ji Christopher Sloan popisoval jako chybějící článek, který pomohl objasnit spojení mezi dinosaury a ptáky. Původní fosílie byla vystavena v prostorách Společnosti ve Washingtonu, kde čekala na svůj návrat do Číny. Ve svém článku Sloan použil název „\"Archaeoraptor liaoningensis\"“ s tím, že se zatím nejedná o pojmenování definitivní (protože jinak se za platné vědecké jméno považuje to, které bylo jako první publikováno), neboť předpokládal, že Czerkas dříve či později bude schopen publikovat popis nového druhu v recenzovaném časopise.\n\nPoté, co článek vyšel, Storrs L. Olson, ornitolog z Národního přírodovědného muzea ve Washingtonu zveřejnil otevřený dopis, v němž poukázal na fakt, že dotyčný exemplář byl z Číny ilegálně vyvezen, a současně protestoval proti „převažujícímu dogmatu, že ptáci se vyvinuli z dinosaurů“.\n\nV říjnu roku 1999 Currie informoval paleontologa Sü Singa o zjištěných problémech s exemplářem a tento si pak všiml, že ocas tohoto údajného archaeoraptora se silně podobá v té době ještě nepojmenovanému druhu z kladu Maniraptora, kterého zrovna studoval (později nazvaného \"Microraptor zhaoianus\"). Vrátil se tedy do Číny, aby navštívil místo nálezu a kontaktoval místní obchodníky s fosíliemi. Nakonec našel poměrně kompletní zkamenělinu malého dromaeosaurida, jehož ocas odpovídal ocasu údajného archaeoraptora tak přesně, že se muselo jednat o protiotisk. Obě zkameněliny měly dokonce dvě stejné žluté oxidové skvrny. 20. prosince 1999 odeslal autorům a Sloanovi zprávu, v níž jim oznámil, že zkamenělina je podvrh.\n3. února 2000 vydala Společnost tiskovou zprávu, v níž oznamovala, že fosílie údajného archaeoraptora by mohla být směsicí více exemplářů a že začalo vnitřní vyšetřování. V březnovém čísle časopisu byl v sekci Forum uveřejněn dopis Sü Singa. O měsíc později, 4. dubna 2000, Stephen Czerkas přiznal skupině paleontologů ve Washingtonu, že se on i jeho žena dopustili velké chyby. Currie, Allen i Sloan vyjádřili nad vším své politování. Rowe vyjádřil pocit zadostiučinění s tím, že skandál prokázal, že snímky počítačové tomogragie interpretoval správně. Roku 2001 pak svá zjištění publikoval v časopise \"\". V článku došel k závěru, že mimo horní části byly ke zkompletování zkameněliny použity pozůstatky několika exemplářů: z jednoho byla použita stehenní kost, z druhého holenní kosti, ze třetího obě chodidla a nejméně z jednoho dalšího ocas, který sestával z pěti samostatných částí.\n\nV červnu 2000 byla zkamenělina vrácena do Číny. V říjnu toho roku pak časopis \"National Geographic\" zveřejnil výsledky šetření.\n\nArchaeoraptor nebyl jediný případ, kterým manželé Czerkasovi vnesli zmatek do taxonomie dinosaurů. Roku 2002 vydali první svazek nového periodika nazvaný \"\" (česky: Opeření dinosauři a původ létání). V tomto vydání pak popsali a pojmenovali šest nových druhů, z nichž pět se u jejich kolegů stalo předmětem pochybností.\n\nStephen Czerkas a Sü Sing se zde mimo jiné vrátili i k fosílii tzv. Archaeoraptora a popsali znovu její horní část, kterou tentokrát přiřadili novému druhu primitivního ptáka a nazvali ho \"Archaeovolans\". Čínský paleontolog Čou Čung-che však prokázal, že patřila již dříve popsanému ptáku rodu \"Yanornis\". Stejná fosílie byla tedy postupně pojmenována na různých místech třemi různými názvy: „Archaeoraptor“, \"Archaeovolans\" a \"Yanornis\".\n\nV tomto vydání \"Dinosaur Museum Journal\" Stephen Czerkas také zveřejnil svůj kontroverzní názor, že dinosauři z kladu Maniraptora byli druhotně nelétaví, to jest, že se jednalo o druhy, jejichž předkové již létali a potom tuto schopnost ztratili. Ve svých výkladech také kritizoval některé známé paleontology. V textu zabývajícím se rodem \"Cryptovolans\" obvinil paleontologa Marka Norella z chybné interpretace fosílie označené jako BPM 1 3-13, podle níž měl mít na nohou dlouhá pera. Později se však ukázalo, že pravdu měl zřejmě Norell, a Czerkas ve svých malířských rekonstrukcích provázejících výstavu sám tato pera na nohy příslušníkům rodu \"Cryptovolans\" umístil. Navíc paleornitolog Alan Feduccia zveřejnil studii, podle níž se ve skutečnosti jedná o dinosaura rodu \"Microraptor\", který byl popsán již dříve, mimo jiné i díky ocasu ze složené fosílie údajného archaeoraptora.\n\nTaké další dva taxony, které Czerkas a jeho spolupracovníci v publikaci pojmenovali, byly později jinými autory brány jako mladší synonyma pro již dříve pojmenované druhy. Jedním z nich je \"Scansoriopteryx\", který se zdá být totožný s rodem \"Epidendrosaurus\". V popisu dalšího nového rodu \"Omnivoropteryx\" Czerkas poznamenal, že je podobný rodu \"Sapeornis\". Pozdější nálezy, které zahrnovaly i jeho lebku, však ukázaly, že tyto dva rody jsou pravděpodobně také synonymní.\n\nJiný taxon, který pojmenoval jako \"Utahdactylus\", Czerkas zařadil mezi ptakoještěry. Paleontolog S. Christopher Bennett ho podrobil dalšímu zkoumání a našel několik chyb v popisu kostí a nesrovnalosti mezi Czerkasovými nákresy a jejich skutečným vzhledem. Podle Benneta patřil nalezený exemplář blíže neurčenému diapsidnímu dinosaurovi a kritizoval původní autory za to, že zveřejnili jméno nějakého druhu, aniž by na nálezu bylo možné najít nějaké znaky, které by ho umožňovaly zařadit přesněji než jen na úrovni třídy. Název \"Utahdactylus\" označil za tzv. \"\".\n\nJak se později ukázalo, tzv. archaeoraptor nebyl jediná fosílie v majetku manželů Czerkasových, u níž vzniklo podezření, že byla získána prostřednictvím nelegálního obchodu, a podnítil také diskusi o etických otázkách spojených se studiem fosílií ze soukromých sbírek. Roku 2001 Czerkasovi sestavili putovní výstavu nazvanou ' (česky: Opeření dinosauři a původ létání), která obsahovala 34 jiných fosílií. Roku 2004 zakoupilo od Muzea dinosaurů v Blandingu právo exponáty vystavit Přírodovědné muzeum v San Diegu, ovšem po otevření výstavy se ozval čínský paleontolog Čchiang Ťi, který reportérům z časopisu ' řekl, že více než deset vystavených zkamenělin opustilo Čínu nelegálním způsobem. Následně Czerkasovi a Čchiang Ťi uzavřeli dohodu, že tři nejcennější exponáty budou formálně zařazeny do sbírek Čínské akademie geologických věd, ačkoliv fakticky zůstanou v majetku manželů Czerkasových. Stephen Czerchas současně popřel tvrzení, že fosílie byly získány nelegálně. Sylvia Czerkasová řekla časopisu ', že s úředníky z čínské provincie Liao-ning uzavřeli roku 2001 dohodu o jejich zapůjčení a že roku 2007 budou navráceny zpět. V březnu 2009 však byly stále k vidění na výstavě ve Fresno Metropolitan Museum of Art and Science v Kalifornii. Podle časopisu ' Czerkasovi odmítli zprostředkovat jeho reportérům interview s uvedenými úředníky z provincie Liao-ning.\n\nMnoho vědců považuje práci s fosíliemi, které mohly být předmětem nelegálního obchodu, za neetickou a řada z nich odmítá pracovat s jakýmikoliv exponáty ze soukromých sbírek. V soukromých rukou totiž nemusí být vědcům umožněn bezproblémový přístup k těmto exponátům a někteří paleontologové se také obávají, že soukromí sběratelé mohou fosílie poškozovat nebo dokonce padělat, a zamlžit tak jejich původ a věk. Ilegální překupníci také v některých zemích podporují vládní korupci. Objevuje se však i názor, že kdyby vědci ustoupili z těchto etických zásad a publikovali rovněž práce založené na významných nálezech nacházejících se v soukromých rukou, povzbudili by tak řadu soukromých sběratelů, aby své sbírky vědeckému bádání zpřístupnili.\n\nV dubnu roku 2000 publikoval Storrs Olson článek v periodiku Národního přírodovědného muzea ve Washingtonu ', v němž obhajoval své názory na vývoj ptáků a mimo jiné také znovu podrobil zkoumání a nově popsal druh „Archaeoraptor liaoningensis“, tentokrát pouze na základě ocasu původního exempláře. Protože nechtěl, aby se poskvrněný název „Archaeoraptor“ dostal do paleornitologické literatury, použil k popisu tu část původní složené kostry, o níž se mu nezdálo pravděpodobné, že by mohla být zařazena mezi ptáky. Olson se mylně domníval, že původní článek v časopise ' již fosílii pojmenoval, a proto ve svém článku nezmínil výslovně, že se jedná o nový název, jak to požadují mezinárodní pravidla zoologické nomenklatury, aby jméno bylo uznáno za platné. O několik měsíců později čínští paleontologové Sü, Čou a Siao-lin zveřejnili v časopise Nature další nový popis tvora a dali mu jméno \"Microraptor zhaoianus\".\n\nSkandál kolem fosílie tzv. archaeoraptora začali používat odpůrci evoluční teorie jako argument proti evoluci. Někteří kreacionisté, jako např. Kent Hovind, skandálu využili k pokusu zpochybnit teorii, že se ptáci vyvinuli z dinosaurů. Mnozí kreacionisté trvají na tom, že nebyly nalezeny žádné mezičlánky mezi ptáky a dinosaury, přičemž poukazují právě na archaeoraptora jako na důkaz nesprávného počínání vědců, kteří se podle nich jen snaží získat podporu pro evoluční teorii. Archaeoraptor bývá kreacionisty označován jako „piltdownský pták“, ačkoliv na rozdíl od piltdownského člověka nebyl úmyslnou mystifikací. Navíc autenticita archaeoraptora není pro hypotézu, že ptáci patří mezi teropody, podstatná, neboť tato je dostatečně podpořena jinými nálezy. Například u \"Microraptora\" byla prokázána existence křídel a jasné stopy po rýdovacích perech, takže se dá předpokládat, že byl schopen přinejmenším klouzavého letu.\n\n\n"}
{"id": "526784", "url": "https://cs.wikipedia.org/wiki?curid=526784", "title": "Babis Cholidis", "text": "Babis Cholidis\n\nCharalambos Cholidis ( , 1. října 1956, Atyrau, Kazachstán - 26. června 2019, Atény, Řecko) ) byl řecký zápasník specializující se na zápas řecko-římský. \n\nČtyřnásobný účastník a dvojnásobný bronzový medailista z olympijských her., držitel dvou bronzových medailí z mistrovství světa a dvou stříbrných a jedné bronzové z mistrovství Evropy.\n\n"}
{"id": "526793", "url": "https://cs.wikipedia.org/wiki?curid=526793", "title": "Schlesisches Wochenblatt", "text": "Schlesisches Wochenblatt\n\nSchlesisches Wochenblatt (\"Slezský týdeník\") jsou noviny z Opolí vycházející každý týden. Noviny vychází se články v německém a polském jazyce. Šéfredaktorem novin je Till Scholtz-Knobloch. Slezský týdeník je v první řadě pro polské státní občany, jenž se hlásí k německé minoritě. Vzhledem k tomu, že největší koncentrace obyvatel německé národnosti v Polsku je v Opolském vojvodství, se noviny vydávají především v tomto regionu, ale malá část výtisků novin jde do celého Polska.\n\nJako noviny pro německou minoritu v Polsku je Slezský týdeník (Schlesiche Wochenblatt) podporován institucí pro zahraniční kulturní vztahy (Institut für Auslandsbeziehungen) ve Stuttgartu.\n\nSlezský týdeník byl prvními novinamu pro německou minorita v Polsku se články v německém jazyce vydávány od roku 1990 v nakladatelství Silesiapress. V současné době se tiskne okolo 6 500 exemplářů, z toho se však vrací 20 až 30% zpět.\n\n\n"}
{"id": "526795", "url": "https://cs.wikipedia.org/wiki?curid=526795", "title": "Alois Pravoslav Trojan", "text": "Alois Pravoslav Trojan\n\nAlois Pravoslav Trojan (2. dubna 1815 Knovíz – 9. února 1893 Praha) byl český právník a politik, aktivní během revoluce roku 1848 i po obnovení ústavního života v roce 1861, poslanec Českého zemského sněmu a Říšské rady, od roku 1880 předseda mladočeské strany.\n\nPocházel z rodiny rolníka a mlynáře Václava Trojana (1780–1857). Studoval gymnázium ve Slaném a Praze, roku 1838 dokončil práva na Karlo-Ferdinandově univerzitě v Praze a nastoupil do státních služeb. Nejprve pracoval u magistrátu v Litoměřicích, spojeného s trestním soudem, a po složení soudcovských zkoušek u královské dvorní prokuratury v Praze. Tam se zapojil do českého kulturního života. Jeho přáteli byli například Karel Hynek Mácha, František Ladislav Rieger nebo Antonín Strobach.\n\nPracoval v Jednotě pro povzbuzení průmyslu v Čechách, kde spolu s ním působil například Jan Perner a kde spolu s Antonínem Strobachem a Františkem Ladislavem Riegrem reprezentovali etnickou českou menšinu. Pořádal sbírku na založení české průmyslové školy. Spolupořádal druhý český ples (1842) a byl jedním ze zakladatelů Měšťanské besedy (1845).\n\nV revolučním roce 1848 byl důležitým organizátorem schůze ve Svatováclavských lázních (11. března). Patřil tehdy spolu s Františkem Augustem Braunerem k hlavním mluvčím pražského měšťanstva. V samotný den schůze ve Svatováclavských lázních se ovšem Brauner ze zdravotních důvodů omluvil a Trojan tak byl tím, kdo veřejnosti prezentoval Braunerem stylizovaný návrh s požadavky na ústavní, státoprávní a národnostní svobody. Na základě námětů veřejnosti bylo rozhodnuto petici ještě podrobit dodatečnému doplnění, přičemž Trojan zasedl i ve zvoleném redakčním výboru (takzvaný Svatováclavský výbor), jenž se později stal trvalým orgánem.\n\n19. března 1848 odjel v rámci osmnáctičlenné české delegace do Vídně. Odpověď panovníka byla vstřícná, ale v státoprávních otázkách nezávazná. Po příjezdu do Prahy, kde se mezitím veřejné mínění radikalizovalo, proto Trojan a další předáci delegace čelili kritice od Braunera za údajně pasivní přístup. Brauner následně spoluredigoval nové znění petice, v níž akcentoval státoprávní požadavky. I nyní se Trojan zúčastnil cesty s deputací do Vídně. Jejím výsledkem byl první kabinetní list (císařský patent) z 8. dubna, který se z části zakládal na Trojanových návrzích. František Palacký mu v té době správně předpověděl, že vstoupí do českých dějin.\n\nTrojan se účastnil slovanského sjezdu v Praze ve dnech 2. až 12. června 1848. V atmosféře radikalizace a protirakouské agitace věcně navrhoval nutnost přípravy pro práci slovanských poslanců v utvářejícím se novém rakouském zákonodárném sboru Říšského sněmu. Ve volbách roku 1848 pak byl sám zvolen na rakouský ústavodárný Říšský sněm. Zastupoval volební obvod Velvary v Čechách. Uvádí se jako úředník komorní prokuratury. Patřil ke sněmovní pravici. Zapojil se významně do sněmovních debat, například do diskuzí konaných od srpna 1848 ohledně zrušení poddanství, kde předložil místo Braunera (opět dočasně nepřítomen jednání) obsáhlejší pozměňovací návrh. Jako jeden z hlavních českých politiků formoval postoj Čechů k vídeňské vládě, který byl zpočátku vstřícný. A Češi zůstávali na straně vlády i během nastupujícího podzimu, kdy vláda spustila vojenskou intervenci proti revolučním Uhersku. Trojan se tehdy účastnil řečnických soubojů s představiteli německorakouské liberální levice v čele s Ludwigem von Löhnerem a Aloisem Borroschem. Češi v této fázi na sněmu reprezentovali spíše konzervativní pravici a čelili kritice od radikálních demokratů za reakční přístup. Na svou obhajobu ale zdůrazňovala národnostně-emancipační charakter chorvatské revolty proti Maďarům. Na Říšském sněmu setrval i po jeho přestěhování do Kroměříže až do jeho následného rozpuštění.\n\nKromě členství v Národním výboru se v této době stal i čestným měšťanem Prahy. Roku 1849 byl pro účast na revoluci zatčen, ale zanedlouho jako nevinný propuštěn. Karel Havlíček Borovský ho na konci roku ocenil v \"Národních novinách\".\n\nV období Bachova neoabsolutismu nebyl přímo politicky aktivní. V prosinci roku 1856 byl jmenován notářem v Rakovníku a brzy se tam stal významnou osobností. Roku 1864 byl poprvé zvolen do městského zastupitelstva a nedlouho poté i do městské rady. Krátce nato byl zvolen také do okresního zastupitelstva a posléze se stal okresním starostou. V této funkci působil v letech 1868–1881 a zajistil vybudování okresní nemocnice, okresních silnic, podporoval reálku a angažoval se v mnoha hospodářských a kulturních spolcích. Podílel se i na odstraňování následků katastrofální povodně z 25. května 1872. V Rakovníku v letech 1867–1870 žila v Trojanově rodině Havlíčkova dcera Zdeňka.\n\nDo vysoké politiky se vrátil po roce 1860, kdy po otřesu vládního režimu kvůli prohrané druhé italské válce za nezávislost nastoupilo Rakousko opět na cestu ústavní, parlamentní vlády.\n\nV roce 1861 byl zvolen do Českého zemského sněmu za okresy Dobříš a Příbram. Zemský sněm ho následně zvolil poslancem Říšské rady (celostátní zákonodárný sbor, tehdy ještě nevolen přímo, ale tvořen delegáty jednotlivých zemských sněmů), kde reprezentoval kurii venkovských obcí, obvod Smíchov atd. V srpnu 1868 patřil mezi 81 signatářů Státoprávní deklarace českých poslanců, v níž česká politická reprezentace odmítla centralistické směřování státu a hájila české státní právo. Do Říšské rady byl zvolen i v roce 1867, ale kvůli politice pasivní rezistence, kterou tehdy praktikovala česká politická reprezentace z důvodů nesouhlasu s ústavním směřováním monarchie, mandát podobně jako ostatní čeští poslanci nepřevzal. Zánik jeho mandátu zemského a tudíž i říšského poslance byl ohlášen 26. září 1868. Analogicky postupoval po zvolení v roce 1871 (zvolen za kurii venkovských obcí v Čechách). Nedostavil se do sněmovny, proto jeho mandát 23. února 1872 byl prohlášen za zaniklý. Na zemském sněmu zasedal do roku 1871.\n\nV prvních přímých volbách do Říšské rady roku 1873 Trojan získal mandát poslance za kurii venkovských obcí, obvod Příbram, Hořovice, Rokycany atd. Z politických důvodů se zase nedostavil do sněmovny, čím byl jeho mandát prohlášen za zaniklý. Opakovaně pak byl do sněmovny volen a opakovaně odmítal nastoupit výkon funkce (v doplňovací volbě zvolen za kurii venkovských obcí v obvodu Smíchov, Zbraslav, Rakovník a následně za městskou kurii v obvodu Karlín). Dosud patřil Trojan k Národní straně, která sdružovala všechny české národně a státoprávně orientované měšťanské politiky. V této době ale již politika pasivní rezistence, kterou razil faktický vůdce této strany František Ladislav Rieger, čelila rostoucím pochybám. Nešlo ani tak o otázku účasti na Říšské radě, jejíž bojkot byl široce akceptován, ale o to, zda analogicky postupovat i v případě uplatňování mandátů na Českém zemském sněmu. 24. listopadu 1873 se konala společná schůze českých poslanců sněmu, na které Rieger prosadil totální bojkot i v případě zemského zákonodárného sboru. Jenže hlasování bylo poměrně těsné (47 : 35 hlasům) a druhého dne 28 poslanců vypracovalo samostatné prohlášení, kterým demonstrativně vrátili své mandáty voličům s odůvodněním, že rozhodnutím z předchozího dne tyto mandáty \"pozbyly svého účelu\" a že byly původně přijaty s úmyslem, aby \"skutečnou činností na sněmu přispěli svému národu\". Mezi těmito 28 nespokojenými poslanci byl i Trojan. Národní strana označila zmíněné politiky za rozkolníky. Historik Otto Urban tento moment považuje za počátek oficiálního zrodu nové politické strany, která se v krátce době ustavila jako Národní strana svobodomyslná, zvaná též \"mladočeská\", zatímco Národní strana představovala \"staročeský\" proud. V roce 1874 patřil Trojan mezi sedm mladočeských poslanců, kteří vstoupili na Český zemský sněm (setrval na něm pak až do smrti v roce 1893). Na podzim 1874 pak opětovně byl v doplňovacích volbách zvolen jako jeden ze tří mladočechů (kromě něj ještě Karel Sladkovský a Eduard Grégr) i na Říšskou radu, kde ovšem na rozdíl od českého sněmu mandát nevykonával, nicméně přednesl předtím radě samostatně mladočeské zdůvodnění neúčasti. V lednu 1875 byl pro absenci zbaven mandátu.\n\nZměna v české taktice nastala roku 1879, kdy se Češi (mladočeši i staročeši) aktivně zapojili do parlamentní práce a spolu se zástupci Poláků a německých konzervativců utvořili dlouhodobou provládní většinu (vláda Eduarda Taaffeho). V roce 1879 tedy Trojan odešel z Rakovníku, a převzal mandát poslance, který získal ve volbách do Říšské rady roku 1879 (kurie venkovských obcí, obvod Smíchov, Zbraslav, Unhošť).\n\nPo volbách v roce 1879 se na Říšské radě připojil k Českému klubu (jednotné parlamentní zastoupení, do kterého se sdružili staročeši, mladočeši, česká konzervativní šlechta a moravští národní poslanci). Předsedou klubu se stal Rieger. S 54 poslanci šlo o jednu z nejsilnějších sněmovních frakcí. Trojan zasedl v pětičlenném předsednictvu klubu. Formálním předsedou mladočechů byl tehdy ještě stále Karel Sladkovský, ale pro jeho nemoc již faktické vedení převzal Trojan. Oficiálně se předsedou strany stal v březnu 1880. Vláda sice Čechům hned zpočátku splnila některé požadavky (zejména přijala takzvaná Stremayrova jazyková nařízení, která zaváděla ve vnějším úředním styku češtinu jako plnohodnotný úřední jazyk), Trojan ale jménem mladočechů naléhal na rychlé splnění dalších požadavků. V této době přitom dočasně specifická mladočeská politika vymizela a obě větve českého národně-liberálního hnutí postupovaly podobně v rámci jednotného parlamentního Českého klubu. Trojan byl založením podle Otty Urbana \"staročechem mezi mladočechy a mladočechem mezi staročechy\" a na rozdíl od bratří Grégrů neměl tendence k radikálně demokratickému pojetí politiky (usiloval o zmírňování rozporů mezi oběma stranami, zakládal český státoprávní klub a po celou dobu byl jeho místopředsedou). Právě Eduard a Julius Grégrové byli v té době hlasitějšími kritiky některých aspektů provládní české politiky pod vedením Riegra. V roce 1883 ale sám Trojan figuroval ve významném sporu uvnitř české politické reprezentace, když jako jeden ze tří poslanců odmítal vládní návrh školské reformy. Ta jednak posilovala vliv církví na vzdělávací soustavu (šlo o zájem německých konzervativců coby hlavní koaliční síly) a navíc doporučovala výuku němčiny i na neněmeckojazyčných ústavech, aniž by analogicky prosazovala výuku češtiny nebo slovinštiny na jazykově německých školách. Když pak Říšská rada o předloze jednala, byl ovšem Trojan kvůli nemoci nepřítomen. Proti nakonec hlasoval jen jeden český koaliční poslanec, František Tilšer a zákon prošel.\n\nOpětovně byl do předlitavského parlamentu zvolen ve volbách do Říšské rady roku 1885 (kurie venkovských obcí, obvod Smíchov, Zbraslav). Jako člen parlamentního Českého klubu se uvádí i po volbách v roce 1885. Jednotná česká kandidátka tehdy zahrnovala jen několik málo mladočechů a Rieger naznačoval, že mladočešství jako samostatná politická síla je na cestě k zániku. Trojan sám byl tehdy hodnocen jako loajální člen Českého klubu. V následujících letech ale zejména bratři Grégrové oživili aktivní samostatnou mladočeskou agitaci. Trojan se v dubnu 1887 zúčastnil 4. sjezdu mladočeské strany, kde byla její činnost fakticky znovu aktivizována a kde byl nastolen ostřejší provládní kurz (roku 1888 ale Trojan odmítl přestoupit do samostatného poslaneckého klubu mladočechů a nadále hájil spíše \"jednotu v různosti\" obou proudů české politiky). Prestiží staročechů a Riegra tehdy otřásaly některé skandály jako takzvaná drobečková aféra (Riegrův údajný výrok o tom, že „\"Když se nám nepodařilo vymoci svá práva jedním rázem, pasivním odporem, musíme je nyní sbírati po drobtech, a kdybychom ty drobty sbírati měli pod stolem\".“) a hlavně punktace, tedy česko-německé usmiřovací rozhovory z roku 1890. Právě během punktací se mladočeši zviditelnili ostrým nesouhlasem s údajně pro Čechy nevýhodnou dohodou, jíž dojednal Rieger. Trojan tehdy zpočátku setrvával loajálně v převážně staročeském parlamentním klubu. Teprve koncem roku 1890 se sblížil s mladočeskou opozicí a fakticky podruhé vstoupil do mladočeské strany. Tehdy se definitivně postavil proti svému dlouholetému příteli Riegrovi.\n\nVe volbách do Říšské rady roku 1891 byl za mladočechy zvolen do vídeňského parlamentu. Šlo přitom o volby, v nichž mladočeši drtivým způsobem porazili dosavadní staročeskou honoraci. Trojan byl zvolen za městskou kurii v obvodě Praha-Nové Město, kde jeho protikandidátem byl sám předseda staročeské strany František Ladislav Rieger. Trojanova výhra tak symbolicky dokládala rozvrat staročeských pozic. Historik Otto Urban ovšem podotýká, že \"mladočech\" Trojan byl paradoxně o tři roky starší nez Rieger. Větší roli v české politice již tehdy nehrál. Ve vídeňském parlamentu zasedal Trojan až do své smrti roku 1893. Pak ho nahradil v poslanecké lavici Václav Šamánek.\nTrojan se účastnil většiny českých národních iniciativ. Navenek prosazoval práva českého království a jazyka, doma kulturu a vzdělanost jako nezbytné předpoklady. V nekrologu z roku 1893 je uváděno, že usiloval o občanskou svobodu, rovnost a pokrok, prosazoval založení české univerzity (tj. rozdělení Karlo-Ferdinandovy university na českou a německou část) a byl jednatelem Sboru pro vystavění Národního divadla. Působil v Národní jednotě severočeské, která prosazovala práva české menšiny v německy mluvících oblastech, a byl jedním z ředitelů Hypoteční banky Království českého. V prosinci 1887 získal řád železné koruny III. třídy jako nejstarší člen pražské notářské komory a za zásluhy v právní oblasti. V říšské radě i českém sněmu využíval své znalosti práva a venkovského života. Byl autorem řady právních článků v časopisech. Samostatně vydal \"Zákon o sýpkach obecných a fondech peněžných k nim příslušících v Království českém\".\n\nPohřben je na Vyšehradském hřbitově. Současníci, včetně politických odpůrců, mu po smrti vyslovili úctu. Vedle konkrétních zásluh připomněli i jeho lidumilnost a skromnost.\n\n\n\n"}
{"id": "526797", "url": "https://cs.wikipedia.org/wiki?curid=526797", "title": "Achuzat Barak", "text": "Achuzat Barak\n\nAchuzat Barak ( אֲחֻזַּת בָּרָק, Ahuzat Barak, v oficiálním seznamu sídel Ahuzzat Baraq) je vesnice typu společná osada (\"jišuv kehilati\") v Izraeli, v Severním distriktu, v Oblastní radě Jizre'elské údolí.\n\nLeží v nadmořské výšce 164 metrů v Galileji, na okraji Jizre'elského údolí respektive jeho podčásti nazývané údolí Bik'at Ksulot), nedaleko severního úpatí masivu Giv'at ha-More, v oblasti s intenzivním zemědělstvím. Z Giv'at ha-More sem stéká vádí Nachal Adašim, jižně od vesnice je to vádí Nachal Tevet.\n\nVesnice se nachází cca 5 kilometrů severovýchodně od centra města Afula, ale jen 1 kilometr od okraje předměstí Afuly - Afula ha-Ce'jra, a je tedy součástí aglomerace Afuly. Obec leží cca 82 kilometrů severovýchodně od centra Tel Avivu a cca 38 kilometrů jihovýchodně od centra Haify. Achuzat Barak obývají Židé, přičemž osídlení v tomto regionu je ryze židovské. Pouze na svazích Giv'at ha-More východně odtud leží několik vesnic, které obývají izraelští Arabové (ad-Dachi nebo Nejn)\n\nAchuzat Barak je na dopravní síť napojen pomocí dálnice číslo 65.\n\nAchuzat Barak byl založen v roce 1998. Pojmenován je podle biblického Baraka. Leží na místě, kde se ve 30. letech 20. století rozkládal dočasně kibuc Machane Jisra'el (מחנה ישראל). Nynější osada byla založena jako plánovité rezidenční sídlo využívající blízkosti Afuly. Výstavba zde začala roku 1996 a o dva roky později se sem stěhovaly první rodiny. Šlo o ryze soukromou investici. Územní plán počítá s výhledovou kapacitou 700 rodin. V letech 2002-2003 obec přijala desítky židovských přistěhovalců z Argentiny.\n\nV obci fungují zařízení předškolní péče o děti. Základní škola je v kibucu Ginegar. Je tu k dispozici obchod, synagoga, společenské centrum, knihovna a sportovní areály.\n\nObyvatelstvo Achuzat Barak je sekulární. Podle údajů z roku 2014 tvořili naprostou většinu obyvatel v Achuzat Barak Židé - cca 2000 osob (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství, cca 2100 osob).\n\nJde o menší sídlo vesnického typu s rychle rostoucí populací. K 31. prosinci 2014 zde žilo 2098 lidí. Během roku 2014 populace stoupla o 3,5 %.\n\n\n"}
{"id": "526799", "url": "https://cs.wikipedia.org/wiki?curid=526799", "title": "Elektrická dráha", "text": "Elektrická dráha\n\nElektrická dráha je nejčastěji označení pro kolejové dráhy poháněné elektřinou z trakčního vedení. Viz:\n"}
{"id": "526800", "url": "https://cs.wikipedia.org/wiki?curid=526800", "title": "Halové mistrovství České republiky v atletice 2010", "text": "Halové mistrovství České republiky v atletice 2010\n\nHalové mistrovství ČR v atletice 2010 se uskutečnilo ve dnech 27. února - 28. února 2010 v hale Otakara Jandery v pražské Stromovce. Pro české atlety znamenal domácí šampionát poslední možnost, jak splnit limit na halové MS do katarského Dauhá. \n\n\n"}
{"id": "526810", "url": "https://cs.wikipedia.org/wiki?curid=526810", "title": "Lakhnaú", "text": "Lakhnaú\n\nLakhnaú (anglicky Lucknow, v hindštině लखनऊ, v jazyce urdu لکھنؤ) je hlavní město indického státu Uttarpradéš, také přezdívané město navábů či Zlaté město Východu. Má asi 2,8 milionu obyvatel, nachází se v nadmořské výšce 123 metrů a má rozlohu 2528 km. Charakteristickým rysem města jsou krásné zahrady.\n\n"}
{"id": "526812", "url": "https://cs.wikipedia.org/wiki?curid=526812", "title": "Jordán (Třebíč)", "text": "Jordán (Třebíč)\n\nJordán je bývalý vodovodní rybník v Třebíči. Rybník se nacházel v prostoru parčíku na Masarykově náměstí u třebíčského gymnázia a sloužil k napájení bývalého městského příkopu u městských hradeb. Pozůstatky vodního příkopu se dají nalézt v prostorách nedaleko zbytků třebíčských hradeb podél ulice Bedřicha Václavka. V roce 1519 byl v domcích u rybníku zřízen městský špitál.\n\n"}
{"id": "526816", "url": "https://cs.wikipedia.org/wiki?curid=526816", "title": "Seznam olympijských medailistů v severské kombinaci", "text": "Seznam olympijských medailistů v severské kombinaci\n\nSeverská kombinace se objevila už na prvních zimních olympijských hrách v roce 1924 v Chamonix, ale jen s jednou disciplínou a to individuálním závodem jednotlivců. Ten se tehdy skládal z jednoho skoku na středním můstku a 18 kilometrového běhu na lyžích. Do ZOH 1984 se pořadí určovalo podle dané bodové tabulky. Od roku 1988 se po skoku na lyžích vybíhavalo na běžeckou trať s časovým odstupem na vítěze skokanské části (stíhací závod). Kdo nakonec doběhne do cíle běžecké trati jako první stane se celkovým vítězem. V roce 1988 se do programu ZOH dostal závod družstev a v roce 2002 také sprint.\n\n\n\n\n\n"}
{"id": "526818", "url": "https://cs.wikipedia.org/wiki?curid=526818", "title": "Sychrov (zámek)", "text": "Sychrov (zámek)\n\nZámek Sychrov se nachází ve stejnojmenné obci v Libereckém kraji, 16 km jižně od Liberce a 6 km severozápadně od Turnova. Jedná se o státní zámek zpřístupněný veřejnosti od roku 1950; jeho správu zajišťuje Národní památkový ústav. Zámecký komplex je unikátním příkladem novogotického šlechtického sídla druhé poloviny 19. století. Krom zámecké budovy s původním mobiliářem k areálu zámku patří i rozsáhlý zámecký park. Zámek je od roku 1995 národní kulturní památkou.\n\nNa místě dnešního zámku stávala původně pozdně gotická tvrz, zničená v průběhu třicetileté války.\nV letech 1690–1693 si na jejím místě tehdejší majitelé Sychrova Lamottové z Frintropu postavili dvoupatrový barokní zámek. V roce 1820 koupila sychrovský zámek původem francouzská knížecí rodina Rohanů a Sychrov se stal jedním z jejích hlavních sídel. Protože však starý barokní zámek nesplňoval nároky Rohanů na reprezentaci a pohodlné bydlení, nechal jej kníže Karel Alain Gabriel Rohan ve 20. letech 19. století rozšířit ve stylu pozdního klasicismu. Kníže Kamil Filip Josef Idesbald Rohan pak v letech 1847–1862 provedl rozsáhlou přestavbu zámeckých budov ve stylu romantické gotiky, vzápětí byly novogoticky upraveny i veškeré zámecké interiéry.\n\nVe 2. polovině 19. století, v době knížete Kamila, vášnivého botanika, se těšil přízni přilehlý zámecký park.\n\nPoslední majitel z rodu Rohanů, Alain Rohan, ve 30. letech 20. stol. přijal německé občanství. Po druhé světové válce byl majetek Rohanů konfiskován československým státem na základě dekretu č. 12/1945 Sb. Od roku 1950 byl zámek postupně zpřístupňován veřejnosti.\n\nNařízením vlády č. 262/1995 Sb. ze dne 16. srpna 1995 byl zámek prohlášen národní kulturní památkou České republiky.\n\nBarokní zámek byl vybudován v letech 1690 až 1693. Jednalo se o jednoduchou budovu, jejíž zdi jsou dodnes zachovány v parkovém křídle zámku. K ní byly během několika stavebních úprav v 19. století přistavěny další stavby, které vytvořily čestný dvůr a zámecké nádvoří.\n\nPrvní významná rekonstrukce zámku proběhla v první půli 30. let 19. století v empírovém stylu. V letech 1847 až 1862 následovala rozsáhlejší, romantická novogotická přestavba podle plánů Josefa Pruvota, jež dala zámku jeho dnešní podobu. Neopakovatelný ráz vtiskl Sychrovu řezbář Petr Bušek, který během řady let zhotovil ve své dílně dřevěné obložení stěn a stropů řady zámeckých salónů stejně jako téměř veškerý nábytek.\n\nVe 20. letech 20. století došlo k modernizaci ve stylu funkcionalismu, při kterém bylo odstraněno mnoho ze zastarale zdobného vybavení. Byly odstraněny některé Buškovy řezby z interiérů a z exteriérů novogotické arkýře. V této době bylo také odstraněno omítané zdivo na věžích a nahrazeno lomovým zdivem. Rekonstrukce, které započaly v 90. letech, směřují k navrácení podoby zámku z druhé poloviny 19. století.\n\nV roce 1998 měl Sychrov po zámku Konopiště druhý největší sbírkový fond v Česku zahrnující 48 750 evidovaných předmětů, které byly jak z původního vybavení, tak ze svozů (Sychrov byl po zestátnění velkým skladem svozů, kam se dostalo v 50. letech na 90 000 kusů mobiliáře, který byl z větší části následně opět rozvezen a v 90. letech částečně vrácen v restitucích). Vedle toho zde bylo v roce 1998 evidováno 7 209 knih. Ovšem naopak vedle svozů byly nejcennější předměty ze zámku odvezeny. Jednalo se například o Rohanské hodinky, iluminovaný rukopis hodinek ze začátku 15. století do Národní knihovny v Praze a kolekci rohanských miniaturních portrétů má dnes Národní galerie v Praze, jednotlivé příklady italského a nizozemského malířství získala Oblastní galerie v Liberci, dále důležité písemnosti byly převezeny do Státního oblastního archivu v Litoměřicích.\n\nZe zbývajících obrazů je důležitá zejména kolekce francouzské portrétní malby, tzv. Rohanská portrétní galerie. Jedná se o největší sbírku francouzského portrétního malířství ve střední Evropě. Čítá přesně 243 portrétů členů rohanského rodu, spřízněných rodů i členů francouzské královské dynastie Bourbonů (včetně portrétů králů Ludvíka III., Ludvíka XIV. a Ludvíka XV.). Zejména cenný je \"Jezdecký portrét Ludvíka XIV. při přechodu přes Rýn\" od Charlese Le Bruna a dílenská malba portrétu stejného krále od Hyacinthe Rigauda, zajímavý hlavně svým osudem je portrét Marie de Rohan (okruh Henriho Gascara), který se po čase vrátil v roce 2011 na Sychrov. Tyto francouzské importy byly v 60. a 70. letech restaurovány Karlem Javůrkem, který zároveň rozšířil portrétní galerii o několik fiktivních podobizen. O doplnění se postarali i další autoři, zejména čeští (Jan Brandeis, Josef Vojtěch Hellich, F. Mašek), ale i vídeňští a další.\n\nZ dalších obrazů sychrovských sbírek je třeba zmínit dvě nejstarší italské desky z 14. (Trůnící madona s anděly, sv. Petrem a Pavlem) a 16. století (Sv. Rodina se sv. Kateřinou). Velkoryse jsou zde zastoupena díla malířů 19. století (Ferdinand Engelmüller, Hugo Charlemont, Julius Mařák, Hugo Ullik a dalších).\n\nZe sochařských děl zde jsou zastoupeny jak importy, nejvýznamnější mramorová busta Markéty Habsburské ze 16. století, dále zde jsou dřevěné sochy ze svozů. Tuto sbírku doplnil Emanuel Max sochami Henriho II. de Rohan a Godefroye z Bouillonu.\n\nNachází se zde i sbírka leptaného a malovaného českého skla 18. a 19. století, včetně severočeského skla obsahujícího invence od Friedricha Egermanna. Podobně i sbírka českého a v nových odlitcích i míšeňského porcelánu.\n\nZa zmínku stojí také stojí mobiliář z velké části vytvořený Petrem Buškem na zakázku podle předloh Augusta Pugina a Georga Gottloba Ungewittera, ovšem jsou zde i starší kusy empirové, novoklasicistní a barokní.\n\nV porohanské době rozšířili sbírky svozy, zejména to byly konfiskáty ze severočeských zámku, jako Lázně Bělohrad (merveldtské portréty), Kopidlno (schlickovská a waldsteinská galerie), Malá Skála (Aerenthalové), případně Maršov. Ve speciální místnosti je umístěna stálá expozice pozůstalosti zlatníka a klenotníka Františka Khynla v majetku státu.\n\nZámecký park, který se dodnes dochoval v rozloze 23 ha je vytvořen v anglickém duchu. Park vznikl zejména zásluhou knížete Kamila, za pomoci zahradníků Vincenta Zakouřila a poté Vojtěcha Maška a stavitele Josefa Pruvota, který navrhoval zahradní architekturu. Výraznější přestavby zahrady proběhly ještě za Kamilova předchůdce Karla Alaina ve stylu klasicistním a některé prvky této přestavby se zachovaly doposud.\n\nPark je rozložen na třech osách vycházejících ze zámku, tato kompozice přetrvávající od klasicistní přestavby se nazývá \"patte d’oie\" (husí nožka). Hlavní centrální osa je průhledová a zakončena stavbou oranžérie, druhá osa (z pohledu od zámku pravá) je zároveň příjezdová cesta lemována alejí pyramidálních dubů, která pokračuje lipovou alejí (známou jako Rohanka) do volné krajiny s průhledem na jenišovický kostel sv. Jiří. Levá severovýchodní osa prochází romantickou zříceninou nazývanou Arthurův hrad postavený někdy v první polovině 19. století, odkud se otevírá pohled na louky mohelského údolí.\n\nOranžérie je nejvýraznější dominantou parku, která vytváří kompoziční protiváhu zámku. Stavbu první oranžérie zahájil kníže Karel Alain v roce 1831 a pokračovala do roku 1835. Rozšířena byla v roce 1852 podle Pruvotova návrhu. Jedná se stylem o poněkud vybočující budovu postavenou v novorenesančním podobě. Před průčelím do parku se táhne arkádová chodba, vstup je možné po třech kruhových schodištích vedoucí do tří portiků. Oranžérie sloužila také jako květinová galérie, letní zámeček a konaly se zde různé společenské akce. Po Kamilově smrti oranžérie chátrala. Rekonstruovaná byla v letech 2009–2011.\n\nMezi další stavby v parku patří vyhlídka korunního prince Rudolfa, umístěná na severním okraji parku, který spadá do mohelského údolí, čímž se odkrývá průhled až k Ještědu a Jizerským horám. Vedle oranžérie stojí vodárenská věž z roku 1891. V parku jsou také dva objektu navozující rustikální atmosféru, dřevěná chaloupka ve švýcarském stylu, tzv. \"Bauernhaus\" a holubník. Dále zde je pět bazénů a čínské jezírko s mostkem.\nMimo areál parku vymezený litinovým plotem, nicméně kompozičně do parku včleněný, stojí Arturův hrad (někdy také uváděna jako Artušův hrad, či Alte Burg) v podobě romantické zříceniny, respektive slavnostní brány na cestě k Radostínu. Podzemní chodba patřící k tomuto hradu patřila k oblíbeným atrakcím parku.\n\nDíky hlubokému zájmu knížete Kamila o botaniku a dendrologii podařilo se za jeho vlády vybavit řadou vzácných a zajímavých dřevin i rostlin. Mimo jiné se zde nalézá unikátní červenolistý buk Rohanův (\"Fagus silvatica Rohani\") vyšlechtěný přímo na Sychrově, z dřevin zde dále roste například platan východní, jinan dvoulaločný, záznamy z doby největší slávy dokonce uvádí až 1872 druhů a odrůd. V mnohem menší míře se dochovalo rostlinstvo Rohanem pěstěné, které bylo často na pěstování v sychrovských podmínkách nákladné. Pěstovalo se jak ve sklenících, tak oranžérii, záznamy uvádí 1119 druhů a odrůd.\n\nSe sychrovským zámkem je spojen i český hudební skladatel Antonín Dvořák, který zámek a přilehlou obec navštívil sedmkrát. Dojížděl sem za svým dlouholetým přítelem, sychrovským správcem Aloisem Göbelem. Krása zámeckého parku, kde se často procházel, jej inspirovala k napsání řady skladeb, např. houslový koncert a moll, opus 53.\n\nZámek v září 1834 navštívil dokonce i bývalý francouzský král Karel X. s doprovodem. (Přítomni byl mimochodem i Joachim Barrande a Marie Terezie Bourbonská, vévodkyně z Angoulême, dcera francouzské královny Marie Antoinetty).\n\nV druhé polovině 19. století se Sychrov těšil několikrát z návštěvy členů vládnoucí habsburské dynastie. 1. listopadu 1866 navštívil zámek František Josef I. Na jeho počest byla podle něho nazvána cesta skrz oboru do Radostína a později na této cestě byla postavena malá žulová pyramida. 10. července 1871 poté navštívil zámek korunní princ Rudolf, na počest této návštěvy byla nazvána Vyhlídka korunního prince Rudolfa, která se nachází v parku. Později, 10. září 1875, také navštívila arcivévodkyně Marie Terezie a arcivévoda Carl Ludwig, data všech těchto návštěv byla umístěna na pyramidu. Desky s těmito údaji posléze zmizely, ale byly obnoveny v roce 2008 v rámci vytvoření naučné stezky Lesní putování s Kamilem Rohanem.\n\nV současnosti se prostory zámku a zejména parku využívají vedle klasické expozice ke konání dalších periodických i jednorázových akcí. Ještě za dob Rohanů poskytoval Sychrov svému okolí určité kulturní obohacení, byl zde slaven zejména svátek Božího Těla, kdy bylo i prostému obyvatelstvu povoleno vstoupit do parku, ovšem po konfiskaci se svátek přestal slavit, jako pevnější se ukázalo slavení pouti k sychrovské kapli.\n\nPozdější je tradice hudebního festivalu Dvořákův Sychrov a Turnov pořádaného od roku 1951. K zhuštění doprovodných akcí ale začalo docházet v 90. letech, kdy se na Sychrově například v roce 1995 konalo sympozium \"Romantický historismus: Novogotika\" a v roce 1998 zde měla svoji českou premiéru opera \"Maria di Rohan\" italského romantického skladatele Gaetana Donizetti. Každoročně se tu od roku 2001 konají skotské hry, které jsou součástí sítě podobných akcí po celém světě přibližující skotskou kulturu. Od roku 2009 si buduje pozici nová hudební akce, tzv. letní koncerty, na kterých má každý rok vystoupit světový interpret (do roku 2011 to byly Blackmore's Night, Sinéad O'Connor a Apocalyptica).\n\n\n"}
{"id": "526819", "url": "https://cs.wikipedia.org/wiki?curid=526819", "title": "Václav Vilém Štech", "text": "Václav Vilém Štech\n\nVáclav Vilém Štech (31. března 1885, Slaný – 24. června 1974, Praha) byl český historik umění, teoretik, kritik a publicista, profesor Akademie výtvarných umění v Praze.\n\nByl synem spisovatele a dramatika Václava Štecha. Po maturitě na pražském gymnáziu studoval v letech 1904–1910 dějiny umění (prof. B. Matějka), historii (prof. J. Pekař, J. Šusta) a estetiku (prof. O. Hostinský) na Filozofické fakultě Univerzity Karlovy. Studia ukončil obhajobou rigorózní práce roku 1910. Roku 1912 pokračoval ve studiu na Humboldtově univerzitě v Berlíně a na Sorbonně v Paříži. Od roku 1904 byl členem Klubu Za starou Prahu.\n\nV letech 1910–1918 byl odborným asistentem ředitele Muzea hlavního města Prahy. Roku 1918 byl členem čs. delegace na mírové konferenci v paříži a pak do roku 1924 působil jako ministerský tajemník na Ministerstvu školství a národní osvěty v referátu péče o současné umění. V letech 1916–1924 byl také redaktorem edice Umělecké památky nakladatelství F. Topič.\n\nV letech 1924–1930 přednášel nauku o slohu na uměleckoprůmyslové škole v Praze, roku 1927 se habilitoval jako docent. Od roku 1930 do roku 1939 působil jako mimořádný profesor dějin umění AVU. V letech 1931–1934 byl redaktorem edice Umění v obrazech.\n\nNa počátku války byl zatčen a do roku 1942 vězněn v koncentračním táboře Buchenwald.\n\nOd roku 1945 byl řádným profesorem dějin umění na AVU v Praze a profesorem ČVUT. Spolupracoval s Českým rozhlasem od počátku jeho vysílání a připravoval populárně naučné programy v České televizi (Procházky Prahou v 60. letech).\n\n\nZabýval se teoretickými otázkami uměleckého slohu a všemi obdobími dějin českého umění. Publikoval články v časopisech i souborné publikace zejména o svých současnících (Gutfreund, Myslbek, Aleš, Kuba, V. Beneš, A. Slavíček Španiel, Kosárek, Navrátil, ad.). Věnoval se Obrazárně Pražského hradu a Moderní galerii a publikoval průvodce historickými sídly (Praha, Bechyně, Červený Kameň). Dalšími oblastmi jeho zájmu byla italská renesance a díla Michelangela Buonarroti, Rembrandta, Piero della Francesca, český barok M. B. Brauna a rodiny Brokofů. Články v časopisech publikoval také pod pseudonymy Jan Hoch, Karel Novák, Karel Sylvester, Karel Zahora nebo Václav Prokop.\n\nDle vzpomínek Štechova asistenta F. Dvořáka V. V. Štech neuznával malíře J. Čapka a Emila Fillu. O jejich obrazech prohlašoval, že nejsou žádným uměním.\n\n\n"}
{"id": "526833", "url": "https://cs.wikipedia.org/wiki?curid=526833", "title": "Nohama na zemi", "text": "Nohama na zemi\n\nNohama na zemi je název druhého alba popové kapely Lunetic. Album bylo vydáno v roce 1999 v České republice a na Slovensku pod značkou Universal Music Group.\n\nPo úspěšném prodeji, byla ve stejném roce vydána také reedice alba pod názvem Nohama na zemi - Edice 2000.\n\nKe konci roku 1999 bylo album znovu vydáno pod názvem Nohama na zemi - Edice 2000.\n\nAlbum obsahuje 11 původních písní a 5 nových.\n\n\n"}
{"id": "526835", "url": "https://cs.wikipedia.org/wiki?curid=526835", "title": "Gaetano Mosca", "text": "Gaetano Mosca\n\nGaetano Mosca (1. dubna 1858 – 8. listopadu 1941) byl italský politický vědec, žurnalista a byrokrat. Je mu přikládáno rozvinutí teorie elitářství a doktríny politické třídy a je jedním ze tří zakládajících členů tzv. italské školy elitářství (spolu s Vilfredo Paretem a Robertem Michelsem).\n\nNarodil se 1. dubna 1858 v Palermu na Sicílii, jež byla o 3 roky později připojena k nově vzniklému Italskému království. \n\nV roce 1881 vystudoval práva na univerzitě v Palermu, v roce 1887 se přestěhoval do Říma a stal se editorem komory zástupců Itálie (\"Camera dei Deputati\"). Příležitostně učil jak v Palermu tak v Římě. V roce 1896 se Mosca stal předsedou ústavního práva na univerzitě v Turíně a tuto pozici držel až do roku 1924, kdy se trvale usadil v Římě, aby na stejné místo na univerzitě v Římě. Současně Mosca zastával několik jiných akademických pozic během svého života.\n\nBěhem své kariéry Mosca též pracoval jako politický novinář pro listy \"Corriere della Sera\" v Milánu (od roku 1901) a \"La tribuna\" v Římě (mezi lety 1911 až 1921).\n\nV roce 1909 byl Mosca zvolen do komory zástupců Itálie. Během toho času sloužil jako podtajemník pro kolonie mezi lety 1914 až 1916. V komorě zástupců Itálie sloužil až do roku 1919; poté byl nominován na místo doživotního senátora v Italském království a tuto funkci zastával až do roku 1926. Během fašistické diktatury se Mosca z politického života stáhl a věnoval se učení.\n\nZemřel 8. listopadu 1941 v Římě.\n\nMosca je nicméně nejznámější za svou práci politické teorie:\n\nMoscův vytrvalý přínos politické vědě je pozorování toho, že vše kromě nejprimitivnějších společností vládly prostřednictvím početní minority. Minoritou nazval politickou třídu. Přestože jeho teorie je správně charakterizovaná jako elitistická, její podstata se ale dalece liší od \"The Power Elite\" („Mocenská elita“) od C. Wrighta Millse. Na rozdíl od Millse a pozdějších sociologů chce Mosca vyvinout univerzální teorii politické společnosti a jeho obecnější teorie \"politické třídy\" tento cíl reflektují.\n\nMosca definoval moderní elity v pojmu jejich nadřazených organizačních dovedností. Tyto organizační dovednosti byly obzvláště nápomocny získání politické moci v moderní byrokratické společnosti. Nicméně, Moscova teorie byla liberálnější než např. elitářská teorie Paretova, neboť v Moscově pojetí nejsou elity přirozeně dědičné a lidé ze všech tříd společnosti se teoreticky mohou elitou stát. Též se upínal na koncept „oběhu elit“, který je dialektickou teorií neustálé soutěže mezi elitou, kdy jedna elitní skupina opakovaně nahrazuje druhou v průběhu času.\n\n"}
{"id": "526839", "url": "https://cs.wikipedia.org/wiki?curid=526839", "title": "Monterrey Open 2010", "text": "Monterrey Open 2010\n\nTenisový turnaj WTA Monterrey Open 2010 se konal ve dnech 1. - 7. března v mexickém Monterrey venku na kurtech s tvrdým povrchem. Turnaj patřil do kategorie WTA International Tournaments a byl součástí WTA Tour 2010. Odměny činily 220 000 USD.\n\n\n"}
{"id": "526846", "url": "https://cs.wikipedia.org/wiki?curid=526846", "title": "Revolver Revue", "text": "Revolver Revue\n\nRevolver Revue je český čtvrtletně vydávaný kulturní časopis založený v roce 1985 pod názvem \"Jednou nohou\". Od roku 1986 vychází pod svým současným jménem. Pod značkou časopisu jako \"Edice Revolver Revue\" vycházejí od roku 1988 také knihy.\n\nČasopis založili příslušníci mladé generace undergroundu Viktor Karlík, Jáchym Topol a Ivan Lamper v jednom z center disentu 80. let 20. století, v bytě Němcových v Ječné ulici v Praze. Do časopisu přispívali také Václav Havel, Zbyněk Hejda, Vít Kremlička, Alexandr Vondra, Petr Placák, J. H. Krchovský.\n\nV 80. letech byl časopis distribuován ilegálně. Od roku 1995 vycházel deset let časopis Kritická Příloha Revolver Revue.\n\nPro časopis je typická velmi kvalitní grafická úprava (i v jeho počátcích, zvláště v porovnání se samizdatem) a tvrdá a nesmířlivá kritika uměleckých děl, včetně děl autorů z kruhů blízkých redakci, dokonce i redakce samé. V poslední době se \"Revolver Revue\" zaměřuje na monotematické bloky, podobně jako \"Labyrint revue\".\n\nPrvní číslo revue vyšlo v roce 1985 v nákladu 50 kusů. V roce 1989, těsně před převratem, se náklad pohyboval okolo 500 výtisků. V roce 2015 byl náklad okolo 1000 výtisků.\n\nV současnosti je časopis čtvrtletníkem a vydává ho Společnost pro Revolver Revue, redakci tvoří Terezie Pokorná (šéfredaktorka), Viktor Karlík, Marek Vajchr a Edita Onuferová.\n\nV samizdatové éře časopisu vzniká Cena Revolver Revue, do roku 1989 udělená hudebníkovi Tonymu Ducháčkovi, spisovateli Janu Novákovi a básníkům Zbyňku Hejdovi a Ivanu M. Jirousovi.\n\n"}
{"id": "526847", "url": "https://cs.wikipedia.org/wiki?curid=526847", "title": "Justin Bieber", "text": "Justin Bieber\n\nJustin Drew Bieber (* 1. března 1994 London, Ontario, Kanada) je kanadský pop/R&B zpěvák, kterého uvedl ve známost internetový videoportál YouTube. Na tomto portálu byl objeven svým aktuálním manažerem Scooterem Braunem. Poté odletěl do Atlanty za R&B zpěvákem a textařem Usherem. Zanedlouho podepsal nahrávací smlouvu s Island Records.\n\nBylo mu 12 let, když si poprvé zkusil účast na pěvecké soutěži ve Stratfordu, kde získal druhé místo. Umí hrát na kytaru, klavír, bicí a trubku. Jeho matka začala nahrávat videa svého syna na YouTube, aby rodině a svým blízkým umožnila zhlédnutí různých coververzí, např. od umělců jako je Stevie Wonder, Michael Jackson, Chris Brown a podobně. Netrvalo to dlouho a brzy se mu ozvala společnost Rapid Discovery Media, která mu nabídla pomoc s účetnictvím, střihem a produkcí jeho videí na MySpace a YouTube.\n\nKe konci roku 2009 vydal svoji první studiovou nahrávku nazvanou \"My World\" (jedná se pouze o EP). Pilotní singl z alba je song \"One Time\". Tato píseň byla velice úspěšná, dostala se na 12. místo v Canadian Hot 100 a na 17. místo na Billboardu Hot 100. Získala také platinové ocenění jak v Kanadě, tak i v USA. Deska rovněž obsahuje ještě jeden singl a dvě písně určené pro iTunes. Album \"My World\" se úspěšně prodávalo a stalo se v USA platinové (1 000 000+). V roce 2011 byl vydán 3D film Justin Bieber: Never Say Never a vyšlo jeho druhé studiové album \"Under the Misletoe\", které debutovala na prvním místě v žebříčku Billboard 200. Jeho třetí album \"Believe\" vyšlo v roce 2012 a s ním singl „Boyfriend“. Jeho čtvrté album \"Purpose\" bylo vydáno v roce 2015 a s ním tři singly, které se umístily na prvním místě „What Do You Mean“, „Sorry“ a „Love Yourself“. Od alba \"Purpose\" nevydal žádné album, ale spolupracoval na několika úspěšných kolaboracích „Cold Water“, „Let Me Love You“, „Despacito (Remix)“, „I'm the One“, „I Don't Care“, a „10,000 Hours“\n\nZa svojí kariéru získal několik oceněních včetně ceny American Music Awards v kategorii umělec roku (2010, 2012), cenu Grammy za nejlepší taneční nahrávku za píseň „Where Are Ü Now““ a Latinskou cenu Grammy. V roce 2016 se stal prvním umělcem, jehož video vidělo přes 10 milionů diváků na Vevu.\n\nPo několika skandálech a problémech se zákonem (drogy, řízení pod jejich vlivem, aj.) vznikla v roce 2014 na stránkách americké vlády petice za vyhoštění Justina Biebera z USA, která ale byla zamítnuta.\n\n\n\nSvoji autobiografii vydal v knižní podobě – název nese \"My Story: First Step 2 Forever\" (česky \"Můj příběh: První krok k nesmrtelnosti\"). V České republice vyšla tato kniha v roce 2012.\n\nRoku 2011 byl natočen s 3D technologií dokumentární/koncertní film s názvem \"\". Vydělal téměř sto milionů amerických dolarů, čím se stal jedním z nejprodávanějších koncertních filmů současnosti. Na něj v roce 2013 navázal snímek \"Justin Bieber's Believe\".\n"}
{"id": "526849", "url": "https://cs.wikipedia.org/wiki?curid=526849", "title": "Kareta obrovská", "text": "Kareta obrovská\n\nKareta obrovská (\"Chelonia mydas\") je druh velkých mořských želv z čeledi karetovitých.\n\nKareta obrovská obývá víceméně všechna moře v tropickém a subtropickém pásu a také některá moře v mírném pásu. V dospělosti jsou jejími jedinými nepřáteli větší druhy žraloků (zejména žralok tygří) a člověk.\n\nKarety obrovské putují tisíce kilometrů za potravou a rozmnožováním. Samice kladou vejce do písku na chráněné pláže. Samice pro vejce vyhrabe díry, do které je naklade. Vejce i mláďata, která se z nich později líhnou, jsou oblíbenou a snadno získanou potravou pro spoustu živočichů. O mláďata se nikdo nestará a pravděpodobně se dospělosti dožije pouze každá stá kareta obrovská. Karety jsou dokonale přizpůsobené životu v moři a poté, co se dostanou do vody se na souš vracejí pouze samice naklást vejce. Samice se vracejí na stejnou pláž, kde se kdysi vylíhly. Mláďata se živí hlavně masitou potravou, zatímco dospělci preferují rostlinnou potravu.\n\nKareta obrovská je coby ohrožený druh chráněna – je například na seznamu Úmluvy o mezinárodním obchodu s ohroženými druhy volně žijících živočichů a rostlin. Lidé jí ovšem škodí i neúmyslně, ať už skrze znečištění, nebo například při rybolovu, kdy často uvízne v síti s rybami. Želví mláďata jsou navíc ohrožována i některými zvířaty, například mořskými savci a kraby. Vejce klade do písku, aby byla lépe chráněna před predátory.\n\n"}
{"id": "526850", "url": "https://cs.wikipedia.org/wiki?curid=526850", "title": "Nočník", "text": "Nočník\n\nNočník je přenosná nádoba určená k zachycení lidské moči a výkalů. Tradičně býval schován pod postelí a používán při nočním vykonávání potřeby, ovšem v současnosti se takto ve vyspělých zemích prakticky nepoužívá. Úpadek jeho užívání souvisí s rozvojem kanalizace, která umožnila mít splachovací záchod nedaleko ložnice přímo v obydlí.\n\nPřevažujícím moderním využitím nočníků je jejich používání malými dětmi, obvykle ve fázi, kdy se teprve učí vylučování kontrolovat. V daném věku je pro dítě běžný záchod vysoký a velký, takže by z něj či do něj padalo. Naproti tomu přímo pro děti bývá vytvářena podoba moderních dětských nočníků, jsou poměrně malé a tvarované tak, aby se na nich dětem dobře sedělo. Obvyklým materiálem je plast a nočníky mají často veselé barvy.\n\n"}
{"id": "526851", "url": "https://cs.wikipedia.org/wiki?curid=526851", "title": "Rada vlády pro lidská práva", "text": "Rada vlády pro lidská práva\n\nRada vlády pro lidská práva je poradním orgánem vlády ČR, který se zabývá otázkami ochrany lidských práv a základních svobod, zejména v souvislosti s dodržováním Ústavy, Listiny základních práv a svobod a dalších zákonů i mezinárodních smluv týkajících se lidských práv. \n\nV radě zasedají zástupci ministerstev a státních úřadů i zástupci občanské a odborné veřejnosti. Zřízena byla koncem roku 1998 a provozně spadá pod Úřad vlády. Rada každoročně zpracovává Zprávu o stavu lidských práv ČR a předseda rady ji předkládá Vládě. Kromě koncepčních dokumentů předkládá i konkrétní návrhy opatření pro zlepšení dodržování lidských práv.\n\nPředsedou Rady vlády pro lidská práva je vládní zmocněnec pro lidská práva. \n\n\nRada zřizuje dočasné nebo trvalé odborné výbory a pracovní skupiny.\n\n\n"}
{"id": "526853", "url": "https://cs.wikipedia.org/wiki?curid=526853", "title": "Beškov", "text": "Beškov\n\nBeškov (něm. \"Beschkaben\") je malá vesnice, část obce Blatce v jižní části okresu Česká Lípa. Nachází se asi 2 km na severozápad od Blatců.\n\nJe zde evidováno 27 adres. Trvale zde nežije žádný obyvatel.\n\nBeškov leží v katastrálním území Blatce o výměře 5,93 km. Obec má dvě části. Horní je přístupná od Křenova nebo obtížněji přes Rezivý důl. Ve spodní je památkově chráněná chalupa čp. 1.\n\nZ roku 1594 a 1615 se zachovaly záznamy v Deskách zemských o pozemcích a rybnících u Beškova, tehdy jako součást panství Houska. Další prokazatelný zápis je z roku 1713. Kdysi byl v obci Cikánský mlýn, Křenovský mlýn a samoty Kohlgraben, Schnellgrund a Schnellhübel.\n\nOd rozcestí Pod Kamenným vrchem je vedena přes Beškov zelená trasa pěších turistů, který přes Běškovský důl pokračuje západním směrem k Dražejovu. Z ní odbočuje naučná stezka Beškovský les.\nNecelý kilometr severovýchodně se nad vsí tyčí zdálky viditelný Velký Beškovský kopec (474 m n. m.). Přes ves vede silnice 259 z Dubé na Mšeno, pro cyklotrasu zde využita není.\n\n"}
{"id": "526854", "url": "https://cs.wikipedia.org/wiki?curid=526854", "title": "Blatečky", "text": "Blatečky\n\nBlatečky (něm. \"Klein Blatzen\") je malá vesnice, administrativní část obce Blatce v okrese Česká Lípa. Nachází se asi 1,5 km na jihozápad od Blatců. Prochází zde silnice II/259. Je zde evidováno 22 adres. Trvale zde žijí tři obyvatelé.\n\nPrvní zmínka je z roku 1414, kdy byly Blatečky jmenovány jako součást panství Houska, tehdy pod názvem Blatczi Parno. V období let 1540 až 1623 patřily k Vidimskému zboží, patřící staršímu Václavovi Berkovi z Dubé. Po bitvě na Bílé hoře mu bylo panství konfiskováno a získal jej Albrecht z Valdštejna. Po roce 1700 patřily k Stránce a spolu s ní až do roku 1756 augustiniánům.\n\nBlatečky, považované za rekreační osadu, leží v katastrálním území Tubož o výměře 5,78 km. Obec je v Konrádovském dole, výchozím místem pro blízké horolezecké terény, např. pískovcové věže \"Sněhurka a sedm trpaslíků\". V samotné vsi je řada stavení typicky zdejší lidové architektury.\n\nVes má dvě části. Starší horní, dříve pojmenovaná jako osada Motzgrund je přístupná ze silničky od Dubé na Blatce. Leží na vyvýšeném ostrohu 351 m. n.m., jsou zde zachovány z původních 11 tři zděná stavení. Jižní část vsi je mladší, je v ní řada roubených chalup, z nichž některé jsou památkově chráněny. Tudy je vedena silnice II/259 z Dubé na Mšeno.\n\n"}
{"id": "526855", "url": "https://cs.wikipedia.org/wiki?curid=526855", "title": "Houska (Blatce)", "text": "Houska (Blatce)\n\nHouska (něm. \"Hauska\") je vesnice, část obce Blatce v okrese Česká Lípa. Nachází se asi 2,5 km na jihovýchod od Blatců. U vesnice se nachází na pískovcovém ostrohu hrad Houska. Je zde evidováno 71 adres. Trvale zde žije 14 obyvatel.\n\nHistorie obce až do začátku 20. století je plně spojena s hradem, který byl postaven před rokem 1300. Dalších 150 let byli zdejšími vlastníky Berkové z Dubé, od nichž hrad s okolím koupil roku 1432 Jan Smiřický. Po jeho popravě roku 1453 majetek zůstal jeho rodině do roku 1502, kdy jej koupil Václav Hrzáň z Harasova. Harasové přestavěli hrad na zámek, od nich jej i s okolím koupil roku 1615 Václav Berka z Dubé. Po bitvě na Bílé hoře roku 1620 musel utéct a novým pánem se stal Albrecht z Valdštejna. Po jeho zavraždění se vlastníci měnili, roku 1699 obec i zámek koupili Kounicové.\nKatastrální území Houska č. 605 540 má rozlohu 5,25 km. Na tomto území leží hrad Houska, Dolní Houska, Horní Houska, vrch Drnclík, osada Kbelsko a severní část Černého dolu. V ní je přírodní památka Černý důl\n\nJižně od Horní Housky, při křižovatce modře značené cesty, spojující hrad Housku a Vrátenskou horu, s červenou Máchovou cestou se nalézá skupina tří památných stromů – Lípy na rozcestí u Housky.\n\n"}
{"id": "526856", "url": "https://cs.wikipedia.org/wiki?curid=526856", "title": "Konrádov", "text": "Konrádov\n\nKonrádov (něm. \"Konradsthal\") je malá vesnice, část obce Blatce v okrese Česká Lípa. Nachází se asi 3 km na jih od Blatců. Prochází zde silnice II/259. Je zde evidováno 26 adres.\n\nKonrádov leží v katastrálním území Tubož o výměře 5,78 km. Dnešní rekreační osada vznikla v roce 1700. Jsou zde zajímavá stavení lidové architektury. Protéká zde potok Pšovka.\nSeverojižním směrem obcí ležící v Konrádovském dole prochází silnice od Dubé a je zde autobusová zastávka. Železniční trať poblíž není. Z Konrádova vede zeleně značená cesta do ze západu navazujícího \"Údolí bílých skal\", směr východní je k Vrátenské hoře.\n\nZnačená zelená trasa vede u Konrádova kolem zaniklém hradu u Konrádova, zvaném též \"Zkamenělý zámek\". Z někdejšího ostrožného hrádku je patrná vytesaná světnice.\n\n"}
{"id": "526857", "url": "https://cs.wikipedia.org/wiki?curid=526857", "title": "Tubož", "text": "Tubož\n\nTubož () je malá vesnice, část obce Blatce v okrese Česká Lípa, v Konrádovském dole, necelé dva kilometry jižně od vesnice Blatce, asi v polovině délky silnice II/259 mezi městečky Mšeno a Dubá. Vlastní Tubož se nachází západně od silnice II/259; přímo u silnice a v okolí odbočky na Dolní Housku se nachází sídelní celek Palác, pojmenovaný podle někdejšího mlýna. Asi 700 m západojihozápadně od Tubože se nachází Tubožský Dvůr. V Tuboži je celkem evidováno 26 adres. \n\nDo katastrálního území Tubož č. 605 166 o rozloze 5,78 km². patří samotný Tubož, Tubožský dvůr, lokalita Palác a sousední vsi Blatečky a Konrádov. I ty dnes patří pod obec Blatce.\n\nPísemně byla existence Tubože doložena počátkem 15. století.\n\nV roce 1995 byla v katastrálním území Tubože, Blatců a Housky vyhlášena přírodní památka, mokřady Prameny Pšovky a zasahuje do ní malá část přírodní rezervace Kokořínský Důl. Mezi Tuboží a Houskou je další přírodní památka, mokřad Černý důl, jehož vody stékají k Tuboži do Pšovky.\n\n\n"}
{"id": "526858", "url": "https://cs.wikipedia.org/wiki?curid=526858", "title": "Hvězda (Blíževedly)", "text": "Hvězda (Blíževedly)\n\nHvězda (něm. \"Sterndorf\") je malá vesnice, rekreační osada, část obce Blíževedly v okrese Česká Lípa. Nachází se asi 3 km na východ od Blíževedel. Je zde evidováno 28 adres. Trvale zde žije 20 obyvatel.\n\nHvězda leží v katastrálním území Hvězda pod Vlhoštěm o rozloze 5,43 km² téměř na úpatí vysokého (614 m n. m.) Vlhoště. Toto katastrální území je součástí evropsky významné lokality Roverské skály.\n\nVesničku založil litoměřický biskup, hrabě ze Šternberka. Zpočátku se jmenovala \"Sterndorf\".\n\nVe vsi je celá řada stavení s arkádovými pavlačemi, hrázděnými stodolami, ukázek lidové architektury. Poblíž, v údolí pod vsí v sousedství přírodní památky Pod Hvězdou jsou nepatrné zbytky hrádku z 13. století. Skály pod vsí jsou protkané množstvím i navzájem propojených opuštěných sklepů. Je zde, v aleji uprostřed vesničky kaple svatého Jakuba apoštola či Staršího z roku 1821.\n\nVesnička je na konci silnice z Litic, nemá žádné autobusové ani vlakové spojení a okolím. Přes ves vede zeleně značená turistická trasa ze Stranného, která odtud pokračuje k Vlhošti a dále k centrálním partiím Chráněné krajinné oblasti Kokořínsko – Máchův kraj a prochází tudy též cyklotrasa č. 0059.\n\nNa katastru obce zhruba 500 metrů daleko je v sousedství čerpací stanice dole pod vsí přírodní památka, mokřad Pod Hvězdou. Další přírodní památkou u obce je Stříbrný vrch. Na katastru obcí Litice, Heřmánky a Hvězda je vyhlášena od roku 1998 přírodní rezervace Vlhošť. Přímo ve vesničce se nachází památná, státem chráněná lipová alej (19 lip malolistých).\n\n"}
{"id": "526859", "url": "https://cs.wikipedia.org/wiki?curid=526859", "title": "Litice (Blíževedly)", "text": "Litice (Blíževedly)\n\nLitice (něm. \"Littnitz\") je malá vesnice, samostatná část obce Blíževedly v okrese Česká Lípa. Nachází se asi 3 km na východ od Blíževedel, pod dominantním kopcem Vlhošť. Je zde evidováno 45 adres. Trvale zde žije 60 obyvatel.\n\nLitice je také název katastrálního území o rozloze 4,25 km. Na katastru je Velký i Malý Vlhošť, osada Vlhošť a přírodní rezervace Vlhošť.\n\nDo Litic zajíždí ve všední dny autobusová linka ČSAD Česká Lípa 500292 od České Lípy.\n\nNa katastru obcí Litice, Heřmánky a Hvězda je vyhlášena od roku 1998 přírodní rezervace Vlhošť. Při silnici spojující Litice s vesničkou Hvězda je přírodní památka Pod Hvězdou.\n\n"}
{"id": "526860", "url": "https://cs.wikipedia.org/wiki?curid=526860", "title": "Skalka (Blíževedly)", "text": "Skalka (Blíževedly)\n\nSkalka (něm. \"Skalken\") je malá vesnice, část obce Blíževedly v okrese Česká Lípa. Nachází se asi 2,5 km jižně od Blíževedel. Je zde evidováno 38 adres. Trvale zde žije 79 obyvatel.\n\nSkalka leží v katastrálním území Skalka u Blíževedel o rozloze 2,36 km, zcela na západním okraji vlhošťské části CHKO Kokořínsko-Máchův kraj. Toto katastrální území je zároveň součástí evropsky významné lokality Roverské skály.\n\nVesnička byla dříve významnou chmelovou obcí, doloženou už roku 1544. Je zde zachována řada stavení, památek lidové architektury.\n\nNa dvou místech v katastru Skalky lze nalézt památné stromy: Asi ½ km jihozápadně od vesnice u torza křížku na hranici obcí (a krajů) je to Lípa u silnice Blíževedly – Rašovice (lípa malolistá, ); z původně dvou stromů Skupiny ve Skalce na jz. břehu rybníčka ve vesnici zbývá lípa velkolistá ().\n\nSkalka představuje východiště turistických cest na Husí cestu s přírodní památkou Husa. Při západním okraji vesnici míjí silnice II/260, žlutě a zeleně značené turistické cesty, cyklotrasa 0058. Ve vsi je autobusová zastávka. Nejbližší zastávka vlaku je 3 km daleko na konci Blíževedel na trati 087 z České Lípy do Lovosic.\n\n\n"}
{"id": "526861", "url": "https://cs.wikipedia.org/wiki?curid=526861", "title": "Hlemýždí", "text": "Hlemýždí\n\nHlemýždí (něm. \"Schneckendorf\") je část obce Brniště v okrese Česká Lípa, kdysi byla samostatnou vesnicí. Je zde evidováno 59 adres. Trvale zde žije 192 obyvatel.\n\nVesnička Hlemýždí byla založena asi v 16. století majitelkou části valtinovského panství Annou Blektovnou z Útěchovic. Měnila často své majitele, roku 1624 ji koupil a k obci Valtinov připojil Albrecht z Valdštejna. Od roku 1633 je součástí jednoho panství s Brništěm.\n\nHlemýždí je také název katastrálního území o rozloze 2,8 km². V katastrálním území Hlemýždí leží i Jáchymov, obě nádražní budovy stanice Brniště, Brništský rybník, pole a pastviny. Postupem času se Hlemýždí spojilo s Jáchymovem i Brništěm do souvislého obydleného území.\nDaleko stranou Brniště, Hlemýždí i Luhova je areál železniční stanice Brniště. Areál stanice s desítkou kolejí je nezvykle velký v poměru k významu obce, což je způsobeno napojením vlečky Diamo (dříve UD Hamr) a dřívější těžbou čediče v lomu na kopci Tlustec. Kvůli dříve velkému vytížení byla postavena v sousedství starého nádraží budova nová, dnes pro veřejnost uzavřena. Staré nádraží slouží k bydlení a jeho průčelí připomíná muzeum železničních i jiných cedulí. Stanice je na trati z Liberce do České Lípy funkční, avšak málo využívaná.\n"}
{"id": "526862", "url": "https://cs.wikipedia.org/wiki?curid=526862", "title": "Jáchymov (Brniště)", "text": "Jáchymov (Brniště)\n\nJáchymov (něm. \"Joachimsdorf\") byla původně malá vesnice, připojená k obci Brniště v okrese Česká Lípa. Nyní tvoří s Brništěm souvislé osídlení z východní strany. Je zde evidováno 48 adres. Trvale zde žije 117 obyvatel.\n\nJáchymov leží v katastrálním území Hlemýždí o výměře 2,8 km.\nPůvodně samostatná vesnička je na silnici od Brniště jihovýchodním směrem k 2 km vzdálenému vlakovému \"nádraží Brniště\", která pak pokračuje k připojeným vesnicím Luhov a Nový Luhov. Na území Jáchymova jsou dva rybníky, Vratislav a Brništský, mlýn, větší část nově vytvořené naučné Stezky hastrmanů podél zde tekoucího Panenského potoka. Od blízkého kopce Tlustec ji odděluje železniční trať. \n\n"}
{"id": "526863", "url": "https://cs.wikipedia.org/wiki?curid=526863", "title": "Luhov (Brniště)", "text": "Luhov (Brniště)\n\nLuhov (něm. \"Luh\") je malá vesnice, část obce Brniště v okrese Česká Lípa. Nachází se asi 3,5 km na jihovýchod od Brniště. Je zde evidováno 45 adres. Trvale zde žije 109 obyvatel.\n\nLuhov leží v katastrálním území Luhov u Mimoně o rozloze 6,48 km. V katastrálním území Luhov leží i Nový Luhov, z kopců nevysoký Ptačí vrch (389 m.) a Černý vrch (344 m.).\n\nNecelý 1 km severozápadním směrem je vzdálena železniční stanice Brniště na trati 086 z Liberce do České Lípy, 1 km severně se tyčí kopec Tlustec s čedičovým kamenolomem. Přes Luhov vede odbočka trati k území uranové těžby (těžba utlumena) u Stráže pod Ralskem. Ve vsi u silnice mezi Brništěm a Stráží stojí kaple Nejsvětější Trojice z roku 1739, patřící pod farní úřad v Mimoni. Na katastru Luhova východním směrem k Stráži pod Ralskem se rozkládá také vesnička Sedliště.\n\n"}
{"id": "526864", "url": "https://cs.wikipedia.org/wiki?curid=526864", "title": "Nový Luhov", "text": "Nový Luhov\n\nNový Luhov (něm. \"Neu Luh\") je malá vesnice, část obce Brniště v okrese Česká Lípa. Nachází se 3 km na jihovýchod od Brniště. Je zde evidováno 20 adres a trvale zde žije 59 obyvatel.\n\nNový Luhov leží v katastrálním území Luhov u Mimoně o výměře 6,48 km.\n\nV polovině 16. století vlastník panství Vartenberku (Stráž pod Ralskem) Kašpar Hyršpergár zřídil podle německého práva na místě někdejšího dvora novou vesnici, kterou nazval podle páchnoucího močálu Smrďákov. Usazení Němci ji pojmenovali Steindorf.\n\n\n"}
{"id": "526865", "url": "https://cs.wikipedia.org/wiki?curid=526865", "title": "Velký Grunov", "text": "Velký Grunov\n\nVelký Grunov ( \"Groß Grünau\") je vesnice, část obce Brniště v okrese Česká Lípa. Nachází se asi 3 km na jih od Brniště. Je zde evidováno 130 adres. Trvale zde žije 427 obyvatel.\n\nVelký Grunov je také název katastrálního území o rozloze 7,27 km.\n\nS Brništěm je obec spojena dvěma paralelními silnicemi, z nichž severní vede přes další připojenou část Hlemýždí. Ve vsi jsou tři autobusové zastávky meziměstské autobusové dopravy provozované ČSAD Česká Lípa mezi Mimoní a Brništěm.\nPřibližně 1 km východně od středu obce je vedena Železniční trať Liberec – Česká Lípa se zastávkou Velký Grunov. Denně zde zastavuje 10 párů osobních vlaků, rychlíky zastávku projíždějí. Přes obec nevede žádná z pěších značených cest, pouze od Hlemýždí po silnici cyklotrasa 3007. Ve vsi jsou dvě křižovatky silnic, na Kamenici u Zákup a do obce Noviny.\nV Grunově je pětitřídní obecná škola i mateřská školka. V sousedství školy je kaple, po silnici k vlakové zastávce je prázdný objekt továrny MITOP. Souběžně s průchozí silnicí teče Panenský potok, který spolu s bahnem z polí v obci způsobuje časté problémy. Je zde také památkově chráněná kaple Panny Marie.\n\n"}
{"id": "526867", "url": "https://cs.wikipedia.org/wiki?curid=526867", "title": "Drnovec", "text": "Drnovec\n\nDrnovec (německy \"Kleingrün\") je vesnice, část města Cvikov v okrese Česká Lípa. Nachází se asi 1,5 km na východ od Cvikova směrem na Jablonné v Podještědí. Prochází zde silnice I/13. Je zde evidováno 88 adres. Trvale zde žije 155 obyvatel.\n\nDrnovec je také název katastrálního území o rozloze 2,48 km.\n\nDo katastru obce zasahuje přírodní památka Dutý kámen. Od 14. listopadu 1996 je vedena i v celostátním seznamu kulturních památek pod e. č. 11525/5-5784. Od Drnovce je oddělena frekventovanou silnicí I/13. Vede k ní z obce zeleně značená turistická trasa. Na katastru Drnovce je 586 metrů vysoký Zelený vrch s kamenným divadlem a Schillerovou vyhlídkou.\n\nDo roku 1946 nesla obec název Malý Grün, něm. \"Klein Grün\" nebo \"Kleingrün\".\n\n"}
{"id": "526868", "url": "https://cs.wikipedia.org/wiki?curid=526868", "title": "Cvikov I", "text": "Cvikov I\n\nCvikov I je část města Cvikov v okrese Česká Lípa. Prochází zde silnice I/13. Je zde evidováno 300 adres. Trvale zde žije 949 obyvatel.\n\nCvikov I leží v katastrálním území Cvikov o výměře 17,78 km.\n"}
{"id": "526869", "url": "https://cs.wikipedia.org/wiki?curid=526869", "title": "Cvikov II", "text": "Cvikov II\n\nCvikov II je část města Cvikov v okrese Česká Lípa. Nachází se na severozápadě Cvikova. Je zde evidováno 594 adres. Trvale zde žije 2918 obyvatel.\n\nCvikov II leží v katastrálním území Cvikov o výměře 17,78 km.\n"}
{"id": "526870", "url": "https://cs.wikipedia.org/wiki?curid=526870", "title": "Lindava", "text": "Lindava\n\nLindava (německy \"Lindenau\") je vesnice, část města Cvikov v okrese Česká Lípa. Nachází se asi 4 km na jih od Cvikova, v údolí vytvořené říčkou Svitávkou. Je zde evidováno 181 adres. Trvale zde žije 363 obyvatel.\n\nLindava je také název katastrálního území o rozloze 13,89 km².\n\nV Lindavě roku 1756 a v nedalekých Velenicích o čtyři roky později hrabě Josef Jan Maxmilián Kinský ze Sloupu v Čechách nechal postavit dvě své zrcadlárny. Svými zrcadly dokázal zásobovat velkou část celé Evropy. V 18. století patřila Lindava mezi dobře se rozvíjející obce.\n\nV roce 1849 začal provoz v nové barvírně příze a bělírně podnikatele Johanna Grohmanna. Dokázal se prosadit na trzích svými novými barvami příze.\n\nVe 20. století byla obec díky hospodářské krizi a následným režimům v útlumu a k oživení došlo až po roce 1992. Tehdy skupina sklářů získala objekt staré německé textilky a založila sklárnu Ajeto. Časem zde vzniklo i muzeum a prostor, kde si mohli návštěvníci vyzkoušet vyfouknout vlastní skleněný výrobek. V areálu je i stylová sklářská krčma.\nV Lindavě v letech 1905–1973 fungovala zastávka a nákladiště železniční trati Svor – Jablonné v Podještědí. Poté byla trať zrušena, avšak zchátralá budova zastávky a skladiště dodnes stojí na severním okraji vesnice.\n\nV Lindavě je soutok Boberského potoka s říčkou Svitávkou. Odtud je Svitávka někdy splavná a zde má také na mostě svůj vodočet. Splavná je při výšce hladiny 30 cm. Svitávka má odtud až do Zákup obtížnost WW-1 a spád tři promile. V Lindavě na Svitávce jsou zbytky jezu. Při občasných zaplavách docházelo k znehodnocování pitné vody ve studních. Proto se rozhodla cvikovská radnice v obci vybudovat veřejný vodovod.\n\nNa katastru Lindavy jsou dva kopce, 554 metrů vysoký vrch Ortel a menší Věneček (368 m).\n\nFotbalový tým mužů zakončil sezonu 2010/2011 v III. třídě okresu Česká Lípa na 9. místě čtrnáctičlenné tabulky. \n\nV obci byla postavena z dotací roku 2013 vysoká vodárenská věž a je připravována stavba vodovodu.\n\nZa nejvýznačnějšího rodáka z Lindavy je označován filozof Anton Günther (1783–1863).\n\n\n"}
{"id": "526871", "url": "https://cs.wikipedia.org/wiki?curid=526871", "title": "Naděje (Cvikov)", "text": "Naděje (Cvikov)\n\nNaděje (něm. \"Hoffnung\") je vesnice, která je administrativní součástí města Cvikova v okrese Česká Lípa v Libereckém kraji. Nachází se asi 4 km na sever od Cvikova. Je zde evidováno 54 adres. V roce 2001 zde trvale žilo 11 obyvatel. Naděje je zároveň i název katastrálního území o rozloze 3,88 km.\n\nOsada Naděje vznikla po založení sklářské huti. Později došlo k rozvoji důlního průmyslu, po roce 1850 zde postavili bratři Israelové z Drážďan továrnu na opracování mlýnských kamenů. Kámen pro ně získávali v lomu poblíž nedalekého hradu Milštejn.\nU cesty do vesničky Trávník (rovněž místní část města Cvikova) byla roku 1821 postavena kaple svaté Anny Samotřetí. Dnes je z ní rekreační objekt. Do roku 1946 nesla obec název \"Hoffnung\".\n\nZhruba 1 km severně od Naděje je rekreační osada Hamr, kde se drtila ruda, byla zde i pila a mlýn. Pro pohon mlýna byla v roce 1938 dostavěna Přehrada Naděje.\n\nNad vesničkou se tyčí pískovcová skála Křížová věž (nazývaná též Krkavčí či Havraní skála, německy Rabenstein). Na jejím vrcholu roku 1833 nechali podnikatelé Schicht a Wiesner z Naděje postavit kříž a dalších 30 let k ní každý den za soumraku místní tkadlec Josef Weiss nosil rozsvícenou svítilnu. Zhruba 300 metrů jižněji od Krkavčí skály se na kótě 494 m n. m. nachází vyhlídkové místo, zvané \"Knesplova vyhlídka\".\n\nDalším zajímavým místem na katastru vesnice je přírodní památka Ledová jeskyně Naděje.\n\nDo vsi Naděje ani do osady Hamr neexistuje spojení veřejnými dopravními prostředky. Autobusy linky č. 500441 Cvikov - Krompach lze dojet na zastávku \"Cvikov, Trávník\", která je od Naděje vzdálená zhruba jeden kilometr. Vesnicí prochází cyklotrasa č. 3061 \"Cesta k sousedům\", která se jižně od Naděje napojuje na cyklotrasu č. 3053, vedoucí do Cvikova. V zimním období jsou hojně využívány zdejší lyžařské běžecké tratě, které procházejí touto částí Lužických hor na západ od Naděje.\n\n\n\n"}
{"id": "526872", "url": "https://cs.wikipedia.org/wiki?curid=526872", "title": "Trávník (Cvikov)", "text": "Trávník (Cvikov)\n\nTrávník (německy \"Glasert\") je vesnice, část města Cvikov v okrese Česká Lípa. Nachází se asi 3 km na severovýchod od Cvikova u silnice na obec Mařenice. Je zde evidováno 57 adres.\nTrvale zde žilo v roce 2001 21 obyvatel.\n\nTrávník leží v katastrálním území Trávník u Cvikova o rozloze 3,59 km. Spolu s okolní krajinou je v oblasti CHKO Lužické hory.\n\nOsada zde vznikla při budované sklářské huti v 14. století. Do roku 1946 nesla název \"Glasert\". Dnes má vesnička rekreační charakter.\n\nZachovaly se zde dvě barokní kapličky a kamenný sloup se soškou Panny Marie z roku 1761.\nNa katastru Trávníka je zřícenina hradu Milštejn a Trávnický vrch.\n\n"}
{"id": "526873", "url": "https://cs.wikipedia.org/wiki?curid=526873", "title": "Záhořín", "text": "Záhořín\n\nZáhořín (německy \"Sohr\") je osada, část města Cvikov v okrese Česká Lípa. Nachází se asi 5,5 km na jih od Cvikova při silnici mezi vesnicemi Svojkov a Svitava. Je zde evidováno 5 adres. Trvale zde nežije žádný obyvatel.\n\nZáhořín leží v katastrálním území Svitava o výměře 3,42 km. Na stejném katastru je i kaple sv. Františka z Assisi (známa jako Záhořínská) v lese směrem k obci Sloup v Čechách.\n\n"}
{"id": "526876", "url": "https://cs.wikipedia.org/wiki?curid=526876", "title": "Dobranov", "text": "Dobranov\n\nDobranov je vesnice, část okresního města Česká Lípa. Nachází se asi 4 km na východ od České Lípy, stejně tak daleko jsou západně Zákupy. Nedaleko vsi prochází železniční trať Liberec - Česká Lípa, středem vsi vede silnice II/262 z České Lípy na Zákupy. Je zde evidováno 112 adres. Trvale zde žije 303 obyvatel.\nPrvní zmínky o zdejším osídlení jsou z 15. století, kdy vesnice patřila Berkům z Dubé, pak krátce Mikešovi Pancířovi ze Smojna z hradu Sloup. V 16.století patřila k zákupskému panství a spolu s ním se měnilo i zdejší panstvo. Až roku 1850 byl Dobranov po územní reformě připojen některými úřady k České Lípě, v roce 1981 se stal součástí tohoto města.\nV roce 1945 zde bylo až na jednoho Čecha veškeré obyvatelstvo (uváděno 600 lidí v 122 domech) německé národnosti. Pak došlo k jejich odsunu a postupnému přistěhování českých rodin. Dnes zde žije zhruba 300 obyvatel.\n\n\nDobranov je také název katastrálního území o rozloze 8,57 km.. Sousedními katastry jsou 783 676 Vítkov, 790 567 Zákupy, 797391 Žizníkov, 621 439 Stará Lípa, 790 559 Šidlov.\n\nNa katastru obce východně od ní poblíž části Zákup zvané Podlesí je malý Panin rybník. Obcí protéká od severu tekoucí Dobranovský potok. Nejvyšším místem dobranovského katastru je Židovský vršek. Obec i s kopcem jsou součástí Zákupské pahorkatiny.\n\nDo vsi jezdí z České Lípy MHD společnosti BusLine, linky 208 a 218. Zhruba 2 km jižně je nejbližší vlaková zastávka Vlčí Důl, vede zde železniční trať Liberec - Česká Lípa. Napříč vsí ji přemostila silnice II/262 z České Lípy na Zákupy. Tu využívá také meziměstská doprava ČSAD Česká Lípa, má zde autobusovou zastávku.\n\n\n"}
{"id": "526877", "url": "https://cs.wikipedia.org/wiki?curid=526877", "title": "Manušice", "text": "Manušice\n\nManušice (', též v 19. století lidově \"Mohnsch\") je jednou z částí města Česká Lípa. Leží severně od České Lípy v nadmořské výšce 245 metrů. Je zde evidováno 49 adres s 84 trvale žijícími obyvateli. Rozloha katastrálního území Manušice činí 1,99 km². Okrajem vesnice protéká říčka Šporka.\n\nV roce 1407 je ve vsi zmíněn poplužní dvůr a v roce 1615 mlýn s pilou. Pobělohorský konfiskát panství Horní Libchava i s Manušicemi získal Maltézský řád (nyní Suverénní řád Maltézských rytířů), v jehož držení se ves nacházela více jak 300 let. V roce 1878 se Manušice staly samostatnou politickou obcí s farní správou v Horní Libchavě, kam byly až do konce druhé světové války též přiškoleny. Po první světové válce se zcela německy osídlená obec přihlásila k provincii Německé Čechy a po Mnichovské dohodě připadla k Německé říši.\n\nVětšina německého obyvatelstva byla ze svých domovů vyhnána ještě před začátkem Postupimské konference, teprve pak pokračovaly organizované transporty do americké okupační zóny a následně sovětského okupačního pásma v Německu, které byly ukončeny v listopadu roku 1946. Téměř souběžně začalo osídlování obce převážně českým obyvatelstvem z vnitrozemí. Po komunistickém únorovém puči a následných volbách do Národního shromáždění dokončila KSČ svůj plán znárodnění průmyslu a kolektivizaci venkova. V roce 1979 zrušilo ministerstvo dopravy provoz na dráze Česká Kamenice – Česká Lípa a v roce 1980 zanikl MNV.\n\nPo roce 1989 se obec, ležící v CHKO České středohoří, v CHOPAV Severočeská křída, v blízkosti EVL Manušické rybníky a s napojením na pěší a cyklistické trasy, jejichž hlavní páteř tvoří cyklostezka Varhany na zrušené železniční trati, profiluje jako rekreační část města Česká Lípa. V roce 2012 proběhla za pomoci místního „Sdružení za rozvoj obce Manušice” a spolku Drobné památky severních Čech rekonstrukce kaple Nanebevstoupení Páně.\n\nNázev vesnice \"Manisch\" je tvořen genitivem pravděpodobně lokátorova osobního jména \" Mani\" (česky Manišovo, Maniše, Manuše od Emanuel), které se vyskytuje již v 8. století, u Tacita je to např. \"Manus\", v pramenech Kladrubského kláštera v roce 1115 je zmíněn kněz \"Mane\", další \"Mania\" v roce 1186 a v roce 1115 znovu \"Man\". Osobní jméno \" Mani\" tvoří taktéž slovní základ názvu vsi \"Maniowitz\" (Manowic, Maňovice). Ves Haidel (Heidl, Haydl u Hodňova/Honetschlag) se do 16. stol. nazývala Maniawa (Manni-Au, česky Maňávka).\n\nJindřich z Lipé prodal své panství s hradem Lipý roku 1319 Berkům z Dubé, kteří ho drželi až do husitských válek. V roce 1407 je v těsné blízkosti državy pánů z Klinštejna zmiňován poplužní dvůr „Hanusse de Manussicz dictus Swab” (Hanuše z Manušic zvaného Šváb), který nechal 20. února manželce Jitce (Gytcze) zapsat na svém dědictví v Manušicích / Manussiczycb 100 kop grošů věnné zástavy, pod podmínkou, že po jeho smrti může býti odtud vyplacena jeho dědici. Dědictví sestávalo z poloviny poplužního dvora, poloviny rustikálních dvorů s platy, poli, vodami a vším, co k tomu patřilo. Hanuš obdržel Manušice pravděpodobně jako královské léno, což později způsobilo spor mezi Janem z Homberga a Čeňkem z Klinštejna na Škvorci, purkrabím Pražského hradu. Po smrti vdovy Jitky zdědil poplužní dvůr její syn Johann Swab (česky Jan Šváb), který jej totiž prodal Janovi z Homberga.\n\nV roce 1454 těmito statky obdaroval český král Ladislav Pohrobek za věrné služby Čeňka z Klinštejna, proti čemuž Jan z Homberga podal odpor. Roku 1444, po lužicko-vartenberské válce, získal panství s hradem Lipý Jindřich Berka z Dubé a Lipé, které po jeho smrti v roce 1459 drželi v nedílu Jindřichovi synové Jaroslav, Jiří, Jan a Petr. Díl Jiřího zahrnoval: v Lipém čtvrť u brány zvané Svatokřížská s předměstím Svatokřížským, poplužní dvůr v Manušicích, lesy „Langenauer Wald” (Skalický les) a „Wald Scheibe” (les Okrouhlá), vsi Kozly, Robeč, Písečná a Dobranov, dále Jablonné v Podještědí s obcemi Markvartice, Česká Ves a Křižany a ves Ledce (Lodce, zaniklá ves), s leníky Petrem z Rožan a Hanušem z Útěchovic. V roce 1502 nastalo mezi Petrem, Jiřím, Janovým synem Václavem a Jaroslavovými syny Adamem a Zdislavem dělení Berkovského dominia.\n\nSynové Jiřího Berky z Dubé záhy část dílu i s poplužním dvorem v Manušicích prodali pánům z Vartenberka (Jan z Vartenberka, po té syn Prokop s chotí Annou ze Sahlhausenu), kteří zde na svém hornolibchavském panství pravděpodobně zbudovali mlýn nazývaný . V roce 1543 koupil tento díl panství od Anny ze Sahlhausenu Václav z Vartenberka.\n\nRoku 1615 prodala Dorothea Berka, rozená z Vartenberka, Heinrichovi Penzigovi von Penzig: Horní Libchavu, 1 sedláka v Jägersdorfu, Dolní Libchavu, část Sonneberku a v Manušicích jeden mlýn s pilou. Po bitvě na Bílé hoře přešly konfiskáty bývalé vartenberské državy do rukou Albrechta z Valdštejna, ten správu panství přesunul na Nový Zámek (Neuschloß) v nedalekých Zahrádkách, hornolibchavské panství do rukou Maltézských rytířů se sídlem na zámku v Horní Libchavě. Část obce s několika statky po levé straně Šporky tak spadala k panství Nový Zámek (Herrschaft Neuschloß), jež 2. června 1654 získali sňatkem Kounicové (Wrbna-Kaunitz-Rietberg-Questenberg und Freudenthal), větší část obce po pravém břehu k panství Horní Libchava (Herrschaft Oberliebich).\n\nV roce 1878 se stala ves Manušice, do té doby součást obce Horní Libchava, samostatnou politickou obcí s katastrem 172,47 ha. V roce 1908 zde žilo ve 35 staveních 170 německých obyvatel. Část obce nesla název „Sandhübel” (Písečný vrch) a polní tratě: Teichflur (nyní Mezi rybníky), Sandflur, Bergflur. Hlavní obživu nacházeli místní obyvatelé v polním hospodářství a v chovu dobytka, na začátku 19. století se někteří zabývali broušením skla (na vodní pohon , na šlapací pohon ). Mezi vyhlášené kuliče (Glaskugler) patřil Franz Kreibich. Na začátku 20. století se ve vsi nacházeli malíři skla. Další obživu nabízel mlýn s pilou. Významnými sklářskými obchodníky se stali Anton Driesel v Lisabonu a Vinzenz Anders v Bilbau (patřící k obchodní firmě \"Jirschick u. Sohn\" ze Slunečné).\n\nManušicemi protékal potok , který před obcí nesl název Šporka a u vsi Josefsdorf (po roce 1945 Svobodná Ves) přijímal potok (potok Rebenka). Panské rybníky se nacházely v pachtu. Manušicemi vedla nejprve stará cesta, která se před vsí rozdvojovala směrem na Slunečnou a na Skalici. Od třicátých let 19. století obcí procházela okresní silnice z Horní Libchavy do Skalice a od roku 1886 do ní za obcí ústil nový úsek poštovní cesty z Častolovic do Manušic. Poštu obstarával jednou denně poštovní úřad v České Lípě.\n\nDne 29. srpna 1903 byl zahájen provoz na lokální železniční trati Č. Lípa-Kamenický Šenov se stanicemi v okrese Česká Lípa: Česká Lípa – městský park, Horní Libchava a Volfartice a zastávkami: Manušice a Nová Ves. Zdravotní službu zajišťoval nejprve doktor ve Volfarticích a po vytvoření zdravotního obvodu „České Lípa - venkov” s obcemi: Dobranov, Heřmaničky, Lada, Dubice, Sosnová s Lesnou (nyní zaniklá obec), Dolní Libchava, Horní Libchava, Manušice, Písečná a Špičák, Častolovice, Veselí a Brennský mlýn, obvodní lékař v České Lípě.\n\nNa starém hřbitově v Horní Libchavě pohřbívaly též obce Manušice, Častolovice a Pihel. V roce 1877 si Častolovice a Pihel vybudovaly nový společný hřbitov, v roce 1904 na bývalém Šibeničním vrchu Horní Libchava a na jihovýchodním konci vsi při železniční trati i obec Manušice. Vznik manušického hřbitova připomíná datace na hlavním hřbitovním kříži. V roce 1910 si místní obyvatelé vystavěli vlastní kapli zasvěcenou Nanebevstoupení Páně (Kapelle zu Ehren der Himmelfahrt Christi). Přifařena se 182 katolíky a přiškolena zůstávala do Horní Libchavy, kde děti navštěvovaly od roku 1876 novou školní budovu.\n\nV roce 1915 daroval Josef Trauschke z Manušic spolku Nordböhmischer Exkursions-Klub pro Vlastivědné muzeum v České Lípě starou olejomalbu s velkým bílým nápisem „Kommerzial Fuhrwerk des Anton Fritschel aus Manisch” (Obchodní povoznictví Anton Fritschel z Manušic), pod kterým byl vyobrazen zájezdní hostinec v Podolci pod hradem v Jestřebí z roku 1852. Naproti hostinci malíř zachytil již v roce 1915 neexistující mýtný domek, směrem do kopce na Dubou ujíždějící naložené formanské povozy (čtyřspřeží a dvojspřeží), větrný mlýn na náhorní plošině Pavlovic a krajinu Českého středohoří. Povozy a koně si nechal majitel povoznictví vymalovat do nejmenšího detailu. Oba vozkové byli oblečeni do modrého kabátu s červeným šátkem kolem krku, na hlavě nesli slamák. V dědictví po posledním formanovi Christianovi Kramerovi z Jägersdorfu (čp. 33) se nacházela obdobná již velmi vybledlá fotografie s nápisem „Glasfuhrwerk des Anton Fritschel in Manisch 1869” (Sklářské povoznictví Anton Fritschel). Formani dováželi pro sklárny v Boru a okolí surové sklo z Jihlavy, Nymburka a Chrudimi. Z Boru pak hotové sklo k železnici do Kolína. Jiní zajížděli do Děčína. Christian Kramer jezdil pro povoznictví (Trauschke a Fritschel) v Manušicích. Formanů existovala po okolí celá řada. Po vybudování dráhy převzaly zasilatelskou službu špeditérské firmy.\n\nOd roku 1887 se manušičtí řemeslníci sdružovali ve Smíšeném živnostenském družstvu se sídlem v Horní Libchavě. Rok 1897 přinesl založení družstevního Spořitelního a záložního spolku (Raiffeisenscher Spar- und Darlehenscassenverein Oberliebich) pro obce Horní Libchava, Dolní Libchava, Manušice a Častolovice se sídlem v Horní Libchavě a dělnicko-vzdělávacího spolku Bratrství pro obce Častolovice a Manušice. Se spolkem Nordböhmischer Exkursions-Club (Severočeský exkurzní klub) aktivně spolupracoval Josef Simm, starosta obce. V dubnu roku 1898 potvrdilo c. k. státní zastupitelství v Praze stanovy spolku německých dobrovolných hasičů s 34 členy pod velením Josefa Rongeho.\n\nVzpomínku na pravděpodobně jednu z nejstarších cest tzv. (česky kamenná cesta) zaznamenal v roce 1899 Joseph Simm, člen spolku Nordböhmischer Exkursions-Club. Cesta vedoucí z Lípy se před Horní Libchavou na pravé straně odpojovala a pokračovala (nyní úsekem bývalé polní cesty do Manušic) kolem Löhnertova kamenného kříž a Hankeho dřevěného kříže a před vsí se rozdvojovala. Na Slunečnou a dál k (spojující Frýdlant s Chebem) procházela za vsí úvozem mezi staveními čp. 13 a čp. 14 (již neexistují). Vozkové s těžkými vozy tudy projížděli často z důvodu, že se v Horní Libchavě museli potýkat s velkou vodou. Cesta směrem na Skalici vedla mezi staveními čp. 23 a čp. 24 (již neexistuje) a brodem přes Šporku kolem Schenkova valu při statku Franze Löhnerta (čp. 22 již neexistuje) do Skalice a za domy kolem \"starého soudu\" dál do Boru.\n\nPozemky pobělohorského konfiskátu bývalého poplužního dvora Hanuše Swaba byly novým majitelem rozparcelovány. Dvůr se nacházel v místě statku čp. 22, jež na začátku 19. století držel Anton Kreibich († 1817), po něm Franz Löhnert (manželka Anna Maria). Anna Löhnert, dcera Franze Löhnerta, se v roce 1900 ve svých 24 letech provdala za Albina Ullmanna (nar. 1875, syn Eduarda Ullmanna). Manželé Ullmannovi vlastnili před druhou světovou válkou oba největší statky směrem na Skalici a Častolovice, tehdy čp. 21 a čp. 22. Na statku čp. 21 provozovali až do konce druhé světové války chov býků. V 19. století se při rušení navezeného valu našly zbytky zdiva spojeného maltou a mnoho starých střepů z kuchyňského nádobí, dále na dně vypuštěného Löhnertova rybníka dláždění staré cesty. Statek byl pro svoji historii poplužního dvora nazýván Edelhof (česky šlechtický dvůr). Oba statky čp. 21 a čp. 22 byly po kolektivizaci v držení jednotnéh zemědělského družstva a Státního statku a v důsledku jejich špatného stavu demolovány (čp. 21 jako brownfield po roce 1989).\n\nPrvní písemná zmínka o panském mlýnu v Manušicích, snad založeném v 16. stol. Vartenberky v návaznosti na Manušické rybníky, pochází z roku 1615, kdy je při odprodeji panství pánům z Penzigu zmíněn mlýn s pilou v Manušicích. Při obilném mlýně byla provozována pravděpodobně i brusírna a snad i výroba papíru. Ještě na začátku 20. století byl mlýn označován jako (též ). V 17. a 18. století v matrikách zaznamenaný mlynářský rod Tammů pocházel pravděpodobně z Merseburku, kde stával v 17. století. na vedlejším rameni řeky Sály u městských hradeb mlýn pojmenovaný podle mlynáře Tamma, tzv. . Mlýn nechal vystavět ještě před reformací v roce 1515 tamní biskup Adolf, kníže von Anhalt-Zerbst. Posledním z rodu byl na mlýně mlynářský mistr Josef Tamm, který se oženil s dcerou skláře Josefa Jirschika ze Slunečné (čp. 1). Po něm držel mlýn krátce mlynářský mistr „Raimund Weikert”, po jehož smrti (někdy kolem roku 1863) ho manželka Veronika prodala.\n\nDne 8. srpna 1864 si nechal mlynářskou živnost na manušickém mlýně u c. k. obchodního soudu v České Lípě zaregistrovat mlynář Raimund Wängert. Asi od roku 1869 nabízel mlýn k pachtu (mlynáři-pachtýři Franz Pelikan, po něm Franz Springer). V červenci roku 1872 nabídl mlýn k prodeji:\n\nV roce 1875 se u okresního soudu v České Lípě zaregistrovala firma Franz Joseph Püsche, po něm v roce 1891 firma August Püsche. Obilní mlýn byl zrušen a přistavěna druhá pila (čp. 47). Syn August Püsche se věnoval již výhradně dřevařskému průmyslu. V květnu roku 1925 si nechal Karl Neuber, který se oženil s Annou Püsche (dcerou Augusta Püscheho), v obchodním rejstříku zaprotokolovat změnu názvu firmy z August Püsche na K. Neuber a v roce 1928 si na vlastní náklady zbudoval od železniční zastávky k pile obslužnou kolej. Po smrti majitele Karla Neubera byla v obchodním rejstříku v roce 1929 provedena změna: \"Majitel Josef Neuber, mlynář z Manušic, nájemce. Prokurista privátní úředník Albert Stock z Manušic.\"\n\nV roce 1946 se stal národním správcem mlýna Václav Tesárek, který byl zbaven právní zodpovědnosti a převezen do psychiatrické léčebny. Mlýn obdržel do národní správy v roce 1947 Jan Oliva s manželkou Miluší z Velemyšlevsi na Žatecku, kde byla rozpuštěna Vojenská skupina Žatec, tvořena reemigrujícími volyňskými vojáky 1. čs. armádního sboru. V únoru 1948 komunisté pilu s mlýnem znárodnili. Ještě v letech 1951–1952 se ve mlýně mlelo. Na pile probíhala výroba beden asi do roku 1962. Areál byl v majetku JZD. Od roku 1964 objekt využíval Svazarm a MNV Manušice (po roce 1974 Jednota Nový Bor). V roce 1964 prošel mlýn s pilou přestavbou, při níž bylo technické vybavení záměrně ničeno a odvezeno do kovošrotu. V roce 1969 byla zrušena obslužná kolej k pile. V 90. letech 21. století stát zdevastovaný majetek v rámci probíhajících restitucí Olivům navrátil.\n\nV současnosti patří k objektu bývalého mlýna (čp. 1) zastavěná plocha a nádvoří (1748 m²), rybník (354 m²), lesní pozemek (150 m²), orná půda (126 m²), sportoviště a rekreační plocha (501 m²), zahrada (3113 m²), trvalý travní porost a louky (7 714 m²), manipulační plocha (1538 m²). V přízemí hlavní budovy se nachází dva velké sály a tři místnosti, dvě toalety, v prvním patře sedm místností a rozlehlá půda. Objekt lze vytápět kotlem na tuhá paliva, je vybaven studnou (bez vodovodu) a odpadní jímkou. Majiteli objektu jsou: Oliva Jan a Oliva Slavomír z Manušic. V únoru roku 2017 byl nabídnut k prodeji. Objekt čp. 47, který byl součástí mlýna s pilou a do něhož Svazarm umístil střelnici, vlastní Sportovně střelecký klub Manušice.\n\nVznik nové Československé republiky a odtržení od Rakouska nepřivítalo německé obyvatelstvo s nadšením a zřízením provincie Německé Čechy se přihlásilo k Německému Rakousku. Povstání v severních Čechách bylo potlačeno a v roce 1919 potvrdila Saintgermainská smlouva příslušnost území k Československu. V roce 1935 čítala obec 212 německých obyvatel a 1 obyvatele české národnosti ve 42 staveních. Starostou obce (Gemeindevorsteher) byl zvolen Lehmann Josef (čp. 17) a místostarostou Gürtler Ernst (čp. 8). V obci se nacházela železniční zastávka na trati Česká Kamenice - Česká Lípa, pošta v České Lípě, škola v Horní Libchavě. Římskokatolická farnost Horní Libchava spravovala kapli Nanebevstoupení Páně s 205 katolíky (2 evangelíci, 2 jiného vyznání, 4 bez vyznání).\nPředsedou Světelného družstva pro elektrifikaci obce byl zvolen Ronge Franz. Po odtržení od rakouských centrál museli hasiči zřídit nový československý svaz Deutscher Reichsverband für Feuerwehr- und Rettungswesen, pod nímž nadále působil manušický spolek německých dobrovolných hasičů (Freiwillige Feuerwehr), dále v obci vznikla místní skupina Německého kulturního svazu, místní skupina německého Svazu zemědělců a od března roku 1937 místní skupina Svazu Němců (Bund der Deutschen).\n\nPo prvních dvou dekretech prezidenta Beneše (č. 27/1945 Sb. ze dne 17. července 1945, č. 28/1945 Sb. ze dne 20. července 1945) probíhalo oficiální osídlení sudetského území, jímž byly pověřeny centrální organizace „Ústřední komise pro vnitřní osídlení” a „Osidlovací úřad”. Okresní osidlovací komise v České Lípě kooperovala s Okresním národním výborem a na nejnižší úrovni s Místním národním výborem v Manušicích, který v obci vznikl po odsunu německého obyvatelstva roku 1945. V letech 1945–1946 probíhala kolonizace zdejšího území samovolně, v letech 1947–1950 už jako státem řízená. Stát se snažil zajistit v obci nejprve největší průmyslové a zemědělské podniky, tedy pilu, mlýn a velké statky, kam dosazoval národní správce.\n\nZ rozkazu podplukovníka Františka Vovesa, velitele 8. pěšího pluku, mělo dojít k tzv. „vyčištění” prostoru sahajícího od České Lípy přes Doksy až po Kuřívody, tedy i katastru obce Manušice. Dne 15. června 1945 v pět hodin ráno dorazily ozbrojené jednotky do obce. Vyhnání německých žen, dětí a starců se odehrálo ve třech etapách. První „trek” postihl nejmajetnější sedláky. Vyhnání mělo pokaždé stejný průběh: nástup vybraného obyvatelstva před hostincem, odevzdání cenností, dokumentů a všech klíčů od usedlostí, následný pochod v rychlém tempu na nádraží v České Lípě, šacování jediného osobního majetku o váze 30 kg, transport v otevřených nákladních vagónech ke státní hranici, v nočních hodinách pak za střelby, řevu, pohánění a bití pěší přechod hranice do sovětské okupační zóny v Německu. Ernst Hofmann, který byl takto se svou rodinou odsunut ve druhé etapě, popsal následnou cestu po území sovětské okupační zóny. Nejprve se skupina 20-30 osob tísnila po několik dní v kůlně ve městě Sebnitz, odkud byla transportována v nočních hodinách po železnici přes města: Pirna, Dresden, Halle, Oschatz, Magdeburg až do Šlesvicka-Holštýnska. Přes den se transportní vlaky odstavovaly na vedlejší kolej. Strastiplná cesta rodiny Hofmannovy skončila 1. září 1945 u Severního moře na poloostrově Schwansen v obci Loose.\nMístní národní výbor Manušice sídlil v letech 1948–1970 ve mlýně čp. 1. Budovu využíval též místní sbor Československého svazu požární ochrany (složka Národní fronty), dále se zde nacházelo kino s veřejnou knihovnou, jež hrávalo o víkendu. Od roku 1952 začaly při místním národním výboru pracovat tzv. výbory žen (Československý svaz žen). V roce 1974 zřídila Jednota Nový Bor v budově mlýna hostinec a od roku 1975 započal místní národní výbor s rušením zde se nacházejícího kulturního sálu. Po znárodnění konzumu na čp. 31 přemístil místní národní výbor prodejnu smíšeného zboží na čp. 43, tu pak provozovalo Lidové spotřební družstvo Jednota Česká Lípa se sídlem v Novém Boru až do roku 1992.\n\nPo komunistickém puči v únoru 1948 stát oddělil zemědělskou a lesnickou složku a státní majetek byl dále spravován jako Československé lesy a Československé statky. V roce 1950 bylo v Manušicích založeno jednotné zemědělské družstvo, které zabralo areál mlýna s pilou a pro kravín hospodářskou usedlost čp. 21 (nyní parcely 337, 338, 339, 61/13). V roce 1953 se na čp. 21 nacházela porodnice pro prasnice a vepřín. Sloučením JZD Volfartice, JZD Horní Libchava a JZD Manušice vzniklo v roce 1960 „JZD 8. březen Horní Libchava”. V sedmdesátých letech se započalo se slučováním JZD pod Státní statek Cvikov, kam připadlo taktéž JZD Horní Libchava pod ředitelstvím Státního statku Stružnice. V roce 1990 byl Státní statek Cvikov veden jako státní podnik se zemědělskou výrobou, úpravou, zpracováním a prodejem zemědělských výrobků s přidruženou autodopravou.\n\nSilnici Horní Libchava – Manušice – Častolovice opravovala Okresní správa silnic kolem roku 1970 a v červenci 1979 vydalo Federální ministerstvo dopravy rozhodnutí o zrušení osobní dopravy na dráze Česká Kamenice – Česká Lípa Střelnice v úseku Kamenický Šenov dolní nádraží – Česká Lípa Střelnice, čímž zanikla železniční zastávka v Manušicích. V roce 1980 proběhla integrace obce pod město Česká Lípa a MNV nahradil Občanský výbor č. 52 Manušice.\n\nVzhledem k tomu, že se velké zemědělské usedlosti, o které měly zájem JZD a Státní statky, nacházely mimo centrum obce, zachovalo si jádro obce původní urbanistický ráz. Demolice řízené státem, které probíhaly v padesátých až sedmdesátých letech, a následné bourání zničených objektů či jejich částí po roce 1989, postihly statky ležící po levé straně Šporky či podél jejího toku: po levé straně silnice do Častolovic zmizela usedlost čp. 22 (nyní parcela 48/1 v majetku Bohumila Hály z České Lípy), po levé straně silnice na Skalici čp. 21 (nyní parcely 337, 338, 339, 61/13). Na těchto parcelách (nyní ve vlastnictví Jiřího Baťka z Nového Boru) provozuje Antonín Beneš z České Lípy fotovoltaickou elektrárnu „FVE – Manušice”. Při Šporce zmizel statek čp. 24 (nyní st. parcely 3 a 28). Usedlosti čp. 19, čp. 17, čp. 16 pozbyly v důsledku zchátralých hospodářských budov svůj původní ráz.\n\nV roce 1951 zřídila komunistická vláda podle vzoru SSSR (DOSAAF) Svaz pro spolupráci s armádou (Svazarm), jehož úkolem bylo „\"zajištění řádné přípravy nejširších vrstev pracujícího lidu k plnění úkolů obrany vlasti, prohloubení jednoty pracujícího lidu s lidově demokratickou armádou, výchova pracujícího lidu k věrnosti ke spojeneckému svazku se Sovětským svazem a se státy lidové demokracie\"“. Na nejnižší úrovni Svazarmu fungovaly tzv. kluby a kroužky, skupiny a sportovní družstva, sdružená pod základní organizací Svazarmu, jež měly svůj vlastní výbor, předsedu, místopředsedu, jednatele, pokladníka, hospodáře, instruktory a vlastní členy. Někdy kolem roku 1964 vznikla pod Okresním výborem Svazarmu v České Lípě „Základní organizace Svazarm Manušice” (ZO SVAZARM Manušice) se střeleckou základnou, která využívala objekt čp. 47, navazující na areál bývalého mlýna. V 80. letech bylo v budově čp. 1 vybudováno výcvikové středisko Svazarmu pro Masově branné sportovní akce (ZO Svazarm Manušice MBSA).\n\nVesnice je od roku 2004 napojena na vodovodní systém České Lípy, jehož majitelem je Severočeská vodárenská společnost a provozovatelem Severočeské vodovody a kanalizace. Odpadní vody jsou likvidovány v žumpách a vyváženy na ČOV Česká Lípa. Město Česká Lípa plánuje napojení na kanalizační systém v Horní Libchavě. Obec není plynofikována. Územní plán města Česká Lípa počítá se stavbou přívodního řadu plynovodu z STL – Skalice a s obchvatem silnice I/9 Nový Bor – Dolní Libchava přes kat. území Okrouhlá u Nového Boru, Arnultovice u Nového Boru, Skalice u České Lípy, Manušice, Horní Libchava, Dolní Libchava. Na Šporce v říčním 5,5 km je nad obcí Horní Libchava na katastru Horní Libchava navržena protipovodňová suchá nádrž nad zaústěním odpadu z Manušických rybníků. Od roku 1992 provozovala Miloslava Šimůnková prodejnu „Smíšené zboží” na čp. 43, od roku 1998 do roku 2011 pak v objektu bývalého hostince p. Rongeho na čp. 4 (Ronges Gasthaus, Manisch). V roce 2018 zahájila Božena Machačová na čp. 49 hostinskou činnost v „ Občerstvení U Kapličky”. Na katastru obce se nachází 7 rekreačních objektů. Správu nad Manušickými rybníky vykonává „Rybářství Doksy spol. s r. o.”, které je producentem a zpracovatelem ryb. Sportovní činnost na rybnících provozuje „Český rybářský svaz - Místní organizace Česká Lípa”. Místní hřbitov má ve vlastnictví město Česká Lípa (společně s pohřebišti Dolní Libchava, Žizníkov a Dobranov). Údržbu pohřebiště neprovádí obec, ale městem zaměstnaní pracovníci pro Veřejně prospěšné práce (VPP).\n\n\n\nNa území vesnice zasahuje CHKO České středohoří a CHOPAV Severočeská křída a evropsky významná lokalita NATURA 2000 – Manušické rybníky (všivec mokřadní, tolije bahenní, kuňka ohnivá). Na tělese zrušené železniční tratě Česká Kamenice – Česká Lípa cyklostezka Varhany. Obcí též prochází zelená cyklotrasa č. 3054: Provodín – Veselí – Brennský mlýn – Vítkov – Česká Lípa – Horní Libchava – Manušice – Skalice – Okrouhlá – Nový Bor – Polevsko – Jedličná – Svor – U Antonína – Nová Huť, propojená s cyklostezkou Písečná. Pěší turistická modrá trasa č. 1673 Nový Bor – Česká lípa se před Manušicemi sbíhá s cyklostezkou Varhany, modré značení začíná na nádraží Česká Lípa-Střelnice, vede do Manušic a dále na Panskou skálu, v Dolní Libchavě začíná žluté značení směřující přes Horní Libchavu do Manušic a Nového Boru. V obci se nachází geocachingová schránka (cache, keška).\n\nKaple Nanebevstoupení Páně z roku 1910. V osmdesátých letech 20. století byla rekonstruovaná a využívaná pravoslavnou církví pro osídlence z Volyně. Kaple je majetkem města Česká Lípa, které provedlo v roce 2012 její rekonstrukci. Místní občané se o opravu dlouho zasazovali. Proti zamýšlenému prodeji městem v roce 2008 podepsalo 54 z 80 obyvatel Manušic petici. Za tímto účelem založili občanské sdružení „Za rozvoj Manušic”, které na rekonstrukci ve veřejné sbírce vybralo několik tisíc korun.\n\nKapličku u cesty z Manušic do České Lípy nechal postavit někdy na začátku 19. století Franz Kreibich, majitel selského statku, postaveném na místě bývalého manušického manského dvora, jenž místní obyvatelé zvali Edelhof (před rokem 1945 čp. 22, nyní parcela 48/1). V šedesátých letech 20. století se již nacházela ve zuboženém stavu se zřícenou střechou a v roce 2002 se propadla i klenba. Město Česká Lípa zaplatilo opravu firmou STAVO a stavební práce v tom samém roce provedl ing. F. Bošek ze Staré Lípy. Pozdější poškození fasády a ohnutého kříže město ve výši 4000 Kč financovat odmítlo a opravy nechal na své náklady provést vlastním členem Kamilem Ešnerem z České Lípy spolek Drobné památky severních Čech.\n\nKlasicistní kovaný kříž na fundamentu z pískovcových štuků se nachází na levé straně silnice do Skalice a nese nápis: \"Errichtet Wenzel und Magdalena Fritsche im Jahre 1894\". Opravu prováděl v rozmezí listopad 2004 – květen 2005 spolek Drobné památky severních Čech: Martin Mikolášek, Jiří Kühn a Miroslav Pröller a kovářské práce J. Polák z Dolní Libchavy, město Česká Lípa ji financovalo.\n\nKovaný kříž na kamenném sloupu stojí asi 50 m severovýchodně od kaple na pravé straně silnice do Skalice za bývalým železničním přejezdem. Nápisové pole nese text: \"Zum frommen Andenken an den Erlosende zu seiner und seiner Mitt bruder Erba... Errichtet von Joseph Tamme aus Manisch 1830\". V roce 1997 ležela rozbitá hlavice bez kříže u poškozeného sloupu. Oprava kříže od listopadu 2004 do dubna 2005 byla svěřena na základě výběrového řízení opět spolku Drobné památky severních Čech: Martin Mikolášek, Jiří Kühn a Miroslav Pröller a kovářské práce J. Polák z Dolní Libchavy. \n\nUž v druhé polovině 19. století se geologové zajímali o limonitové kuličky, vyskytující se na polích mezi Horní Libchavou a Manušicemi směrem ke Slunečné. Místní obyvatelstvo je nazývalo „bouřkové kuličky” (Gewitterkugeln, též Sandkugeln), jelikož se objevovaly v hojném množství zejména po bouřkách, kdy voda odplavila zeminu z polí. Jejich výskyt na Českolipsku popsal Med. Dr. Cajetan Watzel, předseda spolku Nordböhmischer Exkursions-Club a c. k. gymnaziální profesor v České Lípě. Zájem veřejnosti vzbudily zejména po té, co podobné kuličky nasbíral na Liberecku korunní princ Rudolf. Z vědeckého hlediska se o ně zajímal německo-rakouský geolog Dr. Ferdinand von Hochstetter (1829–1884), ten je nazýval „Knallkugeln” nebo také „Knallsteine”, jelikož některé po vhození do ohně bouchaly. Na začátku 20. století zveřejnil rakouský geolog Hermann Veit Graber (1873–1939) o jejich vzniku geologicko petrografickou zprávu: (r. 1904). Bouřkové kuličky budí zájem i v současnosti. Zajímala se o ně též NASA. Tomáš Malý, geolog z českolipského muzea, pro Českolipský deník uvedl:\n\n\n"}
{"id": "526878", "url": "https://cs.wikipedia.org/wiki?curid=526878", "title": "Písečná (Česká Lípa)", "text": "Písečná (Česká Lípa)\n\nPísečná je malá vesnice, část okresního města Česká Lípa. Nachází se asi 3,5 km na severovýchod od České Lípy. Je zde evidováno 36 adres. Trvale zde žije 56 obyvatel.\n\nPísečná leží v katastrálním území Písečná u Dobranova o rozloze 5,28 km.. Její území patří do Ralské, resp. Zákupské pahorkatiny, okolní kopce nejsou vysoké.\n\nVesnice je po celé délce protékána Dobranovským potokem, později přítokem Ploučnice. Ve vsi jen překlenují dva silniční mosty. Jsou zde roubená stavení, některá s severočeskou podstávkou a opatřená zdobnými štíty.\n\nV roce 2006 byla městem Česká Lípa postavena 2,5 km dlouhá vyasfaltovaná Cyklostezka Písečná ze sídliště Špičák v České Lípě do Písečné přes pláň s loukami, která je součástí regionální cyklotrasy 3053 a je také součástí červeně značené dálkové pěší trasy E10. Ve vesnici je dostatečné vyznačení tras mapou, směrovkami a pásovým značením KČT. Protíná jí s potokem souběžně vedená okresní silnice z Dobranova na Bukovany. Jezdí a zastavuje zde autobusová linka, ovšem jako jediná z místních částí obce Česká Lípa je bez spojení MHD.\n\n"}
{"id": "526879", "url": "https://cs.wikipedia.org/wiki?curid=526879", "title": "Žizníkov", "text": "Žizníkov\n\nŽizníkov je vesnice, část okresního města Česká Lípa. Rozkládá se podél levého břehu řeky Ploučnice asi 3 km na jihovýchod od České Lípy. Prochází tudy železniční trať Liberec - Česká Lípa, na které se jihovýchodně od Žizníkova nachází výhybna pojmenovaná podle této vesnice. Je zde evidováno 160 adres. Trvale zde žije 269 obyvatel.\n\nŽizníkov je také název katastrálního území o rozloze 5,69 km.\n\nVesnice má dvě části, mimo starší vsi ještě Nový Žízníkov. S městem Česká Lípa je obě spojuje i linka MHD společnosti BusLine, dříve ČSAD Semily. Za obcí směrem k České Lípě je Žízníkovský rybník, který byl městem v letech 2013–2014 upraven. Vede zde červená turisticky značená cesta. a kolem rybníka i stejnojmenná naučná stezka.\n\nZhruba 300 metrů na sever vede silnice II/263 z České Lípy na Zákupy a Mimoň, po níž je vedena značná část dopravy. Silniční spojka spojující obec s touto komunikací přetíná tok Ploučnice po mostě, který byl poničen při povodni roku 2010. Oprava mostu byla provedena v roce 2012 za 22,6 mil. Kč firmou \"Pražské silnice a vodohospodářské stavby a. s\".\n\nSilniční spojka přetíná také cyklostezku Vlčí Důl vedenou po tělese zrušené železniční trati. Poblíž křižovatky je dodnes budova bývalé železniční stanice.\n\nAsi 2¼ km jižně od Žizníkova se v jeho katastru nachází přírodní památka Okřešické louky. Další přírodní památka je Niva Ploučnice u Žizníkova.\n\nV letech 2001 až 2010 se zde (a hlavně v sousedních Heřmaničkách) každoročně počátkem letních prázdnin pořádal hudební festival Raggae Ethnic Session s mezinárodní účastí.\n\n"}
{"id": "526880", "url": "https://cs.wikipedia.org/wiki?curid=526880", "title": "Břehyně", "text": "Břehyně\n\nBřehyně ( \"\") je malá vesnice, část města Doksy v okrese Česká Lípa. Nalézá se asi 3 km na severovýchod od Doks. Sídlem prochází silnice II/270, spojující města Doksy a Mimoň. Je zde evidováno 11 adres. Trvale zde žije 27 obyvatel.\n\nBřehyně leží v katastrálním území Doksy u Máchova jezera o výměře 49,17 km².\n\nBřehyně byla založena pravděpodobně současně s Břehyňským rybníkem Karlem IV.. První písemná zmínka o obci je z roku 1460, kdy byla i s mlýnem v majetku města Doksy. Později ves zanikla a zůstal jen mlýn. Mlýn prošel řadou přestaveb a stojí v Břehyni dodnes. K obnovení vsi došlo v 18. století. Kolem roku 1780 zdejší mlynář Wűnsch dodával dříví na stavbu Terezínské pevnosti. Stejný rod zde založil i továrnu na potisk bavlněných látek, kartounů, apod., která byla v provozu až do první republiky. Za první republiky začal převažovat turistický a rekreační ruch. Několik objektů nabízejících rekreační služby však do dnešních dob zaniklo.\n\n\nVesnička leží u západního břehu Břehyňského rybníka, který je i s Mlýnským vrchem s bažinatým okolím součástí vytvořené Národní přírodní rezervace Břehyně – Pecopala. Na severní straně se dále od osady prostírá rozsáhlá Hradčanská pahorkatina a Hradčanské stěny, zbrázděné množstvím roklí a dalších pískovcových útvarů; na jih od Břehyně se z lesů zvedá vyhlídkové skalisko, zvané Králův stolec.\nBřehyně je dostupná po silnici druhé třídy č. 270 od Doks, železniční trať zde nevede. Dojít lze sem po žlutě značené turistické trase (okruh kolem Máchova jezera), poblíž vede cyklotrasa 3045.\n"}
{"id": "526882", "url": "https://cs.wikipedia.org/wiki?curid=526882", "title": "Kruh (Doksy)", "text": "Kruh (Doksy)\n\nKruh (něm. \"Kroh\") je malá vesnice, část města Doksy v okrese Česká Lípa. Nachází se asi 7,5 km na jih od Doks. Je zde evidováno 41 adres. Trvale zde žije 47 obyvatel. Kruh leží v katastrálním území Kruh v Podbezdězí o rozloze 2,64 km².\n\nDnes již ryze rekreační osada leží necelé 3 km vsv. od vesnice a hradu Houska. První písemná zmínka o její existenci pochází ze 14. století.\n\nVe vyvýšené poloze na východním okraji obce stojí kostel sv. Vojtěcha, který na místě gotické svatyně ze 14. století nechala postavit hraběnka Marie Markéta z Valdštejna v letech 1723–1724. Kostel není v dobrém stavu a Biskupství litoměřické jej v roce 2012 nabídlo k prodeji, Doksy však váhají.\n\nVýznamná část domů jsou tradiční roubené stavby lidové architektury. Ve vesnici roste také památný strom lípa pod hřbitovem (lípa malolistá, ). Kruh leží na území CHKO Kokořínsko.\n\nJižně zhruba 1 km daleko je \"Kružský důl\", z obce dostupný neznačenou lesní cestou. V něm se nalézá také skalní byt a prochází zde naučná stezka. Samotnou obcí prochází směrem na Bezděz červeně značená turistická cesta (mezinárodní E10), v této části nazývaná Máchova cesta. Obec je spojená s okolím po silnici II/273 od obce Doksy na severu. Nejbližší železniční zastávka je v obci Okna 3 km severně na trati 080 z České Lípy.\n\n"}
{"id": "526884", "url": "https://cs.wikipedia.org/wiki?curid=526884", "title": "Obora (Doksy)", "text": "Obora (Doksy)\n\nObora (něm. \"Wobern\") je vesnice, část města Doksy v okrese Česká Lípa. Rozkládá se asi 2,5 km na jihovýchod od Doks podél silnice I/38. Je zde evidováno 74 adres. Trvale zde žije 178 obyvatel.\n\nObora leží v katastrálním území Obora v Podbezdězí o rozloze 4,05 km.\n\n"}
{"id": "526885", "url": "https://cs.wikipedia.org/wiki?curid=526885", "title": "Vojetín (Doksy)", "text": "Vojetín (Doksy)\n\nVojetín (něm. \"Wojetin\") je malá vesnice, část města Doksy v okrese Česká Lípa. Nachází se asi 8,5 km jižně od Doks. Je zde evidováno 16 adres. Trvale zde žije jeden obyvatel.\n\nVojetín je také název katastrálního území o rozloze 2,35 km.\nO existenci dnes rekreační osady svědčí písemné zprávy z roku 1350, kdy patřila k panství Bezděz. Díky mnoha zachovalým roubeným stavbám, památkám lidové architektury evidovaných v centrálním seznamu kulturních památek Česka, zde byla vyhlášena vesnická památková rezervace. Osada je na území Housecké vrchoviny, něco přes 1 km jižně od ní se, oddělená Vranovským lesem, zvedá Vrátenská hora.\n\nSkrze Vojetín vede naučná stezka, cyklotrasa a od vesnice Houska i místní komunikace.\n\n\n"}
{"id": "526886", "url": "https://cs.wikipedia.org/wiki?curid=526886", "title": "Zbyny", "text": "Zbyny\n\nZbyny (něm. \"Binai\") je malá vesnice, část města Doksy v okrese Česká Lípa. Nachází se při ssv. úpatí Zbynského vrchu (390 m), asi 3 km na jihozápad od Doks. Severní okraj vsi protíná silnice II/270, spojující města Doksy a Dubá. Je zde evidováno 49 adres. Trvale zde žije 127 obyvatel.\n\nZbyny je také název katastrálního území o rozloze 3,04 km.\n\n\n"}
{"id": "526887", "url": "https://cs.wikipedia.org/wiki?curid=526887", "title": "Žďár (Doksy)", "text": "Žďár (Doksy)\n\nŽďár (něm. \"Zdiar\") je vesnice, část města Doksy v okrese Česká Lípa. Nalézá se asi 7 km na jih od Doks. Vesnicí prochází silnice II/273, jež současně představuje východní hranici CHKO Kokořínsko. Je zde evidováno 64 adres. Trvale zde žije 73 obyvatel.\n\nŽďár leží v katastrálním území Žďár v Podbezdězí o rozloze 13,68 km.\nVesnička je písemně doložena v roce 1376 a byla založena kvůli ochraně obchodní stezky mezi Houskou a Bezdězem. Protože je zda řada zachovalých roubených domů, památek lidové architektury, byla zde vyhlášena vesnická památková rezervace. Některé z nich jsou postaveny přímo na skalách v rokli pod návsí. Na návsi stojí od roku 1787 kaple Nejsvětější Trojice.. Napříč vesnicí prochází mezinárodní červená turistická trasa E10 od Bezdězu. Je zde autobusová zastávka. Zhruba 2,5 km na sever se nalézá nejbližší železniční zastávka Okna na trati 080 z České Lípy na Bakov nad Jizerou.\n\n\n"}
{"id": "526888", "url": "https://cs.wikipedia.org/wiki?curid=526888", "title": "Bukovec (Dubá)", "text": "Bukovec (Dubá)\n\nBukovec (něm. \"Buckholz\") je malá vesnice v katastrálním území Zakšín část města Dubá v okrese Česká Lípa. Nachází se 5 km na jihozápad od Dubé, v údolí Liběchovky v severní části CHKO Kokořínsko. Je zde evidováno 36 adres. Trvale zde žije 7 obyvatel.\n\nHlavní část Bukovce leží v odbočném údolí pod vrchem Šiškou (336 m n. m.). Vesnice Bylochov, do níž stoupá cesta z tohoto údolí, patří již k obci Snědovice litoměřického okresu. K Bukovci patří ještě Pustý Zámek, skupina usedlostí ležící pod Pustým zámkem výše proti proudu Liběchovky. Ještě výše se na Liběchovce nachází Bukovecký mlýn, který však již patří k místní části Zakšín.\n\nÚdolím Liběchovky se vine frekventovaná silnice I/9 od Mělníka do České Lípy. Ve vsi je i autobusová zastávka, v níž zastavuje několik dálkových linek z Prahy na Českolipsko. Červeně značená turistická trasa vede přes Pustý zámek a Bukovecký mlýn.\n\nNa severu vybíhá nad obec ostroh kopce Šiška (335 m n. m.) a z východní strany údolí Liběchovky lemuje hřeben Rače s mnoha pískovcovými skalami. Na jeho svahu směrem ke vsi je zřícenina Pustého zámku.\n\nPrvní písemná zmínka o vsi pochází z počátku 17. století. Po většinu své známé existence byla rozdělena administrativně na dvě části, rozdělené původní silnicí údolím Čertovky k Bylochovu. Obě části dnes pod jménem Bukovec patří k Dubé.\n\nJihozápadní část patřila zprvu k statku Radouň, pak k liběchovskému statku ležícímu na jihu a k Bylochovu. Bylochov patříval do někdejšího okresu Štětí, pak Dubá a Roudnice. Tato část se nazývala Bukolitz, pak Pokolitz, česky Pokolice. U Pokolice je Šnekův důl, v němž bylo stavení koupené roku 1765 Františkem Schneckem. Při hlavní silnici na Českou Lípu byl zděný hostinec čp. 15 z roku 1836, po roce 1953 byl zchátralý zbourán.\n\nSeverovýchodní část patřila k panství Bernštejn, Deštná, Doksy, katastrálně pod Zakšín, v letech 1949 až 1960 v okrese Doksy, až poté do okresu Česká Lípa. I tato část prošla změnou názvu od Buchholz k Bukovci - německy Buckholz.\n\nKvůli řadě zachovalých roubených stavení lidové architektury je zde vyhlášena vesnická památková zóna. Osm usedlostí (čp. 5, 10, 14, 15, 18, 19, 20, 23) je chráněno jako kulturní památky.\n\nCelá vesnice leží v CHKO Kokořínsko. Necelé 2 km na jihovýchod se nachází chráněná přírodní památka Osinalické bučiny.\n\n\n"}
{"id": "526889", "url": "https://cs.wikipedia.org/wiki?curid=526889", "title": "Deštná (Dubá)", "text": "Deštná (Dubá)\n\nDeštná () je vesnice, část města Dubá v okrese Česká Lípa. Nachází se asi 2,5 km na jihozápad od Dubé. Prochází zde rušná silnice I/9 z Mělníka do České Lípy. Je zde evidováno 58 adres. Součástí obce jsou osady Vrabcov a Malá Strana.\n\nObec je považována za nejstarší v oblasti Dubé. První písemná zmínka je z roku 1225, dosvědčující stavbu malého románského kostela, zasvěceného svatému Václavovi. Je však zřejmé že zde, u potoka nazvaného tehdy Deštné v té době bylo dominium. Obec pak převzala jméno potoka.\n\nV roce 1869 byla postavena jednotřídní škola, která byla roku 1882 přestavěna na dvoutřídní. Chodily do ní děti i ze Zakšína a Bukovce.\n\nPřed rokem 1930 byla poněkud nad obcí postavena třípodlažní budova Vranovské zotavovny. K ní bylo později přistavěno jednopatrové křídlo. Po roce 1945 objekt sloužil jako dětské plicní sanatorium, později se stal Politickou školou okresního výboru KSČ a nyní je Dětským domovem a internátní školou.\n\nDeštná leží v katastrálním území Deštná u Dubé č. 790 508 o rozloze 5,4 km².\n\nV severní části katastru obce je osada \"Malá Strana\" a \"Deštenský kopec\", na jehož svahu byla v roce 2003 vyhlášena přírodní památka Deštenské pastviny. Celá obec je na území v péči CHKO Kokořínsko. V jižních partiích katastru je kopec Kout (411 m n. m.) a skalní hřeben Rač (394 m n. m.) i rekreační osada \"Vrabcov\", u níž rostou dva státem chráněné stromy - smrk () a lípa (). Od kostela v Deštné vede žlutě značená turistická trasa kolem obou stromů přes Vrabcov. Do východní části katastrálního území zasahuje část přírodní rezervace Mokřady horní Liběchovky.\n\nPůvodně románský kostel sv. Václava z počátku 13. století byl zásadně přestavěn do barokní podoby v letech 1763–1765. Byla změněna i jeho orientace z východní na jižní, byly zbourány boční stěny původního kostelíka a jeho loď se protáhla. I dnes absidy a hranolová věž se sdruženými okny dosvědčují románský základ stavby. U kostela je malý hřbitov, obklopený zdí. Z jižní strany je barokní fara. Interiér kostela se třemi rokokovými oltáři byl instalován kolem roku 1770.\n\nNa velikonoční neděli se konala v roce 1938 Velikonoční jízda a polní mše. Při jízdě objížděli jezdci na koních pole a sakrální památky, to na počest křížových výprav do Svaté země.\n\n\n"}
{"id": "526890", "url": "https://cs.wikipedia.org/wiki?curid=526890", "title": "Dražejov (Dubá)", "text": "Dražejov (Dubá)\n\nDražejov () je malá vesnice, část města Dubá v okrese Česká Lípa. Nachází se asi tři kilometry na jih od Dubé, severně od vrcholu Nedvězí. Je zde evidováno 44 adres.\n\nDražejov leží na pískovcové plošině v nadmořské výšce 380 metrů v katastrálním území Dražejov u Dubé o rozloze 5,08 km². V katastrálním území Dražejov u Dubé leží i Kluk a Nedvězí. Oblast je součástí chráněné krajinné oblasti Kokořínsko.\n\nDoložena je od roku 1402, kdy Jindřich z Dubé zvaný Jednooký rozděloval svůj majetek mezi syny. V polovině 15. století Dražejov spolu s Střezivojicemi a Březinkou získal Jindřich ze Smiřic, pán na nedalekém hradě Houska. V roce 1502 Jan, syn Jindřichův, prodal celé panství Václavovi Hroznatovi z Harasova. Od roku 1545 Dražejov získali opět Smiříčtí. Roku 1593 se týká záznam o existenci zdejší panské krčmy. Roku 1639 celý kraj obsadili a vydrancovali Švédové. Koncem 18. století zde byla postavena malá škola, přestavěna na větší byla v letech 1829 až 1831. Docházely do ní děti z Heřmánek, Nedvězí a Kluku.\n\nV roce 1832 vesnice podlehla zničujícímu požáru, byla však znovu postavena. Většímu rozvoji vsi bránil nedostatek vody. Vodovod do vsi byl postaven až roku 1907 z Pramenného dolu. Voda byla vytlačována pístovým čerpadlem do nádrže - vodojemu nad vsí. Přebytečná pak do rybníčka na návsi. Rybníček měl svůj vodotrysk a byl opravován roku 1949. V té době stál ve vsi hostinec \"Švýcarsko,\" celá krajina měla název Dubské Švýcarsko (). Dalším hostincem fungujícím do roku 1948 byl zděný patrový Jana Procházky, budova byla v 50. letech zbořena.\n\nDo severovýchodní části katastrálního území zasahuje přírodní rezervace Mokřady horní Liběchovky.\n\nJsou zde stavení a památky lidové architektury a na návsi zůstala zachována barokní kaple svatého Jana Nepomuckého z roku 1767. V roce 1835 byla přestavěna. Téměř všechna ostatní stará stavení spálil požár v roce 1832. V okolních skalách je zachováno mnoho vytesaných komor a sklepů.\n\nVe východním cípu katastrálního území se dochovaly drobné pozůstatky hradu u Kluku založeného přibližně v polovině 13. století.\n\nDo roku 1880 vedla do vsi pouze zásobovací cesta od Střezijovic, v uvedeném roce byla postavena spojka k silnici spojující Dubou se Mšenem. Od Dubé přes Dražejov vede místní komunikace 303 a prochází tudy ze severu od Dubé turistické cesty pro pěší – červená mezi Dubou a Nedvězím a zelená do Beškova. Cyklotrasa zde vyznačená není. Nikde v okolí nevede železniční trať.\n\n\n"}
{"id": "526891", "url": "https://cs.wikipedia.org/wiki?curid=526891", "title": "Dřevčice (Dubá)", "text": "Dřevčice (Dubá)\n\nDřevčice ( ) je vesnice, administrativní část města Dubá v okrese Česká Lípa v Libereckém kraji. Nachází se asi 5,3 km na severozápad od Dubé. Je zde evidováno 60 adres. Trvale zde žije 126 obyvatel. Vesnice se nachází na katastrálním území Dřevčice, kam také spadá nedaleká vesnice Sušice (2 km severně, ). Katastrální území má výměru 921,24 ha (9,21 km).\n\nPrvní zmínky o vsi pocházejí z 14. století, v letech 1363 až 1384 se připomíná Soběhrd z Dřevčic, který v letech 1363 a 1374 dosazoval do vsi kněze. Ves měla zřejmě charakter zemanského sídla a byla spojována starší nedalekou vsí Drchlavou. Lze usuzovat, že ji založili v I. polovině 14. století vlastníci Drchlavy. \n\nČasem se ves dostala do majetku pražského arcibiskupství a byla připojena dle dochovaných zpráv z roku 1390 do panství Helfenburk. V roce 1402 byla v panství u Chudého hrádku a tedy ve vlastnictví Berků z Dubé. I v dalších letech se její vlastníci měnili, patřila k panství Rybnov (dnes část Holan) a také k Novému Zámku (dnešní Zahrádky). Původní název vesnice byl \"Dřevíč\", tento název je zmiňován v roce 1570.\n\nV roce 1848 vesnici postihl velký požár, který zničil většinu místních domů. Po této katastrofě dal úřad novozámeckého panství ještě téhož roku v obci postavit novou školu. Byla jednotřídní, chodilo do ní 75 žáků z Dřevčic a Heřmánek. Později byla přestavěna, původní fasádu se nepodařilo zachovat.\n\nDřívější svažitá náves s rybníčkem již dnes není celistvá, neboť byla zastavěna několika domy. Současným centrem vesnice je prostranství před hostincem na hlavní silnici. Rybníček na návsi sloužil pro napájení dobytka i jako požární nádrž. Byl sice v roce 1995 opraven, je však prázdný, neboť přítok je velmi slabý.\n\nKvůli nedostatku vody byla roku 1909 postavena v Dolském údolí vodárna, odkud byl položen 2 km dlouhý vodovod.\n\nPamátkově chráněná budova školy s věžičkou slouží jako hostinec. Nová, patrová budova školy se nachází na protější straně silnice. Škola byla v školním roce 1978 zrušena. Děti od té doby dojíždějí do Dubé. Ve vsi je řada stavení lidové architektury včetně klasicistních zděných jednopatrových budov.\n\nOsady Poustka (0,4 km severovýchodně, , pozůstatek zaniklé vsi Pačkova), Máselník (0,5 km jihozápadně, ) dnes již s Dřevčicemi tvoří jeden celek. Asi 2 km severovýchodně u bývalého slovanského hradiště v Dolském údolí se nachází zřícenina hradu Chudý hrádek. Pod zříceninou stával Dolský mlýn ( ) s rybníkem, zbytky hráze jsou ještě v terénu patrné.\n\nU požární nádrže roste 15 metrů vysoký památný strom, platan javorolistý, stáří je zhruba 150 let. Zhruba 2,5 km západně od vsi je přírodní památka Martinské stěny, vyhlášená roku 2002. V Dřevčicích začíná v roce 2010zrekonstruovaná turistická stezka Čertova rokle vedená Dolským údolím. Lesy ČR zde obnovily studánky (Čertova a Rasova), řadu mostků a povalové chodníky. Silnice z Dubé do Holan tvoří hranici Chráněné krajinné oblasti Kokořínsko-Máchův kraj, kam spadá část obce, ležící jižně od silnice. Katastr Dřevčic se zároveň překrývá s územím evropsky významné lokality Roverské skály.\n\nDřevčice leží na silnici vedoucí z Dubé severně do Holan, po které vede také cyklotrasa 211. Přes vesnici prochází zeleně značená turistická cesta z Tuhaně do Holan. V blízkém okolí nevede žádná železniční trať. Na hlavní silnici naproti hostinci se nachází autobusová zastávka \"Dubá,Dřevčice\".\n\n"}
{"id": "526893", "url": "https://cs.wikipedia.org/wiki?curid=526893", "title": "Heřmánky (Dubá)", "text": "Heřmánky (Dubá)\n\nHeřmánky (něm. \"Hirschmantel\") je malá vesnice, administrativní část města Dubá v okrese Česká Lípa. Nachází se asi 6,5 km na severozápad od Dubé. Je zde evidováno 28 adres. Trvale zde žije 14 obyvatel.\n\nHeřmánky je také název katastrálního území o rozloze 2,76 km.\n\nZachovalé Heřmánky mají dvě části, Dolní a Horní. Dolní Heřmánky jsou podél silnice až k Dlouhému dolu. Horní Heřmánky jsou o 1 km dál na sever na plošině směrem ke vsi Loubí. Jsou starší a menší. V roce 1542 byl učiněn zápis, že patřily k Chudému hrádku a s nimi Vartnenberkům. Po smrti Valdštejna Isabela Kateřina rozená Harrachová Heřmánky začlenila pod své panství Nový Zámek (dnešní Zahrádky). Po ní se panství ujali Kounicové.\n\nV někdejším dubském okrese byly ještě jedny Heřmánky, tvořené šesti roztroušenými staveními mezi Dubou a Dražejovem. Po roce 1960 bylo pět z nich zbořeno, poslední zachovalý někdejší hostinec byl administrativně začleněn do vsi Rozprechtice.\n\nNa katastrech vesnic Heřmánky, Hvězda a Litice byla roku 1998 vyhlášena přírodní rezervace Vlhošť. Katastrální území Heřmánky je zároveň součástí evropsky významné lokality Roverské skály.\n\n"}
{"id": "526894", "url": "https://cs.wikipedia.org/wiki?curid=526894", "title": "Landkreuzer P. 1000 Ratte", "text": "Landkreuzer P. 1000 Ratte\n\nLandkreuzer P. 1000 Ratte (Krysa) byl návrh supertěžkého tanku nacistického Německa vyvíjeného za druhé světové války. Měl mít 11 metrů do výšky, 14 metrů na šířku a 35 na délku. Projekt však Albert Speer na začátku roku 1943 zrušil, a tak nebyl žádný z tanků dokončen.\n\nNávrh skončil víceméně ve fázi vývoje. Podle některých zdrojů byla postavena věž a posléze zabudována do pobřežní obrany blízko Rotterdamu, ale vzhledem k tomu, že tato věž odpovídala věžím pro třídu bitevních lodí Scharnhorst, je pravděpodobnější, že s vývojem Ratte neměla nic společného.\n\nVývoj začal roku 1941 studiem sovětských těžkých tanků, který vedla firma Krupp. Tato studie mimo jiné zrodila myšlenku supertěžkého tanku Maus. Studie vedla k návrhu ředitele společnosti Krupp Groteho, speciálního důstojníka přes konstrukci ponorek, který 23. června 1942 Hitlerovi nabídl návrh 1 000 tunového tanku, pojmenovaného \"Landkreuzer\". Měl být vyzbrojen námořními děly a pancéřování mělo být tak silné, že by ho mohly poškodit jen podobné zbraně, jakými byl vyzbrojen. Kvůli nesmírné hmotnosti měl být vybaven třemi 1,2 m širokými pásovými podvozky na každé straně trupu s celkovou šířkou 7,3 m. To mělo zlepšit stabilitu a rozložení hmotnosti, ale jen hmotnost samotná by zničila cesty a mosty, což činilo tank extrémně nepraktickým. Ale i tak se čekalo, že světlá výška 2,1 m by ho měla učinit schopným lehce překročit řeky. Hitler byl očarován Groteho konceptem a přikázal společnosti Krupp začít s vývojem. 29. prosince 1942 byly hotové nákresy a projekt dostal jméno \"Ratte\" (krysa).\n\nLandkreuzer měl být poháněn dvěma 24 válcovými dieselovými motory MAN V12Z32/44 (používaly se i v U-Bootech) s výkonem 8 400 koňských sil nebo osmi 20 válcovými diesely Daimler-Benz MB 501 s výkonem 2 000 koní. (používaný v E-bootech). Motory spolu musely dávat výkon alespoň 16 000 koní, aby mohly tankem pohnout.\n\nHlavní výzbroj měly tvořit dvě námořní děla ráže 280 mm SK C/34, namontované v upravené věži, která se používala v německých válečných lodích. Vedlejší výzbroj mělo tvořit 128 mm protitankové dělo, používané např. v Jagdtigrech a Mausech, dva kulomety ráže 15 mm Mauser MG 151/15 a osm protiletadlových děl Flak 38 ráže 20 mm. Přesná poloha protitankového děla ráže 128 mm není známa, ale předpokládá se, že mělo být namontované v hlavní věži nebo, což je logičtější, by mohlo být namontované ve vlastní menší věži. I když vývoj daleko nedospěl, tak se věří, že věž byla skutečně postavena a potom byla použita jako pozemní dělostřelecká baterie. Několik takových postavení přežilo druhou světovou válku a mnoho jich používalo dělové věže z poškozených nebo zničených válečných lodí velmi podobných věži, která měla být použita v Lankreuzeru. Oproti zmínkám, že věž z Landkreuzeru měla být použita jako pozemní dělostřelecká baterie, neexistuje důkaz, že vůbec někdy existovala. Věže z válečné lodě Gneisenau byly použity jako součásti pobřežní obrany v norském Trondheimu, podle čehož se někteří domnívají, že někde tam skončila i věž z Landkreuzeru.\n\n"}
{"id": "526895", "url": "https://cs.wikipedia.org/wiki?curid=526895", "title": "Horky (Dubá)", "text": "Horky (Dubá)\n\nHorky (něm. \"Horka\") je malá vesnice, část města Dubá v okrese Česká Lípa. Nachází se asi 3 km na východ od Dubé. Je zde evidováno 31 adres. Trvale zde žije 8 obyvatel.\n\nPrvní záznam o existenci obce má společný s Dubou, je jím listina z roku 1253. Tehdy byla darována pražskému řádu křížovníků a od té doby sdílela svůj osud s Dubou. V roce 1402 je citována jako součást dědictví Jindřicha Hlaváče z Dubé z rodu Berkové z Dubé. Rodina Berků po bitvě na Bílé Hoře roku 1621 majetek ztratila, konfiskované Horky získali Valdštejnové a po nich Sweertz-Sporckové.\n\nHorky měly svoji jednotřídní školu od roku 1793, kam docházeli žáci z Horek, Horeckého Dolu, Plešivce a části Nedamova. Roku 1923 byla zrušena a děti pak docházely do školy v Vrchovanech. Znovu byla obnovena po roce 1945 a po čtyřech letech byla opět zrušena. Při staré škole byl rybníček a roubená stavba Tietzova hostince.\n\nV horní části návsi je kaple Nanebevzetí Panny Marie z roku 1790, která je nyní spravována občanských sdružením Drobné památky severních Čech. Poblíž kaple byla zastřešená studna, kde se stékalo 7 pramenů.\n\nHorky leží v katastrálním území Horky u Dubé o rozloze 2,39 km. K obci přiléhá bezvodý Horecký důl, v němž byla dříve samostatná obec Horecký Důl. Roku 1930 zde bylo evidováno 11 domů s 29 obyvateli. Nad obcí je vrch Hůrka (353 m. n.m).\n\n\n"}
{"id": "526896", "url": "https://cs.wikipedia.org/wiki?curid=526896", "title": "Horní Dubová Hora", "text": "Horní Dubová Hora\n\nHorní Dubová Hora (něm. \"Ober Eichberg\") je samota, část města Dubá v okrese Česká Lípa. Nachází se asi 2,5 km na západ od Dubé, na jihozápadním úbočí kopce Dubová hora (397 m n.m.). Jsou zde evidovány dvě adresy. Trvale zde žijí čtyři obyvatelé.\n\nHorní Dubová Hora leží v katastrálním území Dubá o výměře 14,94 km.\n\n\n"}
{"id": "526897", "url": "https://cs.wikipedia.org/wiki?curid=526897", "title": "Kluk (Dubá)", "text": "Kluk (Dubá)\n\nKluk (něm. \"Kluk\") je samota, část města Dubá v okrese Česká Lípa. Nachází se asi 3,5 km na jihovýchod od Dubé. Je zde evidována jedna adresa. Trvale zde nežije žádný obyvatel.\n\nKluk leží v katastrálním území Dražejov u Dubé o výměře 5,08 km.\n\n\n"}
{"id": "526898", "url": "https://cs.wikipedia.org/wiki?curid=526898", "title": "Korce", "text": "Korce\n\nKorce (něm. \"Kortschen\") je malá vesnice, část města Dubá v okrese Česká Lípa. Nachází se asi 4 km na východ od Dubé. Je zde evidováno 25 adres. Trvale zde žije 27 obyvatel.\n\nKorce je také název katastrálního území o rozloze 6,13 km. V katastrálním území Korce leží i Plešivec. Korce leží na severozápadním svahu Koreckého vrchu.\n\n\n\n"}
{"id": "526899", "url": "https://cs.wikipedia.org/wiki?curid=526899", "title": "Křenov (Dubá)", "text": "Křenov (Dubá)\n\nKřenov (něm. \"Schönau\") je malá vesnice, část města Dubá v okrese Česká Lípa. Nachází se asi 2,5 km na jihovýchod od Dubé. Je zde evidováno 17 adres. Trvale zde žije 10 obyvatel.\n\nKřenov leží v katastrálním území Nedamov o výměře 3,53 km.\n\nAsi 300 m jihovýchodně od vesničky se nalézá přírodní památka Kamenný vrch u Křenova.\n\n"}
{"id": "526900", "url": "https://cs.wikipedia.org/wiki?curid=526900", "title": "Lhota (Dubá)", "text": "Lhota (Dubá)\n\nLhota (něm. \"Wellhütte\") je malá vesnice, část města Dubá v okrese Česká Lípa v Libereckém kraji. Nachází se asi 4,5 km na severozápad od Dubé. Je zde evidováno 26 adres. Trvale zde žije třináct obyvatel (2017). V historických pramenech je Lhota prvně zmiňována počátkem 15. století, kdy náležela k hradu Čap.\n\nLhota leží v katastrálním území Lhota u Dřevčic o rozloze 1,57 km. Díky řadě zachovalých staveb lidové architektury byla Lhota nařízením vlády č. 127/1995 Sb. ze dne 24.5.1995 zapsána pod číslem 1090 na ústřední seznam kulturních památek jako vesnická památková rezervace. Na území památkové rezervace se nacházejí dva památkově chráněné domy a dvě usedlosti a četné sklepy, vytesané v pískovcových skalách. Vesnička se nachází na území Chráněné krajinné oblasti Kokořínsko-Máchův kraj a zároveň je součástí evropsky významné lokality Roverské skály.\nPřes Lhotu vede místní komunikace s autobusovou zastávkou \"Dubá, Lhota\" na trase linky č. 500 281 Česká Lípa - Dubá. Přes vesnici vedou dvě cyklotrasy - č. 0057 a 0058. Pro pěší zde turistická cesta vyznačená není. Do Lhoty či do přilehlých vsí neexistuje žádné železniční spojení - nejbližší zastávky \"Stvolínky\", případně \"Zahrádky\" na trati Česká Lípa - Lovosice jsou vzdáleny vzdušnou čarou zhruba 8 km, trať z České Lípy do Bakova nad Jizerou leží zhruba ještě o jeden km dále. Nad vsí jsou \"Lhotské skály\" (382 m. n.m.) a u silničky do sousední vsi Zátyní zajímavé skalní okno.\n\n\n"}
{"id": "526902", "url": "https://cs.wikipedia.org/wiki?curid=526902", "title": "Nedamov", "text": "Nedamov\n\nNedamov () je vesnice, část města Dubá v okrese Česká Lípa. Nachází se asi 1,5 km na východ od Dubé. Je zde evidováno 146 adres.\n\nNedamov je také název katastrálního území o rozloze 3,53 km². V katastrálním území Nedamov leží i Křenov a Panská Ves.\n\nOd roku 1991 je zde vyhlášena přírodní památka Kamenný vrch u Křenova. Do jižní části katastrálního území zasahuje část přírodní rezervace Mokřady horní Liběchovky.\n\nAutokemp Nedamov leží na břehu Černého rybníka 1,5 km východně od Dubé u silnice. Vede kolem něj modře značená turistická cesta, (zčásti místní naučná stezka).\n\nV roce 1989 byl veden jako \"Chatová osada a autokemp Nedamov\", kategorie B, jehož provozovatelem byl Okresní podnik služeb Česká Lípa, závod Dubá. Reservaci 42 lůžek v chatkách zajišťoval CIS Doksy. V kempu s rozlohou 5000 m² byl prostor pro 25 stanů, bylo zde dostatečné sociální příslušenství i kuchyňka.\n\nKemp je nyní v přímé správě města Dubá. Na rybníku je povoleno koupání a rybaření. Na počátku roku 2013 město zveřejnilo svůj záměr v kempu nahradit staré chatky novými.\n\nV kempu se pořádá každoročně akce Mezinárodní jazzové dny, zpravidla s místní chalupářkou a zpěvačkou Evou Pilarovou. V srpnu 2013 již 19. ročník.\n\n"}
{"id": "526903", "url": "https://cs.wikipedia.org/wiki?curid=526903", "title": "Nedvězí (Dubá)", "text": "Nedvězí (Dubá)\n\nNedvězí (německy \"Nedoweska\") je malá vesnice, část města Dubá v okrese Česká Lípa. Nachází se asi 4 km na jih od Dubé. Je zde evidováno 19 adres. Trvale zde žije 9 obyvatel.. Nedvězí leží v katastrálním území Dražejov u Dubé o výměře 5,08 km.\n\nNad obcí je vrch Nedvězí, místo dalekého rozhledu, přes něj vede červeně značená trasa. Níže do vsi vedou další trasy značené žlutě a modře. Od Dubé ze severu je ves dnes již rekreačního charakteru dostupná po místní komunikaci. Je zde řada stavení lidové architektury. U posledního domu na východním konci osady, při silnici do Dražejova, roste státem chráněný strom – Lípa u čp. 24 (lípa malolistá; ). Zajímavá je také část této komunikace do Dražejova vytesaná ve skále (na začátku zářezu ve směru od Nedvězí je skalní kaplička – skalní okno). Od tohoto místa asi 100 m jv. je od lesní cesty daleký výhled zvaný Řipská vyhlídka.\n\nAsi 250 m jižně od osady (již ve Středočeském kraji, na území obce Medonosy) leží samota Vernerovka, kde stávala hájovna. Poblíž ní je zajímavé skalisko s vytesaným prostorem, který byl příležitostně obýván.\n\n\n"}
{"id": "526904", "url": "https://cs.wikipedia.org/wiki?curid=526904", "title": "Plešivec (Dubá)", "text": "Plešivec (Dubá)\n\nPlešivec (něm. \"Kahlenberg\") je malá vesnice, část města Dubá v okrese Česká Lípa. Nachází se asi 2,5 km na východ od Dubé. Na území osady byla u č. p. 7 objevena dříve zcela neznámá opevněná lokalita amatérským historikem Petrem Randusem, který ji ztotožnil se zaniklou tvrzí Lov. Dnes je zde evidováno 22 adres. Trvale zde žije 11 obyvatel.\n\nPlešivec leží v katastrálním území Korce o výměře 6,13 km.\n\n"}
{"id": "526905", "url": "https://cs.wikipedia.org/wiki?curid=526905", "title": "Sušice (Dubá)", "text": "Sušice (Dubá)\n\nSušice (něm. \"Oschitz\") je malá vesnice, část města Dubá v okrese Česká Lípa. Nachází se asi 7 km na severozápad od Dubé. Je zde evidováno 10 adres. Trvale zde žije 11 obyvatel.\n\nSušice leží v katastrálním území Dřevčice o výměře 9,21 km.\n\n"}
{"id": "526910", "url": "https://cs.wikipedia.org/wiki?curid=526910", "title": "Polobotky", "text": "Polobotky\n\nPolobotky jsou druh obuvi, který na rozdíl od vysokých bot sahá nanejvýš ke kotníkům a je na rozdíl od sandálů zcela krytý. Polobotky jsou vhodné k celodennímu nošení např. do školy, do práce. Dále se dají použít jako vycházková obuv. Vyrábějí se v mnoha střizích, barvách a velikostech. Pánské polobotky se nosí i do společnosti se společenským oděvem, polobotky s koženou podrážkou jsou vhodné i pro společenský tanec. Polobotky jsou nejčastěji vyhotovené na vázání tkaničkami; další typická věc je podpatek, který nebývá vyšší než jeden palec.\n\nPolobotky mohou být dámské, pánské nebo dětské. Nejčastěji se vyrábějí z kůže (usně), méně často z hrubých a odolných textilních látek nebo (u levnějších) z umělých materiálů. Podrážka bývá zhotovena z gumy, pouze u nejdražších modelů z kůže. Mezi společenské typy patří nejčastěji oxford a derby, mezi poloformální např. monks, slippers, mokasíny, driver shoes.\n\nU konstrukce polobotek se používá několik (většinou anglických) termínů.\n\n"}
{"id": "526911", "url": "https://cs.wikipedia.org/wiki?curid=526911", "title": "Zátyní", "text": "Zátyní\n\nZátyní (něm. \"Sattai\") je malá vesnice, část města Dubá v okrese Česká Lípa. Nachází se asi 4 km na severozápad od Dubé. Je zde evidováno 29 adres. Trvale zde žije 16 obyvatel.\n\nZátyní je také název katastrálního území o rozloze 2,76 km. Toto katastrální území je součástí evropsky významné lokality Roverské skály. V lesích v jihozápadní části katastru Zátyní se nachází skalní vyvýšenina Čap se skalní věží, zvanou Čapská palice, a se zbytky skalního hrádku.\n\n"}
{"id": "526912", "url": "https://cs.wikipedia.org/wiki?curid=526912", "title": "Sazka", "text": "Sazka\n\nSAZKA a.s. (sázková kancelář), česká akciová společnost provozující zejména číselné hry a sázky, je součástí mezinárodního holdingu Sazka Group miliardářů Karla Komárka ml. a Jiřího Šmejce; jde o nejstarší loterijní společnost v Česku. Sazka mimo jiné provozuje číselné loterie, kurzové sázky, v produktové nabídce jsou též stírací losy a od poloviny roku 2018 také online casino Sazka Hry. Na území ČR funguje kolem 7 400 terminálů Sazky, které kromě loterií nabízejí prodej vstupenek, dobíjení předplacených karet do mobilních telefonů a další platební služby. Za rok 2018 překročily hrubé tržby z loterijní a sázkové činnosti hranici 13 miliard korun, na výhrách bylo vyplaceno 6,6 miliardy korun.\n\nNejúspěšnější a nejstarší provozovaná hra Sazky je Sportka, která byla spuštěna v roce 1957, hádá se v ní 6 čísel ze 49. Za rok 2018 v ní lidé prosázeli 5,9 mld. korun. V tomtéž roce se výrazně dařilo i loterii Eurojackpot [ˈjuərəuˈdžækpot]: Češi v ní vsadili necelé 2 mld. korun.\n\nHistorie začala v roce 1948 zrušením soukromých sázkových společností a založením státního podniku Staska (Státní sázková kancelář), která umožňovala sázky na sportovní zápasy. Tato organizace byla po pěti letech zrušena pro podezření z manipulace se sportovními zápasy. Protože se sázení po zrušení jediné sázkové společnosti přesunulo do ilegality, byla v roce 1956 založena společnost Sazka, která byla následující rok svěřena Československému svazu tělesné výchovy.\n\nV roce 1993 vznikla SAZKA, a.s., jejímiž akcionáři se staly tyto české sportovní organizace:\n\nDlouholetým předsedou představenstva a generálním ředitelem Sazky byl Aleš Hušák. Sazka skrze své dceřiné společnosti mimo jiné vlastnila vinařství Kolby a.s., zámek a klášter v Rabštejně nad Střelou, pozemky u Trutnova a u Rudné u Prahy.\n\nSpolečnost se významně zadlužila kvůli stavbě Sazka Areny, otevřené roku 2004 \"(od roku 2008 O2 Arena)\", která si však není schopna na své pořizovací náklady sama vydělat. Koncem roku 2009 měla Sazka vůči společnosti BESTSPORT (vlastník Areny) a občanskému sdružení Zelený ostrov (vlastník společnosti BESTSPORT) pohledávky v celkové výši 9,7 mld. Kč. Při celkové výši aktiv společnosti 14,2 mld. Kč tak tyto pohledávky tvořily jejich většinu.\n\nV druhé půli roku 2010 začalo hospodaření společnosti záviset na krátkodobých půjčkách. Koncem roku 2010 pohledávky od Raiffeisenbank a Komerční banky v celkové hodnotě 1,5 miliardy korun skoupil podnikatel Radovan Vítek a stal se tak největším věřitelem Sazky. Dne 17. ledna 2011 podala na Sazku insolvenční návrh jím ovládaná společnost Moranda, a.s. V únoru 2011 byla do insolvenčního řízení Sazky přihlášena další pohledávka společnosti KKCG SF podnikatele Karla Komárka ml. ve výši 409 mil. Kč. Pohledávku koupila KKCG v lednu 2011 od belgické Fortis Bank. Společnosti Radovana Vítka a Karla Komárka ml. začaly také hromadně skupovat dluhopisy Sazky, začátkem března 2011 jich údajně kontrolovaly 80 %. Ještě 13. ledna Pavel Kořán (předseda ČSTV) v rozhovoru pro časopis Týden potvrzoval, že stočlenný sbor zástupců Tělovýchovných jednot sportovních klubů (ČSTV) podporoval práci Aleše Hušáka, tedy v době, kdy už Sazka fakticky bankrotovala.\n\nPočátkem března schválilo představenstvo Sazky smlouvu se společností Gladiolus ovládanou Martinem Ulčákem a Pentou, na základě které má Sazka obdržet úvěr ve výši 2,5 mld. Kč s 10% úrokem p.a. a 7% manipulačním poplatkem. Za tento úvěr má Sazka zastavit nemovitosti, ochrannou známkou, akciemi dceřiných společností a po navýšení základního kapitálu i 51% podílem v samotné Sazce. Někteří akcionáři Sazky takovouto smlouvu považovali vůči Sazce za krajně nevýhodnou.\n\nV půli března do insolvenčního řízení přihlásila pohledávku ve výši 215 milionů Česká spořitelna; Sazka také přiznala, že dosud také nevyplatila 103 milionů lednovému výherci Sportky. Další stamiliony po splatnosti Sazka dluží společnostem E-invest a Geco Tabak spojeným s Martinem Ulčákem. Koncem března se situace Sazky začala prudce zhoršovat – mobilní operátoři přestali umožňovat dobíjení přes loterijní terminály, řada provozovatelů těchto terminálů přestala také přijímat sázenky. Insolvenční návrh také podal místopředseda představenstva Sazky Roman Ječmínek. Všechny pohledávky společností Radovana Vítka převzala PPF Petra Kellnera, Radovan Vítek na celé transakci vydělal až 1 miliardu. PPF chtěla postupovat ve shodě s KKCG.\n\nDne 27. května 2011 byl na Sazku prohlášen konkurz. 17. srpna 2011 vyhlásil insolvenční správce výběrové řízení na prodej podniku Sazky. Ve výběrovém řízení zvítězila společnost \"Sázková kancelář, a.s.\", která je dle vyjádření společností \"PPF, a.s.\" a \"KKCG Structured Finance Limited\" jejich společným podnikem, když nabídla 3,810 milionů Kč. Na druhém místě skončila společnost \"Charlcoal a.s.\" (ovládaná podnikatelem Pavlem Tykačem) s 3,601 miliony Kč a na třetím místě se pak umístila společnost \"Synot Tip, a.s.\" s nabídkou 500 milionů Kč. Společnost Penta Investment nabídla mimo výběrové řízení 4,650 milionů Kč. Výsledek výběrového řízení neúspěšně napadl jeden z velkých věřitelů, Česká spořitelna, a podnik byl tak v září 2011 prodán společnosti Sázková kancelář, a.s.\n\nTaké společnost PPF Petra Kellnera, která nakonec Sazku společně s miliardářem Karlem Komárkem získala, začala již v létě s odkupováním řady jejích pohledávek (Volksbank 75 milionů Kč, GTech Corporation 67 milionů Kč, Citibank 211,9 milionů Kč, Vodafone 194 milionů, Telefónica O2 211 milionů Kč). Za kolik Kč tyto pohledávky odkoupila, společnost tisku odmítla sdělit. V listopadu 2011 nabídla České spořitelně, že odkoupí i její pohledávku v hodnotě 215 milionů Kč.\n\nV listopadu 2011 se Sázková kancelář, a.s. přejmenovala na SAZKA sázková kancelář, a.s. V červnu 2014 se SAZKA, a.s. přejmenovala na SALEZA, a.s. a SAZKA sázková kancelář, a.s. na SAZKA a.s.\n\nOd května 2011 do července 2013 byla SAZKA sázková kancelář, a.s. 100% vlastněna společností PFQ Czech, a.s. Jediným akcionářem společnosti PFQ Czech byla od června 2011 společnost \"BQV Czech, a.s.\" Jediným akcionářem BQV Czech pak byla od června 2011 společnost \"STARBRITE INVESTMENTS LIMITED\", se sídlem na Kypru. Konečnými ovládajícími osobami společnosti SAZKA sázková kancelář byly společnosti PPF Group N.V. a KKCG. V říjnu 2012 tyto společnosti oznámily, že KKCG odkoupí podíl PPF a stane se tak jediným konečným vlastníkem společnosti SAZKA sázková kancelář. Podle informací Aktuálně.cz měla celá transakce hodnotu 3,5 mld. Kč.\n\nSpolečnost SAZKA sázková kancelář, a.s. je od července 2013 100% vlastněna společností PGQ Czech Republic, a.s. (od července 2014 přejmenována na SAZKA Czech a.s.), která je 100% vlastněna společností PUU Czech, a.s. (od srpna 2014 přejmenována na SAZKA Group a.s.), která je 100% společností KKCG SE.\n\n"}
{"id": "526916", "url": "https://cs.wikipedia.org/wiki?curid=526916", "title": "Petrochemický průmysl", "text": "Petrochemický průmysl\n\nPetrochemický průmysl je odvětví průmyslu, které se zabývá zpracováním ropy. Tento průmysl je nejvíce rozvinut USA, Kanadě, Rusku a v mnoha dalších zemích. Zabývá se krakováním ropy a zpracováním ropných produktů, jako jsou benzíny, oleje a ostatní látky.\nRopa se zpracovává v různých továrnách. Dnes je používána v nejrůznějších průmyslových odvětvích od léků až po textil. \n\n"}
{"id": "526918", "url": "https://cs.wikipedia.org/wiki?curid=526918", "title": "Břevniště", "text": "Břevniště\n\nBřevniště (něm. \"Merzdorf\") je vesnice, část obce Hamr na Jezeře v okrese Česká Lípa. Nachází se asi 2,5 km na severovýchod od Hamru na Jezeře. Prochází zde silnice II/278. Je zde evidováno 72 adres. Trvale zde žije 181 obyvatel.\n\nBřevniště leží v katastrálním území Břevniště pod Ralskem o rozloze 6,06 km.\n\nBřevniště byla v minulosti samostatná obec s vlastním Místním národním výborem a školou. Obec byla potom sloučena a přiřazena do správy města Stráž pod Ralskem. V roce 1993 byla současným starostou obce Milanem Dvořákem sepsána s občany Hamru na Jezeře petice a Břevniště bylo poté připojeno k obci Hamr na Jezeře, který byl v té době již samostatnou obcí. Od roku 1994 jsou obě obce sloučeny a patří do samostatné působnosti obce Hamr na Jezeře. Obec Břevniště byla v minulosti převážně zemědělská obec, byl zde i velký statek a několik zemědělských usedlostí. V současné době se již zemědělství v obci neprovozuje, statek byl po převratu v roce 1989 zrušen a dnes je v jeho prostoru solární elektrárna. Obec se snaží navázat na rozvíjející se turistický ruch z vedlejší obce Hamr na Jezeře a bylo zde zřízeno již i několik penzionů. V obci se dochoval malebný obecní hřbitov, kde jsou pochování starousedlíci z doby, kdy bylo Břevniště ještě sudetskou obcí s původním německým obyvatelstvem.\n\nPovodeň v roce 2010 poničila původně kamenný most přes Ploučnici, který bylo nutné nahradit o rok později mostem jiným.\n\nV roce 2008 byl zastupitelstvem obce Hamr na Jezeře pro obec Břevniště schválen historicky první územní plán obce, který obci Břevniště zaručuje významný a značný rozvoj v oblasti výstavby rodinných domů a infrastruktury a tímto rozšíření počtu jejich obyvatel. Do budoucna by mělo plánovanou výstavbou a zástavbou dojít k propojení obou místních částí Břevnitě - Útěchovice s obcí Hamr na Jezeře.\n\n\n"}
{"id": "526919", "url": "https://cs.wikipedia.org/wiki?curid=526919", "title": "Útěchovice (Hamr na Jezeře)", "text": "Útěchovice (Hamr na Jezeře)\n\nÚtěchovice (něm. \"Audishorn\") je malá vesnice, část obce Hamr na Jezeře v okrese Česká Lípa. Nachází se asi 1 km na severovýchod od Hamru na Jezeře. Je zde evidováno 32 adres. Trvale zde žije 23 obyvatel.\n\nÚtěchovice leží v katastrálním území Hamr na Jezeře o výměře 11,61 km.\n\nObec vznikla zřejmě ve 13. století. Z roku 1322 pochází první písemná zmínka, kde je zmíněn významný rod Blektové z Útěchovic a Mikuláš z Útěchovic. Blektové z Útěchovic sídlili v Útěchovické tvrzi, jejíž zbytky se dochovaly dodnes. Rod vlastnil řadu statků vč. útěchovického po celých severních Čechách a dokonce jim patřil jistou dobu i zámek v Dětenicích, kde je v jedné z místností namalován rodový erb Blektů z Útěchovic. Rodový erb Blektů z Útěchovic je v keramické podobě uchován na obecním úřadu v Hamru na Jezeře a dále je u útěchovické kaple vystavena replika, kterou sem nechali umístit zdejší občané. Rod Blektů z Útěchovic (původně z Utěchovic) měl ve erbu červeno-zlatě polcený štít se dvěma krokvemi opačných barev. Tento motiv se dnes uchovává v symbolech obcí a měst, kde Blektové působili (např. Velký Valtinov, Brniště, Mimoň).\nV roce 1444 byla vesnice vypálena žitavským vojskem, kteří zničili i hrad Sloup v Čechách a oblehli nedalený hrad Děvín nad Hamrem. Vesnice byla brzy obnovena.\n\nZ roku 1512 je listina, která dosvědčuje nového vlastníka Děvína, Útěchovic a celého okol, Jana z Vartenberka. Vesnice byla poté uváděna jako součást panství Děvína. Kolem roku 1550 část vsi patřila Karlovi z Biberštejna, zbytek rodině Berků z Dubé, později se celé vsi ujal zmiňovaný Karel, který ji pronajímal Blektům. V dalších letech se vlastníci střídali a po roce 1658 byla připojena natrvalo k mimoňskému panství.\n\nJeště v 19. století zde stála tvrz uvnitř poplužního dvora postavená zřejmě v 14. století, v dalších letech několikrát přestavovaná a neudržovaná, se stala v roce 1978 zříceninou.\n\n"}
{"id": "526920", "url": "https://cs.wikipedia.org/wiki?curid=526920", "title": "Hostíkovice", "text": "Hostíkovice\n\nHostíkovice () je malá vesnice, část městyse Holany v okrese Česká Lípa. Nachází se asi 2,5 km na severozápad od Holan. Je zde evidováno 21 adres. Trvale zde žije 25 obyvatel.\n\nHostíkovice leží v katastrálním území Holany o výměře 15,97 km².\n\n\n"}
{"id": "526921", "url": "https://cs.wikipedia.org/wiki?curid=526921", "title": "Loubí (Holany)", "text": "Loubí (Holany)\n\nLoubí () je malá vesnice, část městyse Holany v okrese Česká Lípa. Nachází se asi 2,5 km na jih od Holan. Je zde evidováno 35 adres.\n\nLoubí leží v katastrálním území Loubí pod Vlhoštěm o rozloze 2,79 km². Vesnička se nachází na území Chráněné krajinné oblasti Kokořínsko – Máchův kraj a evropsky významné lokality Roverské skály. Podél jižního okraje Loubí v Loubském dole teče Heřmanecký potok.\n\nVe vsi je zachováno mnoho dřevěných i zděných staveb lidové architektury, s bohatě zdobenými podstávkami. V roce 2014 majitelé dokončili rozsáhlou renovaci památkově chráněného domu čp. 1. Severovýchodně od vesnice se dochovaly drobné pozůstatky hradu u Loubí založeného ve druhé polovině 13. století.\n\nPřes Loubí prochází místní komunikace z Holan směrem na jih do Dřevčic a Dubé. Ve vesnici je zastávka autobusů na lince z České Lípy do Dubé. Po silnici vede cyklotrasa č. 214 a žlutě značená turistická cesta, která směřuje od místní autobusové zastávky do oblasti Vlhoště.\n\n"}
{"id": "526922", "url": "https://cs.wikipedia.org/wiki?curid=526922", "title": "Oslovice (Holany)", "text": "Oslovice (Holany)\n\nOslovice (něm. \"Wasslowitz\") je malá vesnice, část městyse Holany v okrese Česká Lípa. Nachází se asi 2,5 km na sever od Holan. Prochází zde silnice I/15. Je zde evidováno 10 adres. Trvale zde žije 13 obyvatel.\n\nOslovice leží v katastrálním území Holany o výměře 15,97 km.\n"}
{"id": "526923", "url": "https://cs.wikipedia.org/wiki?curid=526923", "title": "Rybnov", "text": "Rybnov\n\nRybnov () je malá vesnice, část městyse Holany v okrese Česká Lípa. Nachází se nedaleko od Holan, spolu s ním je na břehu velkého Holanského rybníka. Bylo zde evidováno roku 2009 17 adres. Trvale zde žije 17 obyvatel.\n\nRybnov leží v katastrálním území Holany o výměře 15,97 km²,\n\nPoblíž rybníka byl Zikmundem z Vartenberka v letech 1437 až 1438 postaven hrad Rybnov, který o 100 let později přestala vrchnost užívat.\n\nV roce 1490 byla obec centrem panství Rybnov. V tomto roce jej od svého strýce Kryštofa zdědil Václav z Vartenberka, kterému patřilo území od České Lípy přes Holany až k Jestřebí. Václav se zúčastnil roku 1547 povstání proti králi Ferdinandu I. a tak se panství Rybnov stalo manstvím. Poté si vdova po Václavovi Kateřina, psaná z Vítkovce, postavila nové sídlo v Zahrádkách a panství Rybnov se stalo součástí rozsáhlého zboží Novozámeckého.\n\nHolanský rybník je nejstarší součástí velké soustavy Holanských rybníků. V Rybnově zde odtéká tunelem pod silnicí Bobří potok a na konci vsi jsou vybudovány přepady. Poblíž vesničky ze severu jsou další menší rybníky - Nohavice, Kravský a na východě Milčanský rybník.\n\nPřes původně samostatnou vesnici vede červeně značená turistická trasa od Holan směrem na západ do Stvolínek, z větší části po březích několika Holanských rybníků. Přes Rybnov vede také cyklotrasa 211 od Holan na Kozly, která se u vsi křižuje s jinou cyklotrasou 3098 od Stvolínek do Zahrádek. Kdysi zde stávala tvrz Vartenberků.\n\n"}
{"id": "526932", "url": "https://cs.wikipedia.org/wiki?curid=526932", "title": "Seznam olympijských medailistů v golfu", "text": "Seznam olympijských medailistů v golfu\n\nToto je úplný přehled olympijských medailistů v golfu.\nV roce 1904 byl nahrazen turnaj žen turnajem týmů. Poté již golf na programu Olympijských her nebyl. \nPo více než sto letech se golf objeví znovu na LOH 2016 v brazilském Rio de Janeiru.\n"}
{"id": "526934", "url": "https://cs.wikipedia.org/wiki?curid=526934", "title": "Etatismus", "text": "Etatismus\n\nEtatismus (z franc. \"l´état\", stát) je názor či postoj, který zdůrazňuje roli státu při řešení společenských a hospodářských problémů, případně chce rozšířit jeho působnost a pravomoci. Pojem vznikl kolem roku 1880 ve Francii a užívá se kriticky a polemicky, kdežto zastánci těchto tendencí jej obvykle odmítají. V ekonomii má podobný význam dirigismus (z franc. \"diriger\", řídit).\n\nV politické teorii znamená etatismus například názor, že nositelem suverenity společnosti nejsou občané, nýbrž stát a jeho představitelé, takže úkolem lidu a různých sdružení je především posilovat moc a prestiž státu. Extrémním příkladem mohou být fašistické a komunistické státy. Stát se pak často chápe jako hierarchicky uspořádaný celek či organismus, který potřebuje jednotu a semknutost lidu a také ji vnucuje a vymáhá.\n\nV ekonomické teorii znamená tendence posilovat řídící roli státu v hospodářství, ať už centrálním plánováním nebo prostřednictvím státních podniků. Užívá se pro systémy státního kapitalismu a silného dirigismu.\n\nKritika „etatismu“ vychází z pozic jednak liberálních, jednak anarchistických (M. Bakunin) a vyvolalo ji prudké rozšiřování rolí státu v posledních stoletích. Etatismus, který vyvrcholil v totalitních režimech, může skutečně znamenat ohrožení občanských svobod.\n\nKritiky vůči státu, vůči jeho přerozdělování, vůči jeho regulacím a intervencím, vychází z nejrůznějších argumentů:\n\nPodle zastánců etatismu kritikové často přehlížejí, jak ve složitých moderních společnostech přibývá potřeb, které patrně nelze svěřit jen působení konkurence a tržních mechanismů. Jde například o bezpečnost, sociální a zdravotní péči, o veřejné vzdělávání, o ochranu před epidemiemi, ale také o rostoucí význam pozemních komunikací a dopravy, péče o životní prostředí a mnoho dalších.\n\nNa druhé straně kritikové takové argumenty vyvracejí, a to hned v několika myšlenkových proudech a v různé míře opozice vůči státu:\n\n\n\n\n\n"}
{"id": "526937", "url": "https://cs.wikipedia.org/wiki?curid=526937", "title": "Podlesí (Horní Police)", "text": "Podlesí (Horní Police)\n\nPodlesí (, do roku 1948 česky \"Valdek\") je malá vesnice, část obce Horní Police v okrese Česká Lípa. Nachází se asi 1,5 km na jih od Horní Police. Je zde evidováno 38 adres. Trvale zde žije 44 obyvatel.\n\nPodlesí leží v katastrálním území Horní Police o výměře 6,03 km².\n\n"}
{"id": "526941", "url": "https://cs.wikipedia.org/wiki?curid=526941", "title": "Pod Školou (Horní Police)", "text": "Pod Školou (Horní Police)\n\nPod Školou je část obce Horní Police v okrese Česká Lípa. Nachází se v katastrálním území Horní Police asi 1 km na severozápad od vlastní vsi Horní Police, bezprostředně navazuje na jihovýchodní straně na zástavbu města Žandova (jde vlastně o prodloužení žandovské ulice Školní), od žandovského náměstí je vzdálena asi 350 metrů na jihovýchod.\n\nZastupitelstvo obce Horní Police pojmenovalo tuto novou lokalitu pěti rodinných domků v blízkosti Žandova dne 12. března 2009. (č. p. 231 až 235). Registr adres ministerstva vnitra zde v říjnu 2010 evidoval pouze jednu adresu v listopadu 2011 již 3 adresy (č. p. 231, 232, 234). Ve výsledcích sčítání lidu roku 2001 nebyla místní část uvedena.\n"}
{"id": "526942", "url": "https://cs.wikipedia.org/wiki?curid=526942", "title": "Drchlava", "text": "Drchlava\n\nDrchlava (něm. \"Dürchel\") je malá vesnice, část obce Chlum v okrese Česká Lípa. Nachází se asi 3 km na západ od Chlumu. Je zde evidováno 35 adres. Trvale zde žije 27 obyvatel.\n\nDrchlava je také název katastrálního území o rozloze 3,77 km. V katastrálním území Drchlava leží i Hradiště. Ves byla postavena v členitém terénu na úbočí Mariánského vrchu.\n\nPůvodně zde byla jen samostatná ves Vřísek, přejmenovaná na Hradiště, která je od roku 1850 k Drchlavě připojena. V ní pak byl v 14. století založen na ostrožně hrad Vřísek, který brzy zanikl. Jeho obranný příkop byl časem při stavbě stavení (Drchlava - Hradiště 8) odstraněn.\n\nZ roku 1265 pochází záznam o držiteli Drchlavy jménem Načepluk, příbuzného pánů ze Rwenic a Dubé. V roce 1359 je záznam o Hrdovi z Drchlavy. Roku 1381 patřila ves a kraj kolem Hynkovi Berkovi a ten do zdejšího kostela svatého Mikuláše dosadil roku 1388 kněze. V roce 1402 získal Drchlavu i nedaleký Chudý hrádek Jindřich mladší z Dubé, přezdívaný Vaněk.\n\nV roce 1792 měla obec svou školu, která roku 1859 vyhořela. Hned v roce následujícím byla postavená nová.\n\n\n"}
{"id": "526943", "url": "https://cs.wikipedia.org/wiki?curid=526943", "title": "Hradiště (Chlum)", "text": "Hradiště (Chlum)\n\nHradiště (něm. \"Radisch\") je osada, část obce Chlum v okrese Česká Lípa. Nachází se asi 3,5 km na západ od Chlumu. Jsou zde evidovány čtyři adresy. Trvale zde nežije žádný obyvatel.\n\nHradiště leží v katastrálním území Drchlava o výměře 3,77 km.\n\nNa parcele dosud stojícího domu čp. 8 v Hradišti stával kdysi hrad Vřísek.\n"}
{"id": "526944", "url": "https://cs.wikipedia.org/wiki?curid=526944", "title": "Maršovice (Chlum)", "text": "Maršovice (Chlum)\n\nMaršovice (něm. \"Maschwitz\") je malá vesnice, část obce Chlum v okrese Česká Lípa. Nachází se asi 1,5 km na sever od Chlumu. Je zde evidováno 17 adres. Trvale zde nežije žádný obyvatel.\n\nMaršovice leží v katastrálním území Maršovice u Dubé o rozloze 2,13 km. Ves leží na severozápadním svahu Maršovického vrchu.\n"}
{"id": "526946", "url": "https://cs.wikipedia.org/wiki?curid=526946", "title": "Groß-Schweinbarth", "text": "Groß-Schweinbarth\n\nGroß-Schweinbarth je městys v okrese Gänserndorf v Dolních Rakousích.\n\nGroß-Schweinbarth leží v pahorkovité krajině ve Weinviertelu \"(Vinné čtvrti)\" mezi Gaweinstalem a Gänserndorfem v Dolních Rakousích. Výměra obce činí 24,92 kilometrů čtverečních, 46,3 % plocha je zalesněno.\n\nNeexistuje žádné další katastrální území než Groß-Schweinbarth.\n\nHistorie území je totožná s historií celého Rakouska.\n\nV roce 1971 žilo v obci 1039 obyvatel, 1981 982, 1991 měl městys 1017, 2001 1290 a k 1. dubnu 2009 žilo v obci 1286 obyvatel.\n\nStarosta městyse je Helmut Brandtner, zástupce starosty Berthold Peter, vedoucí kanceláře je Helmut Klement.\n\nV obecní radě je 19 křesel a po obecních volbách dne 6. března 2005 jsou mandáty rozděleny takto: (SPÖ) 10 a (ÖVP) 9.\n\nOd 18. srpna 1996 je partnerskou obcí městys Eisgarn v okrese Gmünd. Přátelství bylo uzavřeno za starosty Leopolda Thallera (Groß-Schweinbarth) a starosty Karl Brunnera (Eisgarn).\n\nV roce 1948 byl založen fotbalový spolek \"SV Groß-Schweinbarth\", prezidentem je Karl Mauser.\n\nNezemědělských pracovišť v obci bylo v roce 2001 36 a v lesních závodech v roce 1999 bylo 103 pracovišť. Počet výdělečně činných osob v bydlišti bylo podle sčítání lidu 2001 555, to jest 45,19 %.\n\n"}
{"id": "526948", "url": "https://cs.wikipedia.org/wiki?curid=526948", "title": "Pavlovice (Jestřebí)", "text": "Pavlovice (Jestřebí)\n\nPavlovice (něm. \"Pablowitz\") je vesnice, část obce Jestřebí v okrese Česká Lípa. Nachází se asi 4 km na západ od Jestřebí. Je zde evidováno 74 adres. Trvale zde žije 76 obyvatel. Jedná se o typickou středověkou okrouhlici. Založena byla na náhorní plošině asi ve 14. století.\n\nPavlovice leží v katastrálním území Pavlovice u Jestřebí o rozloze 7,65 km. V katastru Pavlovic leží též osady Popelov a Podolec\n\n\n"}
{"id": "526949", "url": "https://cs.wikipedia.org/wiki?curid=526949", "title": "Újezd (Jestřebí)", "text": "Újezd (Jestřebí)\n\nÚjezd (něm. \"Ujest\") je malá vesnice, část obce Jestřebí v okrese Česká Lípa. Nachází se asi 1,5 km na jihozápad od Jestřebí. Prochází zde silnice I/9. Je zde evidováno 25 adres. Trvale zde žije 24 obyvatel.\n\nÚjezd leží v katastrálním území Újezd u Jestřebí o rozloze 2 km. Napříč obcí vede silnice I/9 a je zde kaple Panny Marie, evidované jako kulturní památka České republiky.\n\nV 14. století existoval v Újezdě nevelký statek Martina z Újezda. Měl tři syny. Nejmladší Mikuláš Chudý z Újezda získal vzdělání na pražské univerzitě, pak dobře placené místo písaře v Kutné Hoře, takže si mohl koupit statek Lobkovice (dnes součást města Neratovice). Později získal velké jmění, několik hradů, měl rodinu a stal se, již jako Mikuláš z Lobkovic, zakladatelem šlechtického rodu Lobkoviců.\n\n\n"}
{"id": "526951", "url": "https://cs.wikipedia.org/wiki?curid=526951", "title": "Prácheň (Kamenický Šenov)", "text": "Prácheň (Kamenický Šenov)\n\nPrácheň (dříve ) je vesnice, část města Kamenický Šenov v okrese Česká Lípa. Nachází se asi 1,5 km na jihovýchod od Kamenického Šenova. Prochází zde silnice I/13. Je zde evidováno 186 adres a trvale zde žije 424 obyvatel. Prácheň je také název katastrálního území o rozloze 2,29 km.\n\nOsada zde vznikla kolem roku 1630, o 150 let později byl postaven kostel. Obyvatelé se živili hlavně výrobou a prodejem sklářských výrobků.\n\n\n\n"}
{"id": "526953", "url": "https://cs.wikipedia.org/wiki?curid=526953", "title": "Janovice (Kravaře)", "text": "Janovice (Kravaře)\n\nJanovice je vesnice, část obce Kravaře v okrese Česká Lípa. Nachází se asi 1,5 km na sever od Kravař. Prochází zde silnice II/263. Je zde evidováno 60 adres. Trvale zde žije 78 obyvatel.\n\nJanovice leží v katastrálním území Janovice u Kravař o rozloze 3,86 km. V katastrálním území Janovice u Kravař leží i Veliká.\n\n\n"}
{"id": "526954", "url": "https://cs.wikipedia.org/wiki?curid=526954", "title": "Rané", "text": "Rané\n\nRané je malá vesnice, část obce Kravaře v okrese Česká Lípa. Nachází se asi 2 km na sever od Kravař. Je zde evidováno 27 adres. Trvale zde žije 23 obyvatel.\nVes je doložena roku 1503. Stojí zde kaple z počátku 19. století a řada cenných staveb lidové architektury, která je vedle památkové ochrany některých jednotlivých domů od roku 1995 chráněna formou vesnické památkové rezervace, podobně je tomu i v případě sousedních Janovic.\n\nRané je také název katastrálního území o rozloze 1,47 km.\n\n"}
{"id": "526956", "url": "https://cs.wikipedia.org/wiki?curid=526956", "title": "Sezímky", "text": "Sezímky\n\nSezímky je malá vesnice, část obce Kravaře v okrese Česká Lípa. Nachází se asi 1,5 km na východ od Kravař. Prochází zde silnice I/15. Je zde evidováno 22 adres. Trvale zde žije 19 obyvatel.\n\nSezímky leží v katastrálním území Kravaře v Čechách o výměře 10,44 km.\n"}
{"id": "526957", "url": "https://cs.wikipedia.org/wiki?curid=526957", "title": "Veliká (Kravaře)", "text": "Veliká (Kravaře)\n\nVeliká je malá vesnice, část obce Kravaře v okrese Česká Lípa. Nachází se asi 2 km na severozápad od Kravař. Prochází zde silnice II/263. Je zde evidováno 13 adres. Trvale zde žije 24 obyvatel.\n\nVeliká leží v katastrálním území Janovice u Kravař o výměře 3,86 km.\n\nDo roku 1946 nesla obec název \"Grossendorf\".\n\n"}
{"id": "526958", "url": "https://cs.wikipedia.org/wiki?curid=526958", "title": "Víska (Kravaře)", "text": "Víska (Kravaře)\n\nVíska je malá vesnice, nyní severní část obce Kravaře v okrese Česká Lípa. Prochází zde silnice I/15. Je zde evidováno 20 adres. Trvale zde žije 20 obyvatel.\n\nVíska leží v katastrálním území Kravaře v Čechách o výměře 10,44 km.\n\nNejznámější stavbou této části Kravař na pravém břehu Bobřího potoka je Vísecká rychta, která je pobočkou Vlastivědného muzea z České Lípy.\n\n"}
{"id": "526959", "url": "https://cs.wikipedia.org/wiki?curid=526959", "title": "Juliovka", "text": "Juliovka\n\nJuliovka je malá vesnice, část obce Krompach v okrese Česká Lípa. Nachází se asi 1,5 km na západ od Krompachu. Je zde evidováno 18 adres. Trvale zde žije 6 obyvatel.\n\nJuliovka leží v katastrálním území Krompach o výměře 7,77 km.\n\nVesnička vznikla kolem roku 1650 a získala jméno po Juliu Franzovi, vévodovi Sachsen-Lauenburg. Do roku 1946 nesla obec název \"Juliusthal\".\n\nNyní je obec chalupářská. Je v ní zachována řada podstávkových domů.\n\nV prosinci 2009 se odlomil zvětralý pískovcový balvan o objemu 60 m a poškodil chatu U Galejníka.\n"}
{"id": "526960", "url": "https://cs.wikipedia.org/wiki?curid=526960", "title": "Valy (Krompach)", "text": "Valy (Krompach)\n\nValy ( \"Schanzendorf\") je vesnice, část obce Krompach v okrese Česká Lípa. Nachází se asi 1 km na severovýchod od Krompachu. Je zde evidováno 107 adres. Trvale zde žije 24 obyvatel.\n\nValy leží v katastrálním území Krompach o výměře 7,77 km. Německý název obce byl \"Schanzendorf\" a vznikl zřejmě podle valů vybudovaných během prusko-rakouské války v roce 1778.\n\n21. prosince 2011 byla po dlouhých jednáních ve Valech slavnostně otevřena silnice pro osobní automobily s hraničním přechodem mezi Krompachem na české a Jonsdorfem na německé straně. Důvodem odkladů otevření přechodu byl havarijní stav komunikace na české straně. Na vozovce dokonce ležely balvany bránící provozu. Poté se vyskytly problémy s dopravním značením na německé straně. Problémy se však podařilo vyřešit a silnici zprovoznit.\n\n"}
{"id": "526962", "url": "https://cs.wikipedia.org/wiki?curid=526962", "title": "Týn (Luka)", "text": "Týn (Luka)\n\nTýn je malá vesnice, část obce Luka v okrese Česká Lípa. Nachází se asi 2 km na jihozápad od Luk. Je zde evidováno 8 adres. Trvale zde žije 11 obyvatel.\n\nTýn leží v katastrálním území Luka o výměře 4,56 km.\n\nPrvní písemná zmínka o obci pochází z roku 1414.\n\n\n"}
{"id": "526963", "url": "https://cs.wikipedia.org/wiki?curid=526963", "title": "Dolní Světlá (Mařenice)", "text": "Dolní Světlá (Mařenice)\n\nDolní Světlá (německy \"Nieder-Lichtenwalde\") je vesnice, část obce Mařenice v okrese Česká Lípa v Libereckém kraji. Nachází se v Lužických horách asi 3 km na sever od Mařenic. Je zde evidováno 112 adres. V roce 2001 zde trvale žilo 47 obyvatel.\n\nDolní Světlá leží v katastrálním území Dolní Světlá pod Luží o rozloze 3,31 km. Na katastru Dolní Světlá na severu u hranic s Německém jsou Krkavčí kameny (532 m.), nazývané i Sokol, Sokolík. U nich je zřícenina Falkensteinu, kde byla před desítkami let i restaurace.\n\nZachovala se zde čtvercová kaplička a několik roubených domů lužického typu.\n\nOsada Světlá pod Luží vznikla v 14. století na pasekách po těžbě dřeva pro skláře, po nichž jsou zachovány poblíž zbytky hutí. První písemná zmínka o této dlouhé vesnici lánového typu je z roku 1391. V celé vesnici žilo kolem roku 1850 asi 1800 obyvatel, kteří se živili převážně tkalcovstvím. Do roku 1946 nesla obec název Dolní Lichtenwald.\n\n\n"}
{"id": "526964", "url": "https://cs.wikipedia.org/wiki?curid=526964", "title": "Mařeničky", "text": "Mařeničky\n\nMařeničky je malá vesnice, část obce Mařenice v okrese Česká Lípa. Nachází se asi 1 km na jihozápad od Mařenic. Je zde evidováno 33 adres. Trvale zde žije 24 obyvatel.\n\nMařeničky je také název katastrálního území o rozloze 2,27 km.\n\nVesnička je zařazena do krajiny podhůří Lužických hor. Na jejím východním okraji je chráněné území Rašeliniště Mařeničky. V severní části obce je památný strom - javor.\n\nObcí protéká od severu k jihu zde potok, později říčka Svitávka. Při povodních roku 2010 strhla jeden z mostů na silnici od obce Kunratice u Cvikova. Stát ze svých rezerv obci postavil provizorní kovový most. Ze Svitávky odtud vede lesem kanál, napájející svými vodami Horní a Spodní rybník (na katastru Kunratic).\nOd východu vesničku přetíná žlutě značená turistická trasa z Jablonného v Podještědí, která končí západně v nedaleké vsi Trávník. Severojižním směrem obcí prochází silnice z Kunratic na jihu do Mařenic na severu.\n"}
{"id": "526967", "url": "https://cs.wikipedia.org/wiki?curid=526967", "title": "Vranov (Mimoň)", "text": "Vranov (Mimoň)\n\nVranov (německy \"Rabendorf\", tedy \"havraní ves\") je malá vesnice, administrativní část města Mimoň v okrese Česká Lípa, Libereckém kraji. Nachází se asi 2 km na severovýchod od okraje a 3 km od středu Mimoně. Je zde evidováno 38 adres. Trvale zde žije 50 obyvatel.\n\nVranov leží v katastrálním území Vranov pod Ralskem o rozloze 2,01 km. V katastrálním území Vranov pod Ralskem leží i další vesnička, Srní Potok.\n\nVesnice Vranov je položená na úpatí hory se zřícenou hradu Ralsko. Podle turistického rozcestníku je hrad 2 km daleko a Vranovské skály 300 metrů. S Mimoní ji spojuje Vranovská alej (původně jubilejní alej císaře Františka Josefa I.) pro pěší chůzi. Alej byla vysázena v roce 1898, kdy císař slavil 50 let svého panování. Provoz motorových vozidel je v ní zakázán.\n\nV letech 1883 až 1960 byla obec samostatná, dříve i poté byla a je součástí spádově nejbližší Mimoně.\n\nDo vsi zajíždí MHD z Mimoně, je zde 1 restaurace a pomníček obětem válek. Hřbitov je u silnice k Srnímu Potoku.\n\nNa katastru obce jsou evidovány přírodní památka Vranovské skály a přírodní rezervace Ralsko.\n"}
{"id": "526969", "url": "https://cs.wikipedia.org/wiki?curid=526969", "title": "Mimoň I", "text": "Mimoň I\n\nMimoň I je jedna z osmi částí města Mimoň v okrese Česká Lípa. Je ve východní části města na levém břehu Ploučnice, v okolí starého nádraží, směrem k Ralsku.\n\nTvoří ji základní sídelní jednotky\n\nJe zde evidováno 597 adres a 28 ulic (příklady: Sídliště pod Ralskem, Tyršovo náměstí, či Okružní). Trvale zde žije 3831 obyvatel. PSČ je 47124.\n\nMimoň I. leží v katastrálním území Mimoň o výměře 13,47 km.\n"}
{"id": "526970", "url": "https://cs.wikipedia.org/wiki?curid=526970", "title": "Mimoň II", "text": "Mimoň II\n\nMimoň II je jedna z osmi částí města Mimoň v okrese Česká Lípa. Nachází se v jižní části Mimoně na pravém (západním) břehu Ploučnice.\n\nTvoří ji základní sídelní jednotky:\n\nJe zde evidováno 105 adres (příklady: Náměstí Čsl. armády, Nábřežní, Potoční, U hřebčína). Trvale zde žije 260 obyvatel. PSČ je 47124.\n\nMimoň II leží v katastrálním území Mimoň o výměře 13,47 km.\n"}
{"id": "526971", "url": "https://cs.wikipedia.org/wiki?curid=526971", "title": "Mimoň III", "text": "Mimoň III\n\nMimoň III je jedna z osmi částí města Mimoň v okrese Česká Lípa. Je tvořena hlavní částí centra města na pravém (západním) břehu řeky Ploučnice a přesahuje do zámeckého parku na levém břehu řeky.\n\nMimoň III leží v katastrálním území Mimoň o výměře 13,47 km.\n\nMěstskou část Mimoň III tvoří základní sídelní jednotky:\n\nJe zde evidováno 151 adres a 13 ulic (příklady: náměstí 1. máje, část nám. Čsl. armády, Vranovská, Nádražní, Březinova). Trvale zde žije 457 obyvatel. PSČ je 47124.\n\n"}
{"id": "526972", "url": "https://cs.wikipedia.org/wiki?curid=526972", "title": "Mimoň IV", "text": "Mimoň IV\n\nMimoň IV je jedna z osmi částí města Mimoň v okrese Česká Lípa. Nachází se v jeho severní části na pravém břehu Ploučnice a na západním okraji města.\n\nTvoří ji základní sídelní jednotky\n\nJe zde evidováno 240 adres a 13 ulic (příklady: Českolipská, Kozinovo náměstí, Letná, Pertoltická). Trvale zde žije 1403 obyvatel. PSČ je 47124.\n\nMimoň IV leží v katastrálním území Mimoň o výměře 13,47 km.\n\nSídliště Letná bylo postaveno na vrchu s původním názvem \"Töpferberg\" (Hrnčířský vrch) na místě někdejších polí po roce 1952 pro důstojníky mimoňského útvaru letectva z nedalekého letiště v Hradčanech. K cihlovým činžovním domům byla přistavěna kotelna pro dálkové vytápení domů, obchod a roku 1960 byla dostavěna osmiletá základní škola na Letné. \n\nPozději bylo sídliště rozšířeno pro civilní zaměstnance Vojenských lesů a statků a také pro zdejší podnik MITOP. \n\nV roce 1968 byla postavena montovaná stavba desetileté základní školy pro děti důstojníků sovětské okupační armády vojenského prostoru Ralsko. Po jejich odchodu se do budovy roku 1990 nastěhovalo nově zřízené mimoňské gymnázium.\n\n"}
{"id": "526973", "url": "https://cs.wikipedia.org/wiki?curid=526973", "title": "Mimoň V", "text": "Mimoň V\n\nMimoň V je jedna z osmi částí města Mimoň v okrese Česká Lípa. Nachází se v okolí nového nádraží na západní straně města.\n\nTvoří ji základní sídelní jednotky U nádraží díl 1 (okolí nádraží) a Slovany (osada podél železniční trati západně od nádraží, zahrnuje dostihové závodiště).\n\nJe zde evidováno 175 adres a 10 ulic (příklady: Nádražní, Slovany, Březinova, Zahradní, Vrchlického). Trvale zde žije 696 obyvatel. PSČ je 47124.\n\nMimoň V leží v katastrálním území Mimoň o výměře 13,47 km.\n"}
{"id": "526974", "url": "https://cs.wikipedia.org/wiki?curid=526974", "title": "Mimoň VI", "text": "Mimoň VI\n\nMimoň VI je část města Mimoň v okrese Česká Lípa. Nachází se na jihovýchodě Mimoně.\n\nTvoří ji základní sídelní jednotka Kuřivodská strana díl 2, kterou tvoří lesík Čistá ležící východně od silnice II/268 a několik stavení severně od Ploužnického potoka.\n\nDne 21. května 1998 vydalo městské zastupitelstvo Mimoně vyhlášku č. 4/98, v níž stanovilo novou část města pod označením Mimoň VI. Řešila se tím duplicita domovních čásel u domů, které byly po zrušení vojenského prostoru Ralsko připojeny k Mimoni. Jedná se o stavení severně od Ploužnice.\n\nJe zde evidováno 9 adres, směrovací číslo je 47124. Mimoň VI leží v katastrálním území Mimoň o výměře 13,47 km.\n\nOd Ploužnice je oddělena Ploužnickým potokem a silnicí II/268. Žádné turistické značené trasy tudy nevedou.\n"}
{"id": "526976", "url": "https://cs.wikipedia.org/wiki?curid=526976", "title": "Arnultovice (Nový Bor)", "text": "Arnultovice (Nový Bor)\n\nArnultovice (německy \"Arnsdorf\") je část města Nový Bor v okrese Česká Lípa, původně samostatná vesnice. Od Nového Boru ji odděluje silnice E442, stavebně je s Novým Borem zcela spojena. Je zde evidováno 950 adres. Trvale zde žije 3698 obyvatel.\n\nArnultovice leží v katastrálním území Arnultovice u Nového Boru o rozloze 7 km.\nProtéká jí od severu potok Šporka a na katastr Arnultovic zasahuje přírodní rezervace Klíč. Nyní vesnický charakter ztratila, je s městem Nový Bor pevně spojena. Zástavba je smíšená, převážně z rodinných domků. Je zde kostel svatého Ducha, patřící nyní Českobratrské církvi evangelické, na který navazuje hřbitov a stranou je památníček zesnulým z 1. sv.války. Na počátku čtvrti je základní škola a Parkhotel. Na Arnultovice ze severu přímo navazuje obec Polevsko.\n\nPůvodně samostatná obec vznikla v 15. století, kdy zde osadníci postavili loveckou a uhlířskou osadu. Je tedy nejstarší částí Nového Boru. Doložena jako obec je od roku 1558. Od 17. století se zde zušlechťovalo a do světa pak vyváželo sklo. V roce 1869 obec rozpůlila železniční trať. Administrativně byla s Novým Borem spojena roku 1942.\n\nV roce 1918 na okraji obce pod vrchem Borská skalka došlo ke střetu účastníků Rumburské vzpoury s pohraničními myslivci z Nového Boru.\n\nV celostátním seznamu kulturních památek jsou uvedeny čtyři z Arnultovic: Kaple svaté Rozálie, socha Panny Marie a dvě venkovská stavení. Sakrálních i jiných památek je zde více (např. zmíněný kostel), v uvedeném seznamu nejsou.\n\nArnultovicemi prochází cyklotrasy 3056 a 3054 a pěší trasy – červená směrem na Klíč, modrá do Polevska i Práchně a další do Kytlice. Na předělu s Novým Borem jsou autobusové i vlakové nádraží Nový Bor.\n\n"}
{"id": "526977", "url": "https://cs.wikipedia.org/wiki?curid=526977", "title": "Bukovany (Nový Bor)", "text": "Bukovany (Nový Bor)\n\nBukovany je vesnice, administrativní část města Nový Bor v okrese Česká Lípa. Nachází se asi 4,5 km na jih od Nového Boru. Je zde evidováno 94 adres. Trvale zde žije 111 obyvatel.\n\nBukovany leží v katastrálním území Bukovany u Nového Boru o rozloze 2,76 km. Na katastru Bukovan je i osada Chomouty, patřící pod Sloup v Čechách. Na severním rozhraní se sousední obcí Sloup v Čechách je turisticky zajímavý Cikánský důl.\nObcí protéká Dobranovský potok a prochází jí od jihu silnice z Dobranova na Nový Bor. Silnice je zároveň cyklotrasou 3053 vedoucí od České Lípy. V Bukovanech je památkově chráněná kaple svatého Josefa.\n\nBukovanský fotbalový A tým mužů hraje I.B třídu Libereckého kraje. Sezonu 2010/2011 zakončil na 3. místě čtrnáctičlenné tabulky. V dalším ročníku krajské I. B třídy - Západ skončili desátí.\n\nFotbalový B tým mužů zakončil sezonu 2010/2011 v III. třídě okresu Česká Lípa na 7. místě čtrnáctičlenné tabulky. O rok později skončili na 11. místě.\n\n\n"}
{"id": "526978", "url": "https://cs.wikipedia.org/wiki?curid=526978", "title": "Janov (Nový Bor)", "text": "Janov (Nový Bor)\n\nJanov (německy \"Johannesdorf\") je obec, část města Nový Bor v okrese Česká Lípa. Nachází se asi 3 km na jihovýchod od Nového Boru. Je zde evidováno 201 adres. Trvale zde žije 270 obyvatel.\n\nJanov leží v katastrálním území Janov u Nového Boru o rozloze 1,11 km. Obec je 500 metrů od Sloupu v Čechách a zhruba 2,5 km od Nového Boru. Vede přes ní mezinárodní dálková pěší trasa E10. Poblíž silnice na sousední obec Chotovice je Janovský rybník. V Janově je oplocený areál, který v současné době již slouží PČR a sídlí zde psovodi. Dříve objekt sloužil jako sklad civilní obrany, ale protože již nebyl využíván, došlo k prodeji.\n\n"}
{"id": "526986", "url": "https://cs.wikipedia.org/wiki?curid=526986", "title": "Mistrovice (Nový Oldřichov)", "text": "Mistrovice (Nový Oldřichov)\n\nMistrovice () je vesnice, část obce Nový Oldřichov v okrese Česká Lípa. Nachází se asi 1 km na západ od Nového Oldřichova. Je zde evidováno 172 adres. Trvale zde žije 321 obyvatel.\n\nMistrovice leží v katastrálním území Mistrovice u Nového Oldřichova o rozloze 1,59 km.\n\nPrvní písemná zmínka o obci pochází z roku 1412.\n\n"}
{"id": "526987", "url": "https://cs.wikipedia.org/wiki?curid=526987", "title": "Srní u České Lípy", "text": "Srní u České Lípy\n\nSrní u České Lípy (něm. \"Rehdörfel\") je malá vesnice, část obce Provodín v okrese Česká Lípa. Nachází se asi 2 km na severozápad od Provodína. Prochází tudy železniční trať Bakov nad Jizerou - Jedlová, v obci má svou zastávku. Je zde evidováno 25 adres. Trvale zde žije 66 obyvatel.\n\nZákladem později vzniklé vesnice byla železniční stanice s názvem \"Zákupy - Mimoň\" (tehdy německy \"Reichstadt - Niemes\") v době, kdy ještě neexistovala trať vedoucí přímo přes Zákupy. V Srní mělo panstvo ze zámku v Zákupech svou konírnu a odtud na zámek se nechalo odvážet kočáry.\n\nOd roku 1907 zde fungoval podnik na impregnaci dřeva, zejména sloupy a pražce.\n\nSrní u České Lípy je také název katastrálního území o rozloze 3,72 km.\n\nV obci poblíž zastávky vlaku je rozsáhlý areál pily a za obcí nový pískový důl firmy \"Provodínské písky\". U zastávky vlaku začíná žlutě značená turistická trasa vedoucí do obce Zahrádky, rozcestník této a modré trasy (vede od České Lípy) je u vstupu k pile.\nČást trasy je vedena po silnici vedoucí též do Zahrádek.\n\n"}
{"id": "526988", "url": "https://cs.wikipedia.org/wiki?curid=526988", "title": "Dolní Prysk", "text": "Dolní Prysk\n\nDolní Prysk (německy \"Nieder Preschkau\") je vesnice, část obce Prysk v okrese Česká Lípa v Libereckém kraji. Dolní Prysk leží na území CHKO Lužické hory asi 0,5 km na západ od Prysku. Je zde evidováno 96 adres. Trvale zde žije 185 obyvatel.\n\nPrvní písemná zmínka o obci pochází z roku 1382.\n\n\nDolní Prysk je také název katastrálního území o rozloze 5,63 km.\n\nV katastrálním území Dolní Prysk leží i Vesnička, přírodní památka Pustý zámek a Riedlova jeskyně.\n\n"}
{"id": "526989", "url": "https://cs.wikipedia.org/wiki?curid=526989", "title": "Horní Prysk", "text": "Horní Prysk\n\nHorní Prysk je vesnice, část obce Prysk v okrese Česká Lípa. Nachází se asi 1,5 km na východ od Prysku. Je zde evidováno 160 adres. Trvale zde žije 101 obyvatel.\n\nHorní Prysk je také název katastrálního území o rozloze 8,02 km.\n\nPrvní písemná zmínka o obci pochází z roku 1460.\n\n"}
{"id": "526990", "url": "https://cs.wikipedia.org/wiki?curid=526990", "title": "Vesnička (Prysk)", "text": "Vesnička (Prysk)\n\nVesnička je malá vesnice, část obce Prysk v okrese Česká Lípa. Nachází se asi 1,5 km na západ od Prysku. Prochází zde silnice I/13. Je zde evidováno 43 adres. Trvale zde žije 99 obyvatel.\n\nVesnička leží v katastrálním území Dolní Prysk o výměře 5,63 km.\n\nDo roku 1946 nesla obec název \"Füllerdörfel\".\n\n"}
{"id": "526993", "url": "https://cs.wikipedia.org/wiki?curid=526993", "title": "Maxov (Radvanec)", "text": "Maxov (Radvanec)\n\nMaxov je vesnice, část obce Radvanec v okrese Česká Lípa. Nachází se asi 2 km na jihovýchod od Radvance. Je zde evidováno 86 adres. Trvale zde žije 20 obyvatel.\n\nMaxov leží v katastrálním území Radvanec o výměře 8,83 km.\n\nPřes obec je vedena modře značená turistická trasa od České Lípy a Sloupu v Čechách na Cvikov.\n"}
{"id": "526994", "url": "https://cs.wikipedia.org/wiki?curid=526994", "title": "Boreček", "text": "Boreček\n\nBoreček ( \"\") je malá vesnice, část města Ralsko v okrese Česká Lípa. Nachází se asi 5,5 km na severozápad od Kuřívod a zhruba 2,5 km jižně od Mimoně, v bývalém vojenském prostoru. Má dvě od sebe asi 1 km vzdálené části. Západně od obce prochází silnice II/270 z Mimoně do Hradčan. Každá z částí vsi zde má svou autobusovou zastávku. Je zde evidováno 19 adres. Trvale zde v roce 2011 žilo 72 obyvatel.\n\nBoreček je též katastrální území o rozloze 6,37 km. Původní katastrální území sídla bylo pomezí \"Brenná\" a \"Mimoň\".\n\nU jižního okraje vsi protéká řeka Ploučnice, která je i s okolní nivou v úseku právě mezi Borečkem a další ralskou vsí Ploužnicí chráněna jako přírodní památka Meandry Ploučnice u Mimoně.\n\nV období 2. světové války zde byl vybudován průmyslový podnik – kafilérie, která je dodnes v provozu (společnost SAP) a patří v České republice ve svém odvětví mezi špičku.\n\nBoreček () byl před v předválečné době osadou správní obce Brenná. S Mimoní Boreček spojovala alej, která vedla mezi poli. Po kolektivizaci zemědělství bylo toto okrasné stromořadí zničeno.V době vojenského prostoru neprobíhal v obci vojenský výcvik, sloužila jako zázemí pro výsadkový prapor, který zde měl zřízenou sušárnu na padáky. Další využití obce bylo k ubytování zaměstnanců vojenských lesů a statků. V Borečku se zachovalo několik významných staveb. Jednou z nich je hájovna, dnes slouží jako bytový dům. Dále se zachovala budova hostince, který využívala sovětská armáda a dnes je zakonzervován. Významným místem je \"Eustachova kaple\", stojí v lese západně od obce a značně utrpěla přítomností vojsk. V meziválečném období byl postaven nový most přes Ploučnici, byl dominantou lučinaté nivy meandrující řeky. Dnes je niva silně zarostlá nálety a most ztratil význam po výstavbě obchvatu Borečku.\n\nV roce 1921 zde bylo 21 domů a 90 obyvatel (z toho 89 Němců). Fara, četnická stanice, pošta, telegraf byly 2,5 km v Mimoni a železniční stanice 3 km taktéž v Mimoni.\n\n"}
{"id": "526996", "url": "https://cs.wikipedia.org/wiki?curid=526996", "title": "Horní Krupá (Ralsko)", "text": "Horní Krupá (Ralsko)\n\nHorní Krupá je malá vesnice, část města Ralsko v okrese Česká Lípa v Libereckém kraji. Nachází se asi 5 km na jihovýchod od Kuřívod na samé hranici okresu i kraje. Je zde evidováno 15 adres. Trvale zde žije 48 obyvatel.\n\nHorní Krupá ( \"Ober Krupai\" či \"Ober Gruppei\" a \"Hořeni Gruppa\") je též zaniklá obec v jihovýchodní části bývalého vojenského prostoru Ralsko, ležící asi 3 km ssz. od současného sídla cestou výše krupským údolím ().\n\nHorní Krupá je též katastrální území o rozloze 6,87 km. Název byl převzat právě od zaniklého původního sídla. Po vzniku města Ralsko připadla pod město menší část obce Dolní Krupá, a ta byla později (v roce 2010) přejmenována na Horní Krupou, přestože leží jinde než původní sídlo a společné má jen částečně se překrývající katastrální území s tím původním, které bylo též \"Horní Krupá\", ale mělo asi 2krát větší rozlohu. Současná vesnice se rozprostírá při západní straně silnice II/268. Na této silnici mezi Horní a Dolní Krupou stojí dopravní značení hranice mezi Libereckým a Středočeským krajem. Z Horní Krupé vede silnice ještě na severozápad (do zcela zaniklé obce Jezová), kam je ale zákaz vjezdu motorových vozidel.\n\nZaniklá obec na pokraji sudetské oblasti byla asi tři kilometry dlouhá a ležela v úzkém údolí, které místy lemují strmé skalnaté svahy. Dle půdorysu zástavby se jednalo o lesní lánovou ves. Dá se říci, že Horní Krupá má ze všech zcela zaniklých sídel v Ralsku nejvíce pozůstatků osídlení. Ruiny domů s přilehlými sklepy lemují po obou stranách cestu, která procházela obcí. Obec tvořily převážně statky a hospodářské usedlosti, které stály okolo cesty, ale také na okolních svazích. K Horní Krupé patřily osady: \"Krupský dvůr\" a hájovna \"Šlapka\".\n\nVe středověku patřila obec pod panství Berků z Dubé. Berkové zde nechali zřídit dva selské dvory, do kterých se měli přistěhovat němečtí osadníci. Během třicetileté války byly oba zdejší selské dvory i sama obec zpustošeny, ale později opět vystavěny. V horní části obce, v údolní nivě zvané \"Žlábek\", vzniklo tehdy pojmenování \"Švédský hřbitov\", které připomíná tehdejší dobu. V celé obci se zachovala většina tesaných pískovcových prostor, jež jsou tím nejvýznamnějším, co dokládá bývalé osídlení.\nNedaleko obce na sever se nacházel Krupský dvůr. Tento statek měl velké hospodářské i obytné prostory. Do dnešních dnů se zachovaly trosky obvodových zdí, až několik metrů vysoké. Na dvoře roste státem chráněná lípa, jejíž stáří se odhaduje na 350 let. Vedle lípy je panely zakrytá hluboká studna. Pod troskami obytných budov se nacházejí rozsáhlé sklepy. Asi jeden kilometr východně od Krupského dvora, v skalnatém údolí \"Žlábek\", stála valdštejnská hájovna zvaná \"Šlapka\", z níž zůstává dodnes zřícenina. Poblíž je stálé malé jezírko a ve skalní stěně výrazný tesaný sklep.\n\nVesnicí protékal potok, kvůli existenci zdejšího mlýna místně zvaný \"Mlýnský (Mühlbach)\", který pramenil v horní části obce a napájel zde několik malých rybníčků. Mimo obec se potok nazýval \"Klokočka (Klokotschka Bach)\", později \"Krupský potok\". Potok postupně vysychal, až je z něho v současnosti jen občasná vodoteč. Uprostřed vesnice stála kaple zasvěcená \"sv. Magdaléně\" a hřbitov. V místě byla od roku 1904 vlastní jednotřídní obecná škola.\n\nRoku 1771 bylo započato s uváděním popisných čísel domů v obcích. V této době bylo v obci uváděno 23 popisných čísel. Při sčítání lidu v roce 1921 bylo v Horní Krupé 65 domů a 305 obyvatel (z nich bylo 295 Němců a 10 Čechů). Fara, zdravotní obvod, četnická stanice, pošta a telegraf byly v Kuřívodech, železniční stanice v Mnichově Hradišti (14,25 km) nebo v Mimoni (15,7 km).\n\nPo roce 1945 a odsunu německého obyvatelstva byla obec začleněna do vojenského výcvikového prostoru Ralsko a částečně zničena. Na údolních terasách kolem bývalé obce byly zřízeny vojenské cvičiště a tábor (ten v 90. letech, ještě před zničením zbylých kasárenských domků, posloužil při natáčení některých sekvencí seriálu Zdivočelá země a filmu Bumerang). Po příchodu Sovětské armády po roce 1968 byla obec srovnána se zemí a využívána jako tankodrom. V roce 2010 byla na místě bývalého vojenského tábora na plošině východně nad bývalou obcí postavena a zprovozněna část fotovoltaické elektrárny Ralsko Ra 1.\n\n"}
{"id": "526999", "url": "https://cs.wikipedia.org/wiki?curid=526999", "title": "Hradčany (Ralsko)", "text": "Hradčany (Ralsko)\n\nHradčany (do roku 1948 \"Kummer\" či \"Kummer am See\") je obnovená vesnice, část města Ralsko v okrese Česká Lípa. Leží asi 7,5 km na západoseverozápad od Kuřívod a zhruba 4 km jižně od Mimoně v bývalém vojenském výcvikovém prostoru Ralsko, na bývalé kupecké cestě z Mnichova Hradiště do České Lípy. Většina sídla také leží v CHKO Kokořínsko – Máchův kraj. Je zde evidováno 58 adres. Trvale zde v roce 2011 žilo 147 obyvatel. V těsném sousedství obce se nachází Letiště Hradčany, rozlohou jedno z největších ve střední Evropě.\n\nHradčany leží v katastrálním území Hradčany nad Ploučnicí o rozloze 25,13 km. V tomto katastrálním území leží i západní část sousední vsi Ploužnice, zvaná \"Hradčany-sídliště\". Původní katastrální území bylo \"Hradčany\" a mělo asi o čtvrtinu menší rozlohu. Skrz Hradčany prochází silnice II/270.\n\nObcí protéká Hradčanský potok, který napájí soustavu rybníků – poslední z nich, Hradčanský, se nachází v obci. V blízkosti protéká meandrující Ploučnice a jižně se zvedají Hradčanské stěny (Hradčanská pahorkatina).\n\nHradčany jsou nejmladší částí města Ralsko. Vznikly v roce 1711 v souvislosti s rozvojem dřevozpracujícího průmyslu v tomto kraji. Na počátku 20. století se staly oblíbeným turistickým letoviskem díky místním rybníkům a nedalekým pískovcovým Hradčanským stěnám. Obliba stoupla po postavení silnice z Mimoně na Doksy v roce 1909.\nRoku 1921 zde žilo 370 obyvatel, z nichž bylo 361 německé národnosti. U Hradčanského rybníka byla velká pláž s plovárnou, 6 hotelů, penziony, vily a restaurace.\n\nVojenský prostor zde vzniknul po odstoupení Sudet nacistickému Německu v roce 1938. Wehrmacht zabral oblast mezi Českou Lípou, Stráží pod Ralskem a Mnichovým Hradištěm, která měla rozlohu přes 250 km². Na jaře 1945 vzniklo v těsném sousedství obce vojenské letiště, které bylo vzápětí po svém dokončení poničeno americkým náletem.\n\nMezi roky 1968–1991 působila v celém VVP Ralsko sovětská armáda. Ta v 80. letech 20. století původní letiště významně rozšířila na celkovou délku 2,7 km a šířku 90 m.\n\nV obci se zachovala většina domů díky tomu, že obce jako takové se nedotkl destruktivní výcvik vojsk. V blízkosti letiště byl v provozu tankodrom. Největší újma, která Hradčany postihla, byla změna jejich charakteru a funkce. V době vojenského prostoru byli v obci ubytováni zaměstnanci vojenských lesů a vojenské správy. Po jeho zrušení se Hradčany otevřely civilnímu obyvatelstvu.\n\nVojenské letiště u Hradčan je od roku 1991 částečně používáno ke sportovním účelům, natáčely se zde také filmy Tmavomodrý svět a Stalingrad. V roce 1999 se na hradčanském letišti uskutečnil 6. ročník tanečního festivalu CzechTek.\n\nV současnosti trvá zaměření místních obyvatel na dřevozpracující průmysl a turistiku. Vedle Hradčanského rybníka se nachází informační centrum Vojenských lesů a statků ČR, s.p. (budova bývalé hájovny). Expozice je zaměřena na historii území bývalého Vojenského výcvikového prostoru Ralsko, historii i současnosti lesnictví v této oblasti, myslivosti, přírodním podmínkám, geologickým zajímavostem, floře a fauně, ochraně přírody a možnostem turistického vyžití oblasti. Nedaleko od informačního centra je umístěn Lesní koutek Ralsko – stanice pro handicapované živočichy. Od střediska je vedena 3,5 km dlouhá Naučná stezka Jeřáb a tři různě dlouhé turistické okruhy (červený, modrý, zelený).\n\nV obci byla roku 2012 obnovena a zmodernizována čistička odpadních vod nákladem 100 milionů Kč v rámci dotovaného projektu \"Čistá Ploučnice\" realizovaném Severočeskou vodárenskou společností. Ve zdejší čističce se budou časem zpracovávat odpadní vody z Mimoně, Brniště, Petrovic a Hvězdova.\n\nNa katastrech obcí Hradčany a Doksy je od roku 1933 chráněná lokalita Břehyně - Pecopala, která je nyní zapsána mezi národní přírodní rezervace. Dále jsou zde přírodní rezervace Hradčanské rybníky a přírodní památka Meandry Ploučnice u Mimoně.\n\n"}
{"id": "527000", "url": "https://cs.wikipedia.org/wiki?curid=527000", "title": "Kuřívody", "text": "Kuřívody\n\nKuřívody (německy \"Hühnerwasser\") jsou bývalé město, dnes hlavní (sídelní) část města Ralsko v okrese Česká Lípa, které po Kuřívodech zdědilo status města. Je zde evidováno 72 adres (objektů), resp. 327 adres (51 domů a 276 bytů). Trvale zde v roce 2011 žilo 604 obyvatel.\n\nKuřívody jsou též katastrální území o rozloze 48,07 km². Původní katastrální území bylo též \"Kuřívody\", ale mělo asi 4krát menší rozlohu.\n\nObec se nachází při křižovatkách silnic II/268, III/27235 a III/27237, asi 9 km na jihovýchod od Mimoně, 11 km východoseverovýchodně od Doks, 9 km severně od Bělé pod Bezdězem a 14 km severozápadně od Mnichova Hradiště.\n\nSídelní celek byl založen na bezdězském panství Přemyslem Otakarem II. jako královské město \"Freistadt\" (\"Vristad, Svobodné Město\") mezi lety 1264–1278, lokátorem byl pravděpodobně \"Hertvík z Kravař\". První zmínka o městě je z roku 1279, kdy si královna Kunhuta, držená na Bezdězu, vyprosila návštěvu kostela sv. Jiří ve Vristadu. Původní název města ve 14. století vymizel a od 15. století se používal český název \"Kuřivody\" (původně \"Kuří Vody\"), od 17. století souběžně i německý název \"Hühnerwasser\". Předpokládá se, že název vyjadřoval, že v obci byly jen velmi malé vodní toky (slabé pramínky, kde by se napojili jen kurovití ptáci) – nedostatek vody bránil i většímu rozvoji města.\n\nPanovník Václav II. v roce 1293 zdejší kostel učinil filiálním a v roce 1297 věnoval Kuřívody i s okolními vesnicemi Hynkovi z Dubé, člena tehdy mocného rodu ze severu Čech, Berků z Dubé. Hynek se zdržoval více na Housce, jeho dědic a syn stejného jména, nejvyšší pražský purkrabí Hynek II. z Dubé, se věnoval roku 1337 založené Bělé pod Bezdězem. Když roku 1348 zemřel, majetek podědili synové Hynek a Jindřich. Později získal Kuřívody mladší Jindřich, který je uveden v listinách (Jindřich, řečený Berka z Dubé a pán na Housce) let 1363 a 1398 při dosazení nových farářů. Když Jindřich zemřel, získal městečko i s okolím a také Jestřebí Jindřich Berka starší. Je psán na listině z roku 1406, kdy dosazoval do kuřívodského kostela nového faráře. Téhož roku zemřel a Kuřívody měnily často své majitele, stále však z rodu Berků z Dubé. Když však Bohuchval Berka, sídlící na jím přebudovaném zámku Kuřívody po bitvě na Bílé hoře musel z království utéct, statek Kuřívody koupil roku 1622 mocný Albrecht z Valdštejna. V roce 1639 jej získal od císaře František de Grana a po něm Valdštejnové. Ti zde zůstali až do zestátnění v roce 1945.\n\nJak dokládá Chytilův místopis, v roce 1921 mělo město 213 domů a 924 obyvatel, z nichž 891 se hlásilo k německé a 32 k české národnosti. U jednoho obyvatele nebyla národnost zjištěna. V místě byla římsko-katolická fara, četnická stanice, automobilová stanice (autobus), pošta, telefon, telegraf, železniční stanice byla vzdálena 10,5 km v Mimoni. Poštovní stanice v Kuřívodech byla zřízena jako jedna z prvních na severu Čech v roce 1868.\n\nDrtivá většina obyvatel byla německé národnosti a městečko roku 1938 připadla po mnichovské dohodě nacistickému Německu. Po druhé světové válce byla z obce vysídlena drtivá většina původních německy mluvících obyvatel a obec začala postupně upadat. Městečko náleželo v letech 1947 až 1991 do vojenského výcvikového prostoru Ralsko a za 44 let působení československých a sovětských vojsk téměř zaniklo.\n\nKuřívody byly největším sídlem v tehdejším vojenském prostoru. Vzhled města a jeho ráz se během té doby zásadně změnil. Dnes jeho krásu a jedinečnost připomíná jen několik původních staveb a fragmentů, které se více či méně dochovaly. Některé roubené a hrázděné domy byly jedinečnou ukázkou lidové architektury v oblasti a jejich zničení je nenahraditelnou škodou. Z celého města, která měla před svým zničením 226 domů, zbylo původních 16. Hlavní komunikace, které vedly do směrů Mimoň, Mnichovo Hradiště, Bělá pod Bezdězem, Jezová a Židlov, jsou dodnes využívány a je zachován jejich původní rádius. V okolí Kuřívod byla pole a louky, dnes je zde pouze divoká step (pseudostep), která zde zbyla po tankových střelnicích.\n\nS účinností od 1. prosince 2006 byl na základě bývalého statusu Kuřívod novodobé obci Ralsko 10. listopadu 2006 přiznán status města podle § 3 odst. 3 zákona č. 128/2000 Sb., který umožňuje vrátit status města obci, která byla městem přede dnem 17. května 1954.\n\nV roce 1896 se zde narodil Willibald Gatter, automobilový konstruktér.\n\nV obci se nachází zámek Kuřívody, někdejší tvrz, přebudovaná za Berků z Dubé, městský úřad města Ralsko, škola a sportovní plochy u ní, kostel svatého Havla se zajímavými pomníčky padlým vojákům a důstojníkům rakouské i pruské císařské armády z bitvy u Kuřívod z června 1866, motorest s restaurací, z bývalé fary přestavěné informační středisko. Zde také byla v roce 2014 zřízena poštovna.\n\nV Kuřívodech v objektu čp. 795 se nachází Městské muzeum – Stálá expozice pyrotechnické asanace Ralska. Muzeum je přístupné od pátku do neděle v odpoledních hodinách v době od 13 do 17 hodin, případně v jiném čase na základě objednávky.\n\n\n"}
{"id": "527002", "url": "https://cs.wikipedia.org/wiki?curid=527002", "title": "Náhlov", "text": "Náhlov\n\nNáhlov (dříve \"Nahlau\" či \"Nahlow\") je obnovená malá vesnice, část města Ralsko v okrese Česká Lípa. Nachází se asi 11 km na severovýchod od Kuřívod, v severovýchodní výspě bývalého vojenského prostoru Ralsko, na bývalé českoněmecké jazykové hranici. Je zde evidováno 22 adres. Trvale zde v roce 2011 žilo 141 obyvatel.\n\nNáhlov je též katastrální území o rozloze 14,13 km. Původní katastrální území bylo též \"Náhlov\", ale mělo asi 4krát menší rozlohu.\n\nV 19. století obnovil svou činnost pěvecký spolek a fungoval zde ochotnický divadelní spolek, který zkoušel a hrál hlavně v zimních měsících. Účinkoval také na svatbách. Velkou akcí byly posvícenské slavnostní hry a procesím, či dožínky, také s procesím a jízdou alegorických vozů.\n\nV obci nebyl kostel, jen kaple sv. Floriana. Zvon na ní zvonil třikrát denně, při svatbách a úmrtích.\n\nV letech 1929/1930 byla v obci otevřena obecná škola se dvěma třídami, první pro 1.–4. ročník, druhá pro 5.–8. ročník. Od roku 1930 mohly děti docházet do měšťanské školy v Osečné. Škola organizovala různé akce, hrála se zde v prosinci divadelní představení, na podzim pouštění draků, jezdilo se na výlety po okolí. O školu děti z německých rodin neměly zájem, proto do ní docházely děti české z řady okolních vesnic.\n\nV roce 1904 byl ustaven dobrovolný požární sbor, který občas vypomáhal i v Osečné a Dolánkách.\n\nNa konci roku 1927 byl obcemi Náhlov, Zábrdí a Dehtáry založen společný tělocvičný spolek. Cvičila se prostná, na nářadí, secvičovalo v Dolánkách, kde byla i cvičení veřejná. V roce 1933 zdejší sportovci obsadili lyžařské závody u Liberce. Společně s hasiči organizovali pálení čarodějnic u kříže na kopci u Náhlova.\n\nV roce 1921 zde bylo 27 domů a 121 obyvatel (z toho 13 Čechů a 108 Němců). Fara byla v Hlavici, zdravotní obvod, četnická stanice, pošta a telegraf byly 4,1 km v Osečné a železniční stanice 12,3 km v Křižanech.\n\nPo příchodu Sovětské armády do VVP Ralsko, byl Náhlov spolu s Hradčany, Ploužnicí a Borečkem jedinými sídly, kde mohlo zůstat české obyvatelstvo. V Náhlově byli ubytování zaměstnanci vojenských lesů a statků, kteří pracovali v zemědělské a lesní výrobě. Byly zde vybudovány bytovky pro zemědělské družstvo a tím se narušil původní ráz celé obce. Zachován však zůstal střed obce s českou a německou školou a kaplí. Ostatní stavby, pokud nejsou využívány jako rekreační objekty, jsou zanedbané.\n\nV 90 letech, po sametové revoluci se vesnice ocitla v civilním prostoru - vojenský prostor Ralsko byl zrušen, Náhlov se stal součástí obce Ralsko se sídlem v Kuřivodech. Vesnice prošla „unikátní privatizací“, bylo založeno občanské sdružení Náhlov. Určitou dobu zde bylo několik opuštěných a poničených domů, které si posléze koupili noví majitelé, kteří je nyní renovují. Statek prošel majetkově přes několik firem a nakonec se dostal do rukou majitelů, kteří se starají o jeho prosperitu. Horší je situace s vodovodním řádem a sítí kanalizace, jež by asi potřebovali rozsáhlejší renovaci a investici.\n\nDo nového tisíciletí Náhlov vstoupil jako dynamická obec, probouzející se ke své původní kráse a malebnosti. Mnoho objektů je v plném proudu renovace: řada domů-stavení, kaple, statek. Řada jich na svou vysněnou renovaci a využití stále čeká. Nicméně Náhlov již určitě nestojí v koutě, na okraji vojenského prostoru. Ba právě naopak, stal se natolik atraktivním partnerem pro život, že jednu chvíli o něj usilovaly mimo Ralska další 2 obce - Hamr na Jezeře i Osečná a vesnici si oblíbilo pro trvalý i přechodný pobyt řada nových obyvatel. Nakonec se Náhlovaci přeci jen rozhodli zůstat věrni Ralsku.\n\nNáhlov je znevýhodněn svojí vzdáleností od významných komunikací a větších sídel. Rozsáhlé území bývalého VVP Ralsko ho dělí od ostatních obydlených částí českolipského okresu na západě. Východně sousedí s malými sídly Českodubska a Liberecka. Budoucí rozvoj Náhlova se upíná na rozvoj bývalého VVP Ralsko a rekreační oblasti okolo Osečné a Hamru na Jezeře.\n\nV obci kaple sv. Floriána, malý kostel, původně postavený ve dřevě v sedmnáctém století, byl zničen velkým požárem, který zasáhl Náhlov a přestavěn v kameni během devatenáctého století. Kostel byl opuštěn a ve špatném stavu. Rekonstruován z dobrovolných sbírek a příspěvků, které se sbíraly již od roku 2000. Jeho rekonstrukce trvala pět let, od roku 2004 do roku 2009, dnes státem chráněná památka.\n\nV objektu bývalé německé školy existuje od roku 2011 Muzeum vystěhovalectví do Brazílie, u cyklistické stezky 3050, která Náhlovem prochází.\n\n"}
{"id": "527003", "url": "https://cs.wikipedia.org/wiki?curid=527003", "title": "Ploužnice (Ralsko)", "text": "Ploužnice (Ralsko)\n\nPloužnice ( \"\") je obnovená vesnice, část města Ralsko v okrese Česká Lípa. Nachází se asi 6 km na severozápad od Kuřívod a 2,5 km na jihovýchod od Mimoně. Prochází zde silnice II/268. Je zde evidováno 88 adres (objektů), resp. 464 adres (71 rodinných domů a 393 bytů). Trvale zde v roce 2011 žilo 839 obyvatel.\n\nPloužnice se dělí na dvě části (odděluje je právě silnice II/268) ve dvou různých katastrálních územích: část \"Ploužnice\" leží v k. ú. Ploužnice pod Ralskem o rozloze 17,25 km, část \"Hradčany-sídliště\" (někdy zvaná též \"Ploužnice-sídliště\") leží v k. ú. Hradčany nad Ploučnicí o rozloze 25,13 km. Původní katastrální území bylo \"Ploužnice\" a mělo asi o pětinu menší rozlohu.\n\nSídlo leží v nadmořské výšce 280 metrů a protéká jí od východu na západ Ploužnický potok a na severozápadě vsi se vlévá do Ploučnice. Závěrečný úsek Ploužnického potoka a následný tok Ploučnice až po další ralskou ves Boreček se ochraňuje jako přírodní památka Meandry Ploučnice u Mimoně. Ramenem Ploužnického potoka je \"Čistecký příkop\", který sloužil jako vodní náhon do \"Lesního závodu\".\n\nSídlem neprochází žádná ze značených turistických tras KČT, vede zde od Mimoně cyklotrasa 241.\n\nDo katastru Ploužnice patří i samota Skelná Huť.\n\nPrvní zmínka o původní vsi ( \"Plauschnitz\" či \"Plaužnice\") pochází z roku 1369. Je uváděna jako přináležející místo k hradu Stohánek. Roku 1432 a 1516 se uvádí obec v souvislosti s panstvím Děvín. Název Ploužnice ukazuje na český původ – „plužina = neoratelné pole“. Jak uvádí Chytilův místopis, v roce 1921 při sčítání lidu bylo zapsáno 82 domů a 425 obyvatel (z toho 25 Čechů, 391 Němců a 7 obyvatel bylo nezjišťované národnosti). Farní úřad, četnická stanice, pošta, telegraf byly v Mimoni (4,7 km).\n\nV roce 1947 byla začleněna do vojenského výcvikového prostoru Ralsko, průjezdná hlavní silnice (nyní značená silnice II/268) s příkazem zákaz zastavení zůstala i pro veřejnost. Po obsazení prostoru sovětskou armádou v roce 1968 se na okraji vsi směrem k vojenskému letišti Hradčany postavila řada obytných domů.\n\nZ původních 86 domů zbylo asi jen 37, původní stavby stojí okolo hlavní silnice Mimoň–Kuřívody. Další pak u křižovatky, kde ze silnice odbočuje cesta do sousedního Hvězdova. Několik domů je roztroušeno podél potoka a tři domy stojí u hostince „Blízalka“. Všechny domy jsou v soukromém vlastnictví a zrekonstruovány. Po ostatních stavbách se nenacházejí velké pozůstatky. U Ploužnického rybníka stál mlýn, který je dnes zničený. V blízkosti stály původní zchátralé hospodářské budovy.\n\nV údolí, které oddělovalo Ploužnici a Hvězdov, zbudovali vojáci v sedmdesátých letech tři vodní nádrže. Nádrže zadržují vody Ploužnického potoka, který v těchto místech tekl dvěma koryty v travnaté nivě.\nU cesty do Oken, nedaleko rybníka, byla v obci kaple, po které nejsou žádné pozůstatky. Nad obcí v lese stál hřbitov, který dnes připomíná několik povalených náhrobků. Na zbývající části hřbitova roste borový les.\nNa katastru Ploužnice bylo za pobytu sovětské posádky vybudováno velké sídliště pro vojáky a teplárna, která vytápěla celý areál. Dnes je většina panelových domů opravena a obydlena. Teplárna vytápí ploužnické sídliště i byty v Mimoni.\n\nSeverní část bývalé Ploužnice připadla začátkem roku 1992 městu Mimoni, čímž došlo k duplicitě čísel evidenčních a popisných na území města. To vyřešila až vyhláška č. 4/98 o vytvoření nové části Mimoně s názvem Mimoň VI k 1. 6. 1998.\n\nPůvodní obec sahala až na východ za Ploužnický rybník. Po zrušení vojenského prostoru připadla tato východní část až k ulici Skašov pod sousední Hvězdov.\n\n"}
{"id": "527005", "url": "https://cs.wikipedia.org/wiki?curid=527005", "title": "Bořetín (Stružnice)", "text": "Bořetín (Stružnice)\n\nBořetín (něm. \"Tiefendorf\") je malá vesnice, administrativní část obce Stružnice v okrese Česká Lípa. Nachází se asi 3 km na jih od Stružnice. Je zde evidováno 14 adres. Trvale zde k roku 2001 žilo 11 obyvatel.\n\nBořetín leží v katastrálním území Stráž u České Lípy o výměře 3,67 km. Původně šlo o osadu obce Stráž u České Lípy (\"Schönborn\"), v letech 1961–1965 byla součástí města Česká Lípa a od 1. ledna 1966 jde o součást Stružnice.\n\nRozlohou větší než samotná vesnička je velká zahrádkářské kolonie ve svahu nad ní, přes niž sestupuje žlutá turistická trasa od Stvolínek přes vrcholy kopce Kozel a Mnišská hora nad vesničkou. Ves je vysoko na svazích Kozelského hřebene, do České Lípy-Dubice z ní vede 3 km dlouhá silnice. Ze silničky v horní části jsou výhledy do vzdálenosti přes 20 km na západní oblast Ralské pahorkatiny.\n\n"}
{"id": "527006", "url": "https://cs.wikipedia.org/wiki?curid=527006", "title": "Stráž u České Lípy", "text": "Stráž u České Lípy\n\nStráž u České Lípy (něm. \"Schönborn\") je malá vesnice, část obce Stružnice v okrese Česká Lípa. Nachází se asi 1 km na jih od Stružnice. Je zde evidováno 10 adres. Trvale zde žije 12 obyvatel.\n\nStráž u České Lípy je také název katastrálního území o rozloze 3,67 km. V katastrálním území Stráž u České Lípy leží i Bořetín.\n\n"}
{"id": "527008", "url": "https://cs.wikipedia.org/wiki?curid=527008", "title": "Kolné", "text": "Kolné\n\nKolné (něm. \"Kolben\") je malá vesnice, část obce Stvolínky v okrese Česká Lípa. Nachází se asi 2 km na sever od Stvolínek. Je zde evidováno 16 adres. Trvale zde žije 8 obyvatel.\n\nKolné leží v katastrálním území Stvolínecké Petrovice o výměře 3,41 km.\n\nObcí protéká nevelký Kolenský potok (též Kolné), na němž je největší vodopád Českolipska a tato nevelká lokalita asi 200 metrů jižně od obce je přírodní památkou Kaňon potoka Kolné. Ve skalách je vytesána řada podzemních prostor, zasypaných zčásti domovním odpadem.\n"}
{"id": "527009", "url": "https://cs.wikipedia.org/wiki?curid=527009", "title": "Novina (Stvolínky)", "text": "Novina (Stvolínky)\n\nNovina (něm. \"Neuland\") je samota, část obce Stvolínky v okrese Česká Lípa. Nachází se asi 4,5 km na sever od Stvolínek. Je zde evidována jedna adresa. Trvale zde nežije žádný obyvatel.\n\nNovina leží v katastrálním území Stvolínecké Petrovice o výměře 3,41 km.\n"}
{"id": "527010", "url": "https://cs.wikipedia.org/wiki?curid=527010", "title": "Stvolínecké Petrovice", "text": "Stvolínecké Petrovice\n\nStvolínecké Petrovice (něm. \"Petersdorf\") je malá vesnice, část obce Stvolínky v okrese Česká Lípa. Nachází se asi 4 km na sever od Stvolínek. Je zde evidováno 14 adres. Trvale zde nežije žádný obyvatel.\n\nStvolínecké Petrovice je také název katastrálního území o rozloze 3,41 km. V katastrálním území Stvolínecké Petrovice leží i Kolné, Novina a Taneček.\n"}
{"id": "527011", "url": "https://cs.wikipedia.org/wiki?curid=527011", "title": "Taneček", "text": "Taneček\n\nTaneček je malá vesnice, část obce Stvolínky v okrese Česká Lípa. Nachází se asi 3 km na sever od Stvolínek. Je zde evidováno 19 adres. Trvale zde žije 5 obyvatel.\n\nTaneček leží v katastrálním území Stvolínecké Petrovice o výměře 3,41 km.\n\nDo roku 1946 nesla obec název \"Lobetanz\".\n\n"}
{"id": "527013", "url": "https://cs.wikipedia.org/wiki?curid=527013", "title": "Dolní Dubová Hora", "text": "Dolní Dubová Hora\n\nDolní Dubová Hora (něm. \"Unter Eichberg\") je osada, část obce Tuhaň v okrese Česká Lípa. Nachází se asi 2,5 km na východ od Tuhaně. Je zde evidováno 5 adres (č. p. 1, 3, 7, 10 a 12). Trvale zde žije 5 obyvatel.\n\nDolní Dubová Hora leží v katastrálním území Pavličky o výměře 2,86 km.\n\n"}
{"id": "527014", "url": "https://cs.wikipedia.org/wiki?curid=527014", "title": "Domašice", "text": "Domašice\n\nDomašice (něm. \"Domaschitz\") je malá vesnice, část obce Tuhaň v okrese Česká Lípa. Nachází se asi 3 km na severozápad od Tuhaně. Prochází zde silnice II/260. Je zde evidováno 36 adres. Trvale zde žije 45 obyvatel.\n\nDomašice je také název katastrálního území o rozloze 9,15 km. V katastrálním území Domašice leží i Obrok a přírodní skalnatá památka Husa.\n\n\n"}
{"id": "527015", "url": "https://cs.wikipedia.org/wiki?curid=527015", "title": "Obrok (Tuhaň)", "text": "Obrok (Tuhaň)\n\nObrok (něm. \"Wobrok\") je malá vesnice, část obce Tuhaň v jižní části okresu Česká Lípa. Nachází se asi 2 km na sever od Tuhaně. Prochází zde silnice II/260 z Tuháně do Blíževedel. Je zde evidováno 12 adres. Trvale zde žije 12 obyvatel.\n\nObrok leží v Dokeské pahorkatině, v katastrálním území Domašice o výměře 9,15 km.\n\nV písemných pramenech je ves poprvé zmíněna v roce 1367, kdy patřila klášteru v Roudnici nad Labem. \nOkolí obce je zalesněné, vesničkou prochází západní okraj Chráněné krajinné oblasti Kokořínsko – Máchův kraj a zároveň i jihozápadní hranice území evropsky významné lokality Roverské skály. Je zde řada stavení lidové architektury a pramení zde potok Obrtka. \n\nObcí prochází cyklotrasa 0058 a modře značená pěší trasa (v této části zvaná \"Obrotská cesta\") z Dubé do Holan. Je zde autobusová zastávka. Vlak v blízkém okolí nejezdí. \n\n"}
{"id": "527016", "url": "https://cs.wikipedia.org/wiki?curid=527016", "title": "Pavličky", "text": "Pavličky\n\nPavličky (někdy psané též \"Pavlíčky\"; něm. \"Pablitschka\") je malá vesnice, část obce Tuhaň v okrese Česká Lípa. Nachází se asi 2,5 km na východ od Tuhaně. Prochází zde silnice II/260. Je zde evidováno 32 adres. Trvale zde žije 36 obyvatel.\n\nPavličky je také název katastrálního území o rozloze 2,86 km. V katastrálním území Pavličky leží i Dolní Dubová Hora a část kopce Dubová hora (397 m n. m.)\n\nNa návrší ve vesničce stojí barokní kaple sv. Jana Nepomuckého z roku 1795. Pramení zde Zakšínský potok. Obec se nachází na území CHKO Kokořínsko-Máchův kraj a prochází jí jednak silnice 260 od Dubé a také řada pěších, značených tras (zelená, žlutá a modrá od severovýchodně položeného Čapského dolu). Katastrální území Pavličky je zároveň součástí evropsky významné lokality Roverské skály. Silnici využívá i cyklotrasa 0057. Železniční spojení v blízkém okolí není, ve vsi je autobusová zastávka.\n\n"}
{"id": "527017", "url": "https://cs.wikipedia.org/wiki?curid=527017", "title": "Nová Ves (Volfartice)", "text": "Nová Ves (Volfartice)\n\nNová Ves (něm. \"Neudörfel\") je malá vesnice, část obce Volfartice v okrese Česká Lípa. Nachází se asi 1,5 km na sever od Volfartic. Je zde evidováno 39 adres. Trvale zde žije 52 obyvatel.\n\nNová Ves leží v katastrálním území Volfartická Nová Ves o rozloze 1,67 km.\n\nPrvní písemná zmínka o obci pochází z roku 1623.\n\n"}
{"id": "527018", "url": "https://cs.wikipedia.org/wiki?curid=527018", "title": "Borek (Zahrádky)", "text": "Borek (Zahrádky)\n\nBorek (něm. \"Regersdorf\") je malá vesnice, část obce Zahrádky v okrese Česká Lípa. Nachází se asi 1,5 km na jih od Zahrádek. Je zde evidováno 19 adres. Trvale zde žije 42 obyvatel.\n\nBorek leží v katastrálním území Zahrádky u České Lípy o výměře 7,06 km.\n\nObcí prochází mezinárodní trasa E10 pro pěší turisty mezi Zahrádkami, kostelem sv. Barbory a Jestřebím. Za obcí na této trase je památkově chráněná socha svatého Jana Nepomuckého.\n\n"}
{"id": "527019", "url": "https://cs.wikipedia.org/wiki?curid=527019", "title": "Šváby", "text": "Šváby\n\nŠváby (něm. \"Schwaben\") je malá vesnice, část obce Zahrádky v okrese Česká Lípa v Libereckém kraji. Nachází se asi 3 km na jih od Zahrádek. Je zde evidováno 12 adres, trvale zde žijí čtyři obyvatelé. Několik domů na východním okraji vsi u křižovatky místních komunikací je však administrativně odděleno - jsou součástí Pavlovic, které jsou z hlediska územního rozdělení částí obce Jestřebí. Toto rozdělení zřejmě vzniklo již v polovině 17. století jako důsledek sporů o údolí Švábského potoka. \n\nŠváby je také název katastrálního území o rozloze 3 km , které mimo jiné zahrnuje přilehlý Žižkův vrch s oborou Vřísek, jejíž rozloha činí 139 ha.\n\nPředpokládá se, že Šváby vznikly na místě zaniklého Vršova. První písemný záznam z roku 1388 zmiňuje v souvislosti s touto lokalitou jméno \"Druzko z Wrssow\" a roční platbu dotyčného kostelu v Mnichově. Na návrší nad dnešními Šváby však byla nalezena keramika již ze 13. století. Při prodeji jestřebského panství na konci 80. let 15. století (zápis v Zemských deskách je až z roku 1545) byly zmíněny vesnice Pavlowicze, Wrssow, a Hradisstie a poplužní dvůr Chwistzy. V českých pramenech z 16. století se hovoří o Vršovu, zatímco v německých zdrojích se píše o vsi Šváby, ležící na stejném místě. Poslední písemná zmínka o Vršovu je z roku 1622. \n\nMístní matrika je zachována od roku 1673, konšelská kniha od roku 1740. Podle starých záznamů v roce 1710 žilo ve vsi 5 sedláků, 9 zahradníků a 9 domkářů. Ves, která po staletí patřila k Novému Zámku, měla až do roku 1848 vlastního rychtáře. V roce 1787 bylo ve Švábech 19 domů a tento počet byl zachován i o sto let později v roce 1893, kdy měla ves 109 obyvatel. V roce 1930 bylo ve Švábech evidováno 16 domů se 100 obyvateli a v části, náležející k Pavlovicím, bylo dalších 6 domů s 13 obyvateli. V roce 1931 byla vybudována silnice, vedoucí z Borku až do Chlumu.\n\nPo skončení druhé světové války byla ve Švábech zřízena Státní výzkumná stanice zemědělská. Ta byla od ledna roku 1951 přeměněna ve Výzkumný ústav pro chov drobného a kožešinového zvířectva a později na Krajský výzkumný ústav zemědělský. Na švábském statku byli v rámci tohoto programu chováni králíci, nutrie a také kachny, husy a slepice.\n\n\n"}
{"id": "527020", "url": "https://cs.wikipedia.org/wiki?curid=527020", "title": "Dolní Police", "text": "Dolní Police\n\nDolní Police (německy \"Niederpolitz\") je malá vesnice, část města Žandov v okrese Česká Lípa. Nachází se asi 0,5 km na jihozápad od Žandova. Je zde evidováno 28 adres. Trvale zde žije 55 obyvatel.\n\nDolní Police je také název katastrálního území o rozloze 6,73 km². V katastrálním území Dolní Police 794 473 leží i Novosedlo, z kopců pak Merboltický a Kozí vrch, oba vysoké 426 m n. m. Od Žandova odděluje Dolní Polici jak řeka Ploučnice, tak železniční trať z České Lípy do Děčína.\n\nVe vesnici stojí dům čp. 6 – chalupa rodiny herce Vladimíra Menšíka. Část vybavení Olga Menšíková věnovala Vlastivědnému muzea v České Lípě, kde byla vytvořena expozice nazvaná \"Na chalupě u Vladimíra Menšíka.\"\n"}
{"id": "527021", "url": "https://cs.wikipedia.org/wiki?curid=527021", "title": "Heřmanice (Žandov)", "text": "Heřmanice (Žandov)\n\nHeřmanice (německy \"Hermsdorf\") jsou vesnice, která je místní částí města Žandova v okrese Česká Lípa v Libereckém kraji. Nachází se asi 5,5 km na jih od Žandova. Je zde evidováno 85 adres. Trvale zde žije 113 obyvatel.\n\nHeřmanice leží v katastrálním území Heřmanice u Žandova o rozloze 5,71 km.\n\nPrvní písemná zmínka o tomto sídle typu dlouhé lánové vsi je z roku 1273.\n"}
{"id": "527022", "url": "https://cs.wikipedia.org/wiki?curid=527022", "title": "Radeč (Žandov)", "text": "Radeč (Žandov)\n\nRadeč (něm. \"Schossendorf\") je vesnice, část města Žandov v okrese Česká Lípa. Nachází se asi 3 km na východ od Žandova. Je zde evidováno 85 adres. Trvale zde žije 38 obyvatel.\n\nRadeč leží v katastrálním území Radeč u Horní Police o rozloze 2,34 km.\n\nNad vsí z východní strany jsou Radečský kopec 504 m n. m. a Stružnický vrch 432 m n. m. Ves i oba kopce jsou v území spravovaném CHKO České středohoří.\n\n"}
{"id": "527023", "url": "https://cs.wikipedia.org/wiki?curid=527023", "title": "Valteřice (Žandov)", "text": "Valteřice (Žandov)\n\nValteřice (německy \"Waltersdorf\") jsou vesnice, část města Žandov v okrese Česká Lípa. Nachází se asi 4,5 km na jih od Žandova. Prochází zde silnice II/263. Je zde evidováno 81 adres. Trvale zde žije 147 obyvatel.\n\nValteřice leží v katastrálním území Valteřice u Žandova o rozloze 3,7 km².\n\n"}
{"id": "527024", "url": "https://cs.wikipedia.org/wiki?curid=527024", "title": "Velká Javorská", "text": "Velká Javorská\n\nVelká Javorská (něm. \"Gross Jober\") je malá vesnice, část města Žandov v okrese Česká Lípa. Nachází se asi 5,5 km na jihozápad od Žandova. Je zde evidováno 40 adres. Trvale zde žije 16 obyvatel.\n\nVelká Javorská je také název katastrálního území o rozloze 4,08 km.\n\nObec byla založena již v době kolonizace území v letech 1226–1276 za vlády Přemysla Otakara II. K prvním majitelům patří páni z Dubé, Vartenberkové, biskupství litoměřické.\n\nV 18. století měla ves 50 domů a pěstovaly se zde veškeré zemědělské plodiny vč. chmele. Byla tu hospoda, obchod, skoro veškerá řemesla a choval se zde dobytek. Také zde byla od roku 1875 škola. Na východ od obce se našla roku 1812 ložiska hnědého uhlí, které se těžilo. Roku 1880 zde bylo 65 domů a 343 obyvatel.\n\nPo druhé světové válce bylo veškeré obyvatelstvo (asi 250 osob) vysídleno do Německa. Taktéž bylo vysídleno obyvatelstvo okolních malých osad Malá Javorská (\"Klein Jober\") a Havraní (\"Rabenstein\"), které tímto zanikly.\n\nNa křižovatce je k vidění kaple Nejsvětější Trojice z roku 1731, která v současnosti prochází celkovou rekonstrukcí za finanční podpory státu a obecního úřadu.\n\nPodél cesty směrem na sever, po zelené turistické značce je soustava retenčních rybníčků, které časem ztratily svoji funkčnost a tak se přívalové deště valí po komunikaci. Na rekonstrukci rybníčků je již zpracován městským úřadem Žandov projekt a hledají se prostředky na jejich revitalizaci.\n\nNa katastru obce Žandov – Velká Javorská leží větší část přírodní památky Bobří soutěska na zde protékajícím Bobřím potoce.\n\n"}
{"id": "527027", "url": "https://cs.wikipedia.org/wiki?curid=527027", "title": "Bořejov", "text": "Bořejov\n\nBořejov (něm. \"Borschim\") je malá vesnice, část obce Ždírec v okrese Česká Lípa. Nachází se asi 1,5 km na jihozápad od Ždírce. Je zde evidováno 12 adres. Trvale zde žije 17 obyvatel.\n\nBořejov leží v katastrálním území Ždírec v Podbezdězí o výměře 5,44 km, severně od hradu Houska, na území CHKO Kokořínsko.\n\nPísemně je existence vsi doložena již v 14. století. Zůstal zde zachován soubor památek lidové architektury, roubená fara z roku 1725 - 1727 a hlavně kostel sv. Jakuba z počátku 18. století. Byl postaven na místě, kde stála 400 let předtím gotická svatyně. Věž u kostela byla přistavěna dodatečně, až v roce 1825.\n\nNedaleko od obce se nachází Bořejovský vrch.\nZe Ždírce vede přes Bořejov zeleně značená turistická cesta směr Houska a po místní silničce je vedena i cyklotrasa 0015.\n\n"}
{"id": "527028", "url": "https://cs.wikipedia.org/wiki?curid=527028", "title": "Ždírecký Důl", "text": "Ždírecký Důl\n\nŽdírecký Důl (něm. \"Siertschergrund\") je malá vesnice, část obce Ždírec v okrese Česká Lípa. Nachází se asi 1,5 km na západ od Ždírce. Je zde evidováno 6 adres. Trvale zde nežije žádný obyvatel.\n\nŽdírecký Důl leží v katastrálním území Ždírec v Podbezdězí o výměře 5,44 km.\n\nPrvní písemná zmínka o obci pochází z roku 1437.\n\n\n"}
{"id": "527030", "url": "https://cs.wikipedia.org/wiki?curid=527030", "title": "Seznam katastrálních území v okrese Česká Lípa", "text": "Seznam katastrálních území v okrese Česká Lípa\n\nV této tabulce je uveden kompletní výčet katastrálních území Okresu Česká Lípa, včetně rozlohy a sídel, které na nich leží.\nCelková výměra 1072,88 km\n\nhttp://www.uir.cz/, územně identifikační registr ČR\n"}
{"id": "527033", "url": "https://cs.wikipedia.org/wiki?curid=527033", "title": "Bockfließ", "text": "Bockfließ\n\nBockfließ je městys v okrese Mistelbach v Dolních Rakousích. Žije zde obyvatel.\nBockfließ leží ve Weinviertelu v Dolních Rakousích. Plocha městyse činí 22,83 kilometrů čtverečních a 22,09 % plochy je zalesněna.\n\nMěstys Bockfließ se člení na katastrální území „Bockfließ“ a „Wendlingerhof“.\n\nMísto bylo poprvé zmíněno v dokumentech v roce 1168. Práva trhů obdržela obec roku 1362. Dějiny místa jsou stejně proměnlivé jako dějiny celého Rakouska.\n\nV roce 1971 žilo v obci 1199 obyvatel, 1981 1105, 1991 měl městys 1245 obyvatel, při sčítání lidu v roce 2001 zde žilo 1264 obyvatel, v roce 2006 to bylo 1581 a podle evidence ke dni 1. dubna 2009 zde žilo 1365 obyvatel.\n\nStarosta městyse je Josef Summer, vedoucí kanceláře je Wilma Schram.\n\nV obecní radě je 19 křesel a po volbách v roce 2000 byly mandáty rozděleny mezi: (ÖVP) 10 a (SPÖ) 9.\n\nPři volbách v roce 2005 získala (SPÖ) 9, (ÖVP) 8 a (ProBockfließ) 2 mandáty. Volba byla zpochybněna a na základě rozhodnutí zemské volební komise došlo k opakování voleb.\n\nPři opakované volbě dostala (ÖVP) 9, (SPÖ) 9 a (ProB) 1 mandát. Po houževnatém povolebním vyjednávání zůstal starostou pan Summer (ÖVP) a zástupcem starosty pan Reil (SPÖ). Jazýčkem na vahách byl kandidát (ProBockfließ), který nakonec hlasoval pro (ÖVP).\n\n\nNezemědělských pracovišť bylo v roce 2001 v obci 47, zemědělských a lesních pracovišť v roce 1999 bylo 60. Počet výdělečně činných osob v místě bydliště podle sčítání lidu 2001 bylo 554, to představuje 44,38 %.\n\nV Bockfließu je několik vinařů. Známé je také naleziště ropy. Čerpací pumpy jsou symbolem oblasti.\n"}
{"id": "527043", "url": "https://cs.wikipedia.org/wiki?curid=527043", "title": "Kuřecí kung-pao", "text": "Kuřecí kung-pao\n\nKuřecí kung-pao () je čínské jídlo původem ze sečuánské kuchyně. Jde o pokrm z kuřecího masa. Tradičně se připravuje tak, že se vykostěné kuře nakrájí na kostky o hraně asi 2 cm, naloží do marinády z tmavé sojové omáčky, vaječného bílku, kukuřičného škrobu, špetky soli a čínského rýžového vína ShaoXing. Poté se maso zprudka leč krátce orestuje v pánvi wok na rozpáleném oleji, a to pokud možno v plamenech, aby bylo dosaženo charakteristické kouřové příchuti zvané wok-hei. Restování má trvat krátkou dobu, aby maso v této fázi přípravy zůstalo uvnitř polosyrové za účelem zachování šťavnatosti. Následně se maso nechá okapat od oleje. Poté se v čerstvém oleji orestuje s'-čchuanský pepř a následně sušené s'-čchuanskě chili papričky, zázvor, česnek a jarní cibulka. Někteří kuchaři přidávají trošku pasty pixian (douban djan). Následně se přidají pražené arašídy, do pánve wok se vrátí orestované maso a vše se zalije zálivkou z cukru, světlé i tmavé sojové omáčky, ústřicové omáčky, sezamového oleje a trošky rýžového octa. Směs v pánvi wok se následně krátce zredukuje, aby omáčka zhoustla a dobře obalila maso i zeleninu.\n\nPříprava nemá být rozmanitá – ačkoliv někdo (především v jiných částech světa než v Číně) do jídla přidává i jiné ingredience (např. řapíkatý celer), nejde již v takových případech o pravé Kung Pao a tyto odchylky bývají na škodu.\n\n"}
{"id": "527047", "url": "https://cs.wikipedia.org/wiki?curid=527047", "title": "Bejt Zaid", "text": "Bejt Zaid\n\nBejt Zaid ( בֵּית זַיְד, doslova \"\"Zaidův dům\"\", Beit Zaid, v oficiálním seznamu sídel Bet Zeid) je vesnice typu mošav v Izraeli, v Severním distriktu, v Oblastní radě Jizre'elské údolí.\n\nLeží v nadmořské výšce 133 metrů na pahorcích Dolní Galileji, nedaleko západního okraje Jizre'elského údolí, v oblasti s intenzivním zemědělstvím.\n\nVesnice se nachází cca 17 kilometrů severozápadně od města Afula, cca 75 kilometrů severovýchodně od centra Tel Avivu a cca 18 kilometrů jihovýchodně od centra Haify. Bejt Zaid obývají Židé, přičemž osídlení v tomto regionu je smíšené - jižním a východním směrem převládají v údolí židovská sídla, na západní straně se nalézá židovské město Kirjat Tiv'on. Na severní straně začíná kopcovitá krajina s výrazným zastoupením obcí, které obývají izraelští Arabové (například město Basmat Tab'un cca 4 kilometry odtud).\n\nBejt Zaid je na dopravní síť napojen pomocí lokální silnice číslo 722, která na severu ústí do dálnice číslo 75. Jižně od obce prochází železniční trať v Jizre'elském údolí obnovená roku 2016, na níž zde funguje stanice Jokne'am – Kfar Jehošua.\n\nBejt Zaid byl založen v roce 1943. Je pojmenován podle sionistického průkopníka Alexandera Zaida, který se v této lokalitě nazývané tehdy Šejch Abrik (שיח’ אברק) usadil se svou rodinou v roce 1926. V roce 1938 byl Zaid zavražděn Araby. Pak tu byl na jeho počest založen kibuc Giv'ot Zaid (גבעות זייד) obývaný mimo jiné i členy Zaidovy rodiny.\n\nRoku 1949 měla vesnice 138 obyvatel a rozlohu katastrálního území 2300 dunamů (2,3 kilometrů čtverečních). Kibuc tu fungoval do roku 1950, kdy byl pro neshody mezi jeho obyvateli rozpuštěn. Poblíž pak roku 1951 vznikl nynější mošav Bejt Zaid.\n\nEkonomika obce je založena na zemědělství (pěstování květin a živočišná výroba). Nedaleko obce se nachází turisticky využívaný národní park Bejt Še'arim.\n\nObyvatelstvo mošavu Bejt Zaid je sekulární. Podle údajů z roku 2014 tvořili naprostou většinu obyvatel v Bejt Zaid Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě kolísající populací. K 31. prosinci 2014 zde žilo 67 lidí. Během roku 2014 populace stoupla o 36,7 %.\n\n\n"}
{"id": "527051", "url": "https://cs.wikipedia.org/wiki?curid=527051", "title": "Ross Macdonald", "text": "Ross Macdonald\n\nRoss Macdonald (13. prosince 1915 – 11. července 1983) byl americký spisovatel, autor detektivních románů.\n\nVlastním jménem Kenneth Millar a patří k velmi známým a populárním autorům další vlny tzv. „drsné školy“. Jeho příběhy se většinou odehrávají v jižní Kalifornii (zejména v okolí Los Angeles) a mají stejného hrdinu, soukromého detektiva Lewa Archera.\n\nNarodil se v Los Gatos ve státě Kalifornie, ale vyrůstal s rodinou ve městě Kitchener, v kanadské provincii Ontariu. Zde začal také navštěvovat střední školu, ovšem poté, co jeho otec odešel od rodiny, začal spolu s matkou cestovat po různých městech v Americe. Na Michiganské univerzitě vystudoval postgraduálně literaturu. Ještě v Kanadě se poznal s \"Margaret Sturmovou\", se kterou se oženil v roce 1938. Jeho manželka Margaret Millar se stala později také známá jako úspěšná spisovatelka detektivních románů. Měli spolu dceru Lindu, která zemřela v roce 1970. Na počátku 50. let se usadil s manželkou v Kalifornii v Santa Barbaře, kterou zčásti použil jako vymyšlené místo (Santa Teresa), kde se odehrávaly některé jeho knihy. Macdonald zde zemřel v roce 1983 na Alzheimerovu chorobu.\n\nMillar začal publikovat první povídky v pulpových magazínech pod jménem John Macdonald, ještě za studií dokončil svůj první román \"Temný tunel\" \"(The Dark Tunnel)\", který vyšel v roce 1944 (česky Tamtam Praha, 2000). Svůj pseudonym změnil na Ross Macdonald, aby se nepletl s dalším americkým autorem, Johnem D. MacDonaldem, který je známý řadou kriminálních románů s hrdinou \"Travis McGee\".\n\nNejznámější Macdonaldův detektiv, Lew Archer, se poprvé objevil v krátké povídce \"Find the Woman\", která vyšla v roce 1946. První román s tímto hrdinou – \"Pohyblivý terč\" \"(The Moving Target)\" – vyšel v roce 1949 a zaznamenal velký úspěch a později (1966) byl i zfilmován s Paulem Newmanem v hlavní roli pod názvem \"Harper\". S Lew Archerem vyšlo celkem 18 románů, k nejúspěšnějším patřily například Pohled zpátky nebo Šípková Růženka.\n\nMacdonald pokračuje v tradici tzv. „drsné školy“ a rozvíjí dál odkaz Dashiella Hammetta a Raymonda Chandlera. Vedle toho však přiznává vliv F. Scotta Fitzgeralda a umí velmi dobře propracovat psychologii postav. Má velmi výrazný smysl pro popis a v jeho knihách nechybí ani silné sociální cítění (mnohdy se Lew Archer pohybuje v prostředí horních deseti tisíc a na jejich nemorálním chování ukazuje velmi úzkou hranici mezi svědomím a schopností umlčet svědky penězi). Ve svých románech odhaluje lidskou slabost, a to zejména v často nefunkčních rodinných vztazích, vedle toho často kombinuje psychologický thriller a čistou detektivku.\n\n\n\n\n\n\n\n"}
{"id": "527053", "url": "https://cs.wikipedia.org/wiki?curid=527053", "title": "Friedrich Georg Wilhelm von Struve", "text": "Friedrich Georg Wilhelm von Struve\n\nFriedrich Georg Wilhelm von Struve (v Rusku Vasilij Jakovlevič Struve; 15. dubna 1793 Altona u Hamburku – 23. listopadu 1864 Pulkovo u Petrohradu) byl ruský astronom a geodet německého původu. V roce 1839 založil poblíž Petrohradu Pulkovskou observatoř. Zabýval se především výzkumem dvojhvězd, sestavil jejich katalog. Jako první také změřil vzdálenost hvězdy Vega. Na jeho popud byl vytvořen tzv. Struveho geodetický oblouk, který sloužil k určení přesných rozměrů Země pomocí poledníku.\n\nStruve stál také u zrodu významné dynastie ruských astronomů a veřejných činitelů, mezi které patřili např. jeho vnuk Pjotr Berngardovič Struve či pravnuk Otto Ludwigovič Struve.\n\nFriedrich Georg Wilhelm Struve (šlechtický titul získal až roku 1831) se narodil v německé rodině v dánské Altoně (dnes území Německa, součást Hamburku). Jeho otec, matematik Jacob Struve (1755-1841), zde působil jako ředitel gymnázia.\n\nRoku 1808 utekl Friedrich Struve z Německa kvůli hrozbě násilného naverbování do Napoleonovy armády do ruského Děrptu (dnes estonské Tartu). Zde získal filologické vzdělání a za svou dizertační práci \"De studiis criticis et grammaticis apud Alexandrinos\" získal dokonce zlatou medaili. Poté během tří let vystudoval astronomii, kterou zakončil roku 1813 dizertační prací \"De geographicae Speculae Dorpatensis positione\". Po skončení studií začal na Děrptské univerzitě vyučovat a pracovat v její observatoři.\n\nRoku 1815 si ve své rodné Altoně vzal Emilie Wall (1796-1834), s níž zplodil 12 dětí (dospělosti se dožilo 8).\n\nOd roku 1819 byl řádným profesorem Děrptské univerzity a také ředitelem Děrptské observatoře. Během dvacetiletého působení v čele této instituce ji vybavil na svou dobu prvotřídními zařízeními: Fraunhoferovým refraktorem a heliometrem firmy Repsold. Mezi lety 1824-1837 provedl mikrometrická měření 2714 dvojhvězd.\n\nV roce 1830 byla caru Mikuláši I. Pavloviči prezentována Struveho studie o cílech nové velké astronomické observatoře pod Petrohradem. Car s jeho návrhy souhlasil, a tak měl Struve hlavní slovo při výstavbě Pulkovské observatoře, zbudované mezi lety 1833-1839. Hned nato se stal jejím prvním ředitelem.\n\nPo smrti své první ženy (1834) se oženil s Johannou Bartels (1807-1867), dcerou ruského matematika německého původu Martina Bartelse. Z tohoto manželství vzešlo dalších 6 dětí (otce přežily 4).\n\nDíky jeho úsilí byla Pulkovská observatoř vybavena špičkovým zařízením (mj. např. tehdy největším refraktorem na světě s 38centimetrovým objektivem). Pod Struveho vedením bylo provedeno stupňové měření poledníkového oblouku, jež přineslo důležité poznatky k určení formy a rozměru Země (viz Struveho geodetický oblouk).\n\nStál také za vznikem systému astronomických konstant, který získal celosvětové uznání a používal se asi 50 let. Pomocí přístroje, který sám navrhl, prokázal trvalou aberaci světla.\n\nV oblasti hvězdné astronomie objevil, že hvězdy jsou směrem k centru galaxie mnohem blíže k sobě. Zároveň teoreticky popsal existenci a míru mezihvězdného pohlcování světla. Velkou pozornost věnoval Struve studiu dvojhvězd. Jejich katalogy, které sestavil, byly publikovány v letech 1827 a 1852. Struve také roku 1837 podnikl jedno z historicky prvních úspěšných měření roční paralaxy hvězdy (Vegy a souhvězdí Lyry). V polovině 19. století se podílel na založení Lisabonské astronomické observatoře.\n\nPo Struvem byl roku 1964 pojmenován kráter na viditelné straně Měsíce. Jméno dynastie Struve nese planetka č. 768 Struveana.\n"}
{"id": "527055", "url": "https://cs.wikipedia.org/wiki?curid=527055", "title": "Tristan a Isolda", "text": "Tristan a Isolda\n\nTristan a Isolda je francouzský rytířský epos s milostnou tematikou, který vznikl zpracováním původní keltské legendy. Její nejstarší písemná verze pochází z 12. století a stala se inspirací pro mnoho děl evropské středověké literatury. Hlavním tématem je zde nenaplněná láska mezi rytířem Tristanem a irskou princeznou Isoldou (někdy také \"Izolda\", \"Iseult\", \"Isolde\" aj.).\n\nDěj se odehrává na Britských ostrovech v království Cornwall, kde vládne král Mark. Jeho sestra Blanchefleura se právě provdala za Markova přítele, krále Rivalena. Rivalen však odjíždí do země Loonnoisu a chystá se do bitvy, proto svěří svou ženu podkonímu Rohaltovi. Rivalen se však již z bitvy nevrátí, těhotná Blanchefleura mu porodí syna a sama žalem při porodu zemře. O novorozeně, Tristana, se začne starat podkoní. Tristan vyrostl a stal se správným rytířem, jeho nevlastní otec Rohalt mu však nikdy nepověděl o jeho původu a rodičích. Jednoho dne se Tristan vydal rybařit na moře, jejich loď ztroskotala a on jako jediný přežil. Vlny ho zanesly až do království Cornwall, kde jej najde lovecká družina a přivede ho ke králi Markovi. Ten si vyslechne co se stalo a přijme jej do svých služeb, aniž by věděl, že je to jeho synovec, a Tristana si oblíbí.\n\nPo pěti letech se v Cornwallu Tristan opět shledává s Rohaltem, ten jemu i Markovi poví o Tristanově původu a žádá, aby se Tristan postavil Morganovi, který se neprávem ujal trůnu. Tristan Morgana porazí, zvykl si však na svůj život a na Marka, a tak vládu přenechává Rohaltovi a odjíždí zpátky do Cornwallu. Zde se ale objevil obr Morholt, bratr irského krále a chtěl po Cornwallu daně. Tristan jej vyzval na souboj a zvítězil. V tu dobu irský král pořádá turnaj o ruku své dcery Isoldy, kterou chce Mark za ženu. Tristan, z něhož se nyní stal nástupce Markova trůnu, se nabídne, že Isoldu pro Marka vybojuje. Odjíždí do Irska a během turnaje, kde neustále vyhrává, se do něj Isolda zamiluje. Její city se ale změní poté, co se dozví, že ji Tristan nechce pro sebe, ale pro Marka, a že je to Tristan, kdo zabil jejího strýce. Začne jeho i Marka nenávidět, dostane proto od své služebné kouzelný nápoj, který má s Markem vypít, a tak se oba do sebe zamilovat. Při cestě zpátky do Cornwallu Tristan na palubě odvážel Isoldu. Na lodi však byl nedostatek vody a nešťastnou náhodou oba vypili kouzelný lektvar a zamilovali se do sebe.\n\nIsolda se vdá za Marka, Tristan i ona jsou však nešťastní ze své lásky, protože nemohou být spolu. Král Mark ale často odjížděl ze svého hradu Tintangel, a tak Tristan mohl navštěvovat Isoldu v její komnatě. Po několika měsících si na Tristana počíhali jeho odpůrci a řekli vše Markovi. Ten tomu nevěří, Tristan je nucen odejít z hradu, místo toho se však skryje v lesích a opět se začne tajně stýkat s Isoldou. To se však po čase opět donese Markovi, který se na radu schová ve větvích stromů a čeká, až se Tristan s Isoldou sejdou. Ti si jej všimli a předstírali, že Tristan žádá po Isoldě, aby se za něj u Marka přimluvila. Mark ho na druhý den opět přizve na hrad, kde se oba milenci opět scházejí. Rádci poradí Markovi rozsypat u dveří komnaty mouku, kde na druhý den uvidí stopy. Tristan i Isolda jsou vyhnáni z hradu, žijí spolu šťastně a skromně v malém přístřešku. Po dvou letech král na lovu zabloudí a narazí na jejich chýši, kde spí vedle sebe. Tristan si ale únavou zapomněl sundat před spaním meč, který měl podél pasu a který rozděloval jeho a Isoldu. Mark navlékl Isoldě zpátky snubní prsten a odjel.\n\nIsolda se s Tristanem pak musela rozloučit, dala mu svůj prsten a nešťastně se vrátila zpátky k Markovi. Tristan putoval světem, až se jednou setkal s rytířem Girfeltem, jenž měl sestru, která se jmenovala stejně jako jeho láska, Isolda. Vzal si ji tedy ve víře, že zapomene na svou milovanou, tak se ale nestalo. Tristan začínal být těžce nemocný, svěřil se se vším Girfeltovi a dal mu prsten, který od své Isoldy dostal, a poslal ho pro ni. Girfelt slíbil, že ji přivede, a domluvili se, že pokud bude mít Isoldu na lodi, tak vyvěsí bílou vlajku, pokud ne, černou. Vše ale slyšela jeho sestra, která když spatřila loď s bílou vlajkou, na Tristanovu otázku, jakou má barvu, zalhala; až když Tristan naposledy vydechl, teprve pak si vše uvědomila a začala litovat. Když Isolda přišla a viděla mrtvého Tristana, políbila jej a zemřela s ním.\nNa motiv \"Tristana a Isoldy\", který k nám pronikl z němčiny, vznikl v druhé polovině 14. století česky psaný rytířský epos zvaný \"Tristram a Izalda\". Na základě téže legendy zkomponoval v roce 1859 Richard Wagner operu \"Tristan a Isolda\". Bylo natočeno i několik filmů, nejnovější v roce 2006 s názvem \"Tristan a Isolda\" Kevina Reynoldse.\n\n"}
{"id": "527065", "url": "https://cs.wikipedia.org/wiki?curid=527065", "title": "Lillian Hellman", "text": "Lillian Hellman\n\nLillian Florence Hellman (20. června 1905, New Orleans, Louisiana – 30. června 1984, Tisbury, Massachusetts) byla americká spisovatelka a dramatička, známá pro své levicové postoje. Třicet let žila ve vztahu s americkým autorem mysteriózních a detektivních románů Dashiellem Hammetem. Stala se také inspirací pro jeho postavu Nory Charlesové. Byla také literární agentkou a dlouholetou přítelkyní Dorothy Parkerové.\n\nNarodila se New Orleansu v Louisianě do židovské rodiny. Během svého dětství pobývala vždy půl roku v New Orleansu u svých tet, druhou polovinu roku pak v New Yorku.\n\nJejí nejznámějšími díly jsou divadelní hry \"A Children's Hour\" (1934), \"The Little Foxes\" (1939) a \"Toys in the Attic\" (1960).\n\nDo svých děl ráda zahrnovala postavy mladých lidí. Hra \"A Children's Hour\" se odehrává ve škole a hlavní hrdinka hry, Mary, je mladá dívka. V Lištičkách \"The Little Foxes\" se důležitá vedlejší dějová linie týká potenciálního manželství nejmladších postav hry, Lea a Alexandry.\n\nNapsala také tři autobiografické memoáry - \"An Unfinished Woman: A Memoir\" (1969), \"Pentimento\" (1973) a \"Scoundrel Time\" (1976).\n\nOscarový film \"Julia\" je založen na knize \"Pentimento\". V roce 1977, kdy byl film premiérován, začala newyorská psychiatrička Muriel Gardinerová tvrdit, že hlavní postava je napsaná podle ní, ale že se nikdy s Hellmanovou nesetkala. Hellmanová následně popřela, že by postava Julie byla založena na Gardinerové. Navzdory tomu je pravda, že obě měly stejného právníka, který měl přístup k memoárům Gardinerové a některé scény ve filmu jsou stejné jako v těchto memoárech. To vedlo k dojmu, že si je Hellmanová „vypůjčila“ bez souhlasu Gardinerové.\n\nV roce 1950 byla předvolána před Výbor pro neamerickou činnost, protože se všeobecně vědělo, že její milenec Dashiell Hammett je dlouholetým členem komunistické strany. Poté, co Hellmanová odmítla vyzradit jména dalších komunistů, dostala se v Hollywoodu na černou listinu a tak se její díla nesměla v Hollywoodu adaptovat a přijímat její scénáře.\n\nZnámý je i výrok Mary McCarthy, která o Hellmanové v Dick Cavett show řekla, že „každé slovo, co napíše je lež, také ‘the’ a ‘and’.“ Hellmanová záhy zažalovala jí, Dicka Cavetta a televizi o 2,5 milionu dolarů, pro pomluvu. Spor skončil až po smrti Hellmanové v roce 1984.\n\nZemřela z přirozených příčin 30. června 1984 a její právníci po její smrti stáhli žalobu proti McCarthyové.\n\nPostava Hellmanové se pak objevila ve hře \"Catewalk\" Petera Feiblemana, která je o vztahu Hellmanové a mladšího romanopisce. Hellmanová měla s Feiblemanem dlouhodobý vztah, takže druhá postava ve hře je založena na něm.\n\nObjevila se také v kultovním seriálu \"Simpsonovi\", v 15. epizodě 19. řady, kde se snaží Lízu odnaučit kouřit. V té samé epizodě je také Hellmanová nesprávně určena za tvůrkyni majonézy Hellman’s.\n\nHellmanová je také postavou připravované knihy Chucka Palahniuka.\n\n"}
{"id": "527068", "url": "https://cs.wikipedia.org/wiki?curid=527068", "title": "Harduf", "text": "Harduf\n\nHarduf ( הַרְדּוּף, Harduf) je vesnice typu kibuc v Izraeli, v Severním distriktu, v Oblastní radě Jizre'elské údolí.\n\nLeží v nadmořské výšce 214 metrů pahorcích Dolní Galileji, při potoku Nachal Cipori.\n\nVesnice se nachází cca 6 kilometrů severovýchodně od města Kirjat Tiv'on, cca 85 kilometrů severovýchodně od centra Tel Avivu a cca 18 kilometrů východně od Haify. Harduf obývají Židé, přičemž osídlení v tomto regionu je převážně arabské. Rozkládají se tu četné vesnice obývané izraelskými Araby, včetně měst jako Šfaram (cca 4 kilometry severním směrem) nebo Ka'abija-Tabaš-Chadžadžra (2 kilometry jihovýchodně od kibucu).\n\nHarduf je na dopravní síť napojen pomocí lokální silnice, která na severu vede k městu Šfaram, u kterého ústí do dálnice číslo 79.\n\nHarduf byl založen v roce 1982. Osadníci pak dva roky provizorně pobývali ve vesnici Lavon poblíž města Karmiel. Do nynější lokality se nastěhovali roku 1984.\n\nKibuc provozuje terapeutické zařízení pro postižené děti a školu organizovanou na bázi waldorfské pedagogiky. Vesnice dále produkuje organické potraviny. Nachází se tu vegetariánská restaurace. Kibuc také organizuje školské projekty zaměřené na společné vzdělávání Židů a Arabů.\n\nObyvatelstvo kibucu Harduf je nábožensky založené, ale s orientací na alternativní filozofické směry. Podle údajů z roku 2014 tvořili naprostou většinu obyvatel v Harduf Židé – cca 900 osob (včetně statistické kategorie „ostatní“, která zahrnuje nearabské obyvatele židovského původu, ale bez formální příslušnosti k židovskému náboženství, cca 1000 osob).\n\nJde o menší sídlo vesnického typu s dlouhodobě rostoucí populací. K 31. prosinci 2014 zde žilo 1002 lidí. Během roku 2014 populace klesla o 3,5 %.\n\n"}
{"id": "527071", "url": "https://cs.wikipedia.org/wiki?curid=527071", "title": "František Vejdovský", "text": "František Vejdovský\n\nFrantišek Vejdovský (24. října 1849 Kouřim – 4. prosince 1939 Praha) byl český zoolog, profesor na Karlově univerzitě. \n\nPo studiu akademického gymnázia vystudoval filozofickou fakultu. Habilitoval se na české technice a později na univerzitě v Neapoli.\n\nV roce 1884 byl jmenován mimořádným, v roce 1886 řádným profesorem srovnávací anatomie, v roce 1902 řádným profesorem zoologie a ředitelem zoologického ústavu. V letech 1895 a 1896 byl děkanem filozofické fakulty, v letech 1912 a 1913 rektorem Karlovy univerzity. Na odpočinek odešel v roce 1921.\n\nByl ženat s Josefinou, rozenou Švagrovskou (1856—??), sestrou mecenáše Augusta Švagrovského. Manželé Vejdovští měli dva syny.\n\nPřednášel zoologii na Filosofické fakultě, kde se tehdy přírodní vědy studovaly. Zabýval se především bezobratlými živočichy. Jako první na světě popsal kmen vodních nitkovitých živočichů – strunovců.\n\nMezi jeho žáky patřil i zakladatel pražské Zoo Jiří Janda, který byl v letech 1889–1893 i jeho asistentem a demonstrátorem.\n\nOdborné publikace vydával František Vejdovský v češtině i v němčině.\n\n\n"}
{"id": "527087", "url": "https://cs.wikipedia.org/wiki?curid=527087", "title": "Slezští Piastovci", "text": "Slezští Piastovci\n\nSlezští Piastovci je souhrnné označení příslušníku rodu Piastovců, vládnoucích ve Slezsku.\n\nZakladatelem této větve Piastovců byl polský kníže Vladislav II. Vyhnanec, nejstarší syn Boleslava III. Křivoústého, jenž po roku 1146 pobýval spolu se svou rodinou v exilu v říši. Jeho synové se vrátili po teprve roku 1163, kdy jim bylo uděleno Slezsko (Boleslav I. Vysoký, Měšek I. Křivonohý a Konrád Hlohovský).\n\nBěhem své existence se rod slezských Piastovců dále větvil. Z původních dvou větví (hornoslezská od Měška I. Křivonohého a dolnoslezská od Boleslava I. Vysokého) tak vznikly další větve :\n\n"}
{"id": "527119", "url": "https://cs.wikipedia.org/wiki?curid=527119", "title": "Adi (Izrael)", "text": "Adi (Izrael)\n\nAdi ( עֲדִי‎, Adi) je vesnice typu společná osada (\"jišuv kehilati\") v Izraeli, v Severním distriktu, v Oblastní radě Jizre'elské údolí.\n\nLeží v nadmořské výšce 175 metrů pahorcích Dolní Galileji. Západně od vesnice se zvedá vrchol Har Charbi.\n\nVesnice se nachází v hustě zalidněné oblasti cca 2 kilometry jižně od města Šfaram, cca 85 kilometrů severovýchodně od centra Tel Avivu a cca 18 kilometrů východně od Haify. Adi obývají Židé, přičemž osídlení v tomto regionu je převážně arabské. Rozkládají se tu četné obce obývané izraelskými Araby, včetně měst jako Šfaram. Oblast s židovskou etnickou většinou začíná cca 5 kilometrů západním směrem, v Haifském zálivu.\n\nAdi je na dopravní síť napojen pomocí lokální silnice, která na severu vede k městu Šfaram, u kterého ústí do dálnice číslo 79.\n\nAdi byl založen v roce 1980. Zakladateli byli židovští přistěhovalci ze SSSR a rodilí Izraelci. Původně šlo o menší sídlo, ve kterém ještě v roce 1989 žilo jen 40 rodin. Vesnice zpočátku trpěla sociálními potížemi a demografickou stagnací. Následoval prudký růst. Obec má charakter rozpýlené rezidenční zástavby. Obyvatelé dojíždějí za prací do jiných obcí.\n\nFungují tu zařízení předškolní péče o děti. Základní škola je v mošavu Nahalal. K dispozici je synagoga, knihovna, pošta, obchod a sportovní areály.\n\nObyvatelstvo vesnice Adi je sekulární. Podle údajů z roku 2014 tvořili naprostou většinu obyvatel v Adi Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě stagnující populací. K 31. prosinci 2014 zde žilo 1772 lidí. Během roku 2014 populace stoupla o 2,2 %. Obyvatelstvo nyní čítá cca 350 rodin. Územní plán předpokládá výhledovou kapacitu 800 rodin.\n\n\n"}
{"id": "527122", "url": "https://cs.wikipedia.org/wiki?curid=527122", "title": "Infekční anémie kuřat", "text": "Infekční anémie kuřat\n\nInfekční anémie kuřat (angl. chickens infectious anaemia, CIA) je subklinicky, ojediněle i akutně, probíhající virové onemocnění kura domácího. U mladých kuřat je akutní průběh charakterizován krátkodobou chudokrevností (aplastickou anémií), úbytkem (deplecí) lymfocytů v lymfatické tkáni, krváceninami v podkožní a ve svalovině a zvýšenou mortalitou. Ztráty způsobené úhynem jsou relativně nízké a kuřata se rychle uzdraví během krátké doby. V důsledku anémie a imunosuprese se však zvyšuje vnímavost kuřat k sekundárním infekcím a také se zhoršuje imunitní odpověď na vakcinaci. U starších kuřat a dospělé drůbeže probíhá infekce subklinicky. Onemocnění bylo poprvé diagnostikováno v Japonsku (Yuasa ak. 1979).\n\nPůvodcem nemoci je cirkovirus z rodu \"Gyrovirus\" a čeledě \"Circoviridae\", všeobecně rozšířený v chovech kura domácího. Virové partikule mají sférický tvar a dosahují průměrné velikosti 19-25 nm. Kapsida je tvořena 32 kapsomerami. Hustotní gradient virionů v CsCl je 1,35-1,36 g/ml. Virus je neobalený, obsahuje cirkulární jednovláknovou DNA o velikosti asi 2300 bází. Replikuje se v jádrech infikovaných buněk, kde je prokazatelný imunofluorescencí. Antigenní rozdíly mezi jednotlivými izoláty z Japonska a Evropy nebyly zatím zjištěny; pravděpodobně existuje jen jeden sérotyp s různou virulencí. Virus CIA je rezistentní k tukovým rozpouštědlům a při pH 3 je stabilní 3 hodiny. Teplotám 56 °C a 70 °C odolává 1 hodinu, teplotě 80 °C 15 minut. Kompletně je inaktivován během 15 minut při 100 °C nebo 50% roztokem fenolu za 5 minut. Virus se pomnožuje ve vnímavých kuřatech, kuřecích embryích a v lymfoblastoidních buněčných liniích.\n\nK přirozené infekci jsou vnímavé všechny věkové kategorie kura domácího, nosného i masného typu. Infekce se v hejnu rychle šíří přímým kontaktem nebo nepřímo přes prostředí kontaminované trusem (fekálně-orální cestou). Horizontálně infikovaná kuřata bez mateřských protilátek onemocní v prvních 2-3 týdnech věku, zatímco kuřata s mateřskými protilátkami jsou po tuto dobu chráněna před onemocněním. U kuřat starších nad 4 týdny věku probíhá infekce již subklinicky (existuje věková rezistence k onemocnění). Z epizootologického hlediska je ale nejdůležitější vertikální přenos. Výskyt CIA u kuřat úzce souvisí s imunitním stavem rodičovského hejna a je časově omezen. Infekce dosud neinfikovaného rodičovského hejna (RCH) probíhá subklinicky, bez imunosuprese a bez negativního vlivu na snášku a kvalitu násadových vajec. Infikované nosnice ale vylučují 1-5 týdnů po infekci (PI) virus do vajec, po této době se stávají imunními a vertikálně předávají protilátky na potomstvo. Kuřata líhnutá z infikovaných vajec (kongenitální infekce) mohou být zdrojem kontaktní infekce pro ostatní společně líhnutá a vnímavá kuřata.\n\nInkubační doba po experimentální infekci je 8-10 dní, v terénu asi 12 dnů.\n\nKlinický průběh onemocnění je ovlivňován dávkou a virulencí viru, imunitním stavem hostitele a podmínkami prostředí (imunosupresivní faktory neinfekčního i infekčního charakteru). Klinické příznaky CIA nejsou výrazné, navíc zjevné onemocnění je poměrně vzácné. Po kongenitální (vrozené) nebo kontaktní infekci v raném věku dochází kolem 2. týdne PI k netečnosti kuřat, jejich shlukování a inapetenci (nechutenství). Postupně se objevuje anémie obličeje, neopeřených částí těla a sliznic. Krev nemocných kuřat je více či méně vodnatá, doba její srážlivosti je prodloužená a krevní plasma je bledá. Počty krevních buněk (hematokrit) jsou snížené (pod 27 %), ale během 4 týdnů se vracejí k normálním hodnotám.. Nemocnost může dosahovat 30 až 100 %, mortalita se pohybuje do 4. týdne věku mezi 1-30 %. Nedojde-li k sekundární infekci, kuřata se během 3-4 týdnů PI uzdraví a jen ojediněle se pozoruje zpomalený růst. Pitevní nález je minimální a je charakterizován anémií, atrofií kostní dřeně a lymfatických orgánů a tkání. \n\nDiagnóza infekční anémie je poměrně obtížná. Klinické a patologické příznaky nejsou dostačující. Nejvhodnější způsob detekce infekce v hejnu je sérologické vyšetření nepřímou imunofluorescencí. Diferenciálně diagnosticky přicházejí v úvahu onemocnění projevující se anémií a atrofií lymfatických orgánů, např. osteopetróza, erytroblastóza, Markova nemoc, infekční burzitida, předávkování sulfonamidů, mykotoxiny aj.\n\nKauzální terapie nemoci neexistuje. K potlačení případné sekundární bakteriální infekce se mohou použít antibiotikum nebo chemoterapeutika, ale konečný efekt je zpravidla minimální. Imunizace rozmnožovacích chovů několik týdnů před snáškou účinně zabraňuje vzniku anémie u jejich potomstva. Vakcinace by se měla provádět u kuřic asi ve věku 16-18 týdnů, nejpozději 3-4 týdny před zahájením snášky, aby se zabránilo vylučování viru do násadových vajec.\n\n"}
{"id": "527123", "url": "https://cs.wikipedia.org/wiki?curid=527123", "title": "Besedice", "text": "Besedice\n\nBesedice je vesnice, část obce Koberovy v okrese Jablonec nad Nisou. Nachází se asi 1,5 km na západ od Koberova. Je zde evidováno 58 adres. Trvale zde žije 96 obyvatel.\n\nBesedice je také název katastrálního území o rozloze 4,18 km. V katastrálním území Besedice leží i Michovka a Zbirohy.\n\nCelé území Besedic spadá do chráněné krajinné oblasti Český ráj. Na katastru Besedic se nacházejí Suché skály, součást Kozákovského hřbetu, nejvyšší kopec Jičínské pahorkatiny Sokol (562 m n. m.) se skalními komplexy Chléviště a Kalich, kopec Zbirohy se skalním komplexem a zříceninou Zbirohy či památný strom Tis v Besedicích.\n\nPrvní písemná zmínka o obci pochází z roku 1454.\n\n"}
{"id": "527124", "url": "https://cs.wikipedia.org/wiki?curid=527124", "title": "Hamštejn", "text": "Hamštejn\n\nHamštejn je malá vesnice, část obce Koberovy v okrese Jablonec nad Nisou. Nachází se asi 1 km na jihovýchod od Koberov. Je zde evidováno 31 adres. Trvale zde žije 34 obyvatel.\n\nHamštejn leží v katastrálním území Koberovy o výměře 2,22 km.\n"}
{"id": "527125", "url": "https://cs.wikipedia.org/wiki?curid=527125", "title": "Chloudov", "text": "Chloudov\n\nChloudov je malá vesnice, část obce Koberovy v okrese Jablonec nad Nisou. Nachází se asi 1 km na severovýchod od Koberov. Je zde evidováno 20 adres. Trvale zde žije 33 obyvatel.\n\nChloudov leží v katastrálním území Koberovy o výměře 2,22 km.\n\n"}
{"id": "527127", "url": "https://cs.wikipedia.org/wiki?curid=527127", "title": "Michovka", "text": "Michovka\n\nMichovka je vesnice, část obce Koberovy v okrese Jablonec nad Nisou. Nachází se asi 1,5 km na západ od Koberov. Je zde evidováno 57 adres. Trvale zde žije 97 obyvatel.\n\nMichovka leží v katastrálním území Besedice o výměře 4,18 km.\n\nPrvní písemná zmínka o obci pochází z roku 1323.\n\n\n"}
{"id": "527128", "url": "https://cs.wikipedia.org/wiki?curid=527128", "title": "Prosíčka (Koberovy)", "text": "Prosíčka (Koberovy)\n\nProsíčka je malá vesnice, část obce Koberovy v okrese Jablonec nad Nisou. Nachází se asi 1,5 km na severozápad od Koberov. Je zde evidováno 33 adres. Trvale zde žije 21 obyvatel.\n\nProsíčka leží v katastrálním území Vrát o výměře 2,34 km.\n\nPrvní písemná zmínka o obci pochází z roku 1615.\n\n\n"}
{"id": "527129", "url": "https://cs.wikipedia.org/wiki?curid=527129", "title": "Vrát", "text": "Vrát\n\nVrát je vesnice, část obce Koberovy v okrese Jablonec nad Nisou. Nachází se asi 1 km na sever od Koberov. Je zde evidováno 63 adres. Trvale zde žije 125 obyvatel.\n\nVrát je také název katastrálního území o rozloze 2,34 km. V katastrálním území Vrát leží i Prosíčka.\n\nPrvní písemná zmínka o obci pochází z roku 1322.\n\n\n"}
{"id": "527130", "url": "https://cs.wikipedia.org/wiki?curid=527130", "title": "Zbirohy", "text": "Zbirohy\n\nZbirohy je malá vesnice, část obce Koberovy v okrese Jablonec nad Nisou. Nachází se asi 2,5 km na západ od Koberov. Je zde evidováno 49 adres. Trvale zde žije 30 obyvatel.\n\nZbirohy leží v katastrálním území Besedice o výměře 4,18 km. V blízkosti osady leží zřícenina stejnojmenného hradu, skalní oblast Zbirohy, přírodní rezervace Bučiny u Rakous a památný strom Tis v Besedicích.\n\n"}
{"id": "527131", "url": "https://cs.wikipedia.org/wiki?curid=527131", "title": "Jižní Čechy", "text": "Jižní Čechy\n\nPojem jižní Čechy ( \"Südböhmen\") je nepřesné geografické označení, které se přibližně shoduje s územím Jihočeského kraje (do roku 2001 oficiálně Budějovický kraj), případně s původním Jihočeským krajem (jako územní jednotka existuje od roku 1960 dosud), ovšem na rozdíl od obou dvou nezahrnuje některé historické části Moravy. \n\nNaopak do pojmu jižní Čechy lze zahrnout také například Domažlicko či Klatovsko, které administrativně náležejí do Plzeňského kraje (k tomu srov. např. území českobudějovické diecéze).\n\nJižní Čechy jsou také spojeny s jedním z nejvyznamnějších českých šlechtických rodů středověku, Rožmberky, již ovládali jihočeská panství od 12. do 17. století (tzv. Rožmberské dominium). Tento rod vtiskl charakteristickou architektonickou podobu mnoha jihočeským městům. Tato panství později jako Krumlovské vévodství převzali Eggenberkové a po nich rod Schwarzenbergů (Schwarzenberské dominium).\n\nPojem jižní Čechy je spojen především s představou rekreačního vyžití. Díky svému čistému ovzduší je vyhledávanou oblastí zejména k letním i zimním sportovním aktivitám, ale také díky množství kulturních památek.\n\n"}
{"id": "527135", "url": "https://cs.wikipedia.org/wiki?curid=527135", "title": "Maya Hakvoort", "text": "Maya Hakvoort\n\nMaya Hakvoort (* 19. září 1966, Nijmegen, Nizozemsko) je nizozemská muzikálová herečka, která působí v Rakousku. S manželem a synem Joshuou žije ve Vídni.\n\nVystudovala zpěv na konzervatoři v Maastrichtu. Herectví a tanec studoval a na soukromé akademii De Trap v Amsterdamu. Následně začala vystupovat v muzikálech v Holandsku, Belgii, Německu, a Rakousku. Největší slávy dosáhla rolí císařovny Alžběty rakouském muzikálu Elisabeth, kde v roce 1994 nahradila Piu Douwes.\n\n\nV roce 2005 vydala své první sólové album \"Maya goes Solo\" společně s pianistou Aaronem Woneshem. S tímto programem vystupovala po Rakousku a Německu. 12. října 2007 začala koncertovat s dalším programem \"In my life\", ke kterému v roce 2008 vydala další album, opět s Woneshem. Od 2. února 2009 objížděla Rakousko a Německo s programem \"Mayas Musical-Life.\"\n\n"}
{"id": "527136", "url": "https://cs.wikipedia.org/wiki?curid=527136", "title": "Jiří Vybíhal", "text": "Jiří Vybíhal\n\nJiří Vybíhal (* 31. května 1967 Jihlava) je amatérský historik a spisovatel literatury faktu, který se specializuje na období Protektorátu Čechy a Morava v tzv. Jihlavském jazykovém ostrově.\n\nAbsolvoval Vysokou školu zemědělskou v Brně. V letech 1991-95 působil jako celní deklarant/logistik v jihlavské pobočce firmy TCHIBO Praha, v letech 1995-1999 pracoval jako vedoucí oddělení finance-clo jihlavské části firmy Weindel Logistik Service ČR. Od září 1999 pracuje ve firmě Jipocar, kde nastoupil na pozici ředitele logistiky. Od roku 2006 vykonává post provozního ředitele. V roce 2009 za svou činnost obdržel GRYF Supply Chain Award pro logistickou osobnost roku 2009.\n\n\n\n\n\n"}
{"id": "527140", "url": "https://cs.wikipedia.org/wiki?curid=527140", "title": "Libentiny", "text": "Libentiny\n\nLibentiny je malá vesnice, část obce Líšný v okrese Jablonec nad Nisou. Nachází se pod Suchými skalami asi 0,8 km na jiho-jihozápad od Líšného 2. dílu a 3 km na západ od Železného Brodu. Je zde evidováno 11 adres. Trvale zde žije 8 obyvatel.\n\nLibentiny leží v katastrálním území Líšný o výměře 1,73 km.\n\n"}
{"id": "527141", "url": "https://cs.wikipedia.org/wiki?curid=527141", "title": "Líšný 1.díl", "text": "Líšný 1.díl\n\nLíšný 1.díl je díl vesnice Líšný a část obce Líšný v okrese Jablonec nad Nisou. Nachází se něco přes 3 km zsz. od Železného Brodu, na pravém břehu řeky Jizery, naproti (severozápadně) druhé části Líšného. Je zde evidováno 26 adres. Trvale zde žije 38 obyvatel.\n\nLíšný 1.díl leží v katastrálním území Líšný o výměře 1,73 km.\n\n"}
{"id": "527142", "url": "https://cs.wikipedia.org/wiki?curid=527142", "title": "Líšný 2.díl", "text": "Líšný 2.díl\n\nLíšný 2.díl je díl vesnice Líšný a část obce Líšný v okrese Jablonec nad Nisou. Nachází se necelé přes 3 km zsz. od Železného Brodu, na levém břehu řeky Jizery, naproti (jihovýchodně) první části Líšného. Je zde evidováno 98 adres. Trvale zde žije 198 obyvatel.\n\nLíšný 2.díl leží v katastrálním území Líšný o výměře 1,73 km.\n\n"}
{"id": "527143", "url": "https://cs.wikipedia.org/wiki?curid=527143", "title": "Bobov", "text": "Bobov\n\nBobov je malá vesnice, část obce Malá Skála v okrese Jablonec nad Nisou. Nachází se asi 1,5 km na severozápad od Malé Skály. Je zde evidováno 36 adres. V roce 2011 zde trvale žilo 17 obyvatel.\n\nBobov leží v katastrálním území Sněhov o výměře 4,39 km.\n"}
{"id": "527144", "url": "https://cs.wikipedia.org/wiki?curid=527144", "title": "Sava'id Chamrija", "text": "Sava'id Chamrija\n\nSava'id Chamrija ( סואעד חמרייה, سواعد حميرة, Suweid Hamira, v oficiálním seznamu sídel Sawaid Hamriyye, též Sawa'id (Hamriyye)) je arabská beduínská vesnice v Izraeli, v Severním distriktu, v Oblastní radě Jizre'elské údolí.\n\nLeží v nadmořské výšce 153 metrů pahorcích Dolní Galileji. Vesnice se nachází cca 3 kilometry jižně od města Šfaram, cca 85 kilometrů severovýchodně od centra Tel Avivu a cca 18 kilometrů východně od Haify. Sava'id Chamrija obývají izraelští Arabové, respektive Beduíni, přičemž osídlení v tomto regionu je převážně arabské. Vesnice ale sousedí s židovským kibucem Harduf a cca 5 kilometrů západním směrem začíná při Haifském zálivu oblast s židovskou většinou.\n\nSava'id Chamrija je na dopravní síť napojen pomocí lokální silnice, která na severu vede k městu Šfaram, u kterého ústí do dálnice číslo 79.\n\nSava'id Chamrija byl v roce 1996 uznán za oficiální obec a připojil se k Oblastní radě Jizre'elské údolí. Už předtím zde existovalo beduínské osídlení, které se postupně mění z dočasného stanoviště kočovných pastevců v trvalé vesnické sídlo.\n\nPodle údajů z roku 2014 tvořili obyvatelstvo v Sava'id Chamrija izraelští Arabové. Jde o menší sídlo vesnického typu se stagnující populací. K 31. prosinci 2014 zde žilo 144 lidí. Během roku 2014 populace stoupla o 4,3 %. Podle jiného pramene ale v obci žije 200 lidí a územní plán tu počítá s kapacitou 80 rodin.\n\n\n"}
{"id": "527145", "url": "https://cs.wikipedia.org/wiki?curid=527145", "title": "Křížky", "text": "Křížky\n\nKřížky je malá vesnice, část obce Malá Skála v okrese Jablonec nad Nisou. Nachází se asi 2,5 km na jih od Malé Skály. Prochází zde silnice I/10. Je zde evidováno 23 adres. Trvale zde žije 36 obyvatel.\n\nKřížky leží v katastrálním území Vranové II o výměře 1,77 km.\n\n"}
{"id": "527146", "url": "https://cs.wikipedia.org/wiki?curid=527146", "title": "Labe (Malá Skála)", "text": "Labe (Malá Skála)\n\nLabe je malá vesnice, část obce Malá Skála v okrese Jablonec nad Nisou. Je zde evidováno 45 adres. Trvale zde žije 67 obyvatel.\n\nLabe leží v katastrálním území Sněhov o výměře 4,39 km.\n\nPrvní písemná zmínka o obci pochází z roku 1615.\n\n\n"}
{"id": "527147", "url": "https://cs.wikipedia.org/wiki?curid=527147", "title": "Mukařov (Malá Skála)", "text": "Mukařov (Malá Skála)\n\nMukařov je vesnice, část obce Malá Skála v okrese Jablonec nad Nisou. Nachází se asi 2,5 km na sever od Malé Skály. Je zde evidováno 139 adres. Trvale zde žije 146 obyvatel.\n\nMukařov leží v katastrálním území Mukařov u Jablonce nad Nisou o rozloze 2,77 km. V katastrálním území Mukařov u Jablonce nad Nisou leží i Želeč.\n\nPrvní písemná zmínka o obci pochází z roku 1543. Ve vsi se narodil Čestmír Šikola (1919-2008), radista paradesantní skupiny Clay-Eva, vysazené v protektorátu Čechy a Morava v noci z 12. na 13. dubna 1944. Na domě čp. 76 jej připomíná pamětní deska.\n\n\n\n"}
{"id": "527149", "url": "https://cs.wikipedia.org/wiki?curid=527149", "title": "Sněhov", "text": "Sněhov\n\nSněhov je vesnice, část obce Malá Skála v okrese Jablonec nad Nisou. Nachází se asi 1 km na sever od Malé Skály. Je zde evidováno 68 adres. V roce 2011 zde trvale žilo 122 obyvatel.\n\nSněhov je také název katastrálního území o rozloze 4,39 km. V katastrálním území Sněhov leží i Bobov, Labe a Malá Skála.\n"}
{"id": "527150", "url": "https://cs.wikipedia.org/wiki?curid=527150", "title": "Vranové 1.díl", "text": "Vranové 1.díl\n\nVranové 1.díl je levobřežní díl vesnice Vranové a část obce Malá Skála v okrese Jablonec nad Nisou. Nachází se asi 1,5 km na jih od Malé Skály, na levém břehu řeky Jizery. Je zde evidováno 204 adres. Trvale zde žije 377 obyvatel.\n\nVranové 1.díl leží v katastrálním území Vranové I o rozloze 1,08 km.\n\nPrvní písemná zmínka o obci pochází z roku 1382.\n\n\n"}
{"id": "527152", "url": "https://cs.wikipedia.org/wiki?curid=527152", "title": "Záborčí", "text": "Záborčí\n\nZáborčí (německy dříve \"Sabortsch\") je vesnice, část obce Malá Skála v okrese Jablonec nad Nisou. Nachází se v katastrálním území Vranové II, při jihozápadní hranici území Malé Skály s katastrálním územím Ondříkovice obce Frýdštejn, při východním okraji ondříkovického skalního a lesního komplexu Drábovna, podél místní komunikace vedoucí z Borku přes Převahy do Voděrad.\n\nMimo jiné jde o vesnici, která má velmi bohatou historii. Je zde evidováno 58 adres. Trvale zde žije 37 obyvatel.\n\n"}
{"id": "527153", "url": "https://cs.wikipedia.org/wiki?curid=527153", "title": "Želeč (Malá Skála)", "text": "Želeč (Malá Skála)\n\nŽeleč () je malá vesnice, část obce Malá Skála v okrese Jablonec nad Nisou. Nachází se asi 1,5 km na severovýchod od Malé Skály. Prochází zde silnice I/10. Je zde evidováno 20 adres. V roce 2011 zde trvale žilo 11 obyvatel.\n\nŽeleč leží v katastrálním území Mukařov u Jablonce nad Nisou o výměře 2,77 km.\n"}
{"id": "527156", "url": "https://cs.wikipedia.org/wiki?curid=527156", "title": "Vranové 2.díl", "text": "Vranové 2.díl\n\nVranové 2.díl je pravobřežní díl vesnice Vranové a část obce Malá Skála v okrese Jablonec nad Nisou. Nachází se asi 1 km na jih od Malé Skály. Je zde evidováno 79 adres. Trvale zde žije 185 obyvatel.\n\nVranové 2.díl leží v katastrálním území Vranové II o rozloze 1,77 km. V katastrálním území Vranové II leží i Křížky a Záborčí.\n\nPrvní písemná zmínka o obci pochází z roku .\n\n\n"}
{"id": "527175", "url": "https://cs.wikipedia.org/wiki?curid=527175", "title": "Petr Vladyka", "text": "Petr Vladyka\n\nPetr Vladyka (* 9. listopadu 1974 Chrudim) je český fotbalista a futsalista, bývalý hráč Slavie a reprezentant ČR ve futsale.\n\nZačínal v Chrudimi, kde nastřílel za půldruhé sezóny 31 branek, díky čemuž získal v sezóně 2000/2001 angažmá ve Slavii, kde hostoval. Zde strávil půl sezóny pod trenérem Karlem Jarolímem a nastoupil ve třech ligových a třech pohárových zápasech. Nový trenér Josef Pešice s ním však již nepočítal. Díky kontaktu s Miroslavem Beránkem přestoupil do Blšan, za něž odehrál sezónu 2001/2002 a vstřelil svůj první prvoligový gól.\n\nV letech 2001-2007 byl Vladyka hráčem druholigové Jihlavy, s níž na rok v sezóně 2005/2006 postoupil do první ligy, v první lize odehrál za Jihlavu 29 zápasů a vsítil 5 branek.\n\nPo sezóně 2006/2007 se vrátil do mužstva AFK Chrudim, kde s fotbalem začínal.\nV roce 1999 reprezentoval Českou republiku na univerziádě, kde český celek skončil na čtvrtém místě.\n\nPetr Vladyka je šestnáctinásobný český reprezentant ve futsale, zahrál dva zápasy neúspěšné kvalifikace na ME v roce 2000 i čtyři úspěšné na MS téhož roku, jehož se však nezúčastnil, protože se právě v době jeho konání snažil uchytit v sestavě Slavie. Za ČR vstřelil celkem 5 branek. V současné době hraje za prvoligový 1. FC Nejzbach Vysoké Mýto.\n\nVystudoval gymnázium v Chrudimi a obor management volného času a rekreace v Hradci Králové. Jeho fotbalovými vzory byli Antonín Panenka a Michel Platini.\n\n"}
{"id": "527176", "url": "https://cs.wikipedia.org/wiki?curid=527176", "title": "Anomer", "text": "Anomer\n\nAnomery stereoizomery, přesněji epimery cyklických forem sacharidů, glykosidů a podobných sloučenin, lišící se pouze konfigurací (polo)acetalovém atomu uhlíku, tedy C1 uhlíku aldóz, C2 uhlíku 2-ketóz, atd.\n\nAnomery se tvoří anomerizací. Rozlišují se α- a β anomery. V roztoku mohou anomery přecházet jeden v druhý procesem zvaným mutarotace.\n\nTyp anomeru se určuje podle polohy hydroxylové skupiny (-OH) na prvním uhlíku,\nkdyž je u  cukru -OH v Haworthově projekci dole (tedy vpravo v projekci Tollensově), pak je daná molekula α izomerem. Je-li u  cukru -OH nahoře (tedy vlevo v Tollensově projekci), jedná se o β anomer. U  cukrů se postupuje obráceně.\n\nAnomery téhož diastereomeru (například -glukopyranózy) stáčejí rovinu polarizovaného světla stejným směrem (zde doprava), ovšem o různé úhly, což lze využít ke stanovení poměru koncentrace těchto forem.\n"}
{"id": "527185", "url": "https://cs.wikipedia.org/wiki?curid=527185", "title": "Hollanda", "text": "Hollanda\n\nHollanda (pocta rodině Hollandů, kteří pomáhali s výzkumem) je rodem dávno vyhynulého svrchnokřídového ptáka. Žil na území dnešního Mongolska v období kampánu (asi před 75 miliony let, souvrství Barun Goyot). Tento dravý pták je znám pouze v rámci jediného druhu, \"H. luceria\", popsaného v roce 2010. Byly objeveny zkameněliny zadní končetiny s neobvyklým uspořádáním prstů. Zdá se, že tento pták byl rychle běhající obdobou dnešních amerických běhavých kukaček (rod \"Geococcyx\"). Hmotnost tohoto druhu je odhadována asi na 2,8 kilogramu.\n\n"}
{"id": "527191", "url": "https://cs.wikipedia.org/wiki?curid=527191", "title": "Bridgeport Sound Tigers", "text": "Bridgeport Sound Tigers\n\nBridgeport Sound Tigers je profesionální americký klub ledního hokeje, který sídlí v Bridgeportu ve státě Connecticut. Do AHL vstoupil v ročníku 2001/02 a hraje v Atlantické divizi v rámci Východní konference. Své domácí zápasy odehrává v hale Webster Bank Arena s kapacitou 8 412 diváků. Klubové barvy jsou modrá, oranžová a bílá.\n\nNázev lze přeložit jako \"Hluční Tygři\". Maskot klubu se jmenuje \"Storm\". Sound Tigers vstoupili do ligy v roce 2001, kdy si pronajmuli arénu do roku 2021. Největším úspěchem klubu bylo finále Calder Cupu v premiérové sezoně 2001/02, kdy prohráli \"Tygři\" 4:1 na zápasy s Chicago Wolves. Klub je záložním celkem mužstva NHL New York Islanders. Majitelem klubu z Bridgeportu je podnikatel čínského původu a vlastník Islanders Charles Wang. Největším rivalem jsou Connecticut Whale.\n\n\n\nZdroj: \n\n\n\nZdroj: \n\n"}
{"id": "527192", "url": "https://cs.wikipedia.org/wiki?curid=527192", "title": "Opolská univerzita", "text": "Opolská univerzita\n\nOpolská univerzita (pol. \"Uniwersytet Opolski\"; lat.: \"Universitas Opoliensis\") je největší vysoká škola ve slezském městě Opolí.\n\nOpolská univerzita byla vytvořena v roce 1994 sloučením pedagogické univerzity (Wyższa Szkoła Pedagogiczna im. Powstańców Śląskich, založeno 1950) a opolské filiálky katolické univerzity v Lublinu. Rektorkou je profesorka Krystyna Czajová.\n\n\n"}
{"id": "527193", "url": "https://cs.wikipedia.org/wiki?curid=527193", "title": "Auersthal", "text": "Auersthal\n\nAuersthal je městys v Dolních Rakousích v okrese Gänserndorf.\n\nAuersthal leží v dolnorakouském Weinviertelu \"(Vinné čtvrti)\", asi 10 km východně od Wolkersdorfu. Plocha obce je 5,18 kilometrů čtverečních a 2,47 % výměry je zalesněno.\n\nMěstys se skládá pouze z jednoho katastrálního území Auersthal.\n\nDějiny obce jsou stejně proměnlivé, jako dějiny celého Rakouska. Auersthal byl kolem roku 1050 založen osídlenci z Bavorska. V roce 1140 bylo místo poprvé uvedeno v dokumentech jako „Urolfstal“. Roku 1485 Auersthal a sousední uherská obec Aichstauden byly vypáleny. V roce 1529 obec drancovali Turci a 1645 Švédové. Po Francouzích 1805 a 1809 přišli zase roku 1866 Prusové. První světová válka přinesla do obce jen bídu a nouzi. Také druhá světová válka obec nešetřila. V období 1945–1955 patřil Auersthal do sovětské okupační zóny. Od druhé poloviny 20. století dochází k rozkvětu obce a dnes patří k moderní obci pro příměstskou rekreaci obyvatel spolkového hlavního města Vídně.\nV roce 1971 zde žilo 1892 obyvatel, 1981 1764, 1991 měl městys 1804 obyvatel, při sčítání lidu 2001 měla obec 1869 obyvatel, 2002 1861, 2003 1856 a ke dni 1. dubna 2009 žije v obci 1836 obyvatel.\nStarostou městyse je Ferdinand Fürhacker, vedoucím kanceláře Helmut Hofer a farářem v obci je Karl Bock.\nV obecní radě městyse je 19 křesel, které byly po volbách dne 6. března 2005 rozděleny takto: (ÖVP) 11 a (SPÖ) 8\n\nHudba v obci hraje významnou roli a je mnoha lidmi dobře řízena. Zejména hudební spolek „Musikverein Auersthal“ je přítomný při každé události. Od vesnických veselic, průvodů i u pohřbů. Hudební škola hudebního spolku a Hudební hlavní škola Auersthal pečuje o to, že staré hudebníky vždy mladí mohou nahradit. Také kostelní sbor se uplatní při různých příležitostech.\n\nNezemědělských pracovišť v roce 2001 bylo 69 a lesnicko-hospodářských pracovišť roce 1999 bylo 126. Počet výdělečně činných obyvatel v bydlišti při sčítání lidu v roce 2001 bylo 812, to přestavuje 44,08 %.\n\nNachází se zde také čerpací stanice zemního plynu pro přepravu a uskladnění OMV v Rakousku.\n\n\n"}
{"id": "527194", "url": "https://cs.wikipedia.org/wiki?curid=527194", "title": "Reluta", "text": "Reluta\n\nReluta bývala náhrada stravy na vojně, zpravidla v penězích.\n\nPříklad: Poučení obcím o plněních válečných z roku 1896. Náhrada budiž dána:\n\nMěstská rada chebská dělila berní relutum mezi město a rytířstvo pravidelně poměrem 1 : 1. V městě vybírána byla berně na podkladě odhadů, zemanstvo platilo ji podle dvorců a část, případně mohlo-li celou, převrhovalo na poddaný lid. V jagellovské době dvakráte povolili Chebští králi také posudné, jež vybíralo se analogicky jako v Čechách.\n"}
{"id": "527212", "url": "https://cs.wikipedia.org/wiki?curid=527212", "title": "Battlefield: Bad Company 2", "text": "Battlefield: Bad Company 2\n\nBattlefield: Bad Company 2 je pokračování hry typu first-person shooter \"\". Hra vyšla v březnu 2010 pro Playstation 3, Xbox 360, PC a iOS.\n\nSérie \"Battlefield\" je známa obrovskou rozlohou map jak ve hře jednoho hráče, tak i v multiplayeru; série Bad Company také zničitelností okolního prostředí a obrovskou škálou vozidel, tanků, helikoptér atd. Ve hře \"Bad Company 2\" je destrukce natolik propracovaná, že umožňuje hráčům zničit budovy tak, aby spadly celé na zem.\n\nPozději vyšel datadisk Bad Company 2 Vietnam, který přidává několik zbraní a pár map z Vietnamu.\n\nVelitel čety a Bad Company. Nosí zelenou nebo bílou kšiltovku. Za zbraň má XM8 a většinou se v boji ocitá jako první. Je to rozený vůdce.\n\nZa tuto postavu hrajete vy. Jste nejmladším členem Bad Company a jste tam proto, protože jste jako vojenský pilot naboural helikoptérou do limuzíny generála Braiwooda, který se pak stal velícím důstojníkem Bad Company.\n\nTechnik, nejchytřejší z Bad Company. Je tam za trest protože omylem vypustil vir do vojenské sítě. Armádě se upsal za stipendium na vysokou školu. Jeho zbraní je M60.\n\nDemoliční technik, trochu blázen. Zná každou výbušninu. Je trochu méně čistotný a uřvaný. Jeho zbraní je také XM8. Je tam také za trest, protože omylem nechal explodovat největší muniční sklad v Paříži.\n\n\nVýhody: kadence, přesnost a síla.\n\n\"Výhody: Velká kadence\"\n\n\"Výhody: Síla a přesnost\"\n\n\"Výhody: Kadence a síla\"\n\n\"Výhody: Síla\"\n\n"}
{"id": "527214", "url": "https://cs.wikipedia.org/wiki?curid=527214", "title": "Ha-Solelim", "text": "Ha-Solelim\n\nha-Solelim ( הַסּוֹלְלִים, HaSolelim) je vesnice typu kibuc v Izraeli, v Severním distriktu, v Oblastní radě Jizre'elské údolí.\n\nLeží v nadmořské výšce 182 metrů na pahorcích Dolní Galileji, nedaleko jihozápadního okraje údolí Bejt Netofa, které končí umělou vodní nádrží Ma'agar Bejt Netofa. Od údolí je ale obec oddělena rozsáhlým lesním komplexem Ja'ar Cipori (někdy v tomto úseku zván též \"Ja'ar ha-Solelim\"), který pokrývá zvlněnou krajinu s pahorky Har Chija a Micpe Rejš Lakiš. Z údolí Bejt Netofa vytéká po západní straně obce vádí Nachal Jiftach'el, jež tu pod horou Har Jiftach'el ústí do toku Nachal Cipori přitékajícího podél jižní strany obce.\n\nVesnice se nachází cca 8 kilometrů severozápadně od Nazaretu, cca 85 kilometrů severovýchodně od centra Tel Avivu a cca 25 kilometrů východně od Haify. Ha-Solelim obývají Židé, přičemž osídlení v tomto regionu je převážně arabské. Rozkládají se tu četná sídla obývaná izraelskými Araby, včetně aglomerace Nazaretu. Mezi nimi jsou ale rozptýleny menší židovské vesnice, které zde vytvářejí územně souvislý blok (obsahuje dále vesnice Chanaton, Cipori, Šimšit, Alon ha-Galil, Givat Ela a Hoša'aja)\n\nHa-Solelim je na dopravní síť napojen pomocí dálnice číslo 79, která se tu kříží s dálnicí číslo 77.\n\nha-Solelim byl založen v roce 1949. Skupina zakladatelů kibucu se zformovala už roku 1943 a tvořili ji členové mládežnické tělovýchovné organizace Makabi ha-cair, které doplnili členové jednotek Palmach. Po několik let pak provizorně působili v přípravném táboře poblíž města Ra'anana. V roce 1949 se skupina rozšířila o nové židovské přistěhovalce z USA a usadila se v nynější lokalitě. Do té doby zde byla jen jediná židovská osada (mošav Cipori). Až do 80. let 20. století zde byly pouze tyto dvě osady, teprve pak se blok židovských vesnic rozrostl i o další obce. Na osidlování vesnice se podíleli členové mládežnického hnutí ha-No'ar ha-cijoni.\n\nEkonomika kibucu je založena na zemědělství, průmyslu a turistickém ruchu. Část obyvatel dojíždí za prací mimo obec. Koncem 90. let 20. století začala výstavba nové obytné čtvrtě Nof Alonim (נוף אלונים) se 115 domy, jež byla dobudovaná roku 2003.\n\nObyvatelstvo kibucu ha-Solelim je sekulární. Podle údajů z roku 2014 tvořili naprostou většinu obyvatel v ha-Solelim Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě rostoucí populací. K 31. prosinci 2014 zde žilo 871 lidí. Během roku 2014 populace stoupla o 6,0 %.\n\n\n"}
{"id": "527223", "url": "https://cs.wikipedia.org/wiki?curid=527223", "title": "A Day to Remember", "text": "A Day to Remember\n\nA Day to Remember (zkráceně ADTR) je kapela z města Ocala ve státě Florida v USA mísící ve své tvorbě řízný hardcore s prvky pop-punku. Na scéně působí od roku 2003.\n\nSkupina vydala pět studiových alb. \"And Their Name Was A Treason\" roku 2005, \"For Those Who Have Hearts\" vydané o dva roky později, \"Homesick\" vydané roku 2009, \"What Separates Me From You\" roku 2010 a \"Common Courtesy\" roku 2013. Jejich diskografie čítá ještě album nazvané \"Old Record\", což je remasterovaná a remixovaná verze prvního studiového alba. Na svém kontě mají také cover písně \"Since You Been Gone\" od americké zpěvačky Kelly Clarkson, ke kterému natočili i videoklip. \n\nADTR jsou několikanásobní účastníci letní šňůry Warped Tour. Mimo to koncertovali s kapelami jako New Found Glory, Four Year Strong, The Devil Wears Prada či Bring Me The Horizon. V červnu 2009 kapelu z osobních důvodů opustil kytarista Tom Denney, který byl nahrazen Kevinem Skaffem (Four Letter Lie).\n\nFanoušky vřele přijaté album \"Homesick\" se 27. října 2009 dočkalo re-edice, kde mimo standardní tracklist mohli fanoušci najít dvě akustické skladby a devět písní zpívaných naživo. V prosinci téhož roku dali A Day to Remember svým fanouškům vánoční dárek v podobě bonusové skladby \"Right Where You Want Me To Be\", ke které natočili i videoklip.\n\nJeremy McKinnon a Joshua Woodard spustili počátkem roku 2010 vlastní hudební vydavatelství Running Man Records. Svůj premiérový koncert na českém území si odbyli 14. června v pražském Lucerna Music Baru. V listopadu stejného roku vydávají čtvrtou standardní desku \"What Separates Me From You\". Vydavatelem je stejně jako v předchozích případech label Victory Records. \n\nNa konci roku 2011 kapela oznámila, že se bude soudit se svým labelem, který prý porušil podmínky jejich smlouvy. V roce 2013 bylo jejich prozatím poslední album \"Common Courtesy\" vydáno spolu s klipem \"Right Back At It Again\".\n\n\n"}
{"id": "527228", "url": "https://cs.wikipedia.org/wiki?curid=527228", "title": "Svalové vřeténko", "text": "Svalové vřeténko\n\n]\nSvalové vřeténko či také nervosvalové vřeténko (lat. \"fusus neuromuscularis\") je propriocepční smyslový receptor přítomný ve svalech, které zjišťuje napětí svalu. Skládá se až z několika desítek speciálních svalových vláken a nervových zakončení, celý receptor je navíc obalen vazivem a jako celek dosahuje velikosti necelé 2 mm.\n\nNervová zakončení ovíjejí jejich centrální část, vytváří tak anulospirální zakončení. Neurity jdou do šedé hmoty, signál je převáděn na alfa motoneurony. Dávají dynamickou odpověď v průběhu natahování.\n\nNervová zakončení jsou mezi centrální a periferní částí – mají tvar keříku s terminálními rozšířeními, tedy tzv. keříčková zakončení. Vysílají impulzy téměř neustále, dávají statickou odpověď – reagují na trvalé natažení (tonická odpověď). V míše se napojují na γ-motoneurony.\n"}
{"id": "527233", "url": "https://cs.wikipedia.org/wiki?curid=527233", "title": "Neuropatická dilatace proventrikulu papoušků", "text": "Neuropatická dilatace proventrikulu papoušků\n\nNeuropatická dilatace proventrikulu papoušků (angl. psittacine proventricular dilatation syndrome, PPDS) je smrtelné nemocnění papoušků projevující se postižením trávicí anebo centrální nervové soustavy. Podobné příznaky byly také pozorovány u tukanů, kanárů, bernešek velkých i u volně žijících nebo v zajetí chovaných drobných pěvců. Onemocnění bylo poprvé zjištěno v Bolívii v roce 1977, od té doby se rozšířilo do Sev. Ameriky i Evropy.\n\nDilatace proventrikulu je podle studií z posledních let způsobena aviárními bornaviry, jedná se tedy o virové onemocnění.\n\nPůvodce tohoto onemocnění nebyl dlouhou dobu identifikován, předpokládala se ale virová etiologie. Při elektronmikroskopickém vyšetření tkání od postiženích papoušků (mozek, mícha, ledviny) byly prokázány různé virové partikule, morfologicky připomínající togaviry (původce encefalomyelitidy koní východního typu, EEE), adenoviry i paramyxoviry. Žádné z nich však nebyly potvrzeny jako etiologické agens, přestože se experimentálně podařilo vyvolat charakteristickou lymfoplasmatickou ganglioneuritidu u vnímavých dospělých papoušků tkáňovým homogenátem od postižených ptáků, který obsahoval virové partikule. Neidentifikovaný virus byl také izolován z exkrementů papoušků ara kultivací na embryonálních buňkách stejného druhu. V úvahu byla brána i možnost, že se jedná o autoimunitní chorobu a někteří autoři dokonce odmítali infekční charakter nemoci.\n\nPodle studie z roku 2008 je dilatace proventrikulu způsobena virem rodu \"Bornavirus\", jedná se tedy o virové onemocnění. Tuto skutečnost potvrzují či s ní již pracují i další nedávné studie.\n\nNemoc se vyskytuje nejméně u 50 druhů z řádu \"Psittaciformes\". Předpokládá se, že kontagiozita původce i jeho schopnost přežívat ve vnějším prostředí je malá. Onemocnění vykazuje sezónní charakter, mohou existovat i asymptomní infekce. Někdy ve stejné voliéře s ptáky dojde k náhlému výskytu několika případů najednou, jindy uhyne jen několik jedinců a za 1-2 roky další. Za možné způsoby přenosu jsou považovány přímý kontakt, nepřímo pak přenos vzduchem, krmivem i hmyzem.\n\nU experimentálně infikovaných ptáků byla pozorována značná variabilita klinických příznaků. V některých pokusech byl pozorován náhlý výskyt příznaků ze strany CNS a GIT, následovaný úhynem během 11 dní po inokulaci, v jiných byly pozorovány pouze příznaky postižení gastrointestinálního traktu až za 3 měsíce po inokulaci. Stejné virové partikule jako v inokulu byly prokázány i v tkáních anebo exkrementech experimentálně infikovaných ptáků. Žádná z kontaktních kontrol nevykazovala klinické příznaky, z čehož se usuzuje, že původce PPDS je málo kontagiózní.\n\nPPDS je obecně považována za nemoc mladých ptáků, přestože onemocnět mohou i dospělí ptáci. Poškození nervových ganglií žláznatého (proventrikulus) i svalnatého žaludku a v menší míře také sestupné kličky duodena, vysvětluje ztrátu peristaltiky a následnou obstrukci proventrikulu, atrofii stěny svalnatého žaludku a nedostatečně natrávené krmivo. Obstrukce proventrikulu také vyvolává vomitus (zvracení). Postižení autonomních ganglií srdce, míchy a mozku (zejména mozečku a prodloužené míchy), může způsobovat akutní úhyn až se 100 % mortalitou u postižených ptáků. Uvažuje se také, že nervové příznaky mohou být způsobeny autoimunitní reakcí.\n\nInkubační doba, vzhledem k nejasné etiologii, nebyla zatím stanovena. Odhaduje se na 4-24 měsíců.\n\nJak již bylo zmíněno, klinické příznaky jsou variabilní, podle hostitele a stupně postižení. Průběh může být akutní, projevující se příznaky ze strany CNS a GIT a zpravidla končící úhynem, nebo chronický, kdy převažuje postižení gastrointestinálního traktu a k úhynům dochází v důsledku malnutrice (podvýživa) anebo sekundárních infekcí.\n\nKlinické příznaky obvykle zahrnují depresi, progresivní ztrátu hmotnosti (s nebo bez snížení apetitu), někdy anorexie (krátce před úhynem), trvalé nebo přerušované vyvrhování potravy, polydipsii/polyurii a v trusu jsou nacházena nestrávená semena (indikující malabsorpční nebo maldigestivní poruchy). Průjem se vyskytuje v pozdějším stadiu nemoci a obvykle je výsledkem sekundární bakteriální nebo plísňové enteritidy. Nervové příznaky, které se mohou objevovat společně s příznaky trávícího traktu nebo nezávisle na nich, zahrnují ataxie, záškuby hlavou, slabost končetin nebo parézy. Někdy je pozorován zvýšený příjem měkkého krmiva nebo návrat k juvenilnímu chování.\n\nV krvi se zjišťuje 2-3násobné zvýšení počtu leukocytů (heterofily, monocyty a bazofily) a zvýšená aktivita kreatin fosfokinázy (CPK). Normální hodnoty CPK u papoušků se pohybují mezi 100-400 µmol/l, u nemocných byl pozorován vzestup na 800 µmol/l. Zvýšená aktivita CPK se pozoruje i u jiných neuropatií, atrofie svalů nebo při poranění měkkých tkání. Malnutrice se projevuje hypoglykémií a anémií.\n\nPitevně se zjišťuje vyhublost až kachexie a rozšířený, často neprůchodný proventrikulus (žláznatý žaludek), žaludek a vole. Na sliznici žláznatého žaludku může docházet v důsledku obstrukce k tlakové atrofii sliznice a dále se mohou pozorovat hemoragie, eroze a ulcerace, případně ruptury stěny proventrikulu. Svalová vrstva hypotrofického žaludku bývá bledší. Kachexie může způsobovat selhávání kardiovaskulárního systému v důsledku nedostatku energie.\n\nMikroskopické léze mají diagnostický význam. Jsou charakterizovány lymfoplasmocytární ganglioneuritidou, projevující se nahromaděním lymfocytů, monocytů a plasmatických buněk v gangliích a nervech, které inervují proventrikulus a další orgány jako jsou vole, žaludek a tenké střevo (sestupná klička duodena). Všechna ganglia nemusí být postižena a některá mohou být postižena jen částečně. Ve svalnatém žaludku se zjišťuje multifokální lymfocytární leiomyositida s degenerací hladkosvalových buněk a lymfocytární infiltrací nervů. Občas bývá pozorována nehnisavá myokarditida s mononukleární infiltrací v gangliích. Bez ohledu na klinické příznaky lze detekovat lymfocytární encefalitidu s perivaskulárními nahloučeninami v mozečku a prodloužené míše; v mozku jsou tyto změny vzácné. V mozkovém kmenu byly popsány glióza a pseudoneuronofagie. Nervové buňky obsahují intranukleární a intracytoplasmatické inkluze.\n\nPředběžná diagnóza onemocnění je založena na anamnéze, klinických příznacích a radiografickém, případně endoskopickém vyšetření, průkazu dilatace a dysfunkce proventrikulu (kontrastní rtg, ultrazvuk). Ve většině případů konečná diagnóza vyžaduje kompletní mikroskopické vyšetření tkání (proventrikulus, žaludek, epikard a mozek) a průkaz charakteristických histologických změn v nervové tkáni. U některých podezřelých pacientů lze také určit diagnózu před úhynem pomocí biopsie volete. Pozitivní biopsie volete u ptáků s klinickými příznaky má diagnostickou hodnotu, ale negativní výsledek u stejných ptáků nevylučuje PPDS. Aby se zvýšila pravděpodobnost histologické detekce změn, měl by bioptát obsahovat celou stěnu volete, včetně silné krevní cévy a s ní související ganglia. Větší počet vyšetřovaných vzorků tkání zvyšuje pravděpodobnost detekce změn.\nProtože předpokládaný původce onemocnění se vylučuje trusem u přirozeně i exp. infikovaných ptáků, je možné používat elektronmikroskopické vyšetření exkrementů k detekci ptáků vylučujících virus. Virus je ale ve vnějším prostředí nestabilní, takže opakované vyšetření pozitivních vzorků může být negativní. Sekundární infekce mohou diagnostiku komplikovat.\n\nDiferenciální diagnostika. Blokáda GIT může mít mnoho příčin, např. neoplasie, jizvy nebo migrující larvy mohou způsobovat podobné klinické příznaky i pitevní nálezy. Podobně se mohou projevovat i systémová onemocnění jako jsou chlamydióza, salmonelóza, tuberkulóza, plísňové infekce, endoparaziti, cizí tělesa a intoxikace. Nestrávená semena v trusu se také nacházejí při pankreatitidě, některých formách enteritid a při krmivových alergiích.\n\nLéčba klinicky nemocných a z PPDS podezřelých ptáků je pouze symptomatická a zpravidla jen zlepšuje klinický průběh. Takoví ptáci by měli být drženi odděleně od ostatních, zejména od chovného hejna. Odstranění stagnujícího krmiva z proventrikulu, krmení snadno stravitelnou měkkou nebo tekutou vysokoenergetickou dietou a kontrola stresů a případných sekundárních infekcí, mohou ptákům prodloužit život o více než rok. Chovné ptáky je ale vhodnější co nejdříve odstranit. Protože konečnou diagnózu lze stanovit pouze patohistologickým vyšetřením nervů, nejsou zatím žádné zprávy o uzdravení nemocných ptáků. Prognóza je proto většinou nepříznivá.\n\nOnemocnění se může vyskytovat i při optimálních chovatelských podmínkách a prováděné asanaci. Infikovaní ptáci nemusí vždy onemocnět, existuje možnost asymptomního průběhu. Proto ptáci, kteří přišli do kontaktu s nemocnými, by měli být okamžitě izolováni v karanténě, trvající minimálně 6 měsíců. Karanténa by měla být uplatňována i u nově nakoupených zvířat. Někdy ani 6měsíční karanténa nedostačuje k průkazu latentně infikovaných ptáků. V takovém případě může napomoci společné ustájení karanténovaných ptáků s kontaktními vnímavými ptáky, např. výletky korel.\n\n"}
{"id": "527234", "url": "https://cs.wikipedia.org/wiki?curid=527234", "title": "1951 ve filmu", "text": "1951 ve filmu\n\n\n\n\n\n"}
{"id": "527239", "url": "https://cs.wikipedia.org/wiki?curid=527239", "title": "Rychta (území)", "text": "Rychta (území)\n\nRychta (\"rychtářství\") je menší správní a hospodářská územní jednotka rozsáhlejšího panství. V čele rychty, která obvykle zahrnovala několik vesnic, stál rychtář. Během vývoje panství, (např. při jeho rozšíření či založení nových vesnic), se rozdělení na jednotlivé rychty měnilo. \n\nTaké území obývané Králováky, kteří měli od krále řadu privilegií, bylo rozděleno do osmi rychet s volitelným rychtářem. Barva stuhy na králováckém klobouku ukazovala příslušnost jeho nositele k určité rychtě.\n\nRozdělení panských velkostatků na rychty zaniklo po roce 1848. Podle zatímního zákona obecního ze 17. března 1849 byla obec a její jmění spravováno již nikoliv rychtářem a konšely, nýbrž jejím zastupitelstvem. Zastupitelstvo, (obecní starosta či představený, radní a výbory), bylo svobodně voleno občany obce. Základem pro rozdělení na jednotlivé obce se staly jednotky územního katastru podle Josefínského katastru z roku 1789. Zákon z 5. března 1862 zavedl definitivní obecní zřízení, které podrobně vypracoval zemský sněm. Podle něho obvod obce tvořilo nejen území vsi, ale bylo k němu připojeno i území velkostatku bývalé vrchnosti.\n\n\n"}
{"id": "527248", "url": "https://cs.wikipedia.org/wiki?curid=527248", "title": "Dostupnost", "text": "Dostupnost\n\nTermín dostupnost se ve smyslu teorie spolehlivosti používá především v telekomunikacích a vyjadřuje úroveň, do které je systém nebo jeho součást funkční a k dispozici v případě, že je vyžádáno jeho použití.\n\nNejjednodušší vyjádření dostupnosti je poměr mezi očekávanou nebo naměřenou hodnotou MTBF (uptime) daného systému vůči součtu očekávaných resp. naměřených hodnot MTBF (uptime) a MTTR (downtime).\n\nDoby provozu a výpadku pro systém běžící 24 hodin denně, 7 dnů v týdnu, 365 dnů v roce, tj. 24×365 = 8760 hodin:\n\n"}
{"id": "527256", "url": "https://cs.wikipedia.org/wiki?curid=527256", "title": "Chanaton", "text": "Chanaton\n\nChanaton ( חנתון, Hanaton, v oficiálním seznamu sídel Hannaton) je vesnice typu kibuc v Izraeli, v Severním distriktu, v Oblastní radě Jizre'elské údolí.\n\nLeží v nadmořské výšce 192 metrů na pahorcích Dolní Galileji, nedaleko jižního okraje údolí Bejt Netofa a umělé vodní nádrže Ma'agar Bejt Netofa. Z údolí východně od kibucu vystupuje sídelní pahorek (tel) zvaný Tel Chanaton. Podél jeho východní strany vedou vádí Nachal Jodfat a Nachal Jiftach'el. Na severovýchodní straně terén stoupá směrem k hoře Har Chanaton a pahorku Giv'at Michman.\n\nVesnice se nachází cca 10 kilometrů severozápadně od Nazaretu, cca 90 kilometrů severovýchodně od centra Tel Avivu a cca 25 kilometrů východně od Haify. Chanaton obývají Židé, přičemž osídlení v tomto regionu je převážně arabské. Rozkládají se tu četná sídla obývaná izraelskými Araby, včetně aglomerace Nazaretu nebo města Kafr Manda na severní straně. Mezi nimi jsou ale rozptýleny menší židovské vesnice, které zde vytvářejí územně souvislý blok (obsahuje dále vesnice ha-Solelim, Cipori, Šimšit, Alon ha-Galil, Givat Ela a Hoša'aja)\n\nChanaton je na dopravní síť napojen pomocí lokální silnice číslo 784, která jižně od obce ústí do dálnice číslo 79, jež se tu zároveň kříží s dálnicí číslo 77.\n\nChanaton byl založen v roce 1984. Pojmenován byl podle biblického města Chanatón, které zmiňuje Kniha Jozue 19,14 Toto starověké sídlo stálo v nedaleké lokalitě Tel Chanaton.\n\nZakladateli současného kibucu byli konzervativně orientovaní věřící Židé z USA. Šlo o skupinu cca 25 stoupenců moderního ortodoxního judaismu.\n\nEkonomika Chanatonu je založena na zemědělství, drobném podnikání a turistickém ruchu. V roce 2003 se členové kibucu rozhodli proměnit kibuc na společnou osadu (\"jišuv kehilati\"), která bude otevřena všem zájemcům o usídlení. Předpokládá se stavební expanze. V první fázi 115 bytových jednotek. Důvodem ke změně byly ekonomické potíže dosavadního kibucu, které vedly k stavu platební neschopnosti. Vesnici se nepodařilo za prvních 20 let své existence přilákat výraznější počet obyvatel. Členové kibucu proto vykoupili do osobního majetku své domy a vesnice prošla plnou privatizací. Osadnické jádro tehdy sestávalo ze 17 rodin.\n\nV obci fungují zařízení předškolní péče o děti. Základní škola je v obci Giv'at Ela. V kibucu Chanaton je k dispozici plavecký bazén, sportovní areály a synagoga.\n\nNedaleko vesnice se nachází umělé jezero Ma'agar Bejt Netofa neboli Ma'agar Eškol, které zakončuje údolí Bejt Netofa a které je napájeno Národním rozvaděčem vody.\n\nObyvatelstvo kibucu Chanaton je nábožensky založené. Podle údajů z roku 2014 tvořili naprostou většinu obyvatel v Chanaton Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě výrazně rostoucí populací. K 31. prosinci 2014 zde žilo 747 lidí. Během roku 2014 populace stoupla o 3,3 %.\n\n\n"}
{"id": "527266", "url": "https://cs.wikipedia.org/wiki?curid=527266", "title": "Mariánská Hora", "text": "Mariánská Hora\n\nMariánská Hora je osada, část obce Albrechtice v Jizerských horách v okrese Jablonec nad Nisou. Nachází se asi 1 km na sever od Albrechtic v Jizerských horách. Je zde evidováno 161 adres. Trvale zde žije 22 obyvatel.\n\nMariánská Hora leží v katastrálním území Albrechtice v Jizerských horách o výměře 24,54 km.\n\n"}
{"id": "527267", "url": "https://cs.wikipedia.org/wiki?curid=527267", "title": "Desná I", "text": "Desná I\n\nDesná I je část města Desné v okrese Jablonec nad Nisou a zároveň jedno z jejích tří katastrálních území o rozloze 2,15 km². Nachází se na severozápadě Desné. Kromě vlastní Desné k němu patří ještě osada Sovín (Eule). Je zde evidováno 385 adres. Trvale zde žije 1146 obyvatel.\n\nPřed rokem 1949 byla Desná tvořena pouze tímto katastrálním územím , které se tehdy nazývalo jen Desná (\"Dessendorf\"). Jedná se tedy o jádro dnešního města.\n\n"}
{"id": "527269", "url": "https://cs.wikipedia.org/wiki?curid=527269", "title": "Desná II", "text": "Desná II\n\nDesná II je část města Desné v okrese Jablonec nad Nisou a zároveň jedno z jeho tří současných katastrálních území o rozloze 2,95 km². Desná II se skládá z osady Potočná (Tiefenbach), jež je středem dnešního města, a osad Pustiny (Wustung) a Moravy. V Potočné se nachází například městský úřad, pošta, nákupní centrum, Riedlova vila nebo sídliště, vybudované v 80. letech 20. století. Je zde evidováno 305 adres. Trvale zde žije 1745 obyvatel.\n\nPřed rokem 1949 náležely parcely tohoto katastru ke katastrálnímu území tehdejší obce Příchovice.\n\n"}
{"id": "527270", "url": "https://cs.wikipedia.org/wiki?curid=527270", "title": "Desná III", "text": "Desná III\n\nDesná III je část města Desné v okrese Jablonec nad Nisou a také jedno z jeho tří současných katastrálních území o rozloze 7,47 km². Nachází se na severovýchodě Desné. Je zde evidováno 399 adres. Trvale zde žije 658 obyvatel.\n\nDesnou III tvoří osady:\n\nPřed rokem 1949 náležely parcely této místní části k městysi Polubný.. Roku 1949 byly odtrženy od Polubného a připojeny k Desné. Roku 1960 pak byla obec Polubný sloučena s obcemi Příchovice a Jizerka do nové obce Kořenov.\n\nNa severovýchodě území se v údolí na Černé Desné nachází vodní nádrž Souš.\n\n"}
{"id": "527276", "url": "https://cs.wikipedia.org/wiki?curid=527276", "title": "Anděl Strážce", "text": "Anděl Strážce\n\nAnděl Strážce je malá vesnice, část obce Frýdštejn v okrese Jablonec nad Nisou. Nachází se asi 0,5 km na sever od Frýdštejna, poblíž vrcholu Kopanina (657 m) v Ještědsko-kozákovském hřbetu. Je zde evidováno 9 adres. Trvale zde žije 5 obyvatel.\n\nAnděl Strážce leží v katastrálním území Bezděčín u Jablonce nad Nisou o výměře 4,89 km.\n\n"}
{"id": "527277", "url": "https://cs.wikipedia.org/wiki?curid=527277", "title": "Bezděčín (Frýdštejn)", "text": "Bezděčín (Frýdštejn)\n\nBezděčín ( \"\") je malá vesnice, část obce Frýdštejn v okrese Jablonec nad Nisou v Libereckém kraji. Nachází se asi 2 km na západ od Frýdštejna. Je zde evidováno 48 adres. Trvale zde žije 128 obyvatel.\n\nBezděčín leží v katastrálním území Bezděčín u Jablonce nad Nisou o rozloze 4,89 km. V katastrálním území Bezděčín u Jablonce nad Nisou leží i Anděl Strážce, Sestroňovice a osada Luhy.\n\nPrvní písemná zmínka o obci pochází z roku 1543.\n\n\nSměrem na severovýchod je nad vsí velký melafyrový lom, který je významnou mineralogickou lokalitou, zejména pokud jde o výskyt achátu a jaspisu. Poněkud západněji a výše směrem od lomu se v lokalitě Na Vrškách v prameništi místního potoka nachází geologická a paleontologická lokalita, která je stratotypovou lokalitou mezinárodního významu. Jedná se o odkryv přirozeného výchozu příbřežní vápnité facie mořského cenomanu, v níž se nacházejí zkameněliny živočichů, typických pro toto prostředí - plžů, mlžů, ramenonožců, korálů, mořských hub a serpulidních červů.\n"}
{"id": "527278", "url": "https://cs.wikipedia.org/wiki?curid=527278", "title": "Borek (Frýdštejn)", "text": "Borek (Frýdštejn)\n\nBorek je malá vesnice, část obce Frýdštejn v okrese Jablonec nad Nisou. Nachází se asi 3,5 km na jih od Frýdštejna. Je zde evidováno 15 adres. Trvale zde žije 5 obyvatel.\n\nBorek leží v katastrálním území Ondříkovice o výměře 2,49 km.\n\n"}
{"id": "527279", "url": "https://cs.wikipedia.org/wiki?curid=527279", "title": "Horky (Frýdštejn)", "text": "Horky (Frýdštejn)\n\nHorky je malá vesnice, část obce Frýdštejn v okrese Jablonec nad Nisou. Nachází se asi 2,5 km na jih od Frýdštejna. Je zde evidováno 9 adres. Trvale zde žije 13 obyvatel.\n\nHorky leží v katastrálním území Ondříkovice o výměře 2,49 km.\n\n"}
{"id": "527280", "url": "https://cs.wikipedia.org/wiki?curid=527280", "title": "Kaškovice", "text": "Kaškovice\n\nKaškovice je malá vesnice, část obce Frýdštejn v okrese Jablonec nad Nisou. Nachází se asi 2 km na jihozápad od Frýdštejna. Je zde evidováno 29 adres. Trvale zde žije 40 obyvatel.\n\nKaškovice leží v katastrálním území Frýdštejn o výměře 7,1 km.\n\n"}
{"id": "527281", "url": "https://cs.wikipedia.org/wiki?curid=527281", "title": "Ondříkovice", "text": "Ondříkovice\n\nOndříkovice je malá vesnice, část obce Frýdštejn v okrese Jablonec nad Nisou. Nachází se asi 3 km na jih od Frýdštejna. Je zde evidováno 28 adres. Trvale zde žije 22 obyvatel.\n\nOndříkovice je také název katastrálního území o rozloze 2,49 km. V katastrálním území Ondříkovice leží i Borek, Horky a Slapy.\n\n\n"}
{"id": "527282", "url": "https://cs.wikipedia.org/wiki?curid=527282", "title": "Roudný (Frýdštejn)", "text": "Roudný (Frýdštejn)\n\nRoudný je malá vesnice, část obce Frýdštejn v okrese Jablonec nad Nisou. Nachází se asi 2 km na jih od Frýdštejna. Je zde evidováno 42 adres. Trvale zde žije 113 obyvatel.\n\nRoudný leží v katastrálním území Frýdštejn o výměře 7,1 km.\n\n\n"}
{"id": "527283", "url": "https://cs.wikipedia.org/wiki?curid=527283", "title": "Sestroňovice", "text": "Sestroňovice\n\nSestroňovice ( \"\") je malá vesnice, část obce Frýdštejn v okrese Jablonec nad Nisou. Nachází se asi 1,5 km na západ od Frýdštejna. Je zde evidováno 30 adres. Trvale zde žije 59 obyvatel.\n\nSestroňovice leží v katastrálním území Bezděčín u Jablonce nad Nisou o výměře 4,89 km.\n\nPrvní písemná zmínka o obci pochází z roku 1543.\n\n\n"}
{"id": "527284", "url": "https://cs.wikipedia.org/wiki?curid=527284", "title": "Slapy (Frýdštejn)", "text": "Slapy (Frýdštejn)\n\nSlapy je malá vesnice, část obce Frýdštejn v okrese Jablonec nad Nisou. Nachází se asi 3,5 km na jih od Frýdštejna. Je zde evidováno 9 adres. Trvale zde nežije žádný obyvatel.\n\nSlapy leží v katastrálním území Ondříkovice o výměře 2,49 km.\n\n"}
{"id": "527285", "url": "https://cs.wikipedia.org/wiki?curid=527285", "title": "Voděrady (Frýdštejn)", "text": "Voděrady (Frýdštejn)\n\nVoděrady je vesnice, část obce Frýdštejn v okrese Jablonec nad Nisou. Nachází se asi 2 km na jih od Frýdštejna. Je zde evidováno 89 adres. Trvale zde žije 114 obyvatel.\n\nVoděrady leží v katastrálním území Frýdštejn o výměře 7,1 km.\n\nVe Voděradech se nachází volně přístupné letní koupaliště.\n\n\n"}
{"id": "527287", "url": "https://cs.wikipedia.org/wiki?curid=527287", "title": "Kokonín", "text": "Kokonín\n\nKokonín (něm. Kukan) je část statutárního města Jablonec nad Nisou, nachází se na jihu města. Je zde evidováno 538 adres. Trvale zde žije 1739 obyvatel.\n\nKokonín je také název katastrálního území o rozloze 3,86 km.\n\nČást obyvatel Kokonína nesouhlasila s tím, že zastupitelstvo města Jablonce změnou územního plánu podpořilo projekt Severočeské vodárenské společnosti na čističku odpadních vod v těsné blízkosti rodinných domků v Kokoníně a nikoliv o 500 metrů dále, a požádala o konání místního referenda jednak o výstavbě čističky, jednak o odtržení Kokonína od Jablonce. Město na 19. února 2012 vyhlásilo jen místní referendum s otázkou „Chcete oddělení místní části Kokonín od Jablonce nad Nisou a vznik samostatné obce Kokonín?“ Požadované referendum o výstavbě čističky město zamítlo s odůvodněním, že takové referendum lze vyhlásit jen v celé obci a nelze je vyhlásit jen v místní části, které se týká, a krajský soud jeho názor potvrdil. Přípravný výbor referenda se obrátil na Ústavní soud a chtěl referendum konat až po jeho rozhodnutí. Iniciátoři referenda proto vyzvali k bojkotu referenda, aby bylo možno později vyhlásit nové referendum. Dostavilo se pouze 360 ze 1491 oprávněných voličů a proto výsledek referenda nebyl platný. Pro odtržení se vyjádřilo 34 hlasujících, proti odtržení 320. Zmocněnec přípravného výboru Josef Šikola také přiznal, že se mu pro odtržení nepodařilo získat dostatečnou podporu.\n\n\n"}
{"id": "527288", "url": "https://cs.wikipedia.org/wiki?curid=527288", "title": "Lukášov", "text": "Lukášov\n\nLukášov (německy \"Luxdorf\") je část okresního města Jablonec nad Nisou. Nachází se na severozápadě Jablonce nad Nisou. Je zde evidováno 93 adres. Trvale zde žije 149 obyvatel.\n\nLukášov je také název katastrálního území o rozloze 1,39 km.\n\n"}
{"id": "527289", "url": "https://cs.wikipedia.org/wiki?curid=527289", "title": "Alon ha-Galil", "text": "Alon ha-Galil\n\nAlon ha-Galil ( אַלּוֹן הַגָּלִיל, doslova \"\"Galilejský dub\"\", Alon HaGalil, v oficiálním seznamu sídel Allon HaGalil) je vesnice typu společná osada (\"jišuv kehilati\") v Izraeli, v Severním distriktu, v Oblastní radě Jizre'elské údolí.\n\nLeží v nadmořské výšce 213 metrů na pahorcích Dolní Galileji, nedaleko jižního okraje údolí Bejt Netofa a severozápadního okraje Jizre'elského údolí. Vesnice je situována přímo na vrchol hory Har Jiftach'el, podél jejíž východní strany z údolí Bejt Netofa vytéká hlubokou soutěskou vádí Nachal Jiftach'el, které na jejím úpatí ústí do potoka Nachal Cipori. Dál na východ začíná rozsáhlý lesní komplex Ja'ar Cipori.\n\nVesnice se nachází cca 9 kilometrů severozápadně od Nazaretu, cca 85 kilometrů severovýchodně od centra Tel Avivu a cca 22 kilometrů východně od Haify. Alon ha-Galil obývají Židé, přičemž osídlení v tomto regionu je převážně arabské. Rozkládají se tu četná sídla obývaná izraelskými Araby, včetně aglomerace Nazaretu nebo města Bir al-Maksur na severní straně. Mezi nimi jsou ale rozptýleny menší židovské vesnice, které zde vytvářejí územně souvislý blok (obsahuje dále vesnice ha-Solelim, Cipori, Šimšit, Chanaton, Givat Ela a Hoša'aja)\n\nAlon ha-Galil je na dopravní síť napojen pomocí dálnice číslo 79, jež se tu kříží s dálnicí číslo 77.\n\nAlon ha-Galil byl založen v roce 1980. Původně byl založen jako kolektivně organizované sídlo typu mošav. Respektive jako výrazně kolektivistický mošav blížící se svou formou kibucu (takzvaný \"\"mošbuc\"\" - מושבוץ). Navržen byl pro 80 zemědělských usedlostí. 600 dunamů (60 hektarů) půdy pro tento účel poskytly okolní židovské vesnice. V roce 1984 během ekonomické krize izraelských mošavů byl Alon ha-Galil postižen výrazným zadlužením. Zůstalo tu jen 23 rodin. Z nich jen 15 bylo ekonomicky schopných zemědělsky fungovat. Vedení mošavu se proto rozhodlo proměnit vesnici na společnou osadu, s individuálním hospodařením. Zároveň ale měl být zachován její zemědělský charakter.\n\nV současnosti je ekonomika obce založena na zemědělství a turistickém ruchu. Část obyvatel dojíždí za prací mimo obec, zejména do aglomerace Haify. V přípravě je stavební expanze s plánovanou výstavbou 26 nových domů. V obci fungují zařízení předškolní péče o děti. Základní škola je v obci Giv'at Ela.\n\nObyvatelstvo Alon ha-Galil je sekulární. Podle údajů z roku 2014 tvořili naprostou většinu obyvatel v Alon ha-Galil Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě rostoucí populací. K 31. prosinci 2014 zde žilo 974 lidí. Během roku 2014 populace stoupla o 5,0 %.\n\n\n"}
{"id": "527290", "url": "https://cs.wikipedia.org/wiki?curid=527290", "title": "Proseč nad Nisou", "text": "Proseč nad Nisou\n\nProseč nad Nisou ( \"\") je část okresního města Jablonec nad Nisou. Nachází se na západě Jablonce nad Nisou. Prochází tudy železniční trať Liberec - Tanvald - Harrachov. Je zde evidováno 318 adres a v roce 2001 zde žilo 814 obyvatel.\n\nProseč nad Nisou je také název katastrálního území o rozloze 5,53 km.\n\nAž do roku 1945 byla Proseč nad Nisou (něm. \"Proschwitz an der Neise\", česky dříve Prošovice) významným centrem textilního průmyslu. Z dalších odvětví zde působila tiskárna Conrada Jägera, kde se tiskly na přelomu 19. a 20. století především litografické pohlednice, ale i hrací karty.\n\n\n"}
{"id": "527291", "url": "https://cs.wikipedia.org/wiki?curid=527291", "title": "Philipp Marx", "text": "Philipp Marx\n\nPhilipp Marx (* 3. února 1982, Biedenkopf, Německo) je současný německý profesionální tenista. Ve své dosavadní kariéře nevyhrál na okruhu ATP World Tour žádný turnaj. Na turnajích typu Challenger zaznamenal 11 finálových vítězství ve čtyřhře. Jeho nejvyšším umístěním na žebříčku ATP ve dvouhře bylo 300. místo (3. duben 2006) a ve čtyřhře 63. místo (1. únor 2010).\n\n\n"}
{"id": "527295", "url": "https://cs.wikipedia.org/wiki?curid=527295", "title": "Hrabětice (Janov nad Nisou)", "text": "Hrabětice (Janov nad Nisou)\n\nHrabětice (německy \"Grafendorf\") je malá vesnice, část obce Janov nad Nisou v okrese Jablonec nad Nisou. Nachází se asi 1,5 km na severovýchod od Janova nad Nisou. Je zde evidováno 47 adres. Trvale zde žije 6 obyvatel.\n\nHrabětice leží v katastrálním území Janov nad Nisou o výměře 7,48 km.\n\n\n"}
{"id": "527296", "url": "https://cs.wikipedia.org/wiki?curid=527296", "title": "Loučná nad Nisou", "text": "Loučná nad Nisou\n\nLoučná nad Nisou (, do roku 1950 jen \"Loučná\") je vesnice, část obce Janov nad Nisou v okrese Jablonec nad Nisou. Nachází se asi 1 km na jih od Janova nad Nisou. Je zde evidováno 87 adres. Trvale zde žije 199 obyvatel.\n\nLoučná nad Nisou je také název katastrálního území o rozloze 1,36 km.\n\nPrvní písemná zmínka o obci pochází z roku 1608.\n\n\n"}
{"id": "527297", "url": "https://cs.wikipedia.org/wiki?curid=527297", "title": "Odolenovice (Jenišovice)", "text": "Odolenovice (Jenišovice)\n\nOdolenovice ( \"\") je vesnice, část obce Jenišovice v okrese Jablonec nad Nisou. Nachází se asi 1 km na severozápad od Jenišovic. Je zde evidováno 97 adres. Trvale zde žije 165 obyvatel.\n\nOdolenovice leží v katastrálním území Odolenovice u Jenišovic o rozloze 2,84 km.\n\nPrvní písemná zmínka o osadě Odolenovice (u Turnova) pochází z roku 1543. Podle lidové pověsti byl zakladatelem obce syn hradního pána z Frýdštejna.\n\nOdolenovice byly založeny na systému zastavění typu okrouhlice s návsí uprostřed. Kolem návsi byly a dosud jsou situovány zemědělské štítové usedlosti s trojstranně obestavěnými dvory. Usedlosti měly bezprostředně připojenou pásovou lánovou plužinu paprskovitě se rozbíhající do krajiny. Tato sídelní dispozice svědčí o vrcholně středověké organizaci půdy a stavebních parcel. V současné době jsou charakteristickým typem zástavby zděné stavby z první poloviny 19. století se stavebními úpravami z přelomu 19. a 20. století.\n\nBěhem let byl tento kompaktní systém doplněn novou výstavbou podél nových či prodloužených komunikací v návaznosti na původní zástavbu.\n\nObec si zatím zachovává původní zemědělský charakter a původní urbanistickou strukturu obce s minimální občanskou vybaveností. Hluboké údolí Odolenovického potoka je využíváno k rodinné rekreaci formou rekreačních chatek.\n\nObec měla v minulosti vlastní školu s pěti stupni. Budova školy stojí na návsi vedle kapličky a dnes slouží pro bydlení.\n\nPojmenování možná pocházejí od jmen představených opatů (podobně jako u Jenišovic Jana a Odolena.\n\nV roce 2011 byl upraven prostor návsi v okolí kapličky - nové dláždění, parková úprava prostoru. V roce 2012 došlo k opravě kapličky samotné.\n\n"}
{"id": "527299", "url": "https://cs.wikipedia.org/wiki?curid=527299", "title": "Antonínov", "text": "Antonínov\n\nAntonínov je vesnice, část obce Josefův Důl v okrese Jablonec nad Nisou. Nachází se asi 2 km na jihovýchod od Josefova Dolu, po levé straně údolí říčky Kamenice. Antonínovem vede železniční trať Smržovka – Josefův Důl. Je zde evidováno 181 adres. Trvale zde žije 205 obyvatel.\n\nAntonínov je také název katastrálního území o rozloze 1,29 km. Antonínov se rozkládá na jižní patě Mariánské hory. Na jihovýchodu hraničí se vsí Mariánská Hora a Albrechtice v Jizerských Horách. Na jihozápadě pak s Dolním Maxovem – další součástí Josefova Dolu; na severozápadě pak se samotným Josefovým Dolem. Hranici s Dolním Maxovem tvoří přibližně řeka Kamenice, s Josefodolem pak potok Jedlová.\n\n"}
{"id": "527301", "url": "https://cs.wikipedia.org/wiki?curid=527301", "title": "Dolní Maxov", "text": "Dolní Maxov\n\nDolní Maxov je vesnice, část obce Josefův Důl v okrese Jablonec nad Nisou, po pravé straně údolí říčky Kamenice. Nachází se asi 2 km na jihovýchod od Josefova Dolu. Je zde evidováno 234 adres. Trvale zde žije 281 obyvatel.\n\nDolní Maxov je také název katastrálního území o rozloze 1,35 km.\n\nNad obcí při lesní cestě je kaple. Pochází z 19. století, je čtvercová a uvnitř má plochý strop.\n\n"}
{"id": "527302", "url": "https://cs.wikipedia.org/wiki?curid=527302", "title": "Karlov (Josefův Důl)", "text": "Karlov (Josefův Důl)\n\nKarlov je vesnice, část obce Josefův Důl v okrese Jablonec nad Nisou. Nachází se asi 1,5 km na jihozápad od Josefova Dolu. Je zde evidováno 80 adres. Trvale zde žije 13 obyvatel.\n\nKarlov leží v katastrálním území Karlov u Josefova Dolu o rozloze 4,15 km.\n\nProtéká tudy Tichá říčka.\n\nPrvní písemná zmínka o obci pochází z roku 1701.\n\n\n"}
{"id": "527303", "url": "https://cs.wikipedia.org/wiki?curid=527303", "title": "Polubný", "text": "Polubný\n\nPolubný ( \"Polaun\") je vesnice, část obce Kořenov v okrese Jablonec nad Nisou. Nachází se asi 3 km na severozápad od Kořenova. Je zde evidováno 251 adres. Trvale zde žije 164 obyvatel.\n\nPolubný je také název katastrálního území o rozloze 20,87 km. V katastrálním území Polubný leží i Kořenov.\nPolubný je od roku 1793, kdy zde byl vysvěcen kostel svatého Jana Křtitele, sídlem farnosti, 19. října 1899 byl povýšen na městys. Obec Polubný se skládala z částí a osad Dolní Polubný, Horní Polubný, Kořenov, Černá Říčka, Zelené Údolí, Ničovy domky, Kobyla, Merklov, Novina, Růžodol, Souš, Václavíkova Studánka. Dolní Polubný byl odtržen od obce Polubný a připojen k Desné roku 1949. Do roku 1959 zde středem řeky Jizery procházela státní hranice s Polskem a tak jsou nyní součástí katastru Polubného i pozemky, které leží na historickém území Slezska.\n\nV obci v 19. století sídlila významná sklárna Josefa Riedela (1816 - 1894), která vyráběla lisované sklo. K jejím nejvýznamnějším výrobkům patřily miniaturní sochy habsburských císařů a vojevůdců, za něž obdržela ocenění na výstave ve Vídni roku 1888.\n\nRiedlova hrobka v Pustinách se nachází poblíž ozubené železniční trati v samostatné pseudogotické kapli Sv. Josefa a Panny Marie s věžičkou.\n\n\n\n"}
{"id": "527304", "url": "https://cs.wikipedia.org/wiki?curid=527304", "title": "Příchovice (Kořenov)", "text": "Příchovice (Kořenov)\n\nPříchovice ( nebo či ) je vesnice, část obce Kořenov v okrese Jablonec nad Nisou. Nachází se asi 3 km na jihozápad od Kořenova. Je zde evidováno 279 adres. Trvale zde žije 271 obyvatel.\n\nPříchovice leží v katastrálním území Příchovice u Kořenova o rozloze 4,94 km.\n\nPříchovice se původně skládaly z osad a částí Dolní Příchovice, Horní Příchovice, Pustiny, Morava, Libštát, Potočná, Nová Huť, Tesařov a mnoha samot a samostatnou obcí byly v letech 1850–1960, 28. dubna 1897 byly povýšeny na městys.\n\nOd roku 1690 byl v Příchovicích dřevěný kostel svatého Víta, roku 1862 znovu vysvěcen po zásadní přestavbě. Farnost byla v Příchovicích zřízena roku 1736. Rekonstruovaná fara s přístavbou z roku 1993 slouží, v návaznosti na působení kněze Miroslava Šimáčka od roku 1979, též jako Interdiecézní centrum života mládeže Křižovatka Příchovice v duchu hnutí Fokoláre.\n\n\n"}
{"id": "527305", "url": "https://cs.wikipedia.org/wiki?curid=527305", "title": "Rejdice", "text": "Rejdice\n\nRejdice je vesnice, část obce Kořenov v okrese Jablonec nad Nisou. Nachází se asi 3,5 km na jih od Kořenova. Je zde evidováno 77 adres. Trvale zde žije 29 obyvatel.\n\nRejdice je také název katastrálního území o rozloze 2,7 km.\n\nRejdice byly založeny již v roce 1577 a jsou tak nejstarší částí dnešní obce Kořenov. V letech 1618-1752 zde provozoval sklárnu huťmistrovský rod Preisslerů. V letech 1850–1920, 1939–1945 a 1949–1960 patřila osada Rejdice k obci Příchovice, v letech 1920–1938 a 1945–1949 byly samostatnou obcí. Dolní část Rejdic leží při silničce z Příchovic do Zlaté Olešnice, horní část Rejdic při cestě u horního konce dnešní rejdické sjezdovky. K Rejdicím patří i osada Počátky při silnici II/290 od Vysokého nad Jizerou.\n\nbratři\n\n"}
{"id": "527306", "url": "https://cs.wikipedia.org/wiki?curid=527306", "title": "Horní Maxov", "text": "Horní Maxov\n\nHorní Maxov (německy \"Ober Maxdorf\") je vesnice, část města Lučany nad Nisou v okrese Jablonec nad Nisou. Nachází se asi 2 km severozápadně od Lučan nad Nisou. Je zde evidováno 157 adres. Trvale zde žije 138 obyvatel. Leží mezi Maxovským hřebenem a kopci Bramberk (787 m n. m.) a Krásný (797 m n. m.). Nejvyšším bodem Horního Maxova je vrch Slovanka (820 m n. m.), který je součástí Maxovského hřebene.\nHorní Maxov je také název katastrálního území o rozloze 2,64 km².\n\nHrabě Albrecht Maxmilián Desfours projevil zájem založit novou obec na jižním předhůří Jizerských hor již kolem roku 1670, avšak první osadníci se tady usadili až v roce 1680. Dali přednost k jihu ukloněnému svahu mezi dvěma lesnatými hřebeny. Byl přece jen z hlediska hospodaření položen výhodněji než strmé severovýchodní stráně spadající do údolí Kamenice. Jak bylo tehdy obvyklé, vrchnostenští úředníci pojmenovali obec po hraběti. Nazývala se nejprve Maximiliandorf, avšak z poněkud nepohodlného názvu obce se brzy vyvinulo jednodušší pojmenovaní Maxdorf, z čehož mnohem později vznikl dnes známý Maxov. Dle tradičního podání byl prvním zdejším obyvatelem Christian Seibt, který si postavil svoji chalupu poměrně vysoko na úpatí kopce později zvaného Seibthübel. Příjmení Seibt bylo v tomto kraji do roku 1945 značně rozšířené a dle některého ze Seibtů byl pojmenovaný i zmíněný vrch, dnešní Slovanka. První lidé sem přicházeli z okolních obcí a sotva lze pochybovat o tom, ze byli německé národnosti. Svědčí o tom dostatečně nejstarší příjmení. Přestože postupem času došlo k určitému prolnutí s českým obyvatelstvem z vnitrozemí, národnostní charakter Maxova zůstal až do roku 1945 německý.\n\nObyvatelé Maxova nacházeli obživu nejprve v zemědělství, pěstovali obilniny, zelí a len, chovali pár kusů hospodářských zvířat a sklízeli pro ně seno, pracovali v lesích, vyráběli louče, těžili rašelinu. Obrovským přínosem bylo počátkem 19. století zavedení pěstovaní brambor. Do té doby spočíval jídelníček horalů téměř výhradně v pokrmech připravovaných z obilnin. Len se tady dále zpracovával, lámal se, předl a tkal. Lněné plátno pak bylo speciálními postupy běleno na tzv. bělidlech. Domácké tkaní lenu však ve 40. letech 19. století postupně zaniklo, protože byly vynalezeny stroje nahrazující ruční práci. Od konce 18. století se tady kromě zemědělství začalo rozvíjet sklářství. Bylo to hlavně domácké mačkaní knoflíků a jiných drobných výrobků, v mnoha domácnostech se sklo brousilo, stříhalo, drtilo se na skelný prach a vyráběli se skleněné perle. V té době tu byla postavena celá řada mačkáren, z nichž několik je tu k nalezení dodnes. K brusírnám byla přiváděna voda v náhonech, které jsou rovněž tu a tam patrné, stavěli se malé vodní nádrže. Obchodníci se sklem odtud vyjížděli do širokého okolí. I když sklářství přineslo do zdejšího kraje značně zlepšení životní úrovně, nemohlo se stát zárukou trvalého blahobytu.\n\nA tak se střídaly lepší časy se špatnými. Obyvatelé byli poměrně pravidelně postihováni špatnou úrodou; vždyť zdejší drsné klima nebylo zemědělství nijak nakloněno. K neúrodným letům patřily roky 1770 až 1772, jako bědný byl pak označován rok 1817. Po požehnaném a úrodném roku 1841 nastala naopak strašlivá nouze v letech 1843 až 1847. Lide přišli v důsledku úpadku o téměř veškeré možné příjmy a k tomu všemu se ještě začal šířit bramborový mor. Vykopané hlízy byly černé anebo skvrnité a stávaly se nepoživatelnými. Některé byly hned po sklizni zase zakopány, ti nejchudší je přesto znovu vykopávali, aby se jimi mohli uživit. Bída doháněla zdejší lidi k žebrotě. V nejhorších časech se v takové zoufalé situaci ocitl každý čtvrtý obyvatel Maxova. Jakoby z Boží milosti přišel úrodný rok 1847, který obyvatelům konečně přinesl úlevu. Kronikáři uvádějí, ze maxovští si ve víře v boží pomoc půjčovali peníze na sadbu, rozmohl se tu však natolik polní pych, ze málokdo byl ušetřen krádeže právě zasazených brambor.\n\nS rokem 1697 je spojena zmínka o prvním maxovském rychtáři Christophu Schallerovi, který zemřel v roce 1723. Z té doby prý pocházel tzv. „jurament“, symbol rychtářského práva, ukazován v Maxově ještě v první polovině 20. století. Byla to asi 50 cm dlouhá hůl o průměru 4 cm, která byla potažena zbytky kůže a byla pobita hřeby. Počáteční rozvoj Maxova nebyl nijak rychlý, kolem roku 1719 zde bylo usazených asi patnáct osadníku. Avšak v roce 1720 se uvádí již 40 majitelů gruntů a 12 domkařů. Když bylo v Maxove v roce 1770 provedeno první číslovaní domů, napočítali tady 104 stavení. Do roku 1800 se jejich počet zvýšil na 160, a v roce 1899 zde stálo 358 domků a chalup. Ovšem pak docházelo již k úbytku obyvatelstva. V roce 1902 žilo v Maxove 1205 lidi, v roce 1921 jich bylo 1006 a v roce 1939 jen 917.\n\nRoku 1850 začali mít maxovské děti možnost celoročně navštěvovat školní vyučovaní. Předtím se učilo jen v létě, a to pouze na výpomocných školách. V roce 1862 si maxovští postavili první “starou školu”. O její vybudovaní se zasloužil zejména maxovský starosta Anton Seibt (s výše zmíněným shoda jmen). Přízemní roubené stavení zde nalezneme ještě dnes; je využíváno jako rekreační zařízení a stojí u hlavní silnice před restaurací U Hrocha. Přes dvacet let se vyučovalo zde, pak však stará škola nedostačovala kapacitou. Proto bylo v letech 1884 až 1885 přikročeno ke stavbě nové, kamenné školy. Kronikář A. Lilie uvádí, že škola byla čtyřtřídní a v roce 1895 ji navštěvovalo 116 chlapců a 124 děvčat. Není proto divu, že v roce 1897 musela být zvětšena přístavbou. Na zdejší škole se vystřídala řada kantorů, mezi nimiž i některé zajímavé osobnosti. Učil tady například hudební skladatel a vlastivědný badatel Fidelio Finke st. (1860–1940), dále spisovatel a básník Adolf Wildner (1882–1966) a také spisovatel Josef Meissner, zakladatel muzea ve Smržovce a autor mnoha seriózních vlastivědných pojednání. Škola v Horním Maxově byla definitivně uzavřena počátkem šedesátých let minulého století.\n\nDo roku 1827 tvořil Maxov, Karlov a Josefův Důl jedinou, a značně rozlehlou enklávu. Toho roku byly obce odděleny a za hraniční čáru byla stanovena řeka Kamenice. Po tomto odtržení byl prvním maxovským rychtářem ustanoven Andreas Böhm z Lučan. Do roku 1949 byli totiž rychtáři dosazováni vrchností, a až od té doby stáli v čele obci volení představitelé. Prvním maxovským starostou byl zvolen Cölestin Nachtmann. S platností od 1. ledna 1899 se Maxov znovu rozpadl, tentokrát na Horní a Dolní Maxov. K mnohem rozsáhlejšímu Hornímu Maxovu náležel i Karlov. Od roku 1899 byl tedy Horní Maxov samostatnou obcí až do roku 1960, kdy byl přičleněn k obci Lučany nad Nisou a Karlov k Josefovu Dolu. Prvním starostou samostatného Horního Maxova byl v roce 1899 zvolen Anton Seidel, úřadující i v době nerozděleného Maxova, od roku 1892.\n\nVelké pozdviženi a rozruch přineslo do obce katastrální vyměřování. Přípravy k zaměřování obecních hranic byly započaty v srpnu roku 1840, kdy na vyznačených místech byly vztyčovány dřevěné signální body, tzv. pyramidy. O rok později pak geometr za přítomnosti několika vojáků prováděl triangulaci. Vytyčení obecních hranic bylo zakončeno v roce 1842 schůzkou početné komise v terénu. Na místech, kde se stýkaly hranice tři obcí, byla na kamenech vyznačena počáteční písmena jejich názvů. Jeden z takových se měl nacházet například na Bukové a písmena M. W. G. označovala obce \"Maxdorf\" (Maxov), \"Wiesental\" (Lučany) a \"Georgental\" (Josefův Důl). To ovšem nebyl obecním útrapám konec, jelikož následovalo vyměřovaní jednotlivých pozemků. Vše skončilo až v červenci roku 1843, kdy byli svoláni obyvatelé Maxova a Karlova do obecní místnosti, a každému vlastníkovi byl na mapě ukázán jeho grunt. Zmíněné útrapy spočívaly hlavně v tom, že veškeré náklady na vyměřovaní nesla obec. Všechen personál musel být ubytován, povinně mu byla poskytnuta strava, materiál i řada pomocníků.\n\nNejvětší rozmach Horního Maxova nastal na přelomu 18. a 19. století. Již roku 1890 si maxovští pořídili hřbitov, který byl za účasti místních spolků a obyvatel otevřen toho roku o Dušičkách. Pro život obce bylo též důležité zřízení vlastní pošty, která byla postavena v sousedství školy v roce 1902. Dnes patří vkusně opravená budova k Ústavu sociální péče. Kolem roku 1910 dal Wilhelm Tandler postavit známý maxovský hotel s velkým sálem a nazval ho \"Gebirshof am Jubilaumpark\" (Horský dvůr u jubilejního parku). Současné pojmenovaní tohoto objektu “U Toníčka” připomíná rozverného hostinského Antona Fritscheho, který zde dlouhá léta roznášel pivo a svým neotřelým humorem si získával štammgasty.\n\nJubilejní park byl založen v roce 1908, kdy v celé monarchii probíhaly oslavy 60. výročí panování císaře Františka Josefa I. V parku byl 16. srpna toho roku vztyčen žulový, čtyři metry vysoký obelisk. Po vzniku ČSR byl pomník přeměněn na památník obětí světové války. Jeho torso stojí před Ústavem sociální péče dodnes. Zásadní změnu života v obci přinesla elektrifikace, která byla provedena v roce 1918. O obchodním ruchu v obci jistě svědčí i to, že zde ve dvacátých letech byla naproti zmíněné pošty postavena pobočka spořitelny Raiffeisen. Pod Slovankou, u bývalé kapličky Bolestné Panny Marie stával takzvaný \"Vereinsheim\" – Spolkový dům. Byl v něm velký sál, parket, a balkón s galerií; sídlil tady i kadeřník. Tento objekt sloužil místním spolkům, jichž bylo v Maxově v té době kolem dvacítky. Tady spolky pořádaly tolik oblíbené bály a veselice. Po roce 1945 zde noví “hospodáři” skladovali na sále seno a počátkem 60. let byl zdevastovaný objekt odstraněn.\n\nPo útrapách, které sebou přinesla světová válka, přišlo počátkem dvacátých let i do Jizerských Hor období přechodné sklářské konjunktury. Byly to zejména skleněné náramky zvané bangle, na než se tady lepily úlomky zrcátek, a které se pak vyvážely až do daleké Indie. Byly tam natolik žádaným artiklem, že přinesly do Horního Maxova lepší časy. V těch dobách provozovali v Horním Maxově své živnosti pekaři, řezník, kadeřník, krejčí i švec. Byly tady tři obchody se smíšeným zbožím a také cukrář Predinger, který ve čtvrtek a pátek pekl, a v dalších dnech rozvážel po okolí. Na Rovném potoku se dodnes nachází malý rybník. Je teď obklopen močálem a zarůstá křovím, ale dříve byl udržovaný a děcka se v něm tady ráda koupala. Hned vedle bývalo i sportovní hřiště. Pak již přišlo období Velké hospodářské krize. Zdejší obyvatele ten čas nepostihl tak krutě, neboť téměř u každého domu bylo hospodářství s domácími zvířaty a tím byl zajištěn alespoň základní zdroj obživy.\n\nKonec druhé světové války zaznamenal zásadní zlom. Většina obyvatel musela odejít, zůstat směli jen antifašisté, sklářští odborníci, a rodiny, kde alespoň jeden z manželů byl české národnosti. Přesto ještě dlouho po roce 1945 bylo možné setkat se s početnými starousedlíky hovořícími německy. V souvislosti s ekonomickými změnami a s odchodem lidí zanikla drobná průmyslová výroba, obchůdky byly natrvalo uzavřeny, život v Maxové se na delší čas jakoby zastavil. Mnoho domku zůstalo opuštěno, nově příchozí o ně neměli zájem. V padesátých letech byla řada neobydlených stavení strženo. K záchraně mnohých původních stavení přispěl až rozvoj rekreace a chalupaření.\n\nJestliže do roku 1945 bylo zemědělství v Horním Maxově spíše doplňkovým zdrojem obživy, ve druhé polovině 20. století nabylo na významu. Za působnosti lučanského družstva Chovatel se Horní Maxov stal poměrně významnou pastvinářskou obcí. Byly zde postaveny přízemní stavby odchovny telat, senážní zásobníky, stála zde i administrativní budova. Po roce 1989 zemědělské družstvo zaniklo. Od roku 1985 do roku 2003 byla v Horním Maxově ohrada jelenů.\n\nJiž na přelomu 19. a 20. století si obyvatelé Maxova přáli mít v obci vlastní kostel, a za tím účelem vytvořili spolek pro výstavbu kostela. Jejich touha mohla být naplněna až o deset let později. Stavbu svěřili staviteli Josefu Turnwaldovi. V roce 1910 byl kostel nákladem 91 000 Korun dokončen. Vysvěcení zvonů se uskutečnilo 2. srpna a 1. listopadu 1910 litoměřickým biskupem Josefem Grossem. Autorem vnitřní výzdoby je známý frýdlantský řezbář Josef Klindermann. Hlavní oltář je zasvěcen Božskému Srdci Páně a jeho součástí je i skříňka s ostatky svatého Benedikta a svaté Verekundy. Dále se zde nacházejí dřevořezby Klanění pastýřů, Ukládaní mrtvého Krista a plastiky svatého Petra a Pavla, které zdobí hlavní oltář. Boční oltář se sochou Panny Marie s Ježíškem v náručí by vysvěcen 22. března 1926 hradeckým biskupem Karlem Kašparem. Kostel je postaven v pseudogotickém slohu, na výstředně umístěné věži jsou na všech čtyřech stranách instalované věžní hodiny. Veliký skleněný lustr je dokladem mistrovské práce sklářů zdejšího kraje. První zvony nezvonily bohužel příliš dlouho, protože byly roztaveny během první světové války. Nová sada zvonů, které darovali manželé Schölerovi z Josefova Dolu, byla opět vysvěcena 4. října 1925. Ani ty nezůstaly zachovány až do dnešní doby, protože byly zase rekvírovány pro válečné účely. Mezi lety 1999 až 2006 byl kostel plně zrestaurován a opraven. Byl také opatřen novými zvony, jejichž zvuk dnes zní Maxovem vždy ve 12 a 18 hodin. Každou neděli v 15 hodin se v kostele koná mše svatá.\n\nPři úpatí Slovanky (Seibtova vrchu) míjí dnešní silnice malou kapličku zasvěcenou Bolestné Paně Marii. Kapli dal postavit na své náklady místní občan Anton Seibt v roce 1827. Šlechetný Seibt použil prostředky nastřádané jako věno pro svou dceru, která podlehla vleklé nemoci. V kapličce byl umístěn oltářní obraz panny Marie, na střeše bývala zvonička. Snad o něco později byla zřízena také Křížová cesta, která směřovala od kapličky přes Seibtův vrch k lesní Seibtově studánce. Křížová cesta ze žulových sloupů byla vysvěcena 11. srpna 1840 farářem Petrem Junem. Poničené žulové sloupy byly rekonstruovány v roce 2013. Na obnově se podílely Lesy ČR, Liberecký kraj, Lučany nad Nisou a spolek Patron.\n\nPři staré cestě do údolí Kamenice stoji v Horním Maxově malá, šestiboká kaple, postavená z lomového kamene. Vlastivědy se o ní téměř nezmiňují, nepodařil se vypátrat ani rok jejího vzniku. Pověsti ji spojují s bájným Brechšmídem, zdá se však, že původní název Brechkapelle je spíše odvozen od přezdívky vlastníka sousedního pozemku, kterému místní obyvatelé říkali Brechaton. Pověst vypráví, že kaplička byla postavena proto, aby zapuzovala ďábla. S čertem zapletený Brechšmíd tu měl obcházet a strašit i po své smrti, a to až do doby, než bude jeho duše vykoupena smrtí nevinného dítěte. To se prý stalo v roce 1863, když se kamenný blok sesul v tzv. Čertově komoře na nebohého synka drvoštěpa Augustina Sedláka. Známou Čertovu komoru nalezneme pod vrchem Bukové, poblíž značené cesty. Kaplička stojí těsně vedle zelené turistické cesty vedoucí z Horního Maxova do Josefova Dolu. Problém je v tom, že v nových turistických mapách je zelená turistická cesta vedena v dotyčném místě po silnici a kapličku mine. Kaplička leží u zelené turistické cesty podle starších map, kdy zelená uhnula ze silnice.\n\nRoku 1887 se jablonecká, janovská a hornokamenická sekce Horského spolku dohodly na výstavbě rozhledny na Seibtově vrchu. Protože stavební parcelu jim majitel vrchu, pan Seibt, poskytl bezplatně, zbývalo jen vybrat vhodný projekt. Zvítězil návrh zakoupit od vídeňské firmy Waagner jedenáctimetrovou litinovou konstrukci, která byla vystavena na výstavě pořádané ve Vídni.\n\nJediný zedník postavil během několika dní 3 m vysokou podezdívku, na které další jeden dělník se dvěma pomocníky sestavili dovezenou 11 m vysokou a 5 t těžkou konstrukci rozhledny během pouhých 16 srpnových dní. Slavnostní otevření rozhledny se konalo 14. srpna 1887 a zúčastnilo se ho na 5000 návštěvníků, od kterých bylo na dobrovolném vstupném vybráno víc, než činila cena celé stavby včetně dopravy.\n\nRoku 1895 vyhořela původní turistická chata, nová chata „Slovanka“ pochází z roku 1928. Až do druhé světové války byla rozhledna udržovaná, poté však byl vstup jen na vlastní nebezpečí. Rozhledna chátrala, až se roku 1997 stala nepřístupnou. Záchranu pro ni znamenalo vyhlášení technickou památkou roku 1999 a založení občanského sdružení na její záchranu 9. 7. 1999. Díky finančním příspěvkům od různých dárců byla rozhledna restaurována a 5. 7. 2000 znovu otevřena. Její rekonstrukce přišla na 550 000 Kč. Rozhledna Slovanka je nejstarší železnou rozhlednou v České republice.\n\nV Horním Maxově se nachází roubená venkovská usedlost čp.75/48, která je dochovalým příkladem původní jizerskohorské lidové architektury. Tato horská chalupa je kulturní památkou České republiky č. 26857/5 - 4799 zapsanou dne 3. 5 1958. Díky citlivé rekonstrukci a péči současného majitele je chalupa ve výborném stavu.\n\nObydlená území jsou povětšinou v těsné blízkosti silnice. Nad silnicí jsou na straně Maxovského hřebenu rozsáhlé louky, nabízející krásné výhledy jak na vnitrozemskou stranu (Ještěd, Bezděz a České středohoří), tak i na Jizerskohorské hřebeny, česko-polské pohraničí a na vrcholky Krkonoš. Na jednom vrcholu Maxovského hřebene (nad chatou Yetti) je tzv. Dačův kámen: žulový monolit uprostřed louky nabízející nádherný výhled na Ještěd. Na druhé straně údolí (vrchy Bramberk a Krásný) jsou rozsáhlé smrkové a smíšené lesy.\n\nV údolí uprostřed Horního Maxova se prostírá Přírodní rezervace Malá Strana. Jedná se o rašelinné louky ohraničené silnicí z Horního Maxova do Janova a místní komunikací procházející částí zvanou Malá Strana.\n\nJelikož se jedná o nejzachovalejší a nejrozsáhlejší komplex mokřadních luk na obvodu Jizerských hor, byla zde v roce 1994 vyhlášena přírodní rezervace Malá Strana. Na ploše 28 hektarů je chráněno přírodovědecky hodnotné území, jež se rozkládá na obou stranách Rovného potoka. Ve spodní části rezervace byla vybudována jedna z vodních nádrží, pomocí které byla v níže položených výrobnách překlenována kratší období s nedostatečným průtokem vody. V současnosti je rybník zarostlý a do značné míry splynul s okolní krajinou.\n\nMalá Strana je výjimečná mimořádným druhovým bohatstvím. Bylo zde evidováno na 280 druhů vyšších rostlin, z nichž řada patří mezi druhy v Česku velmi vzácné či ohrožené. Pouze na tomto místě v Jizerských horách se například vyskytuje několik exemplářů všivce bahenního. Zatímco na rašeliništích centrální části Jizerských hor je celkem běžná masožravá rosnatka okrouhlolistá, tady roste jen v nepatrné populaci. K dosti hojným druhům zde patří tuzemské orchideje – prstnatec májový a prstnatec Fuchsův, vzácná je naopak pětiprstka žežulník nebo vemeník zelenavý. Na suchých místech roste též léčivá, žlutě kvetoucí prha arnika.\n\nMalý rybník je domovem obojživelníků, jako například čolka horského, skokana velkého a ropuchy obecné. Ze zajímavých ptáků zde hnízdí vzácná bekasina otavní, bramborníček hnědý a linduška luční.\n\nLouky v přírodní rezervaci bývaly v minulosti s výjimkou podmáčených částí pravidelně obhospodařovány a v porevoluční době každoročně sečeny. Bohužel v současné době zarůstají rašeliniště Malé Strany náletovými dřevinami (vrby a olše) a Správa CHKO již neudržuje tyto louky pravidelným sečením jak tomu bylo dříve. Péče o louky PR Malá Strana tedy v současné době závisí na místních obyvatelích a dobrovolnících.\n\nNedaleko janovské sklárny Vitrum se do Bílé Nisy vlévá Rovný potok. Pramení v rašelinných loukách západní části Horního Maxova, odkud spěchá bez větších zákrut strmým údolím Velkého Semerinku. Příhodné jméno potoka má český původ a řadí se jen k několika místopisným názvům, jež v této oblasti nemají německé kořeny. Poprvé se vyskytuje již v roce 1591.\n\nV době oživení sklářské výroby v 80. letech 19. století bylo údolí Rovného potoka zastavěno. Vznikla zde i celá řada mačkáren a brusíren skla, kterým bystřina dodávala potřebnou energii. Dodnes zde nacházíme pozůstatky této činnosti v podobě několika vodních nádrží a řady náhonů.\n\nHorní Maxov je horským střediskem s velkým turistickým potenciálem. V letním období je zde možné podnikat cyklistické výlety po Jizerských horách (osada Jizerka 20 km, Orle (Polsko) 23 km, Nová Louka 10 km, Bedřichov 7 km, Liberec 20 km). Je možné zvolit si trasu podle obtížnosti a tak si zde přijdou na své jak profesionální cyklisté, tak rodiny s dětmi. Pro pěší túry do Jizerských hor je Horní Maxov ideálním počátečním bodem. V nedalekém (4 km) Janově nad Nisou je také bobová dráha.\n\nV zimě je v okolí Horního Maxova možné lyžovat. V blízkém okolí jsou hned tři lyžařská střediska (Severák – 3,7 km, Bedřichov – 7,7 km a Tanvaldský Špičák 8,8 km na Špičáku). Z Horního Maxova je též možné se napojit na Jizerskohorskou běžeckou magistrálu, která Maxovem prochází. Jedná se o kilometry upravených běžeckých stop procházejících celými Jizerskými horami.\n\nUbytování v Horním Maxově je vhodné jak pro školní zájezdy a rodiny s dětmi, tak i pro rekreační zájezdy pro dospělé a sportovce. Ubytování zde poskytuje Chata Barborka situovaná v klidnější části obce s nádhernou okolní přírodou a dobrou dostupností. Dále je možné se ubytovat v Chatě \"U Hrocha\", která je zároveň i restaurací a je nedaleko náměstí u kostela.\n\nDo Horního Maxova je možné se dostat autem po silnici z Horních Lučan do Janova nad Nisou. Dále je také možné dostat se sem linkovým autobusem Městské hromadné dopravy města Jablonce nad Nisou. Zajíždí sem celoročně autobusová linka 104 (Lukášov – Rýnovice – Autobusové nádraží – Paseky – Lučany nad Nisou – Maxov).\n\nNení přesně známo kde se Andreas Kunze (Brechšmíd) narodil, když jej ale 8. dubna roku 1700 křtili, darovali mu sudičky do vínku mimořádné nadaní a schopnosti. Poté co dorostl, zdědil po svém otci kovářské řemeslo, brzy se však začal věnovat výnosnějšímu obchodovaní s plátnem. Dobré plátno muselo byt světlé, a proto si v místě později zvaném „Krümme“ upravil bělidlo plátna. Poblíž bělidla stála nejen zděděná usedlost, ale na kraji lesa se mezi sesutými skalami nacházela i nevelká jeskyně. Tu podnikavý Kunze, alias Brechšmíd, využil. Plátno připravované k bělení tady namáčel do kádí s roztokem louhu a vyvářel ho v kotlích. Byl zřejmě zdatným obchodníkem a stal se po čase velmi zámožným mužem. V roce 1738 se z Maxova odstěhoval, ale i pak se sem občas vracel. Andreas Kunze zemřel 22. srpna 1766.\n\nZdá se, že přídomek „Brech“ byl mezi zdejšími dosti obvyklý, neboť je spojen i se jmény jiných osob. Dle tradice tato přezdívka souvisela jednak se zpracováváním – lámáním – lnu (Breche je trdlice na zpracování lnu), jednak s kovářským řemeslem (Schmied). Dala by se ovšem vysvětlit i ve spojitosti s lámáním kamenů, které bylo třeba hojně rozbíjet a odstraňovat z pozemků. Pověst Brechšmídovi přisuzuje spolčení se samotným ďáblem. Snad k tomu přispělo původní kovářské řemeslo, často spojené s léčitelskými obřady, možná, že stačily jeho obchodnické úspěchy vedoucí ke značnému jmění. Mohly se o to přičinit i tajemně vyhlížející postupy spojené s bělením lnu. Jeskyně s vyvářkou a louhovnou byla později nazývána Čertovou kovárnou.\n"}
{"id": "527307", "url": "https://cs.wikipedia.org/wiki?curid=527307", "title": "Jindřichov (Lučany nad Nisou)", "text": "Jindřichov (Lučany nad Nisou)\n\nJindřichov je vesnice, část města Lučany nad Nisou v okrese Jablonec nad Nisou. Nachází se asi 2 km na západ od Lučan nad Nisou. Je zde evidováno 94 adres. Trvale zde žije 92 obyvatel.\n\nJindřichov leží v katastrálním území Jindřichov nad Nisou o rozloze 0,95 km.\n\n"}
{"id": "527309", "url": "https://cs.wikipedia.org/wiki?curid=527309", "title": "Čížkovice 1.díl", "text": "Čížkovice 1.díl\n\nČížkovice 1.díl je díl vesnice Čížkovice, část obce Maršovice v okrese Jablonec nad Nisou. Nachází se v katastrálním území Maršovice u Jablonce nad Nisou. asi 1 km na jihovýchod od Maršovic. Prochází zde silnice II/267. Je zde evidováno 27 adres. Trvale zde žije 47 obyvatel.\n\nVesnice Čížkovice (dříve Číškovice) byla rozdělena na díly nejméně od roku 1900. Jako 2. díl Čížkovic je v Základní mapě ČR dosud označena oblast jihovýchodně od 1. dílu, na území části Jistebsko obce Pěnčín. Do 7. března 1991 evidenční část obce Pěnčín, nyní však již není katastrálně, evidenčně ani statisticky vymezen.\n\n"}
{"id": "527310", "url": "https://cs.wikipedia.org/wiki?curid=527310", "title": "Horní Černá Studnice", "text": "Horní Černá Studnice\n\nHorní Černá Studnice je vesnice, část obce Nová Ves nad Nisou v okrese Jablonec nad Nisou. Nachází se asi 1,5 km na jih od Nové Vsi nad Nisou. Je zde evidováno 62 adres. Trvale zde žije 39 obyvatel.\n\nHorní Černá Studnice leží v katastrálním území Nová Ves nad Nisou o výměře 4,71 km.\n\n"}
{"id": "527311", "url": "https://cs.wikipedia.org/wiki?curid=527311", "title": "Alšovice", "text": "Alšovice\n\nAlšovice jsou vesnice, část obce Pěnčín v okrese Jablonec nad Nisou. Nachází se asi 1,5 km na jih od Pěnčína. Je zde evidováno 236 adres. Trvale zde žije 482 obyvatel.\n\nAlšovice je také název katastrálního území o rozloze 2,3 km².\n\n"}
{"id": "527312", "url": "https://cs.wikipedia.org/wiki?curid=527312", "title": "Bratříkov", "text": "Bratříkov\n\nBratříkov je vesnice, část obce Pěnčín v okrese Jablonec nad Nisou. Nachází se asi 2 km na jihovýchod od Pěnčína. Prochází zde silnice II/287. Je zde evidováno 141 adres. Trvale zde žije 285 obyvatel.\n\nBratříkov je také název katastrálního území o rozloze 2,66 km².\n\nPrvní písemná zmínka o obci pochází z roku 1624.\n\n\n"}
{"id": "527313", "url": "https://cs.wikipedia.org/wiki?curid=527313", "title": "Dolní Černá Studnice", "text": "Dolní Černá Studnice\n\nDolní Černá Studnice je vesnice, část obce Pěnčín v okrese Jablonec nad Nisou. Nachází se asi 2,5 km na severozápad od Pěnčína v sedle mezi Maršovickým vrchem a Černostudničním hřebenem. Je zde evidováno 55 adres. Trvale zde žije 92 obyvatel.\n\nDolní Černá Studnice leží v katastrálním území Jistebsko o výměře 2,52 km².\nV okolí osady i přímo pod ní byl nedávno objeven rozsáhlý neolitický důl.\n\n"}
{"id": "527314", "url": "https://cs.wikipedia.org/wiki?curid=527314", "title": "Huť (Pěnčín)", "text": "Huť (Pěnčín)\n\nHuť (německy dříve \"Labau\") je vesnice, část obce Pěnčín v okrese Jablonec nad Nisou. Nachází se asi 0,5 km na severovýchod od Pěnčína. Je zde evidováno 150 adres. Trvale zde žije 290 obyvatel.\n\nHuť je také název katastrálního území o rozloze 5,89 km². V katastrálním území Huť leží i Pěnčín.\n\nNejstarší částí obce je Stanovsko, ležící na východním okraji dnešní Huti. Název Stanovska je zřejmě odvozen od míst, kde se prováděl odchyt ptáků. Původně samostatná ves byla roku 1469 vypálena husity a v kupní smlouvě maloskalského panstva je v roce 1538 označena jako pustá.\n\nHuť (také zvaná \"Syřišťov\" nebo \"Kašparova Huť\") získala svůj název podle sklárny, kterou postavil Johan Schürer z Waldheimu roku 1558 v blízkosti dnešní návsi. Ke sklárně patřil také poplužní dvůr, mlýn, rybníky a práva péci chléb a čepovat pivo z panského pivovaru. Schürerové byli nejvýznamnějším sklářským rodem renesančních Čech. Pocházeli ze saské strany Krušných hor a po Horní Chřibské založili roku 1530 vůbec první českou sklárnu ve Falknově, nyní Kytlicích v Lužických horách. Kromě Huti založili také rejdickou huť 1565. Syřišťovskou huť měli Schürerové, vyznávající protestantskou víru, v držení až do roku 1625, kdy umírá Johan, syn Kašpara Schürera.\n\nZ důvodu úbytku dřeva byla nad Stanovskem, na cestě k Beranům postavena druhá huť, zvaná stará. Ta byla roku 1679 prodána Huťmistru Georgu Wanderovi. Během bojů třicetileté války byl provoz huti zastaven, ale hned po uklidnění krajiny se výroba znovu rozbíhá. Novým huťmistrem se stal Kašpar Horn, podle nedatovaného zápisu v jablonecké pozemkové knize z roku 1648. Roku 1665 přebírá sklárnu Eliáš Wander. Období velkého rozkvětu zažívá Huť díky Georgovi Wanderovi (1636–1712), který se oženil 1656 s dcerou Kašpara Horna, Annou Justýnou. Díky konjunkci se rodina těšila velké vážnosti, a tak si Georg nechal potvrdit šlechtický titul, ke kterému obdržel rodinný predikát „ze Mšena“.\n\nDědici byli nuceni kvůli sporům s vrchností a nedostatku dřeva sklárnu, dva domy, mlýn a rybníky prodat Polyxeně Elizabetě Desfours v říjnu 1717 za 4700 Fl., ze kterých bylo 100 zajištěno na stavbu kaple. Po krátkém pronájmu je huť v roce 1721 definitivně uzavřena a provoz přeložen na Smržovku. Z bídy pomáhá obyvatelům roku 1733 Christian Kunze, zavedením řezání kamenů. Po ústupu dřevo-skleněného průmyslu je kolem roku 1812 zavedena výroba rokailu (sekaných perlí) ze Smržovky.\n\nDruhá vlna jizerského sklářství po roce 1850 dala podnět dalšímu rozvoji obce Huť. První mačkárnu na výrobu perlí postavili v Huti J.Wenzel a J. Klinger v roce 1857. Později se mačkárna – driketa stala charakteristickou stavbou a silueta domku se dvěma komíny a střešním světlíkem se dostala i do znaku svazku obcí Pěnčín. Zdokonalení broušení sekaných perlí přinesli italští dělníci pracující na stavbě železniční tratě Železný Brod – Tanvald 1876. Na krátko se stal výborným artiklem i skleněný kámen 1894. Pohromou pro sklářské dělníky bylo zavedení strojů na sekání skla 1888–1889 v Polubném a Lučanech, a tak došlo v lednu 1890 po dělnických bouřích k jejich zničení. Odsouzeno bylo 87 osob z širokého okolí k trestu v šatlavě a žaláři od 14 dnů do 2 let.\n\n\n\n"}
{"id": "527315", "url": "https://cs.wikipedia.org/wiki?curid=527315", "title": "Jistebsko", "text": "Jistebsko\n\nJistebsko (starší německý název \"Gistey\") je vesnice, část obce Pěnčín v okrese Jablonec nad Nisou. Nachází se asi 1 km na západ od Pěnčína. Je zde evidováno 109 adres. Trvale zde žije 275 obyvatel.\n\nJistebsko je také název katastrálního území o rozloze 2,52 km². V katastrálním území Jistebsko leží i Dolní Černá Studnice a Krásná, které jsou dalšími ze sedmi částí obce Pěnčín.\n\nV blízkosti vesnice, na úbočích Maršovického vrchu, je naleziště horniny metabazitu (typ Pojizeří), který byl v době kolem roku 6000 př. n. l. používán k výrobě kamenných sekyrek. Těžil se zde na 500 let a nalézá se v mnoha vykopávkách celé Evropy.\n\nPrvní písemná zmínka o obci pochází z roku 1543.\n"}
{"id": "527316", "url": "https://cs.wikipedia.org/wiki?curid=527316", "title": "Krásná (Pěnčín)", "text": "Krásná (Pěnčín)\n\nKrásná (německy \"Schumburg\", do roku 1950 počeštěně \"Šumburk\") je vesnice připomínaná od roku 1608, nyní část obce Pěnčín v okrese Jablonec nad Nisou v Libereckém kraji. Nachází se asi 1,5 km na západ od Pěnčína. Je zde evidováno 58 adres. Trvale zde žije 117 obyvatel.\n\nKrásná leží v katastrálním území Jistebsko o výměře 2,52 km².\n\nNejznámějším rodákem je patrně Jan Josef Antonín Eleazar Kittel (1704–1783). Proslul jako vynikající v širokém okolí známý a poptávaný lékař. V Krásné nechal postavit veliký roubený dům (č.p. 10) s lékárnou, na jehož dvoře byla jednoduchá „nemocnice“. V zahradě pěstoval také léčivé byliny. Téměř z vlastních prostředků nechal dokonce v letech 1756–1760 v Krásné poblíž studánky s chladnou vodou postavit barokní kostel sv. Josefa s farou, celý komplex se tak vlastně stal jakýmsi „horským sanatoriem“. Po své smrti se v lidových vyprávěních postupně stával „Faustem Jizerských hor“, protože horalé si vykládali jeho úspěchy smlouvou s ďáblem. V legendách Kittela vybavili létajícím pláštěm, kouzelnou knihou a podobnými zázračnými předměty. Na rozdíl od Fausta se ale Kittel podle pověstí peklu ubránil dobrými skutky a zbožností. V roce 2007 měl v Krásné premiéru celovečerní film na motivy Kittelovských legend natočený ochotníky z Desné.\n\n\nVe vsi Krásná bylo registrováno sedm nemovitých kulturních památek, u dvou z nich byla památková ochrana zrušena. Na seznamu jsou tyto položky:\n\n"}
{"id": "527317", "url": "https://cs.wikipedia.org/wiki?curid=527317", "title": "Haratice", "text": "Haratice\n\nHaratice je vesnice, část obce Plavy v okrese Jablonec nad Nisou. Nachází se asi 1,5 km na východ od Plavů. Je zde evidováno 152 adres. Trvale zde žije 512 obyvatel.\n\nHaratice je také název katastrálního území o rozloze 2,82 km.\n\n"}
{"id": "527318", "url": "https://cs.wikipedia.org/wiki?curid=527318", "title": "Klíčnov", "text": "Klíčnov\n\nKlíčnov je malá vesnice, část obce Pulečný v okrese Jablonec nad Nisou. Nachází se asi 1,5 km na jihovýchod od Pulečného. Je zde evidováno 21 adres. Trvale zde žije 34 obyvatel.\n\nKlíčnov leží v katastrálním území Pulečný o výměře 6 km.\n\n"}
{"id": "527319", "url": "https://cs.wikipedia.org/wiki?curid=527319", "title": "Kopanina (Pulečný)", "text": "Kopanina (Pulečný)\n\nKopanina je malá vesnice, část obce Pulečný v okrese Jablonec nad Nisou. Nachází se asi 2 km na jih od Pulečného, pod vrcholem Kopanina (657 m) v Ještědsko-kozákovském hřbetu. Je zde evidováno 7 adres. Trvale zde žije 5 obyvatel.\n\nKopanina leží v katastrálním území Pulečný o výměře 6 km.\n\n\n"}
{"id": "527321", "url": "https://cs.wikipedia.org/wiki?curid=527321", "title": "Milíře (Rádlo)", "text": "Milíře (Rádlo)\n\nMilíře (něm. \"Kohlstatt\") jsou osadou, částí obce Rádlo v okrese Jablonec nad Nisou. Je zde evidováno 31 adres. Trvale zde žije 7 obyvatel.\n\nMilíře leží v katastrálním území Rádlo o výměře 9,65 km. Nacházejí se asi 1 km na severozápad od Rádla. Dopravně je osada přístupná po místních komunikacích z obcí Rádlo, Jeřmanice a Proseč nad Nisou. Po málo frekventované komunikaci vede cyklostezka č.  3038 (Jeřmanice - Milíře - Rádlo - Jablonec n.N. – Horní Černá Studnice – Pramen Nisy – Lučany n. N. – Karlov). Milíři prochází červeně značená turistická cesta (\"Rychnov u Jablonce nad Nisou – Rádlo – Proseč - Lukášov\") a zeleně značená cesta (\"tzv. Nová hřebenovka Javorník – Jeřmanice - Císařský kámen – Rochlice\"). Z osady vychází žlutá značka do Vratislavic nad Nisou.\n\nOsada vznikla v místě, které bylo odlesněno činností uhlířů, kteří zde patrně v  milířích pálili dříví z okolních hlubokých lesů. V nejstarším záznamu (1687) je místo označeno \"zur Kohlstatt\" a osada, která zde na hranicích katastrů obcí Rádlo, Jeřmanice a  Vratislavice vznikla, nesla jméno \"Kohlstatt\". Část osady spadala pod blízké Rádlo, které patřilo svijanskému panství, druhá část patřila panství Starý Dub a spadala pod faru Jeřmanice. Děti z Milířů proto chodily do školy v Jeřmanicích. Obyvatelé Milířů usilovali o osamostatnění, případně o sjednocení rádelské i jeřmanické části osady. V roce 1921 měly Milíře vlastní obecní radu, (která byla ale později zase rozpuštěna), k odloučení od Jeřmanic a ke spojení s bližším Rádlem došlo 1. července 1939. V roce 1946 bylo Rádlo součástí soudního a politického okresu Jablonec n.N. a osadě Kohlstatt byl stanoven český název Milíře. Osada, (jako součást Jeřmanic), patřila do politického a soudního okresu Liberec - venkov až do nového územního uspořádání roku 1960, kdy byla její převážná část (asi 20 ha) opět připojena k Rádlu. Součástí Jeřmanic zůstalo 5 domů dnes označovaných jako Dolní Milíře.\nDvě návštěvy císaře Josefa II. byly největší historickou událostí, která se kdy v Milířích udála. První návštěvu, z 26. června 1778, zmiňuje \"Malá kronika rychnovské fary\"a císař při ní prováděl rekognoskaci terénu pro ženijní oddíly, jež pak vybudovaly několik řad valů, (šancí, na sever od cesty z Rádla do Milířů až téměř k vrcholu kopce nazývaného Špičák (\"Spitzberge\"). V místech, kde ze silnice Jeřmanice - Vratislavice nad Nisou odbočuje cesta na Milíře (tzv. \"Fibich\") byla vybudována valy obehnaná pevnůstka. Obě stavby jsou zachyceny na mapovém listě č.30 I. vojenského mapování (rektifikace 1780-1783).\n\nPři své druhé návštěvě 15. září 1779 si císař prohlédl provedené práce. K tomu využil velký kámen na vrcholu kopce. Po této události byl kopec přejmenován na Císařský kámen (\"Kaiserstein\") a na památný kámen byla umístěna deska připomínající slavnou návštěvu. \nSituace je zachycena na mapovém listu O-3-V druhého vojenského mapování, kde je již uveden \"Kaiserstein Berg\" a také \"Kohlstatt Bei der Schanze\" tj. \"u šancí\".\n\nVýroba dřevěného uhlí byla opuštěna, obyvatelé se živili tkalcovstvím a později zpracováním skla. V Milířích byli kameníci zpracovávající místní žulu, často odcházeli za prací do \"Rajchu\", kde byli velmi žádáni. Největší část zemědělské půdy byla oseta ovsem, ozimem a osázena zimními bramborami. Osada byla převážně německá, v roce 1930 žilo na Milířích 8 Čechů. \n\nZástavba osady je venkovského horského charakteru. V Milířích se zachovalo několik roubených domů. Stavení jsou obklopena vzrostlými stromy, většinou javory, kleny nebo jasany, řidčeji lipami.\n\nNejstarší památkou osady Milíře je kaple Bolestné Panny Marie (\"Zur Schmerzhaften Muttergottes\"), kterou v roce 1799 nechal vybudovat zlatník Anton Dittrich vedle svého domu. V této kapli oslavili společně bratři Anton a Josef Dittrichovi s manželkami své zlaté svatby. Oba páry byly bohatě obdarovány na hostině, které se zúčastnili významní lidé z celého okolí. Během 1.  světové války děti z Milířů již nechodily do jeřmanického kostela, ale bohoslužby měly v kapli. Na konci války v roce 1917 byly pro vojenské účely zabaveny v kapli oba zvonky. Ke kapli se jedenkrát do roka konala prosebná pouť z Vratislavic (\"Maffersdorfer Bittprozession\"). Po odsunu německých obyvatel kaple postupně chátrala. Po změně politických poměrů byla kaple s finančním přispěním diecéze v  Augsburgu opravena a v květnu 2000 se v ní opět konala slavnostní mše. \n\nBudova bývalé školy stojí vedle křižovatky silnic. Je překvapivé, že poměrně malá osada měla svou vlastní školu. Za finanční pomoci zemského výboru byla v roce 1883 nákladem 4700 zl. postavena a v září téhož roku se otevřela pro místní děti. Průměrně ji navštěvovalo 40 až 50 dětí. Nejvíce žáků měla škola v roce 1909 kdy do ní chodilo 67 dětí. Poválečné zmatky se projevily i v provozu školy Ve školním roce 1918/19 měly v Milířích jen 21 školních týdnu, protože nebylo uhlí, v roce 1919/20 měly Milíře, (které leží na kraji lesa), od 23. listopadu do 7. ledna opět prázdniny pro nedostatek uhlí. Pravidelné vyučování se obnovilo až v roce 1920/21. V roce 1921 byla pro zdejší školní správu dokonce zřízena i místní školní rada. \nPři cestě na Císařský kámen je starý hřbitov založený v roce 1901 s opravenou bránou a márnicí. Od hřbitovní brány je překrásný pohled na Jizerské hory a Krkonoše.\n\nZ Milířů je nejsnadnější přístup k celoročně přístupné rozhledně na Císařském kameni, která byla otevřena v roce 2009.\nStředem osady prochází rozvodí oddělující povodí Severního a Baltského moře. Na louce východně od osady je prameniště Rádelského potoka, (pravostranného přítoku Mohelky – povodí Severního moře), který po několika stech metrech zásobuje vodou přírodní památku Rádlo s chráněnými druhy rostlin žijícími na podmáčených loukách a rašeliništích. V západní části osady pramení Luční potok, (levostranný přítok Lužické Nisy – povodí Baltského moře), na jehož dolním toku je vyhlášena Evropsky významná lokalita Luční potok (CZ0513254), ve které je chráněna mihule potoční.\n\n"}
{"id": "527322", "url": "https://cs.wikipedia.org/wiki?curid=527322", "title": "Pelíkovice", "text": "Pelíkovice\n\nPelíkovice ( \"\") je malá vesnice, část města Rychnov u Jablonce nad Nisou v okrese Jablonec nad Nisou. Nachází se asi 2 km na jihozápad od Rychnova u Jablonce nad Nisou. Je zde evidováno 35 adres. Trvale zde žije 30 obyvatel.\n\nPelíkovice je také název katastrálního území o rozloze 5,43 km. Součástí Pelíkovic je i osada Rydvaltice\n\nPrvní písemná zmínka o obci pochází z roku 1543.\n\n\n"}
{"id": "527324", "url": "https://cs.wikipedia.org/wiki?curid=527324", "title": "Huntířov (Skuhrov)", "text": "Huntířov (Skuhrov)\n\nHuntířov je vesnice, část obce Skuhrov v okrese Jablonec nad Nisou. Nachází se asi 1,5 km na jih od Skuhrova. Je zde evidováno 141 adres. V roce 2011 zde žilo 307 obyvatel.\n\nHuntířov leží v katastrálním území Skuhrov u Železného Brodu o výměře 4,26 km.\n\n"}
{"id": "527326", "url": "https://cs.wikipedia.org/wiki?curid=527326", "title": "Šumburk nad Desnou", "text": "Šumburk nad Desnou\n\nŠumburk nad Desnou () je část města Tanvald v okrese Jablonec nad Nisou. Nachází se na severovýchodě Tanvaldu. Je zde evidováno 477 adres. Trvale zde žije 1805 obyvatel.\n\nŠumburk nad Desnou je také název katastrálního území o rozloze 4,53 km.\n\nŠumburk nad Desnou je dnes vnímán jako integrální součást Tanvaldu, na jeho území se nachází hlavní tanvaldské nádraží.\n\nŠumburk má podobně jako Tanvald počátky na začátku 17. století a jeho obyvatelé se zabývali zpracováním lnu, později i bavlny. Obyvatelé výše položených osad Hoření Šumburk a Český Šumburk se zabývali zemědělstvím. Roku 1880 měl Šumburk asi 2200 obyvatel.\n\nV srpnu 1901 byl v Šumburku vysvěcen nový kostel sv. Františka z Assisi. Roku 1906 byl Šumburk povýšen na městys a roku 1925 na město. Roku 1942 byla nařízením německých říšských úřadů většina Šumburku připojena k Tanvaldu s výjimkou Svárova, který byl připojen k Velkým Hamrům.\n\n"}
{"id": "527327", "url": "https://cs.wikipedia.org/wiki?curid=527327", "title": "Žďár (Tanvald)", "text": "Žďár (Tanvald)\n\nŽďár () je část města Tanvald v okrese Jablonec nad Nisou. Nachází se na severu Tanvaldu. Je zde evidováno 110 adres. Trvale zde žije 233 obyvatel.\n\nŽďár leží v katastrálním území Tanvald o výměře 7,92 km.\n\nŽďár vznikal na východním úpatí Špičáku jako malorolnická osada v 17. století. Zmínka z roku 1647 o tanvaldském rychtáři Adamu Fischerovi dokládá nejstarší osídlení ve Žďáře (pozdější č. p. 1). Kolem roku 1700 se osada osamostatnila a roku 1772 v ní bylo provedeno samostatné číslování domů. Patřila k panství ve Smržovce a k farnosti a škole v Albrechticích, v zimě se vyučovalo v pronajaté místnosti ve Žďáře. Po roce 1848 byl Žďár připojen k Tanvaldu.\n\nV 19. a 20. století zde vznikla strojová přádelna bavlny (č. p. 44, postavena 1857), čtyři brusírny skla (jedna z nich, v č. p. 118, zaměřená na broušení optického skla), sirkárna a jatka (č. p. 100, rok 1903). Roku 1891 byla postavena jednotřídní škola (č. p. 90), roku 1907 vícetřídní škola (č. p. 105). První hasičský spolek ve Žďáře byl založen roku 1883, nový pak roku 1936.\n\n"}
{"id": "527329", "url": "https://cs.wikipedia.org/wiki?curid=527329", "title": "Snowboarding na Zimních olympijských hrách 2010", "text": "Snowboarding na Zimních olympijských hrách 2010\n\nSoutěže ve Snowboardingu na Zimních olympijských hrách 2010 ve Vancouveru se konaly v areálu Cypress Mountain od 15. do 27. února 2010.\n\n\n"}
{"id": "527330", "url": "https://cs.wikipedia.org/wiki?curid=527330", "title": "Bohdalovice (Velké Hamry)", "text": "Bohdalovice (Velké Hamry)\n\nBohdalovice je část města Velké Hamry v okrese Jablonec nad Nisou. Nachází se na východě Velkých Hamrů. Je zde evidováno 74 adres. Trvale zde žije 131 obyvatel.\n\nBohdalovice je také název katastrálního území o rozloze 3,01 km. V katastrálním území Bohdalovice leží i Velké Hamry.\n\nPrvní písemná zmínka o obci pochází z roku 1624.\n\n\n"}
{"id": "527333", "url": "https://cs.wikipedia.org/wiki?curid=527333", "title": "Lhotka (Zlatá Olešnice)", "text": "Lhotka (Zlatá Olešnice)\n\nLhotka je vesnice, část obce Zlatá Olešnice v okrese Jablonec nad Nisou. Nachází se asi 2,5 km na jihozápad od Zlaté Olešnice. Je zde evidováno 51 adres. Trvale zde žije 38 obyvatel.\n\nLhotka leží v katastrálním území Lhotka u Zlaté Olešnice o rozloze 4,27 km. V katastrálním území Lhotka u Zlaté Olešnice leží i Návarov.\n\nPrvní písemná zmínka o obci pochází z roku 1624.\n\n"}
{"id": "527334", "url": "https://cs.wikipedia.org/wiki?curid=527334", "title": "Návarov (osada)", "text": "Návarov (osada)\n\nNávarov je malá vesnice, část obce Zlatá Olešnice v okrese Jablonec nad Nisou. Nachází se asi 4,5 km na jihozápad od Zlaté Olešnice. Je zde evidováno 9 adres. Trvale zde žijí čtyři obyvatelé.\n\nNávarov leží v katastrálním území Lhotka u Zlaté Olešnice o výměře 4,27 km. Ve vsi se nachází železniční zastávka \"Návarov\" na trati Železný Brod – Tanvald.\n\n\n"}
{"id": "527335", "url": "https://cs.wikipedia.org/wiki?curid=527335", "title": "Stanový", "text": "Stanový\n\nStanový je vesnice, část obce Zlatá Olešnice v okrese Jablonec nad Nisou. Nachází se asi 2,5 km na jih od Zlaté Olešnice. Je zde evidováno 55 adres. Trvale zde žije 47 obyvatel. Leží ve výšce 630 m n. m.\n\nStanový je také název katastrálního území o rozloze 3,37 km.\n\nPrvní písemná zmínka o obci pochází z roku 1502. Významnou stavbou je rodný dům spisovatele Antala Staška, otce Ivana Olbrachta. Dům je zpřístupněn veřejnosti a nachází se v něm také knihovna. Nachází se zde sousoší Nejsvětější trojice z roku 1836 sochaře Jana Suchorady. Prochází tudy zelená turistická značka do Návarova (5 km) a do Vysokého nad Jizerou.\n\nVe Stanovém se narodili Antal Stašek a odbojář Josef Zeman\n"}
{"id": "527336", "url": "https://cs.wikipedia.org/wiki?curid=527336", "title": "Bzí (Železný Brod)", "text": "Bzí (Železný Brod)\n\nBzí je vesnice, část města Železný Brod v okrese Jablonec nad Nisou. Nachází se asi 3 km na severozápad od Železného Brodu. Je zde evidováno 116 adres. Trvale zde žije 289 obyvatel.\n\nBzí leží v katastrálním území Bzí u Železného Brodu o rozloze 3,24 km. V katastrálním území Bzí u Železného Brodu leží i Splzov a Veselí.\n\nPrvní písemná zmínka o obci je z roku 1346. Původní název obce zněl „Nábzí“. Bzí bylo nejstarší farní obcí v oblasti horního Pojizeří a v 17. století bylo Bzí církevně správním centrem pro celou oblast Jablonecka a Železnobrodska.\n\nK nejznámějším rodákům patří vědec Josef Paldus (matematik).\n\nSpolkový život ve Bzí je vzhledem k velikosti vesnice a počtu obyvatel velice činorodý. Ve Bzí jsou v současnosti aktivně činné 3 spolky, a to Sbor dobrovolných hasičů Bzí, T. J. Sokol Bzí a Bzovský okrašlovací spolek (BZOS).\n\nSpolečenským, kulturním a sportovním centrem Bzí je sokolovna (kterou čeká počínaje rokem 2014 komplexní rekonstrukce) a též multifunkční hřiště vybudované roku 2009 - místo četných sportovních událostí během celého roku. Sokolovna byla postavena v roce 1930 a její stavba, prováděná dobrovolníky, trvala pouhých 5 měsíců a 8 dnů.\n\nK bezesporu nejvýznamnějším každoročním událostem ve Bzí patří tradiční staromilská pouť, která pravidelně přiláká až přes tisíc návštěvníků.\n\n\n"}
{"id": "527337", "url": "https://cs.wikipedia.org/wiki?curid=527337", "title": "Jozef Kochan", "text": "Jozef Kochan\n\nJozef Kochan (* 17. března 1946 Pečovská Nová Ves) je český politik, v letech 2004 až 2010 a opět od dubna do srpna 2013 poslanec Poslanecké sněmovny za Královéhradecký kraj, člen ODS.\n\nVystudoval Lékařskou fakultu Univerzity Karlovy v Praze. Po promoci pracoval v nemocnicích ve Vrchlabí a Dvoře Králové nad Labem. V letech 1982–2002 působil v Trutnově, kde byl po dvacet let primářem oddělení rentgenologie. Specializuje se na radiodiagnostiku.\n\nJe ženatý, s manželkou vychoval dvě děti.\n\nDo ODS vstoupil hned po jejím založení v roce 1991. V letech 1990-2010 zasedal v radě a zastupitelstvu města Trutnov. Do tamního zastupitelstva byl za ODS zvolen v komunálních volbách roku 1994, komunálních volbách roku 1998, komunálních volbách roku 2002 a komunálních volbách roku 2006. Neúspěšně sem kandidoval v komunálních volbách roku 2010. Profesně se k roku 1998 uvádí jako prmimář nemocnice, k roku 2002 coby primář RTG.\n\nVe volbách v roce 1998 neúspěšně kandidoval do poslanecké sněmovny jako kandidát ODS za Východočeský kraj. Ve volbách v roce 2002 opět kandidoval do poslanecké sněmovny za ODS (volební obvod Královéhradecký kraj). Ani tentokrát nebyl zvolen. Do dolní komory ovšem nastoupil dodatečně v květnu 2004 jako náhradník za Jiřího Patočku. Byl členem sněmovního výboru pro sociální politiku a zdravotnictví. Mandát poslance obhájil ve volbách v roce 2006. Stal se místopředsedou sněmovního výboru pro zdravotnictví a členem výboru pro evropské záležitosti. Ve sněmovně setrval do voleb v roce 2010. Ve volbách 2010, přestože kandidoval na prvním místě, nebyl zvolen kvůli tzv. kroužkování.\n\nČelil kritice, že příspěvek na pronájem poslanecké kanceláře platil sám sobě, respektive své manželce, v jejíž nemovitosti svou kancelář umístil. Hájil se tím, že „\"mám to dávat manželce nebo některému ze sousedů, to je přece jedno\".“\n"}
{"id": "527338", "url": "https://cs.wikipedia.org/wiki?curid=527338", "title": "Horská Kamenice", "text": "Horská Kamenice\n\nHorská Kamenice je vesnice, část města Železný Brod v okrese Jablonec nad Nisou. Nachází se asi 3 km na východ od Železného Brodu. Je zde evidováno 97 adres. Trvale zde žije 121 obyvatel.\n\nHorská Kamenice je také název katastrálního území o rozloze 3,74 km.\n\nDne 25. srpna 1990 došlo na železničním mostě přes řeku Kamenici na hranici katastrů Horské Kamenice a Spálova ke srážce osobního a nákladního vlaku, při které zahynulo 14 osob.\n\n\n"}
{"id": "527339", "url": "https://cs.wikipedia.org/wiki?curid=527339", "title": "Hrubá Horka", "text": "Hrubá Horka\n\nHrubá Horka je část města Železný Brod v okrese Jablonec nad Nisou. Nachází se na severovýchodě Železného Brodu. Je zde evidováno 106 adres. Trvale zde žije 249 obyvatel.\n\nHrubá Horka je také název katastrálního území o rozloze 2,53 km. V katastrálním území Hrubá Horka leží i Malá Horka.\n\n\n"}
{"id": "527340", "url": "https://cs.wikipedia.org/wiki?curid=527340", "title": "Chlístov (Železný Brod)", "text": "Chlístov (Železný Brod)\n\nChlístov je malá vesnice, část města Železný Brod v okrese Jablonec nad Nisou. Nachází se asi 1,5 km na severozápad od Železného Brodu. Je zde evidováno 48 adres. Trvale zde žije 98 obyvatel.\n\nChlístov leží v katastrálním území Chlístov u Železného Brodu o rozloze 3,95 km. V katastrálním území Chlístov u Železného Brodu leží i Těpeře.\n\n\n"}
{"id": "527341", "url": "https://cs.wikipedia.org/wiki?curid=527341", "title": "Jirkov (Železný Brod)", "text": "Jirkov (Železný Brod)\n\nJirkov je vesnice, část města Železný Brod v okrese Jablonec nad Nisou. Nachází se asi 2,5 km na severovýchod od Železného Brodu. Je zde evidováno 114 adres. Trvale zde žije 215 obyvatel.\n\nJirkov leží v katastrálním území Jirkov u Železného Brodu o rozloze 2,43 km.\n\n\n"}
{"id": "527342", "url": "https://cs.wikipedia.org/wiki?curid=527342", "title": "Malá Horka", "text": "Malá Horka\n\nMalá Horka je malá vesnice, část města Železný Brod v okrese Jablonec nad Nisou. Nachází se asi 2 km na východ od Železného Brodu. Je zde evidováno 47 adres. Trvale zde žije 50 obyvatel.\n\nMalá Horka leží v katastrálním území Hrubá Horka o výměře 2,53 km.\n\n\n"}
{"id": "527343", "url": "https://cs.wikipedia.org/wiki?curid=527343", "title": "Pelechov (Železný Brod)", "text": "Pelechov (Železný Brod)\n\nPelechov je vesnice, část města Železný Brod v okrese Jablonec nad Nisou. Nachází se asi 2 km na jihovýchod od Železného Brodu. Prochází zde silnice II/292. Je zde evidováno 53 adres. Trvale zde žije 110 obyvatel.\n\nPelechov leží v katastrálním území Železný Brod o výměře 5,57 km.\n\n\n"}
{"id": "527344", "url": "https://cs.wikipedia.org/wiki?curid=527344", "title": "Střevelná", "text": "Střevelná\n\nStřevelná je malá vesnice, část města Železný Brod v okrese Jablonec nad Nisou. Nachází se asi 2,5 km na severovýchod od Železného Brodu. Je zde evidováno 45 adres. Trvale zde žije 52 obyvatel.\n\nStřevelná je také název katastrálního území o rozloze 1,05 km.\n\n\n"}
{"id": "527345", "url": "https://cs.wikipedia.org/wiki?curid=527345", "title": "Těpeře", "text": "Těpeře\n\nTěpeře je vesnice, část města Železný Brod v okrese Jablonec nad Nisou. Nachází se asi 2 km na sever od Železného Brodu. Je zde evidováno 113 adres. Trvale zde žije 193 obyvatel.\n\nTěpeře leží v katastrálním území Chlístov u Železného Brodu o výměře 3,95 km.\n\n"}
{"id": "527346", "url": "https://cs.wikipedia.org/wiki?curid=527346", "title": "Veselí (Železný Brod)", "text": "Veselí (Železný Brod)\n\nVeselí je malá vesnice, část města Železný Brod v okrese Jablonec nad Nisou. Nachází se asi 2 km na severozápad od Železného Brodu. Je zde evidováno 26 adres. Trvale zde žije 42 obyvatel.\n\nVeselí leží v katastrálním území Bzí u Železného Brodu o výměře 3,24 km.\n"}
{"id": "527347", "url": "https://cs.wikipedia.org/wiki?curid=527347", "title": "Seznam katastrálních území v okrese Jablonec nad Nisou", "text": "Seznam katastrálních území v okrese Jablonec nad Nisou\n\nV této tabulce je uveden kompletní výčet katastrálních území Okresu Jablonec nad Nisou, včetně rozlohy a sídel, které na nich leží.\nCelková výměra 402,26 km\n\nhttp://www.uir.cz/, územně identifikační registr ČR\n"}
{"id": "527348", "url": "https://cs.wikipedia.org/wiki?curid=527348", "title": "Tommy Lee", "text": "Tommy Lee\n\nTommy Lee (vlastním jménem Thomas Lee Bass, * 3. října 1962) je americký hudebník a jeden ze zakladatelů glammetalové skupiny Mötley Crüe, kde hraje na bicí. Vedle toho založil i rap-metalovou skupinu Methods of Mayhem a také několik sólových projektů. Mezi jeho ex-manželky se řadí Heather Locklear a Pamela Anderson.\n\n\n\n"}
{"id": "527350", "url": "https://cs.wikipedia.org/wiki?curid=527350", "title": "Dolní Polžice", "text": "Dolní Polžice\n\nDolní Polžice (do 1947 pouze \"Polžice\", německy \"Polschitz\"), je vesnice v okrese Tachov, součást města Bezdružice. Nachází se cca 2 km jihozápadně od Bezdružic. Je zde evidováno 14 adres. V roce 2011 zde trvale žilo sedm obyvatel.\n\nPrvní písemná zmínka o vsi se objevuje v roce 1227. V roce 1947 byla obec přejmenována na \"Dolní Polžice\" z důvodu přejmenování sousední obce \"Harlosee\" na Horní Polžice.\n\nKe zdejšímu rytířskému rodu \"Harantů\" se vztahuje jméno Kryštofa Haranta z Polžic a Bezdružic. Ve vsi se nachází zbytky tvrziště ze 12. až 13. století.\n"}
{"id": "527354", "url": "https://cs.wikipedia.org/wiki?curid=527354", "title": "Železniční viadukt ve Smržovce", "text": "Železniční viadukt ve Smržovce\n\nŽelezniční viadukt ve Smržovce na trati Liberec – Tanvald byl stavěn v letech 1893 až 1894. Při jeho stavbě byla použita žula. První oprava viaduktu byla provedena v roce 2008. Viadukt má celkem 9 otvorů přemostěných půlkruhovými kamennými klenbami a jeho délka včetně opěr je 123,5 metru. Vlastní přemostění je 116,5 metru a výška 26,5 metru. Volná výška nad terénem je 23,25 metru, nad silnicí 21,4 metru, nad vodotečí 23,5 metru.\n\nVzdušné vedení je pod klenbou číslo 3. Viadukt nesoucí kolejové lože má šířku k ose koleje 4,9 metru a poloměr 180 m.\n\nhttp://www.smrzovka.cz/zeleznicni-viadukt/os-1198\n"}
{"id": "527356", "url": "https://cs.wikipedia.org/wiki?curid=527356", "title": "Polžice (rozcestník)", "text": "Polžice (rozcestník)\n\nNázev Polžice nese více obcí:\n\n"}
{"id": "527358", "url": "https://cs.wikipedia.org/wiki?curid=527358", "title": "Šimšit", "text": "Šimšit\n\nŠimšit ( שִׁמְשִׁית, též שימשית, Shimshit) je vesnice typu společná osada (\"jišuv kehilati\") v Izraeli, v Severním distriktu, v Oblastní radě Jizre'elské údolí.\n\nLeží v Dolní Galileji, v nadmořské výšce 226 metrů, nedaleko od severozápadního okraje pohoří Harej Nacrat (\"Nazaretské hory\"), které v tomto regionu přechází do pahorkatiny oddělující údolí Bejt Netofa a Jizre'elské údolí. Vesnice leží přímo na svazích pahorku Giv'at Kusbar, východně od ní se zvedá vrch Giv'at Rabi. Na severu pokračuje zvlněná krajina, kterou protéká vádí Nachal Cipori.\n\nVesnice se nachází cca 6 kilometrů severozápadně od Nazaretu, cca 85 kilometrů severovýchodně od centra Tel Avivu a cca 25 kilometrů jihovýchodně od Haify. Šimšit obývají Židé, přičemž osídlení v tomto regionu je převážně arabské. Rozkládají se tu četná sídla obývaná izraelskými Araby, včetně aglomerace Nazaretu nebo města Ilut na jihovýchodní straně. Mezi nimi jsou ale rozptýleny menší židovské vesnice, které zde vytvářejí územně souvislý blok (obsahuje dále vesnice ha-Solelim, Cipori, Alon ha-Galil, Chanaton, Givat Ela a Hoša'aja)\n\nŠimšit je na dopravní síť napojen pomocí místní komunikace, která ústí do dálnice číslo 79.\n\nŠimšit byl založen v roce 2000. Jménem navazuje na trosky starověkého sídla Churvat Šimšit (חורבת שמשית), jehož přesná identifikace ale ještě nebyla vědecky ověřena.\n\nMyšlenka na výstavbu nové obce vzešla od vedení Oblastní rady Jizre'elské údolí, které od roku 1986 předsedal Šmu'el Mula Cohen (מולה כהן). Plány ale byly v roce 1991 pozastaveny. Proti plánované výstavbě vystupovali hlavně ekologové. Teprve koncem dekády byl projekt oživen a získal asistenci Židovské agentury i ministerstva pro infrastrukturu, jež tehdy řídil Ariel Šaron. Cílem bylo založit osadu rezidenčního typu s individuální ale hustou zástavbou, které by kombinovalo výhody městského i venkovského života.\n\nVýstavba Šimšitu započala v létě roku 2000. První obyvatelé se sem nastěhovali roku 2002 a oficiální zprovoznění nové osady se konalo v září 2002. Projekt nové obce zhotovil Cvi Springer, který dal Šimšitu půdorys ve tvaru ptačí siluety. Na rozdíl od dřívějších nově zakládaných osad tohoto typu je v Šimšitu vyšší hustota zástavby. Zároveň tu ale je větší podíl veřejných institucí a společenských center.\n\nV obci funguje zařízení předškolní péče o děti i základní škola s 18 třídami. Dále je tu plavecký bazén, obchod a společenské centrum. Většina obyvatel dojíždí za prací mimo obec.\n\nObyvatelstvo Šimšit je sekulární. Podle údajů z roku 2014 tvořili naprostou většinu obyvatel v Šimšit Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo městského rezidenčního typu s dlouhodobě rostoucí populací. K 31. prosinci 2014 zde žilo 2632 lidí. Během roku 2014 populace klesla o 0,9 %.\n\n\n"}
{"id": "527362", "url": "https://cs.wikipedia.org/wiki?curid=527362", "title": "Bohumilice (Klobouky u Brna)", "text": "Bohumilice (Klobouky u Brna)\n\nBohumilice (dříve a neoficiálně též \"Bohumělice\", německy \"Pumlitz\") je vesnice, část města Klobouky u Brna v okrese Břeclav. Nachází se asi 3,5 km na severovýchod od Klobouků u Brna. Je zde evidováno 99 adres. Trvale zde žije 227 obyvatel. Bohumilice je také název katastrálního území o rozloze 5,64 km.\n\nNázev se vyvíjel od varianty \"Bohumilici\" (1210), \"Bohumilíci\" (1237), \"Bohumilicz\" (1298), \"Bohumilicze\" (1459), k \"Bohumiliczym\" (1577), \"Bohumielitz\" (1673, 1718, 1751), \"Bohumielitz\" a \"Bohumělice\" (1846) až k podobě Bohumilice v roce 1924. Místní jméno je odvozeno od osobního jména Bohumil, k němuž byla přidána přípona -ice a znamenalo ves lidí Bohumilových. Pojmenování je rodu ženského, čísla pomnožného a genitiv zní Bohumilic.\n\nod 1. ledna 1986 jsou místní částí Klobouk.\nV letech 1908-2007 vedla vesnicí Železniční trať Čejč–Ždánice.\n\nPodle sčítání 1930 zde žilo ve 102 domech 404 obyvatel. 398 obyvatel se hlásilo k československé národnosti a 1 k německé. Žilo zde 248 římských katolíků, 134 evangelíků, 4 příslušníci Církve československé husitské a 8 židů.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n"}
{"id": "527363", "url": "https://cs.wikipedia.org/wiki?curid=527363", "title": "Orbiter", "text": "Orbiter\n\nSlovo orbiter má více významů:\n\n"}
{"id": "527367", "url": "https://cs.wikipedia.org/wiki?curid=527367", "title": "Seznam katastrálních území v okrese Břeclav", "text": "Seznam katastrálních území v okrese Břeclav\n\nZde je uveden kompletní výčet katastrálních území okresu Břeclav, včetně jejich rozlohy a evidenčních částí obcí, které na nich leží.\n\nV okrese Břeclav se nachází 69 katastrálních území, celková rozloha okresu činí 1037,95 km².\n\nV této tabulce jsou uvedena katastrální území na území dnešního okresu Břeclav, která byla v minulosti zrušena.\n\n"}
{"id": "527368", "url": "https://cs.wikipedia.org/wiki?curid=527368", "title": "Stan Getz", "text": "Stan Getz\n\nStan Getz (2. února 1927 – 6. června 1991) byl americký jazzový saxofonista. Díky svému teplému, jemnému a lyrickému tónu byl jedním z nejvlivnějších jazzových saxofonistů 20. století.\n\nNarodil se v rodině ukrajinsko-židovských přistěhovalců, sám ovšem vyrůstal v New Yorku. Svou hudební kariéru začal v roce 1943, krátce na to už hrál v orchestrech Stana Kentona, Jimmyho Dorseyho a Benny Goodmana. V letech 1947–1949 vystupoval s orchestrem Woodyho Hermana, kde byl jedním z Four Brothers – hudební sekci, kterou tvořily tři tenorsaxofony a jeden barytonsaxofon.\n\nV padesátých letech byl jedním z nejznámějších cooljazzových hudebníků. V té době nahrával s Horacem Silverem, Oscarem Petersonem a Jimmym Smithem. Mezi lety 1958–1961 bydlel v Kodani. Počátkem šedesátých let začal nahrávat s Charliem Byrdem a potom s brazilskými hvězdami João Gilberto a Antôniem Carlosem Jobimem. Tyto jeho desky vyvolaly módní vlnu bossa novy. Později preferoval spíše menší jazzové ansámbly. Až do konce svého života intenzivně nahrával.\n\nCelý život bojoval se závislostí na alkoholu a drogách. Zemřel v roce 1991 na rakovinu jater.\n\n"}
{"id": "527376", "url": "https://cs.wikipedia.org/wiki?curid=527376", "title": "Listová zelenina", "text": "Listová zelenina\n\nListová zelenina je zelenina, u které jsou konzumní části listy nebo stonky. Tato zelenina bývá nejčastěji konzumována syrová v různých salátech. Listová zelenina obsahuje chlorofyl. Většina druhů se pěstuje jak pro domácí potřebu tak ve velkém, téměř každý druh v mnoha odrůdách. Má vysoký obsah vody a nízkou energetickou hodnotu. Svůj obsah vody pak ale rychle ztrácí a proto brzo vadne.\n\nListy obsahují velké množství vitaminu C, kyseliny listové a minerálních látek. Karoteny jsou obsaženy zejména v tmavě zelených nebo červených listech.\n\nPříklady listové zeleniny:\n\nméně obvyklými ale užívanými druhy jsou i \n\n"}
{"id": "527377", "url": "https://cs.wikipedia.org/wiki?curid=527377", "title": "Hoša'aja", "text": "Hoša'aja\n\nHoša'aja ( הושעיה, Hoshaya, v oficiálním seznamu sídel Hosha'aya) je vesnice typu společná osada (\"jišuv kehilati\") v Izraeli, v Severním distriktu, v Oblastní radě Jizre'elské údolí.\n\nLeží v nadmořské výšce 235 metrů v Dolní Galileji, nedaleko od severozápadního okraje pohoří Harej Nacrat (\"Nazaretské hory\"), které zde přecházejí do údolí Bejt Netofa. Vlastní vesnice je situována na dvou sousedících pahorcích: Har Hoš'aja a Har Kajil. Jihovýchodně od obce se zdvíhá vrch Har Jad'aja. Východně od vesnice leží rozsáhlý lesní komplex Ja'ar Cipori. Další lesy se rozkládají jihozápadním směrem, za archeologickou lokalitou Cipori.\n\nVesnice se nachází cca 6 kilometrů severně od Nazaretu, cca 90 kilometrů severovýchodně od centra Tel Avivu a cca 30 kilometrů jihovýchodně od Haify. Hoša'aja obývají Židé, přičemž osídlení v tomto regionu je převážně arabské. Rozkládají se tu četná sídla obývaná izraelskými Araby, včetně aglomerace Nazaretu, která zasahuje až k vesnici. Mezi nimi jsou ale rozptýleny menší židovské vesnice, které zde vytvářejí územně souvislý blok (obsahuje dále vesnice ha-Solelim, Cipori, Alon ha-Galil, Chanaton, Givat Ela a Šimšit)\n\nHoša'aja je na dopravní síť napojen pomocí dálnice číslo 77.\n\nHoša'aja byl založen v roce 1981. Vesnice byla pojmenována podle rabína Hoša'aji, který působil v nedalekém městě Cipori počátkem našeho letopočtu, v době Talmudu a Mišny. Vesnice Hoša'aja původně vznikla jako polovojenský opěrný bod typu Nachal. Cílem bylo posílit židovskou populaci v centrálních oblastech Galileje. V roce 1983 sem přišla skupina nábožensky orientovaných osadníků z organizace Bnej Akiva a ustavili zde trvalou civilní vesnici. Později populaci rozšířily i skupiny židovských přistěhovalců z USA a Evropy.\n\nPočátkem 21. století, během ekonomické krize, se členové vesnice Hoša'aja zaměřovali na sociální pomoc chudým obyvatelům okolních obcí, organizovali pro ně distribuci jídel. V obci funguje náboženská základní škola, kam dojíždějí i žáci z okolních nábožensky orientovaných vesnic. Ekonomika obce je založena na turistickém ruchu, část obyvatel za prací dojíždí mimo obec. V Hoša'aja je k dispozici synagoga, mikve, společenské centrum, sportovní areály, zubní ordinace a obchod.\n\nObyvatelstvo v Hoša'aja je nábožensky orientované. Podle údajů z roku 2014 tvořili naprostou většinu obyvatel v Hoša'aja Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo městského rezidenčního typu s dlouhodobě výrazně rostoucí populací. K 31. prosinci 2014 zde žilo 1919 lidí. Během roku 2014 populace stoupla o 1,2 %.\n\n\n"}
{"id": "527382", "url": "https://cs.wikipedia.org/wiki?curid=527382", "title": "Lusková zelenina", "text": "Lusková zelenina\n\nLusková zelenina je zelenina, u které jsou konzumní částí lusky či boby. Tato zelenina obsahuje bílkoviny, tudíž je vhodná zejména pro vegetariány. \n\nMezi luskovou zeleninu patří: boby, cizrna, čočka, fazole, hrách.\n\n"}
{"id": "527388", "url": "https://cs.wikipedia.org/wiki?curid=527388", "title": "Těšice (Mikulčice)", "text": "Těšice (Mikulčice)\n\nTěšice je vesnice, část obce Mikulčice v okrese Hodonín. Nachází se na severovýchodě Mikulčic. Je zde evidováno 429 adres, trvale zde žije obyvatel. Těšice leží v katastrálním území Mikulčice o výměře 15,3 km.\n\nPrvní písemná zmínka o vsi pochází z roku 1302. K 1. lednu 1951 přestaly být Těšice samostatnou obcí a byly připojeny k sousedním Mikulčicím.\n\nV roce 1980 bylo zrušeno samostatné katastrální území Těšic a jeho plocha byla začleněna do katastru Mikulčic.\n\n"}
{"id": "527389", "url": "https://cs.wikipedia.org/wiki?curid=527389", "title": "Mistřín", "text": "Mistřín\n\nMistřín (německy: Mistersing) je část obce Svatobořice-Mistřín v okrese Hodonín. Nachází se na jihozápadě Svatobořic-Mistřína. Prochází zde silnice II/422 a silnice II/431. Je zde evidováno 538 adres. Trvale zde žije 1561 obyvatel.\n\nPrvní písemná zmínka o obci pochází z roku 1220.\n\n\n\n"}
{"id": "527392", "url": "https://cs.wikipedia.org/wiki?curid=527392", "title": "Svatobořice", "text": "Svatobořice\n\nSvatobořice (německy: Swatoborschitz) je část obce Svatobořice-Mistřín v okrese Hodonín. Nachází se na severovýchodě Svatobořic-Mistřína. Prochází zde silnice II/422. Je zde evidováno 616 adres. Trvale zde žije 1922 obyvatel.\n\nSvatobořice je také název katastrálního území o rozloze 12,5 km.\n\nPrvní písemná zmínka o obci pochází z roku 1349.\n\nBěhem první světové války zde byl zřízen internační tábor Svatobořice. Sloužil pro uprchlíky a později vězně. Byly zde vězněny i děti rodičů popravených za heydrichiády.\n\n\n"}
{"id": "527396", "url": "https://cs.wikipedia.org/wiki?curid=527396", "title": "Milokošť", "text": "Milokošť\n\nMilokošť (\"Milokoscht\") je část města Veselí nad Moravou v okrese Hodonín. Nachází se na jihozápadě Veselí nad Moravou. Prochází zde silnice I/55. Je zde evidováno 295 adres. Trvale zde žije 853 obyvatel.\n\nMilokošť je také název katastrálního území o rozloze 5,94 km.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n"}
{"id": "527399", "url": "https://cs.wikipedia.org/wiki?curid=527399", "title": "Zarazice", "text": "Zarazice\n\nZarazice (\"Zarasitz\") je část města Veselí nad Moravou v okrese Hodonín. Nachází se na jihozápadě Veselí nad Moravou. Prochází tudy železniční trať Rohatec - Veselí nad Moravou a silnice I/55. Je zde evidováno 593 adres. Trvale zde žije 998 obyvatel.\n\nZarazice je také název katastrálního území o rozloze 5,88 km.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n"}
{"id": "527401", "url": "https://cs.wikipedia.org/wiki?curid=527401", "title": "Lidéřovice (Vnorovy)", "text": "Lidéřovice (Vnorovy)\n\nLidéřovice je část obce Vnorovy v okrese Hodonín. Nachází se asi 1,5 km na jihozápad od centra Vnorov. Je zde evidováno 283 adres. Trvale zde žije 892 obyvatel.\n\nLidéřovice leží v katastrálním území Lidéřovice na Moravě o rozloze 3,42 km.\n\nPrvní písemná zmínka o obci pochází z roku 1412.\n\n\n"}
{"id": "527403", "url": "https://cs.wikipedia.org/wiki?curid=527403", "title": "Zdravá Voda", "text": "Zdravá Voda\n\nZdravá Voda je malá vesnice, část obce Žarošice v okrese Hodonín. Nachází se 3 km na sever od Žarošic. Je zde evidováno 45 adres. Trvale zde žije 19 obyvatel.\n\nZdravá Voda leží v katastrálním území Žarošice o výměře 14,77 km.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n"}
{"id": "527405", "url": "https://cs.wikipedia.org/wiki?curid=527405", "title": "Seznam katastrálních území v okrese Hodonín", "text": "Seznam katastrálních území v okrese Hodonín\n\nZde je uveden kompletní výčet katastrálních území okresu Hodonín, včetně jejich rozlohy a evidenčních částí obcí, které na nich leží.\n\nV okrese Hodonín se nachází 90 katastrálních území, celková rozloha okresu činí 1098,98 km².\n\nV této tabulce jsou uvedena katastrální území na území dnešního okresu Hodonín, která byla v minulosti zrušena.\n\n"}
{"id": "527406", "url": "https://cs.wikipedia.org/wiki?curid=527406", "title": "Jeff Hartwig", "text": "Jeff Hartwig\n\nJeff Hartwig (* 25. září 1967, St. Louis, Missouri) je bývalý americký atlet, který se věnoval skoku o tyči.\n\nV roce 1996 reprezentoval na letních olympijských hrách v Atlantě, kde skončil na jedenáctém místě. O dva roky později získal zlatou medaili na hrách dobré vůle v New Yorku, kde vyhrál výkonem 601 cm. Na halovém MS 1999 v japonském Maebaši vybojoval stříbrnou medaili, když skočil 595 cm a prohrál jen s Francouzem Jeanem Galfionem, který překonal rovných šest metrů.\n\nV roce 2002 vyhrál poslední Finále Grand Prix, které se uskutečnilo v Paříži. Na Mistrovství světa v atletice 2007 v japonské Ósace neprošel sítem kvalifikace. Zúčastnil se také světových šampionátu v Seville 1999 a v Paříži 2003, kde rovněž skončil v kvalifikaci. Jeho posledním velkým závodem byla účast na letních olympijských hrách v Pekingu v roce 2008, kde skočil v kvalifikaci 555 cm, což k postupu do finále nestačilo.\n\nJe jedním ze šesti tyčkařů, který překonali šestimetrovou hranici v hale i pod širým nebem. Totéž dokázali v celé historii jen Sergej Bubka, Radion Gataullin, Maxim Tarasov, Steven Hooker a Renaud Lavillenie.\n\n\n"}
{"id": "527410", "url": "https://cs.wikipedia.org/wiki?curid=527410", "title": "Giv'at Ela", "text": "Giv'at Ela\n\nGiv'at Ela ( גִּבְעַת אֵלָה, Givat Ela, v oficiálním seznamu sídel Giv'at Ela) je vesnice typu společná osada (\"jišuv kehilati\") v Izraeli, v Severním distriktu, v Oblastní radě Jizre'elské údolí.\n\nLeží v Dolní Galileji, v nadmořské výšce 265 metrů, na okraji pohoří Harej Nacrat (\"Nazaretské hory\"). Jižně od města vystupuje zalesněný vrch Giv'at Timrat. Na jihozápadě terén zvolna klesá směrem k Jizre'elskému údolí. Západně od obce stojí pahorek Giv'at Bar, na východní straně od vesnice je to kopec Giv'at Cefach. Na severu pokračuje zvlněná krajina, kterou protéká vádí Nachal Cipori.\n\nVesnice se nachází cca 5 kilometrů severozápadně od Nazaretu, cca 85 kilometrů severovýchodně od centra Tel Avivu a cca 25 kilometrů jihovýchodně od Haify. Giv'at Ela obývají Židé, přičemž osídlení v tomto regionu je převážně arabské. Rozkládají se tu četná sídla obývaná izraelskými Araby, včetně aglomerace Nazaretu, která k vesnici zasahuje městem Ilut (necelé 2 kilometry východním směrem). Mezi nimi jsou ale rozptýleny menší židovské vesnice, které zde vytvářejí územně souvislý blok (obsahuje dále vesnice ha-Solelim, Cipori, Alon ha-Galil, Chanaton, Hoša'aja a Šimšit)\n\nGiv'at Ela je na dopravní síť napojen pomocí lokální silnice číslo 7626, jež vede k západu, přes sousední arabské město Zarzir a ústí do dálnice číslo 77.\n\nGiv'at Ela byl založen v roce 1988. Jménem navazuje na sousední arabské město Ilut. Iniciativa k založení této nové obce vzešla od vedení Oblastní rady Jizre'elské údolí. V první fázi se tu usadilo cca 200 rodin. V roce 2003 už zde žilo 1750 lidí. Plánovalo se rozšíření o 180 bytových jednotek, které měly vyrůst ve dvou etapách.\n\nV obci funguje zařízení předškolní péče o děti a základní škola, kam dojíždějí i žáci z okolních vesnic. Je tu k dispozici plavecký bazén, knihovna, společenské centrum, zdravotní ordinace, obchod a synagoga.\n\nObyvatelstvo v Giv'at Ela je sekulární. Podle údajů z roku 2014 tvořili naprostou většinu obyvatel v Giv'at Ela Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo s dlouhodobě stagnující populací. K 31. prosinci 2014 zde žilo 1845 lidí. Během roku 2014 populace stoupla o 3,2 %.\n\n\n"}
{"id": "527422", "url": "https://cs.wikipedia.org/wiki?curid=527422", "title": "Timrat", "text": "Timrat\n\nTimrat ( תִּמְרַת, Timrat) je vesnice typu společná osada (\"jišuv kehilati\") v Izraeli, v Severním distriktu, v Oblastní radě Jizre'elské údolí.\n\nLeží v nadmořské výšce 242 metrů v Dolní Galileji, na západním okraji pohoří Harej Nacrat (\"Nazaretské hory\"), které stoupá východně od vesnice k vrcholu Giv'at Timrat. Na jižní a západní straně terén klesá do Jizre'elského údolí s intenzivním zemědělstvím. Směřuje tak také tok vádí Nachal Šimron. Na okraji údolí, západně od obce leží archeologická lokalita Tel Šimron.\n\nVesnice se nachází cca 7 kilometrů západně od Nazaretu, cca 82 kilometrů severovýchodně od centra Tel Avivu a cca 25 kilometrů jihovýchodně od Haify. Timrat obývají Židé, přičemž osídlení v tomto regionu je etnicky smíšené. Na severu a severovýchodě převažují sídla obývaná izraelskými Araby, včetně aglomerace Nazaretu. Na jižní a západní straně převažuje židovské osídlení.\n\nTimrat je na dopravní síť napojen pomocí dálnice číslo 75.\n\nTimrat byl založen v roce 1983. V letech 1947–1954 v této lokalitě stál dočasně kibuc zvaný Timorim, jehož obyvatelé jej pak ale přestěhovali do centrálního Izraele, poblíž města Kirjat Gat, kde stojí dodnes. Nynější obec Timrat vznikla soukromou iniciativou skupiny osadníků, která se zformovala koncem 70. let 20. století. V roce 1984 se přemístila do nynější lokality. Timrat byl projektován jako rezidenční sídlo městského typu.\n\nObyvatelé Timrat dojíždějí za prací do jiných obcí, část z nich se živí podnikáním nebo pracuje v sektoru služeb. V obci funguje zařízení předškolní péče o děti. Základní škola je v kibucu Sarid. Je tu k dispozici plavecký bazén a sportovní areály.\n\nObyvatelstvo v Timrat je sekulární. Podle údajů z roku 2014 tvořili naprostou většinu obyvatel v Timrat Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo městského rezidenčního typu s dlouhodobě stagnující populací. K 31. prosinci 2014 zde žilo 1321 lidí. Během roku 2014 populace klesla o 0,4 %.\n\n\n"}
{"id": "527424", "url": "https://cs.wikipedia.org/wiki?curid=527424", "title": "Vila Stiassni", "text": "Vila Stiassni\n\nVila Stiassni (někdy psáno též Stiassny) je funkcionalistická vila v Brně, která byla postavena podle návrhu Ernsta Wiesnera. Byla dokončena v roce 1929. Jejím objednavatelem byl Alfred Stiassni (1883–1961) s ženou Hermínou, rozenou Weinmannovou, po nichž vila získala svůj název. Od roku 2009 je vila ve správě Národního památkového ústavu. Na konci roku 2014 došlo k jejímu zpřístupnění veřejnosti.\nPrvní návrhy pro vilu textilního průmyslníka Alfreda Stiassného vytvořil Wiesner v roce 1927. Dokončena byla o dva roky později. V roce 1939 byla zabavena říšskou státní policií a umístila do ní důstojnické kasino s jídelnou. Od roku 1946 pak na ni byla uvalena národní správa a roku 1952 připadla i se zahradou krajskému národnímu výboru k reprezentačním účelům. Od té doby se někdy užívá pojmenování „vládní vila“. Ve vile pobývala řada významných osobností, mezi něž patřil i Fidel Castro. Ve správě výboru zůstala až do devadesátých let, kdy přešla do soukromých rukou a byla pronajímána k pořádání svateb a jiných společenských akcí, jimiž utrpěla.\n\nV letech 2009–2014 proběhla rekonstrukce vily, součástí obnovy byl vznik Centra obnovy památek architektury 20. století. Na jaře 2012 proběhlo výběrové řízení s názvem Zhotovitel staveb v areálu Centra obnovy památek architektury 20. století. Rekonstrukce vily a její přístavba byly dokončeny v listopadu 2014 a v polovině prosince 2014 se zde otevřelo Metodické centrum moderní architektury.\nPatrová budova má půdorys písmene „L“. K vile přísluší ještě samostatně stojící trakt s garážemi a dvě budovy u vjezdu (stáj a byt řidiče). Nazelenalou hladkou fasádu člení jen velké plochy obdélných oken a dveře v pískovcových ostěních. Ty jsou na jižní straně doplněny plátěnými výsuvnými markýzami. Výrazným prvkem je mohutná kazetová římsa po celém obvodu budovy.\n\nV delším traktu obráceném do pisáreckého údolí byly hlavní prostory, zatímco v kratším křídle s vlastním bočním vchodem se nacházela kuchyň s přípravnou, spižírna a pokoj služebnictva. Jídelna byla propojena se zahradou velkou lodžií a z vedlejšího salonu vedl do zahrady další východ. V patře byly soukromé pokoje příslušníků rodiny, pokoj vychovatelky a pokoj pro hosty, dále sociální zázemí a dětská herna s východem na terasu.\n\nVila je nemovitou kulturní památkou s rejstříkovým číslem 45000/7-7046.\nOd 14. prosince 2014 je vila po rekonstrukci opět zpřístupněna veřejnosti. Komentované prohlídky v ní probíhají vždy v pátek a o víkendu od 10 do 17 hodin, zatímco v pracovních dnech je areál vily využíván ke studijním a badatelským účelům.\n\n"}
{"id": "527427", "url": "https://cs.wikipedia.org/wiki?curid=527427", "title": "Karel Bendl", "text": "Karel Bendl\n\nKarel Bendl, pseudonym Podskalský (16. dubna 1838, Praha – 20. září 1897, Praha) byl český skladatel a sbormistr.\n\nKarel Bendl se původně vyučil rukavičkářem. Řemeslu se však nikdy nevěnoval. Vystudoval pražskou varhanickou školu v roce 1858 a stal se učitelem hudby. Působil rovněž v Umělecké besedě a v pěveckém sdružení Hlahol pražský. V roce 1864 se stal 2. kapelníkem německé opery v Bruselu a o rok později sbormistrem německé opery v Amsterodamu. Krátce působil rovněž v Paříži.\nPo návratu do Čech se stal sbormistrem pražského Hlaholu. Původně pouze mužský sbor rozšířil na velký smíšený sbor a proslul zejména uváděním velkých romantických skladeb. V letech 1874–1875 byl i druhým dirigentem Prozatímního divadla. Byl důvěrným přítelem Antonína Dvořáka. Podporoval jej v jeho těžkých začátcích a později v době Dvořákovy cesty po Spojených státech jej zastupoval na konzervatoři jako učitel skladby. Od 3. července 1890 byl řádným členem České akademie věd a umění.\n\nVedle Bedřicha Smetany a Antonína Dvořáka byl Bendl nejoblíbenějším českým skladatelem druhé poloviny 19. století. Jeho opera \"Leila\" se stala hned po Prodané nevěstě druhou českou operou vydanou tiskem. Bendlova tvorba nese znaky mírně sentimentálního romantismu (velmi obdivoval zejména F. Mendelsohna-Bartholdy). Často komponoval díla na typicky vlastenecké náměty (např. opery \"Černohorci, Dítě Tábora, Švanda dudák,\" či balet \"Česká svatba\"). Dnes jsou jeho orchestrální a operní díla prakticky zcela zapomenuta. Živá je však Bendlova sborová tvorba a to nejen pro jeho zásluhy o rozvoj sborového zpěvu v Čechách, ale i pro nesporné hudební kvality.\n\nByl ženat s Marií, rozenou Mráčkovou (1850–??), jejich syn Karel (1871–1871) předčasně zemřel. Manželství bylo rozvedeno od stolu a lože v roce 1878.\n\nV Bubenči v Praze má pomník na rohu ulic Pelléovy a Pod kaštany od Stanislava Suchardy. V letech 1900–1920 po něm byla v Bubenči také pojmenována ulice, dnešní Maďarská, další Bendlova ulice je v České Lípě, název získala v roce 1945.\n\ndalších cca 30 drobných skladeb.\n\n\nCelkem zkomponoval na 300 sborů. Mezi nimi např.:\n\nÚplný soupis je součástí diplomové práce J. Mikeše: Sbory Karla Bendla (Universita Karlova, 1957).\n\n\n\n\n\n\n"}
{"id": "527430", "url": "https://cs.wikipedia.org/wiki?curid=527430", "title": "Jisra'el Bar Jehuda", "text": "Jisra'el Bar Jehuda\n\nJisra'el Bar Jehuda (: ישראל בר-יהודה, rodným jménem Jisra'el Idelson; 15. listopadu 1895 – 4. května 1965) byl sionistický aktivista a izraelský politik. Byl dlouholetým poslancem izraelského parlamentu (v pěti funkčních obdobích více než šestnáct let) a v izraelské vládě postupně zastával posty ministr vnitra a ministra dopravy.\n\nNarodil se ve městě Konotop v carském Rusku (dnešní Ukrajina) a studoval na Báňském institutu v Dněpropetrovsku. V roce 1909 vstoupil do hnutí „Mladí Sijónu“ (později sloučeného s ha-Šomer ha-ca'ir) a v roce 1917 se stal členem jeho ruské ústřední komise. Později v komisi povýšil na jejího tajemníka a v téže době se seznámil a oženil s Bebou Idelsonovou (později se s ní rozvedl). V roce 1922 byl společně s manželkou sovětskými úřady zatčen a poslán na Sibiř. V roce 1924 bylo jejich vyhnanství, díky intervenci manželky Maxima Gorkiho, změněno na deportaci do mandátní Palestiny. Do Palestiny cestovali přes Litvu, Berlín a Dánsko. V Berlíně žili dva roky a aktivně se zde podíleli na založení Světového svazu dělnických sionistů (Jisra'el Bar Jehuda se tal jeho tajemníkem).\n\nV roce 1926 podnikl Bar Jehuda aliju do mandátní Palestiny. Stal se tajemníkem dělnické rady v Petach Tikvě a organizoval hlídky, které ochraňovaly židovské dělníky. Podílel se taktéž na budování silnice mezi Tel Avivem a Petach Tikvou. V roce 1930 se přestěhoval do kibucu Jagur a o šest let později se stal jeho tajemníkem. Během arabského povstání v letech 1936 až 1939 patřil mezi první, kteří volali po „aktivní obraně“.\n\nByl delegátem Shromáždění zastupitelů a členem Zákonodárného shromáždění. Patřil mezi vůdce frakce „B“ strany Mapaj a po rozdělení strany Achdut ha-avoda v roce 1944 byl jedním z jejích vůdců. V letech 1960 až 1962 byl hlavním tajemníkem této starny.\n\nBěhem prvních dvou parlamentních voleb byl zvolen poslancem za Mapam a následné tři parlamentní funkční období za stranu Achdut ha-Avoda. Jako poslanec byl členem různých parlamentních výborů; jmenovitě například: bydlení, ústava, právo a spravedlnost, zahraniční věci a obrana, finance. Během třetího Knesetu byl jeho místopředsedou. V letech 1955 až 1962 byl ministrem vnitra a od roku 1965 až do své smrti byl ministrem dopravy.\n\nNa jeho počest bylo pojmenováno Bar Jehudovo letiště.\n\n"}
{"id": "527436", "url": "https://cs.wikipedia.org/wiki?curid=527436", "title": "Schlesien Aktuell", "text": "Schlesien Aktuell\n\nSchlesien Aktuell (\"Aktuální Slezsko\") je německojazyčné rozhlasové vysílání v Polsku. Vysílání je určeno pro německou menšinu v Opolském vojvodství.\n\nVysílání \"Schlesien Aktuell\" je od pondělí až do čtvrtku od 20:35 do 20:55 na veřejnoprávní stanici Radio Opole. Vysílání moderuje Rudolf Urban a Karina Niemiec. Schlesien Aktuell je realizována od produkční společnosti Pro Futura GmbH.\n\n15. května 1998 byl Schlesein Aktuell poprvé na rádiu Radio Opole vysílán. Od té doby je vysílací nabídka nepřetržitá.\n\nK obsahu vysílání patří zpravodajství, reportáže, rozhovory a komentáře o aktuálnosti německé minority v Horním Slezsku (zejména v polské části) a německo-polských témat. Mezi příspěvky jsou přehrávány i německojazyčné písně, od šlágrů až po rock. V úterý se Schlesien Aktuell řídí podle mladého publika.\n\n\n"}
{"id": "527437", "url": "https://cs.wikipedia.org/wiki?curid=527437", "title": "Kfar ha-Choreš", "text": "Kfar ha-Choreš\n\nKfar ha-Choreš ( כפר החורש, doslova „\"Vesnice v zalesněném kraji\"“, Kfar HaHoresh, v oficiálním seznamu sídel Kefar HaHoresh) je vesnice typu kibuc v Izraeli, v Severním distriktu, v Oblastní radě Jizre'elské údolí.\n\nLeží v Dolní Galileji, v nadmořské výšce 413 metrů na vrcholu zalesněného vrchu Giv'at Jif'a v pohoří Harej Nacrat (\"Nazaretské hory\"). Směrem k severu terén stoupá k horám Har Bahran a Har Cameret, na jihu a jihozápadě naopak klesá směrem k Jizre'elskému údolí.\n\nVesnice se nachází cca 2 kilometry západně od Nazaretu, cca 83 kilometrů severovýchodně od centra Tel Avivu a cca 30 kilometrů jihovýchodně od Haify. Kfar ha-Choreš obývají Židé, přičemž osídlení v tomto regionu je etnicky smíšené. Na severu a východě převažují sídla obývaná izraelskými Araby v aglomeraci Nazaretu. Na jižní a západní straně převažuje židovské osídlení (město Migdal ha-Emek).\n\nKfar ha-Choreš je na dopravní síť napojen pomocí místní komunikace, která ústí do dálnice číslo 75.\n\nKfar ha-Choreš byl založen v roce 1933. V roce 1930 získal Židovský národní fond 4000 dunamů (4 kilometry čtvereční) pozemků v této lokalitě. Kvůli obavám, že případné nevyužívání půdy, by mohlo vést k jejímu obsazení, bylo rozhodnuto zde založit trvalé sídlo a zahájit obdělávání zdejších pozemků. Na budování vesnice se podíleli členové mládežnického hnutí Gordonia. Ti do té doby provizorně sídlili poblíž Nes Cijony.\n\nVe své době šlo o jedno z mála židovských sídel zřízených v rámci osidlovací politiky v mandátní Palestině v kopcovitém terénu. Drtivá většina židovských zemědělských vesnic v té době vznikala v nížinách.\n\nKfar ha-Choreš tak byl experimentálním typem osady, která měla i strategický význam (kontrola Jizre'elského údolí a údolí Nazaretu). Zároveň byla mimořádně izolovaná. Teprve roku 1947 byla zbudována zpevněná silnice do údolí. Významnou roli hrála tato osada během války za nezávislost v roce 1948. Izraelským silám se podařilo v červenci 1948 v rámci Operace Dekel dobýt rozsáhlé oblasti západní Galileji. Díky tomu bylo po několika měsících ukončeno arabské obléhání Kfar ha-Choreš a Židé naopak získali strategickou převahu v aglomeraci Nazaretu a toto arabské město krátce poté kapitulovalo. Kvůli obléhání ale byli obyvatelé vesnice dočasně evakuováni a po válce se sem již nevrátili. Na jejich místo přišla nová osadnická skupina tvořená židovskými přistěhovalci z Maďarska.\n\nRoku 1949 měla obec 236 obyvatel a rozlohu katastrálního území 800 dunamů (0,8 kilometru čtverečního).\n\nEkonomika kibucu je založena na zemědělství, funguje tu velká pekárna. Je zde ubytování pro turisty. V roce 2000 prošel kibuc privatizací, po níž jsou jeho členové odměňování individuálně, podle odvedené práce. V obci funguje zařízení předškolní péče o děti. Základní škola je v kibucu Ginegar. V Kfar ha-Choreš je k dispozici zdravotní a zubní ordinace, knihovna a plavecký bazén. Vesnice prochází stavební expanzí. Plánuje se cca 100 nových bytových jednotek.\n\nObyvatelstvo v kibucu Kfar ha-Choreš je sekulární. Podle údajů z roku 2014 tvořili naprostou většinu obyvatel v Kfar ha-Choreš Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o menší sídlo vesnického typu s dlouhodobě rostoucí populací. K 31. prosinci 2014 zde žilo 575 lidí. Během roku 2014 populace stoupla o 0,3 %.\n\n"}
{"id": "527438", "url": "https://cs.wikipedia.org/wiki?curid=527438", "title": "Karel IV. a světci", "text": "Karel IV. a světci\n\nKarel IV. (1316-1378), český král (1346-1378) a římský král (1346-1355) a císař římský (1355-1378), král lombardský (korunovace v Miláně 1355) a král arelatský (korunovace v Arles 1365) po celý svůj život projevoval svou hlubokou katolickou zbožnost také mimořádnou úctou ke světcům a k jejich ostatkům (relikviím). Karlova úcta ke světcům a relikviím byla i v jeho době výjimečná, ačkoli podobně projevovali svou zbožnost i jiní soudobí panovníci. Díky osobnímu vztahu k řadě světců vzniklo i mnoho uměleckých děl (architektura, malířství, sochařství, drobné umělecké řemeslo, mozaiky, zlatnické práce, literární díla) inspirovaných císařem ať už přímo nebo prostřednictvím dvorského umění a dobové duchovní atmosféry.\n\nPrvorozený syn českého krále Jana Lucemburského a Elišky Přemyslovny byl pokřtěn 30. května 1316 na jméno Václav, podle hlavního světce českého království a podle svého předka po přeslici. Kdyby si princ své jméno uchoval až do své korunovace, byl by vlastně českým králem Václavem IV. Avšak během svého vychování v Paříži byl ve svých sedmi letech biřmován a přijal jméno Karel podle svého kmotra Karla IV. Sličného, a podle sv.Karla Velikého, patrona francouzského království i svaté Říše římské. Od té doby používal jméno Karel a snažil se dostát odkazu svého velkého \"předka\" Karla Velikého i skutečného předka sv.Václava A tak, ačkoli se všude oficiálně jmenoval Karel, přece na některých svých pečetech uchoval písmeno W jako připomenutí svého křestního jména Václav. Tak je tomu i na pečeti University Karlovy, kterou založil v Praze roku 1348 7. dubna (jako první univerzitu v Evropě vůbec na sever od Alp): Karel IV. klečí s korunou na hlavě před stojící postavou sv.Václava. Pod praporem sv. Václava s orlicí je právě ono písmeno W(enceslaus), které znamená křestní jméno Karlovo i světcovo. Karel odevzdává do ochrany svou novou univerzitu (předáním zakládací listiny s přivěšenou pečetí) právě svatému Václavovi, jakožto ochránci a věčnému panovníku Českého království. Symbolický význam má i podobná plátková zbroj byzantského typu, kterou na sobě má jak sv.Václav, tak Karel IV.\nAčkoli o tom někteří historikové umění pochybují, pečetidlo univerzity muselo vzniknout brzy po roce 1348, protože Karel IV. má pouze krátký vous (na starším pečetidle kapituly Všech svatých je dokonce ještě bezvousý) a hlavně na hlavě má pouze královskou korunu (tj. bez kamar), nikoli korunu císařskou, kterou by musel mít na hlavě po roce 1355. Z těchto ikonografických důvodů musí být pečetidlo univerzity starší než rok 1355, nehledě již k tomu, že universita prostě musela mít od počátku nějaké úřední pečetidlo.\n\nPodobně jako na sv. Václava v Čechách vědomě navazoval i na sv.Karla Velikého v Říši. Byl si vědom, že ho již jeho jméno Karel zavazuje vůči odkazu tohoto velkého panovníka (a světce, jak ho chápal středověk). Zajímavé je, že sice v oficiálních listinách se Karel začal titulovat jako \"Čtvrtý\" až po římské císařské korunovaci 5. dubna 1355, ale ve svých třech autografech z roku 1354 se sám už tituloval jako \"Quartus\" ještě jako pouhý římský král, čímž chtěl vyjádřit svou pravoplatnou následnost po Karlovi I. Velikém.\nUž při své první návštěvě Cách, korunovačního města římských králů, místa uložení ostatků sv.Karla v jím založeném dómu P.Marie, Karel IV. projevil mimořádný vztah k tomuto světci. Karel IV. pojal svou korunovaci v Cáchách v roce 1349 jako náboženskou pouť. Přijel v době, kdy končilo slavnostní ukazování tradičních svatých relikvií početným poutníkům z Říše a celé Evropy (košile Panny Marie, plenky Ježíšovy, bederní rouška Ježíšova, plátno, v němž byla položena uťatá hlava sv.Jana Křtitele). Tyto relikvie opatřil pro Cáchy právě Karel Veliký kolem r. 800, a dodnes se slavnostně vystavují.\nKarel IV. naplánoval svou korunovaci v Cáchách (byla to již druhá jeho korunovace na římského krále, první se odehrála provizorně v Bonnu) na den sv.Jakuba, patrona poutníků, protože sám přišel do Cách jako poutník a poklonil se relikviím. Při této korunovaci byl Karel IV. posazen na trůn Karla Velikého a mohl vidět i ostatky sv.Karla. Při tom požádal kapitulu o darování nějakých relikvií, a získal tři zuby sv.Karla (originální listina o tomto darování je dodnes zachována v Národním archivu).\nTaké později ještě Karel IV. nechal ozdobit lebku sv.Karla v Cáchách nádherným relikviářem v podobě hlavy, a nechal vytvořit velký třívěžový relikviář s ostatky Umučení Páně, do něhož byla vložena také kost \"ruky\" sv. Karla (ve skutečnosti dnes víme, že je to kost nohy).\n\nV Čechách Karel IV. založil v Praze na Novém Městě roku 1350 klášter augustiniánů kanovníků s kostelem, zasvěceným sv.Karlu Velikému. Je to ojedinělé zasvěcení v celé přilehlé Evropě, a byl to symbolický krok, dokonce i půdorys chrámu na Karlově je odvozen z osmiboké kaple Karla Velikého v Cáchách. \"Mons Karoli\" v Praze byl (a dodnes je) připomínkou tohoto osobního vztahu Karla IV. ke svatému Karlovi Velikému.\n\nI na pečeti karlovského kláštera (zachovala se v jednom jediném otisku v Národním archivu) je podobná kompozice jako na pečeti University Karlovy, totiž klečící panovník před stojící postavou Karla Velikého. V tomto případě ale má Karel IV. na hlavě císařský typ koruny (a symbolicky je to i paralela k typu koruny Karla Velikého) a vztahuje ke svému patronovi pouze sepjaté ruce. Pečetidlo vzniklo po roce 1355.\n"}
{"id": "527439", "url": "https://cs.wikipedia.org/wiki?curid=527439", "title": "Transvestitismus", "text": "Transvestitismus\n\nTransvestitismus je částečná porucha pohlavní identity, sexuální deviace v objektu. Transvestit (či transvestita) dosahuje sexuálního vzrušení či jen psychického uspokojení tím, že se převléká do šatů opačného pohlaví (transvestitismus fetišistický či transvestický fetišismus), anebo že vystupuje v sociální roli opačného pohlaví (transvestitismus dvojí role). Přitom však zůstává zachována sexuální identifikace jedince v souladu s jeho biologickým pohlavím (transvestitní muž se tedy cítí být mužem, není nespokojen se svým pohlavím a netouží po jeho operativní změně, na rozdíl od transsexuála). Pro transvestitu se někdy užívá zkratka Tv.\n\nVětšinou, nikoliv však výlučně, se transvestitismus týká heterosexuálních mužů. Těm, ačkoli jsou schopni sexuálního styku se ženou, nepřináší skutečné uspokojení a jejich sexuální apetence bývá nízká. Některé studie uvádějí zvýšenou korelaci se zkušenostmi s homosexuálním stykem transvestitů.\n\nTransvestitismus není přesným synonymem crossdressingu, neboť v něm jde o trvalý motiv sexuálního uspokojení, zatímco crossdressing označuje přímo situace, kdy je člověk převlečen za osobu opačného pohlaví, přičemž jeho motivy mohou být i různorodé. Do crossdressingu tedy spadá i další pojem, který nelze vnímat jako synonymum transvestitismu, a to travestie (nebo též travesti či travesty). Jde o zábavní show či kulturní představení, při němž obvykle muži (často homosexuální, ne však výhradně) v nápaditých kostýmech, tzv. travesty umělci či travestité, karikují známé ženské osobnosti, zpěvačky apod. (Travesty vystoupení tak vlatně plní v showbysnysu podobnou funkci jako travestie v literatuře.)\n\nHerec se také při výkonu své profese někdy stává crossdresserem, není to však travestit (či travestita). V dramatickém umění se ale také můžeme setkat s pojmem travesti (či travesty). Je to však divadelní role napsaná pro herce opačného pohlaví, než je pohlaví postavy, a nemá tedy s výše zmíněnou travestií mnoho společného.\n\n"}
{"id": "527442", "url": "https://cs.wikipedia.org/wiki?curid=527442", "title": "Palác Morava", "text": "Palác Morava\n\nPalác Morava je budova z konce 20. let 20. století postavená podle návrhu Ernsta Wiesnera. Nachází se na Malinovského náměstí a na Divadelní ulici v Brně. Je chráněn jako kulturní památka České republiky.\n\nVe spodní části budovy bylo původně umístěno kino Kapitol a bar, v prvním podlaží byla kavárna a v dalších podlažích byly umístěny byty. Architekt se musel potýkat s problematickým geologickým podložím. Kvůli přirozenému prosvětlení a také zjemnění jinak industriálního výrazu stavby Wiesner prohnul hmotu budovy dovnitř. Později ke komplexu připojil budovu Moravské zemské životní pojišťovny (dnes Dům odborových služeb). Budova byla postavena na místě bývalého varieté a Doretova dvora. Starší část budovy (1929) má celkem 6 pater, mladší část (1936) má 4 patra. Fasáda je obložena neomítnutými, dekorativně sestavenými cihlami, které jsou kombinované bílým železobetonovým skeletem. Na každém rohu domu jsou umístěné věže, které jsou obložené travertinem.\n\n\n"}
{"id": "527443", "url": "https://cs.wikipedia.org/wiki?curid=527443", "title": "Ja'akov Cur", "text": "Ja'akov Cur\n\nJa'akov Cur (: יעקב צור, rodným jménem Ja'akov Steinberg; * 4. dubna 1937) je bývalý izraelský politik a poslanec Knesetu, který zastával v 80. a 90. letech různé posty v izraelské vládě.\n\nNarodil se v Haifě za dob mandátní Palestiny a později studoval biblistiku a historii na Hebrejské univerzitě v Jeruzalémě. V letech 1955 až 1957 byl členem osadnické skupiny Jotvata a v roce 1957 se stal členem kibucu Netiv ha-Lamed He. Pracoval jako učitel ve školách v Givat Breneru a Kfar Menachem a poté v letech 1972 až 1974 jako ředitel školského odboru kibucového hnutí ha-Kibuc ha-Meuchad. V roce 1976 se stal tajemníkem hnutí a z této funkce dohlížel v roce 1979 na jeho sloučení s kibucovým hnutím Sjednocené hnutí kibuců (až do roku 1981 byl jeho tajemníkem).\n\nVe volbách v roce 1981 byl zvolen poslancem Knesetu za stranu Ma'arach. Opětovně byl zvolen ve volbách v roce 1984 po nichž byl jmenován ministrem absorpce imigrantů. Po volbách v roce 1988 byl jmenován ministrem zdravotnictví a tuto funkci zastával až do odchodu Ma'arachu z vlády v březnu 1990.\n\nPřestože o svůj poslanecký mandát přišel ve volbách v roce 1992, stal se ministrem zemědělství ve vládě Jicchaka Rabina a tento úřad zastával až do roku 1996.\n\n"}
{"id": "527446", "url": "https://cs.wikipedia.org/wiki?curid=527446", "title": "Cipori (mošav)", "text": "Cipori (mošav)\n\nCipori ( ציפורי, Tzippori, v oficiálním seznamu sídel Zippori) je vesnice typu mošav v Izraeli, v Severním distriktu, v Oblastní radě Jizre'elské údolí.\n\nLeží v nadmořské výšce 232 metrů v Dolní Galileji, nedaleko od severozápadního okraje pohoří Harej Nacrat (\"Nazaretské hory\"), které v tomto regionu přecházejí do pahorkatiny oddělující údolí Bejt Netofa a Jizre'elské údolí. Vesnice je středem rozsáhlého lesního komplexu Ja'ar Cipori, který začíná na západním okraji obce a sahá až k údolí toku vádí Nachal Jiftach'el. Pokrývá zvlněnou krajinu s pahorky Har Chija a Micpe Rejš Lakiš. Další úsek tohoto lesa je územně oddělen a leží východně od mošavu, na svazích vrchů Har Jad'aja a Har Hoš'aja.\n\nMošav se nachází cca 5 kilometrů severozápadně od Nazaretu, cca 88 kilometrů severovýchodně od centra Tel Avivu a cca 28 kilometrů východně od Haify. Cipori obývají Židé, přičemž osídlení v tomto regionu je převážně arabské. Rozkládají se tu četná sídla obývaná izraelskými Araby, včetně aglomerace Nazaretu na východní straně nebo města Ilut na jižní straně. Mezi nimi jsou ale rozptýleny menší židovské vesnice, které zde vytvářejí územně souvislý blok (obsahuje dále vesnice ha-Solelim, Šimšit, Alon ha-Galil, Chanaton, Givat Ela a Hoša'aja)\n\nCipori je na dopravní síť napojen pomocí místní komunikace číslo 7926, která ústí do dálnice číslo 79.\n\nCipori byl založen v roce 1949. Na místě nynějšího mošavu existovalo ve starověku židovské město Cipori neboli Seforis, jehož pozůstatky se nacházejí nedaleko současné vesnice a jsou turisticky využívané.\n\nVe středověku bylo město osídleno Araby a pod názvem Safurija (Saffuriyya) tu existovalo až do roku 1948. Safurija měla roku 1931 3147 obyvatel a 747 domů. Stály tu dvě základní školy – chlapecká a dívčí. Chlapecká škola tu byla zřízena roku 1900 tehdejšími tureckými úřady. Roku 1923 za britského mandátu získalo město samosprávu. Během války za nezávislost se izraelským silám v červenci 1948 v rámci Operace Dekel podařilo dobýt rozsáhlé oblasti západní Galileji včetně města Safurija. Obyvatelstvo uprchlo a většina původní zástavby arabského města byla zbořena.\n\nPo válce, v roce 1949, byla na pozemcích opuštěného arabského města založena židovská vesnice Cipori. Zakladateli byli židovští přistěhovalci z Bulharska a Turecka. V 50. letech 20. století je pak posílili Židé z Rumunska. Při zakládání vesnice asistovala Židovská agentura.\n\nMenší část obyvatel (70 rodin) se zabývá zemědělstvím. Někteří obyvatelé mošavu dojíždějí za prací mimo obec. Zdrojem příjmů je i turistický ruch. V Cipori funguje zařízení předškolní péče o děti. Základní škola je v obci Giv'at Ela. K dispozici je tu synagoga, obchod, společenský klub, knihovna a sportovní areály. Vesnice prochází od roku 2000 stavební expanzí. Plánuje se 126 nových bytových jednotek.\n\nObyvatelstvo v mošavu Cipori je sekulární. Podle údajů z roku 2014 tvořili naprostou většinu obyvatel v Cipori Židé – cca 800 osob (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství, cca 800 osob).\n\nJde o menší sídlo vesnického typu s dlouhodobě výrazně rostoucí populací. K 31. prosinci 2014 zde žilo 944 lidí. Během roku 2014 populace stoupla o 14,1 %.\n\n\n"}
{"id": "527452", "url": "https://cs.wikipedia.org/wiki?curid=527452", "title": "Rychlobruslení na Zimních olympijských hrách 2010 – 5000 metrů ženy", "text": "Rychlobruslení na Zimních olympijských hrách 2010 – 5000 metrů ženy\n\nZávod na 5000 metrů žen na Zimních olympijských hrách 2010 se konal v hale Richmond Olympic Oval v Richmondu dne 24. února 2010. Z českých závodnic se jej zúčastnila Martina Sáblíková.\n\n"}
{"id": "527455", "url": "https://cs.wikipedia.org/wiki?curid=527455", "title": "Únor 2010", "text": "Únor 2010\n\n"}
{"id": "527456", "url": "https://cs.wikipedia.org/wiki?curid=527456", "title": "Anna Chmelková", "text": "Anna Chmelková\n\nAnna Chmelková, rozená Anna Blanáriková (* 26. července 1944, Trnava) je bývalá československá atletka, která se v roce 1966 v Budapešti stala mistryní Evropy v běhu na 400 metrů.\n\nV roce 1968 startovala v běhu na 400 metrů na letních olympijských hrách v Ciudad de México, kde s časem 54,9 nepostoupila z úvodního rozběhu.\n\n"}
{"id": "527457", "url": "https://cs.wikipedia.org/wiki?curid=527457", "title": "Sedmimílové boty", "text": "Sedmimílové boty\n\nSedmimílové boty jsou bájné pohádkové střevíce či vysoké boty umožňující majiteli cestovat na velké vzdálenosti, „co krok to sedm mil“.\n\nByly použity v mnoha různých příbězích různých autorů, proto dnes nejsou pevně asociovány s konkrétní pohádkou. Lze je najít například v díle Charlesa Perraulta, Adelberta von Chamisso (Podivuhodný příběh Petra Schlemihla) nebo Johanna Wolfganga von Goetha (Faust).\n\n"}
{"id": "527461", "url": "https://cs.wikipedia.org/wiki?curid=527461", "title": "Cur", "text": "Cur\n\nCur (: צור) je hebrejské slovo, jméno a příjmení.\n\n\n\n"}
{"id": "527463", "url": "https://cs.wikipedia.org/wiki?curid=527463", "title": "Manšija Zabda", "text": "Manšija Zabda\n\nManšija Zabda nebo Manšija al-Zabda ( מנשייה זבדה, منشية الزبدة, Manshiya Zabda, v oficiálním seznamu sídel Manshiyyet Zabda) je arabská vesnice v Izraeli, v Severním distriktu, v Oblastní radě Jizre'elské údolí.\n\nLeží v nadmořské výšce 116 metrů v Dolní Galileji, na pomezí severozápadní části zemědělsky využívaného Jizre'elského údolí a zalesněného kopcovitého hřbetu Giv'at Chacir, který sem vybíhá ze severu. Podél jeho východní strany do údolí přitéká vádí Nachal Šimron, podél západní vádí Nachal Nahalal.\n\nVesnice se nachází cca 10 kilometrů západně od Nazaretu, cca 80 kilometrů severovýchodně od centra Tel Avivu a cca 22 kilometrů jihovýchodně od Haify. Manšija Zabda obývají izraelští Arabové, přičemž osídlení v tomto regionu je převážně židovské. Oblast s výraznějším etnickým zastoupením Arabů začíná až cca 5 kilometrů severním a severovýchodním směrem.\n\nManšija Zabda je na dopravní síť napojena pomocí dálnice číslo 75.\n\nManšija Zabda byla založena roku 1945 několika arabskými rodinami, které se vystěhovaly z tehdejší vesnice Ilut a usadily se zde. Lokalita se tehdy nazývala Chirbet Zabda (חירבת זבדה). Zdejší pozemky patřily obyvatelům z Ilutu. Kromě nich se sem přestěhovala skupina polokočovných Beduínů, kteří byli vytlačeni ze svých dosavadních pastvin v oblasti poblíž nynějšího města Jokne'am.\n\nPostupně se k nim přistěhovaly další rodiny a vlivem přirozeného přírůstku zde vznikla samostatná vesnice. Oficiálně byla izraelskou vládou uznána za samostatnou obec v roce 1979. Díky tomu později získala napojení na inženýrské sítě a došlo k výstavbě školy. V roce 1980 získala obec územní plán.\n\nObyvatelé Manšija Zabda se živí provozem komerční zóny při vesnici, u dálnice číslo 75. Část z nich za prací dojíždí mimo obec.\n\nObyvatelstvo v Manšija Zabda je z poloviny tvořeno arabskými Beduíny, z poloviny usedlými arabskými venkovany (feláhy). Jde o menší sídlo vesnického typu s rostoucí populací. K 31. prosinci 2014 zde žilo 1176 lidí. Během roku 2014 populace stoupla o 3,0 %.\n\n\n"}
{"id": "527467", "url": "https://cs.wikipedia.org/wiki?curid=527467", "title": "Monika Zehrtová", "text": "Monika Zehrtová\n\nMonika Zehrtová (* 29. září 1952, Riesa, Sasko) je bývalá německá atletka, která reprezentovala tehdejší NDR. Její specializací byl běh na 400 metrů.\n\nPrvní úspěch zaznamenala v roce 1970 na prvním ročníku juniorského mistrovství Evropy v Paříži, kde získala dvě zlaté medaile (400 m, 4 x 400 m) . Na mistrovství Evropy v Helsinkách 1971 vybojovala s východoněmeckou štafetou zlaté medaile v závodě na 4 x 400 metrů. V roce 1972 se stala v Mnichově dvojnásobnou olympijskou vítězkou. Hladkou čtvrtku zaběhla ve finále v čase nového olympijského rekordu 51,08. Druhé zlato získala ve štafetě, ve které běžely dále Dagmar Käslingová, Rita Kühneová a Helga Seidlerová. V roce 1973 doběhla první na evropském poháru v Edinburghu. O rok později ukončila atletickou kariéru.\n\n"}
{"id": "527469", "url": "https://cs.wikipedia.org/wiki?curid=527469", "title": "Stable Hybrid Release", "text": "Stable Hybrid Release\n\nSHR (Stable Hybrid Release) je komunitní distribuce Linuxu založená na FSO frameworku určená pro chytré telefony.\n\n\nOpenmoko\n"}
{"id": "527473", "url": "https://cs.wikipedia.org/wiki?curid=527473", "title": "Bnej Akiva", "text": "Bnej Akiva\n\nBnej Akiva (: בני עקיבא, doslova \"\"Synové Akivy\"\", : Bnei Akiva) je mezinárodní sionistická, nábožensky orientovaná organizace židovské mládeže. Pojmenovaná je podle starověkého židovského učence Akivy ben Josefa.\n\nOrganizace Bnej Akiva byla založena v Jeruzalému roku 1929 jako satelitní organizace náboženského hnutí ha-Po'el ha-Mizrachi. Už během 30. let 20. století se členové organizace zapojili do osidlovací politiky v tehdejší mandátní Palestině. Roku 1931 byla založena skupina (kvuca) v Kfar Avraham poblíž Petach Tikva, která měla připravovat mladé Židy na zakládání vlastních komunit. Výcvikové centrum v Kfar Avraham bylo sice po třech letech zrušeno, ale už v roce 1938 se skupina členů Bnej Akiva začala připravovat v osadě Kfar Gid'on. V roce 1940 pak školení pokračovalo v osadách Tirat Cvi a Sde Elijahu. Roku 1941 pak tito členové Bnej Akiva založili provizorní osadu poblíž města Netanja. Roku 1947 založili kibuc Sa'ad v severním Negevu - první osadu, jejímiž zakladateli byli členové Bnej Akiva. Bnej Akiva je tímto historicky napojená na organizaci náboženských kibuců ha-Kibuc ha-Dati\nKromě osidlovací politiky se Bnej Akiva zaměřovala i na náboženskou výuku. V roce 1940 vznikla ve vesnici Kfar ha-Ro'e ješiva, která se pak stala vzorem pro podobně zakládané ješivy a ulpanot (dívčí ješivy). V těchto institucích se kombinovala náboženská výuka s instruktáží o ideálech sionismu a také s vojenskou přípravou (speciální hesder ješivy).\n\nV roce 1963 měla organizace Bnej Akiva v Izraeli 16 500 členů.\n. V roce 1995 mělo hnutí v Izraeli 300 místních organizací (silná přítomnost zejména v osadách na Západním břehu Jordánu) s více než 50 000 členy. Jejich počet do roku 2004 narostl na 75 000. V současnosti v Izraeli funguje 15 ješiv Bnej Akivy a 9 ulpanot.\n\nV roce 1954 byla založena mezinárodní Bnej Akiva. V roce 1995 už v ní působilo cca 45 000 členů v téměř 100 místních organizacích. Část zahraničních členů završuje své členství trvalým přestěhováním do Izraele.\n\n\n"}
{"id": "527476", "url": "https://cs.wikipedia.org/wiki?curid=527476", "title": "Jaghnóbština", "text": "Jaghnóbština\n\nJaghnóbština (jaghnóbský jazyk) – jaghnóbsky яғнобӣ зивок (\"yaγnobī́ zvók\" [jɑʁnɔ:'bi: zɪ̆'vo:kʰ]) je žijícím jazykem severovýchodní skupiny íránských jazyků. Jaghnóbština se užívá zejména v oblasti Jaghnóbského údolí na horním toku řeky Jaghnób v severozápadním Tádžikistánu, mluvčí tohoto jazyka však žijí i v dalších oblastech Tádžikistánu, v oblasti Varzóbu, Zafaróbódu a v severních částech města Dušanbe. Počet mluvčích je odhadován na 12 500 jedinců.\n\nJaghnóbština je považována za potomka sogdštiny, jazyka Sogdiany, tedy oblasti Samarkandu, Bucháry a Pandžikentu, sogdštinu však používali obchodníci a učenci na širším území Střední Asie, množství písemných památek známe zejména z Turfanské oázy v Čínském Turkestánu. Na rozdíl od sogdštiny však jaghnóbština vykazuje určité odlišnosti, které ukazují, že jde spíše o jazyk velice příbuzný sogdštině, ale nelze s jistotou stanovit, že by se jaghnóbština byla vyvinula přímo ze sogdštiny.\n\nJaghnóbské písmo ještě nebylo plně kodifikováno – běžně se používá tádžická cyrilice, ve vědeckých textech se označují délky (\"ӣ\", \"ӯ\") a rozlišuje se mezi hláskami /v/ a /w/ – pro druhou uvedenou hlásku se používá latinské písmeno \"ԝ\", v běžných textech se však pro obě hlásky používá cyrilské \"в\".\n\nCyrilská písmena odpovídají následujícím symbolům v latinském vědeckém přepisu:\nа (a, ā) б (b) в (v) ԝ (w, u̯) г (g) ғ (γ)\nд (d) е (e / ye / ɛ) ё (yo) ж (ž) з (z)\nи (i, ī) ӣ (i, ī) й (y) к (k) қ (q)\nл (l) м (m) н (n) о (o) п (p)\nр (r) с (s) т (t) у (u, ū) ӯ (ʏ)\nф (f) х (x) \"хԝ\" (x°) ҳ (h, ẖ) ч (č) ҷ (ǰ)\nш (š) ъ / ʼ (ع) э (e) ю (yu, yū, yʏ) я (ya, yā)\n\nJaghnóbština má 10 samohlásek – 3 krátké, 7 dlouhých – a 27 souhlásek.\n\nkrátké: i [i-ɪ-e], a [(æ-)a(-ɑ)], u [(y-)u-ʊ-o] (samohlásky /i/ a /u/ jsou silně redukovány v otevřené slabice před přízvukem)\n\ndlouhé: ī [i:], ɛ [ɛ:], e [(ɛ:-)e:], ā [(a:)-ɑ:], o [(ɒ:-)ɔ:(-o:-u:)] (/o/ se často mění na /ū/ před /m, n/), ū [u:], ʏ [(u:-)y:-y:(-i:)]\n\ndvojhlásky: ay [ai̯] (/ay /se objevuje většinou ve výpůjčkách, v domácích slovech se vyskytuje pouze v západním nářečí, ve východním nářečí mu odpovídá /e/ [ɛ:]), oy [ɔ:i̯], uy [ʊi̯], ūy [u:i̯], ʏy [y:i̯], iy [ɪi̯]; ow [ɔ:u̯], aw [au̯]\n\nplozívy: [pʰ] /p), [b], [tʰ] /t/, [d], [kʰ] /k/, [ɡ] /g/ \"(/k/ a /g/ jsou palatalizovány na \"[cʰ]\" a \"[ɟ]\" před samohláskami přední řady anebo na konci slova)\", [qʰ] /q/ \"(neznělé plozívy ztrácejí svou aspiraci, následuje-li za nimi jiný konsonant)\"\n\nfrikativy: [f], [v], [s], [z], [ɕ] /š/, [ʑ] /ž/, [χ] /x/, [ʁ] /γ/, [χʷ] /x°/, [h] \"(\"[ɦ]\" se objevuje jako alofón /h/ mezi samohláskami anebo v kontaktu se znělou souhláskou)\", [ħ] /ẖ/, [ʕ] /ع/\n\naffrikáty: [tʃ] /č/, [dʒ] /ǰ/\n\nnazály: [m], [n] \"(obě hlásky mohou mít alofóny \"[ŋ]\" a \"[ɱ]\" před /k, g/, respektive /f, v/)\"\n\nvibranty: [r]\n\nlaterály: [l]\n\napproximanty: [β̞] /w/ \"(alofón \"[u̯]\" po samohlásce na konci slabiky či před konsonantem)\", [j] /y/\n\nZnělé souhlásky jsou běžně vyslovovány nezněle na konci slova. Následuje-li slovo začínající znělým konsonantem, je poslední konsonant předcházejícího slova asimilován ke znělému konsonantu – v tomto případě je hláska /q/ znělostně asimilována jako /γ/, nikoliv [ɢ].\n\nHlásky /b, g, h, ẖ, ǰ, q, l ع/ se většinou objevují ve slovech cizího původu, v původních jaghnóbských slovech jsou tyto konsonanty vzácné.\n\nPádové koncovky:\nPříklady:\n\nJaghnóbská osobní zájmena:\n\nPo číslovkách od \"dvou\" výše následuje počítaná entita v nepřímém pádě singuláru, např. \"tafór mórtiy (čtyři muži)\", \"saráy mési (tři dny)\", \"čil áspi (čtyřicet koní)\".\n\n\"Fálγar-at Yáγnob asosī́ láfz-šint ī-x gumū́n, néki áxtit toǰīkī́-pi wó(v)ošt, mox yaγnobī́-pi. 'Mʏ́štif' wó(v)omišt, áxtit 'Muždív' wó(v)ošt.\"\n\"Ve Falgharu a v Jaghnóbu je vlastně jen jeden základní jazyk, ale oni mluví tádžicky a my mluvíme jaghnóbsky. My říkáme 'Mýštif', oni říkají 'Muždiv'.\"\n\n"}
{"id": "527477", "url": "https://cs.wikipedia.org/wiki?curid=527477", "title": "Arje Deri", "text": "Arje Deri\n\nArje Deri ( ; ‎* 17. února 1959 Meknes, Maroko) je izraelský politik, poslanec a člen vedení ortodoxní sefardské strany Šas. Od května 2015 je ministrem rozvoje Negevu a Galileje a ministrem ekonomiky v izraelské vládě.\n\nV letech 1988 až 1993 zastával funkci izraelského ministra vnitra a během působení v tomto úřadě byl usvědčen z převzetí úplatku ve výši 155 tisíc dolarů. Následně byl odsouzen ke třem letům odnětí svobody a jeho místo ve vedení strany Šas převzal Eli Jišaj. Na základě dobrého chování byl z věznice Ma'asijahu propuštěn po 22 měsících.\n\nV listopadu 2012 se vrátil do vedení strany, a to v triumvirátu s Elim Jišajem a Arielem Atiasem, což bylo kritizováno v tisku. V lednu následujícího roku byl v předčasných parlamentních volbách zvolen poslancem Knesetu. V témže roce se stal jediným předsedou strany Šas. Po smrti duchovního vůdce strany Ovadji Josefa se dostával do stále častějších sporů se svým stranickým kolegou Jišajem, které vyvrcholily koncem roku 2014. Jišaj nakonec Šas opustil a založil vlastní stranu ha-Am itanu. O několik dnů později unikla soukromá nahrávka z roku 2008, na níž Ovadja Josef označil Deriho za zloděje a špatného člověka. Podle Josefovy rodiny ji zveřejnil Jišaj v rámci svého boje s Derim, ten ale toto nařčení odmítl. Deri v reakci na nahrávku ještě téhož dne dopisem Radě velkých učenců Tóry rezignoval na svůj post předsedy strany, avšak Rada rezignaci nepřijala. O den později rezignoval na svůj poslanecký mandát.\n\nMandát poslance za Šas obhájil jako lídr kandidátky ve volbách v roce 2015. Od května 2015 zastává ve čtvrté Netanjahuově vládě post ministra ekonomiky a ministra rozvoje Negevu a Galileje.\n\n"}
{"id": "527481", "url": "https://cs.wikipedia.org/wiki?curid=527481", "title": "Baptistina (planetka)", "text": "Baptistina (planetka)\n\n(298) Baptistina je planetka z hlavního pásu asteroidů o rozměrech asi 13 až 30 km. Je považována za pozůstatek větší planetky o velikosti kolem 170 km, která se měla rozpadnout před 160 miliony lety, jejíž pozůstatky v současnosti tvoří tzv. rodinu Baptistina a předpokládalo se, že některé úlomky z této původní planetky mohly dát vznik kráteru Tycho na Měsíci a Chicxulubskému kráteru na Zemi. Novější měření infračerveného kosmického teleskopu WISE z roku 2011 ale odhalilo, že k rozpadu došlo teprve před asi 80 miliony let, což vylučuje tento asteroid coby původce zmíněných impaktorů.\n\n\n"}
{"id": "527483", "url": "https://cs.wikipedia.org/wiki?curid=527483", "title": "Osobní finance", "text": "Osobní finance\n\nOsobní finance jsou finance aplikované do rozhodování v rámci jednotlivce nebo rodiny (oproti firemním nebo též korporátním financím). \n\nOsobní finance se dotýkají způsobů, kterými jednotlivci nebo rodiny:\nv průběhu času, přičemž berou v úvahu různé finanční situace, rizika a životní situace, které mohou v budoucnu nastat a které se jich budou bezprostředně týkat. \n\nDo osobních financí mohou patřit:\n\nKlíčovou komponentou osobních financí je finanční plánování, což je dynamický proces, který vyžaduje pravidelnou kontrolu a znovuvyhodnocování. Obecně sestává z těchto pěti kroků:\n\n\n\n"}
